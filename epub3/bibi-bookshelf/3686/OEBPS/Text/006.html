<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.6.4" name="Generator" />
  <link href="../Styles/style.css" rel="stylesheet" type="text/css" />

  <title></title>
</head>

<body>
  <p class="p8"><span class="t2">İSLAMİ KÖKTENCİLİĞİN EKONOMİK ETKİLERİ</span><a id="a1"></a><a href="../Text/notes.html#a7">{<span class="t4">*</span>}</a></p>

  <p>&nbsp;</p>

  <p><span class="t5">İslâm ekonomisi</span></p>

  <p>1979 yılında Pakistan, ekonomisine İslâmi bir görünüm vermek için temel adımlar attı. Kur'an'ın faizi yasakladığı gerekçesiyle bankaların geleneksel tasarruf hesabına faizsiz bir alternatif sunmasını ve beş yıl içinde faizi bütün işlemlerinden kaldırmasını zorunlu tuttu. Hedefe henüz ulaşılamamış olmasına rağmen, faiz getiren tasarruf hesabı artık Pakistan'da yasaktır. 1979 programının bir başka özelliği ise, İslâm'a göre servet ve gelirden alınması gereken ve o zamana kadar gönüllü olarak toplanan zekâtın, yasal bir yükümlülük haline getirilmesiydi. Bugün Pakistan hükümeti, banka hesaplarıyla tarım gelirleri dahil olmak üzere birkaç değişik kaynaktan zekât toplamaktadır. Her yıl binlerce yerel komite, toplanan kaynakları belirlenen gruplara dağıtıyor.<span class="t6">1</span></p>

  <p>Pakistan, ekonomisini, İslâmi olduğu iddia edilen bir kılıfa sokmaya çalışan tek ülke değildir. Malezya, Suudi Arabistan ve Sudan'da da toplumun kimi kesimleri zekât vermeye zorlanmaktadır. Nüfusun büyük çoğunluğu Müslüman olan diğer bazı ülkelerde de zekât sisteminin devlet denetimi altına alınması planlanmaktadır.Özellikle bankacılıkta İslamcılığın etkisi büyüktür. Pek çok Kuzey Afrika, Ortadoğu ve Güney Asya ülkesinde kendilerine İslâmi, süsü veren bankalar bulunmaktadır.Kimi ülkelerde ticari mevduatların yüzde 10'undan fazlası İslâm bankalarında toplanmıştır.<span class="t6">2</span> Önde gelen İslâm bankaları, Müslümanların küçük bir azınlık oluşturduğu ülkelerde de varlık gösteriyorlar. Yeni Zelanda'da bir "İslâmi Finans Şirketi" ve California'nın Pasadena kentinde de bir "Al Baraka Bankası" faaliyettedir.</p>

  <p>Bu gelişmeler düşünsel bir boşlukta oluşmuyor. İslâm ekonomisi diye bilinen ve hızla genişleyen bir yazın, süregiden reformları yönlendirerek bunlara dini gerekçeler bulmaya çalışıyor.<span class="t6">3</span> İslâm ekonomisi yazınında savunulan kuralların bir bölümü ekonomi mantığına, bir bölümü de Kur'an'a ve Hz. Muhammed'in ve yakın çevresinin söz ve davranışlarından oluşan Sünnet'e dayanıyor. İslâm ekonomisini geliştirme görevini üstlenmiş olan birçok araştırma merkezi kurulmuştur. Kral Abdülaziz Üniversitesi'ndeki Uluslararası İslâm Ekonomisi Araştırma Merkezi, Leicester'dakı Uluslararası İslâm Ekonomisi Kurumu ve Kuala Lumpur'daki Uluslararası İslâm Üniversitesi Ekonomi Külliyesi gibi kimi araştırma kuruluşları, bu ekonomi ekolünün katkılarını içeren dergiler yayınlıyorlar. Ayrıca Karaşi'de üç ayda bir yayınlanan Journal of İslamic Banking and Finance gibi uzmanlık dallarına yönelik birkaç süreli dergi çıkmaktadır.</p>

  <p>Kendilerini "İslâm iktisatçısı" olarak niteleyen bu ekolün savunucuları, ilgilendikleri konuların zekât ve faizsiz bankacılığın çok ötesine gittiğini vurguluyorlar. Onlara göre bu yazın, her türlü ekonomik etkinliği kapsayan, çok geniş bir program sunmayı amaçlıyor. Dolayısıyla, Uluslararası İslâm Ekonomisi Araştırma Merkezi tarafından yayımlanan araştırılacak konular listesinin, tüketici davranışı, piyasa yapısı, merkezi planlama, endüstriyel ilişkiler, uluslararası ticaret ve ekonomik kalkınma dahil olmak üzere Amerikan Ekonomi Kurumu'nun tanıdığı bütün temel araştırma kategorilerini içermesine şaşırmamak gerekir.<span class="t6">4</span> Kimi İslâm iktisatçıları, bu alanların pek çoğuna henüz önemli katkılarda bulunamamış olduklarını itiraf etmektedir. Ama çoğu, İslâm'ın temel kaynaklarında her tür ekonomik soruna açık ve belirleyici çözümler bulunabileceği konusunda fikir birliği içindedir. Bu çözümleri bulmak için, Kur'an'a ve yedinci yüzyılda yaşamış olan Müslümanların bilgeliğine dönmemizi, modern araç ve kavramlara ise ancak gerektiğinde başvurmamızı öneriyorlar.</p>

  <p>&nbsp;</p>

  <p class="p5"><span class="t5">Köktenci bir öğreti olarak İslâm ekonomisi</span></p>

  <p>&nbsp;İslâm'ın temel kaynakları, çeşitli ekonomik kurallar içermekte, ilk dönem İslâm tarihinde de ekonomik davranışlara ve kurumlara ilişkin bir dizi ders bulunmaktadır. Ancak, tamamen İslâmi ilkelere dayanan bir ekonomi disiplini oluşturma düşüncesi cok yenidir. Ortaçağ Müslümanlarının büyük bilginleri, İslâmi metinlerin düşünsel sınırlarının çok ötesine geçmişler, özgürce düşünmüşlerdir. Ne var ki onların ortaya çıkardığı eserlerin hiçbiri, Ibni Haldun'un(1332-1406) ünlü Mukaddime'si bile, bağımsız bir ekonomi disiplini doğurmamıştır.<span class="t6">5</span> İslâm ekonomisi kavramı, İslâm'ı "tam bir yaşam biçimine" dönüştürmeye çalışan Pakistanlı düşünür Seyyid Ebu'l-A'la Mevdudi'nin (1903-79) eserlerine dayanmaktadır. Mevdudi birçok kitabında İslâm'ın yalnızca bir takım ibadetlerden oluşmadığını yazar. Ona göre İslâm, eğitim, tıp, sanat, hukuk, politika ve ekonomi dahil olmak üzere insanoğlunun her türlü tecrübesini kapsar.</p>

  <p>Mevdudi, bu savını desteklemek için aralarında İslâm ekonomisinin de bulunduğu çeşitli İslâmi disiplinlerin kurulmasına öncülük etmiştir.<span class="t6">6</span> Mısırlı Seyyid Kutb (1906-66) ve Iraklı Muhammad Bekir Sadr 1931-80) gibi İslâm ekonomisi yazınının biçimlenmesine katılmış başka düşünürler de olmuştur.<span class="t6">7</span></p>

  <p>Ancak bu öncü düşünürlerin öğretileri arasında önemli farklar vardır. Mevdudi, piyasa etkinliklerinin İslâm'ın temel kaynaklarındaki davranış normlarına göre kısıtlanması gerektiğini vurgulamakla birlikte piyasa mekanizmasına olumlu bakar. Piyasaya kuşkuyla bakan Kutb ve Sadr ise, normlara bağlı öz denetimin devlet denetimiyle desteklenmesi gerektiğini savunurlar. Kutb ve Sadr, ekonomik eşitsizliğe karşı daha az hoşgörülü olmalarıyla ötekilerden ayrılırlar. İslâm ekonomisinin öncüleri arasındaki bu gibi ayrılıklar, izleyicilerinin devlet, piyasa ve mülkiyet haklarına ilişkin çok çeşitli görüşler içeren yazılarına da yansır. Ancak bu ayrılıklar keskin bölünmeler yaratmamış, alt-ekoller oluşmamıştır. İslâm ekonomisindeki ayrılıklar, örneğin neoklasik ekonomiyle Marksist ekonomi arasındaki ayrılıklar kadar keskin değildir. Mevdudi'nin izleyicileri, Kutb'un ve Sadr'ın eserlerine de saygı duyarlar. Dahası, önemli konulardaki görüşleri yalnız Mevdudi'nin değil, bu diğer öncülerin de izlerini taşır.</p>

  <p>Kendi içindeki fikir ayrılıkları ne olursa olsun, İslâm ekonomisi, varlığını kanıtlamak için dışarıya karşı birlik içinde olduğu imajını vermektedir. Bu yazma giren hemen hemen her metin, zamanımızın egemen ekonomi sistemlerini, yaşanan eşitsizlik, verimsizlik ve ahlâki bunalımlardan sorumlu tutmaktadır. Kapitalist bir sistemde faiz, duyarsızlığı ve sömürüyü körüklerken, sosyalist bir sistemde ticarete getirilen kısıtlamalar, zorbalığa ve korkunç bir dengesizliğe sebep olmaktadır.<span class="t6">8</span> İslâm'ın temel kaynakları, faizi yasaklayıp ticareti serbest bıraktıkları için İslâmi esaslara uygun bir ekonomi, bu iki sistemin kusurlarından arınmış olacak, erdemlerini kendinde toplayacaktır. Bu iddiayı desteklemek için İslâm 'ın Altın Çağı'na, yani Hz. Muhammed'in dönemiyle ilk dört halife dönemine (M.S. 622-61) göndermeler yapılır.<span class="t6">9</span> Altın Çağ boyunca, İslâmi ekonomik davranış kurallarına büyük ölçüde uyulduğu, kardeşçe işbirliği ortamının hüküm sürdüğü, herkes "aynı yasalara tâbi olduğu" ve "aynı yükümlülükleri taşıdığı" için adaletsizliklerin en aza indirilmiş olduğu, kaynakların etkili bir bi çimde dağıtıldığı, yaşam standardının hızla yükseldiği iddia edilir.<span class="t6">10</span> Bu inanışa göre, Altın Çağ'dan sonra Müslümanların İslâmi kurallara bağlılığı zayıflamış, bu nedenle de İslâm'ın küresel ekonomik konumu gerilemeye başlamıştır.</p>

  <p>Demek ki ekonominin İslâmi ilkelere göre yeniden vapılandırılması yönündeki kampanya, iki iddiaya dayanıyor. Birincisi, mevcut sistemlerin başarısız olduğu iddiasıdır. İkinciyse İslâm'ın daha ilk döneminde İslâmi sistemin, alternatiflerine karşı rakipsiz üstünlüğünü kanıtlamış olduğu iddiasıdır.</p>

  <p>İkinci iddiayı ele alırsak, modern standartlara göre Arap yarımadasının yedinci yüzyıldaki ekonomisinin çok ilkel olduğunu belirtmemiz gerekir. O dönemde üretilen mal sayısı çok azdı ve üretim teknolojisi çok basitti. Modern ekonomilerde görülen, hava ve su kirliliği gibi sorunlar yoktu. İş bölümü daha başlangıç aşamasındaydı. İslâmi metinlerde, özellikle de Sünnet'te bulunan belirli ekonomik kurallar, işte bu koşullarda ortaya çıkan sorunlara çözüm getirmeye yönelikti. Kimi çözümlerin sonsuza dek geçerlilik taşıyacağı düşünülüyor, pek çoğuysa değişebilir olarak algılanıyordu.Dolayısıyla birçok kural ve düzenleme, koşullar değiştikçe açıkça revizyona uğruyordu. Örneğin, zekâtın kapsamı ve oranları, Altın Çağ boyunca çeşitli değişiklikler geçirmiştir"</p>

  <p>Tarihi kaynaklar, Altın Çağ'a atfedilen kimi erdemlerin de abartıldığını gösteriyor. Kardeşliğin, İslâm'ın ilk döneminde doruğa çıktığı iddiası, o yıllarda büyük anlaşmazlıklar olduğu ve şiddetin ülke yönetiminde önemli bir yer tuttuğu gerçekleriyle çelişmektedir. İlk dört halifeden üçünün Müslümanlarca katledilmiş olması bu açıdan çok anlamlıdır. Altın Çağ'da kapitalizm ve sosyalizmdekilere benzer yolsuzluklar da görülüyordu. Devlet memurları, halifeler de dahil olmak üzere, sık sık akrabalarını kayırmakla ve yanlış hüküm vermekle suçlanıyordu.<span class="t6">11</span> Bir süre boyunca zekât vermenin zorunlu tutulduğu ve toplanan kaynakların büyük bir bölümünün toplumun mağdur kesimlerine aktarıldığı doğrudur.Ancak bu dağıtım sisteminin eşitsizliği ne dereceye kadar önlediği konusunda güvenilir bilgiye sahip değiliz.</p>

  <p>Bütün bunlara rağmen, İslâm ekonomisi yazını, Şeriat'ın 1400 yıl önce dünyanın küçük bir bölgesinde uygulandığı biçimde günümüzde bile uygulanması gerektiğini savunuyor.İslâm iktisatçıları, bu çağrılariyla günümüzdeki birçok sorunun geçmişte görülmediği gerçeğini inkâr ediyorlar. Aynca, bir zamanlar topluma yarar sağlamış olan kurumların artık işlevlerini yitirmiş olabileceğini, bunların topluma zarar verebileceğini göz ardı ediyorlar. Bu yazına giren birçok yapıt, İslâm ekonomisi kurma çabalarının, çok eski bir ekonomiyi inceleyerek yeniden canlandırmaya dayandığı izlenimi veriyor.</p>

  <p>Öte yandan, söz konusu yazın İslâm dünyasının dışında gelişmiş olanlar da dahil olmak üzere pek çok modern kavram ve yöntemden yararlanmaktadır. Dahası, bu yazının amaçları arasında büyüme, istihdam yaratımı ve verimlilik gibi modern hedefler bulunmaktadır.<span class="t6">12</span> Öyleyse bu disiplinin, yedinci yüzyıl Arabistan ekonomisine gösterdiği büyük ilgiyi, yalnızca çok eski bir dönemin sorunlarını çözmeye yönelik skolastik bir arayış olarak nitelendirmek, her ne kadar kimi yazılar için bu geçerli olsa da, yanlış olacaktır. İslâm ekonomisi, antik dönemin çözümlerini günümüzün sorunlarına uygulamakta, eski çözümlerin bulunmadığı durumlarda ise savunduğu reformları Kur'ar'a dayandırmaya çalışmaktadır.Buna bağlı olarak, İslâm ekonomisi yedinci yüzyıl Arap ekonomik düzeninin yalnızca kimi özelliklerine ilgi gösteriyor. Faiz yasağını İslâmi reformun olmazsa olmaz koşulu sayan İslâm iktisatçıları, borç alıp vermek konusundaki tutumlarını Kur'an ayetlerine dayandırır. Ancak, bu İslâm iktisatçıları, çevreyi temel bir tartışma konusu yapmaktan kaçındıkları için Altın Çağ'ın çevre kirliliğine karşı yararlı öneriler sunup sunmadığını incelemeye pek kalkışmıyorlar.</p>

  <p>Öyleyse İslâm ekonomisi günümüzde yaşanan sıkıntılara bir tepki olduğu kadar, çok eski bir toplumsal düzenin sadelik, uyum ve zenginliğine nostaljik bir kaçıştır. İslâm ekonomisi, birçok savunucusunun yazdıklarının tersine, uygulamalarında yedinci yüzyıl Arap ekonomisinin bütününü canlandırmaya çalışmamakta, yalnızca belirli yönleriyle ilgilenmektedir. Uygulamada günümüzün ekonomik gerçeklerini bir dereceye kadar kabul ettikleri ortadadır.</p>

  <p>İslâm ekonomisi "köktenci bir öğreti" olarak sınıflandırılıyorsa, bunun gerekçesi, iddialarını İslâm'ın geleneksel kaynaklarındaki sabit ilkelere dayandırmakta oluşudur. Uygulamada esneklik göstermesi bu durumu değiştirmez. "Köktenci" olarak nitelenen bütün öğretiler, sarsılmaz temellere dayandıklarnı iddia etmekte, uygulamalarmdaysa bu temellerin çürük olduğu görülmektedir. Dahası, bu öğretiler, geçerli bilgi ve iyi karar verme yetisinin kendi tekellerinde olduğunu iddia etselerse de, dış etkilere çok duyarlıdırlar.<span class="t6">13</span></p>

  <p>Bütün öteki ekonomik geleneklerden üstün olduğu iddiasında olan İslâm ekonomisi, iki ayrı çevreden sert eleştiriler almıştır. Kimi akademisyenler (ki bu kitabın yazarı bunlara dahildir) bu yazının ampirik ve mantıksal kusurlarına dikkat çekmiş, önerilen kurumların işlemeyeceğini ya da verimsizliğe mahkûm olduğunu savunmuşlardır.<span class="t6">14</span> Diğer bazı akademisyenler ise (özellikle de Seyyed Vali Reza Nasr) İslâm ekonomisinin, kendisini, kendi prensipleri ışığında anlaşılacak bir inanç ya da bir felsefe yerine yerleşik bilimsel standartlara uygun bir pozitif bilim olarak tanıttığını, bu yolla da eleştirilere davet çıkardığını gözlemlemişlerdir. Nasr'a göre İslâm ekonomisi, faydacı ( utilitarian) sosyalbilimle yarışmaya kalkmış olup değerini, Batı ölçülerine göre Batı'daki materyalist ekonomik geleneklere üstünlük sağlayarak kanıtlamaya çalışmaktadır. Ona kalırsa, İslâm ekonomisinin temel amacı, insanların maddi amaçlarını ruhsal arzularına uyduran bir dünya görüşü yaratmak olmalıdır. Dolayısıyla, faydacı olmayan amaçlar güttüğünü saklamaya çalışmamalı, faydacılıktan ayrıldığı noktaları çekinmeden ortaya koymalıdır. Tüm enerjisini kendi programının uygulanmasına harcadığı takdirde, önünde sonunda kendi standartlarına göre üstün olduğu ortaya çıkacaktır.<span class="t6">15</span></p>

  <p>Demek ki Nasr, İslâm ekonomisinin, Batı kökenli önceliklere itibar etmeyerek kendi kabuğuna çekilmesini öneriyor. İslâm ekonomisinin kendi özelliklerini geliştirmesine yönelik bu çağının altında yatan mantık, Mevdudi'yi bu disiplini kurmaya gûdüleyen etmenle uyuşmaktadır. Mevdudi'yi, aralarında İslâm ekonomisi de bulunan birkaç otonom İslâmi disiplin kurmaya iten etmen, İslâm'ı "dış politik ve düşünsel akımlara" karşı koruma isteğiydi. Amacı, Batı'nın rehberliğine başvurmanın adet haline geldiği alanlarda İslâm'a yeniden itibar kazandırmaktı. Bu yoldan Müslüman toplumların özgüven kazanacaklarını, Batı'nın ekonomik ve askeri yükselişinden önceki dönemde olduğu gibi, herkesle rekabet edebilecek duruma geleceklerini düşünüyordu.<span class="t6">16</span> Mevdudi'ye göre, İslâm ekonomisinin en önemli işlevi İslâm'a güç kazandırılması olacak, ekonomik reform işlevi ikinci planda kalacaktı. Mevdudi gibi İslâm ekonomisinin pek çok savunucusu, bu disiplini daha büyük emellere hizmet eden bir araç olarak görmüşlerdir. Örneğin, Ayetullah Humeyni, İran devriminin ekonomik nedenlerle yapılmadığını defalarca belirtmiş, bir konuşmasında karpuz bolluğu yaratılmasının amaçlanmadığını vurgulamıştır.<span class="t6">17</span> Ona göre, lideri olduğu devrimin kaynakları, kültürel kimlik, toplumsal uyum ve ahlâki rehberlik konusunda İslâm'ın otoritesine karşı oluşan tehditlerdi; dolayısıyla da bu devrimi, ekonomik sonuçlarıyla değerlendirmek yanlış olurdu. Humeyni'nin, yoksulluğa ve sömürüye kaşı söylevler verdiği ve faizin kaldırılmasını amaçlayan ekonomik reformlara destek verdiği akla gelebilir. Ancak onun için ekonomik amaçlar, İslâm'ın kişisel ve kamusal hayatta oynadığı rolün güçlendirilmesi gibi genel bir hedefin, hatta alkol tüketiminin ortadan kaldırılması ve kadınların iffetinin korunması gibi amaçlar yanında ikinci planda kalmıştır.</p>

  <p>Humeyni'nin kurmayları arasında büyük ekonomik kaygılar taşıyan eylemciler olduğu gibi İslâm ekonomisinin yorumcuları, uygulayıcıları ve sempatizanları arasında da bu disiplinin ekonomik amaçlarını gerçekleştirmek isteyenler vardır. Pek çok kişi, İslâm ekonomisini sömürüye karşı bir panzehir olarak görmekte, onun bir refah kaynağı olmasını beklemektedir. Kimileriyse İslâm ekonomisinin bugüne kadar çözülemeyen ekonomik sorunları çözeceğine inanmaktadır. Onlara göre, İslâm ekonomisinin varlık nedeni, materyalist ölçülere göre tanımlanan ekonomik performansın yükseltilmesidir. Ancak İslâm ekonomisinin, meşrulaşma ve iktidar aracı olduğu ve böyle algılandığı unutulmamalıdır. İslâm ekonomisi, topluma hem uyum, hem büyüme, hem de adalet getireceği görüşünü yayarak İslâmi politik düzen kavramına çekicilik kazandırmakta, ayrıca tüm Müslümanların dini ilkelerinden ödün vermeksizin kıtalar arası ticaret yapabilecekleri İslâmi bir birlik kurulması düşüncesini güçlendirmektedir.<span class="t6">18</span></p>

  <p>İslâm ekonomisinin yarattığı iki temel kurum, zekât ve İslâm bankacılığı köktenciliğe kaynak sağlamaktadır. İslâm bankaları, kârlarının bir bölümünü dini eğitime, yayıncılığa, ilişki âğları geliştirilmesine ve köktenciliği körükleyen öteki etkinliklere yatırıyor. Benzer biçimde, zekât ödemenin zorunlu olduğu ülkelerde, toplanan kaynakların önemli bir bölümü köktenciliği yaymayı hedefleyen dini okullara aktarılıyor. İslâmi kurumlar, köktencilerin toplumsal konumlarının yükseltilmesine de destek vermektedir. Örneğin, Türkiye'deki İslâm bankaları, kültürleri iş dünyasına uymayan görece dindar gençlere kariver fırsatı sunuyor.<span class="t6">19</span> Öyleyse İslâm ekonomisinin bir başka çekici yanı, köktenciliğin etkisini arttırmak için sunduğu ekonomik temelde aranmalıdır.</p>

  <p>İslâm ekonomisine destek veren herkesin gerçek bir köktenci olduğu söylenemez. İslâm ekonomisinin gerek prensipleri gerekse uygulamaları, İslâmcılığa ya da İslâm ekonomisine bağlı olmayan aydınlar, politikacılar ve diğer bireylerden destek almaktadır. Bu kişilerin tercih çarpıtmasına başvurmalarının nedeni, İslâm ekonomisinin temel İslâmi değerlerle özdeşleştirilmiş olmasından kaynaklarııyor. Bu özdeşleştirme yüzünden kimi ülkelerde onaylanmak ve rahat bırakılmak isteyen kişiler, İslâm ekonomisinin amaçlarını destekler görünmek zorundadır. Örneğin Pakistan'da İslâm bankacılığını onaylamayan politikacıların başarı şansı azdır. Dolayısıyla da İslâm bankacılığı bu ülkedeki belli başlı bütün siyasi partilerin programlarında yer alır.<span class="t6">20</span> Ancak, Pakistan'ın siyasi dünyasını iyi bilen gözlemcilere göre İslâm ekonomisinden yarar gelmeyeceğine inanan pek çok politikacı vardır. Gerçekten de kamu önünde İslâm ekonomisinin amaçlarını desteklediği görüntüsü çizen politikacılar, iktidara geldiklerinde İslâm ekonomisini uygulamaya koyacak önemli girişimlerde bulunmuyorlar.<span class="t6">21</span></p>

  <p>Bütün bunlar İslâm ekonomisinin aldığı desteğin, yalnızca geçmişteki ve günümüzdeki uygulamaların gerçek ya da varsayılan başarılarına bağlı olmadığını gösteriyor. Kuramsal yazılardan İslâm ekonomisinin çekiciliğini anlamak mümkün olmasa da, bunun çeşitli nedenleri olduğu açıktır.Kimi köktenciler için İslâm ekonomisinin değeri özellikle İslâmi karakterinde yatmakta, kimileri içinse içerdiği <span class="t7">ekonomi</span> öne çıkmaktadır. Diğer bir grup açısından da İslâm ekonomisi, İslâmi köktenciliğin politik gündemini uygulamaya koymak için bir araçtır. Kötü Müslüman olarak damgalanma korkusuyla İslâm ekonomisine destek veren kişiler de ayrı bir grup oluştururlar.</p>

  <p>İslâm ekonomisinin uygulamadaki başarılarını incelerken bu düşünce ekolüne çekicilik kazandıran etkenlerin çeşitliliğini göz önünde bulundurmak gerekir. Makalenin bundan sonraki bölümünde İslâm ekonomisinin söylemiyle uygulaması arasında büyük uyuşmazlıklar olduğu gösterilecektir.Özetle İslâm bankacılığının ekonomik devrim yaratmadığını, bu güne kadar hiçbir zorunlu zekât programının eşitsizligi önemli ölçüde azaltmadığını ve ekonomik ahlâk üzerinde ısrarla durulmasının gündelik ekonomik hayatı pek etkilemediğini kanıtlayacağız, değerlendirmelerimizden, İslâm ekonomisinin kendi ölçütlerine göre bile başarısız oldugu sonucu çıkacaktır. İslâm ekonomisinin&nbsp; yol açtığı ekonomik değişimlerin, başarısının tek ölçüsü olmadığını burada tekrar belirtmekte yarar var. Kimi köktencilere göre, İslâm ekonomisinin köktenciliğin bütününe yaptığı katkılar, özellikle de makalemizde ele alınmayan politik ve kültürel sopuçları, burada betimlenen etkilerden çok daha fazla önem taşırlar.</p>

  <p>&nbsp;</p>

  <p class="p9"><span class="t5">Bankacılık ve finans</span></p>

  <p><span class="t2">İslâm bankacılığı</span></p>

  <p>Bir sanayiciye yüzde 5 faizle bir yıllığına 100 lira borç verdiğimizi düşünelim. Yılın sonunda 105 lira alacağımız, dolayısıyla da 5 lira kazanacağımız önceden bellidir. Bize borçlanan sanayicinin kazancı ise, işinin başarısına bağlı olacaktır. Eğer geliri 105 lirayı geçerse kâr edecek, geçmezse zarar edecektir. Öyleyse faizle alınan borçlarda zarar etme riski tamamen borçlu tarafın üzerindedir. İslâm'ın yaygın bir yorumuna göre, faiz yasağının gerekçesi bu durumun haksızlığa neden olmasıdır.</p>

  <p>İslâm ekonomisi yazını, faizden neden kaçınılması gerektiğine ilişkin ek nedenlerle doludur. Bir İslâm iktisatçısı şöyle yazar: “Faiz, insanlarda para düşkünlüğü ve zengin olma arzusu yaratır. Dahası, insanları bencilleştirir, cimrileştirir, dar görüşlü ve taş kalpli yapar.”<span class="t6">22</span> Faizin başka bir olumsuz yanı ise, "yoksullardan zenginlere kaynak aktararak gelir dağılımını bozmasıdır."<span class="t6">23</span> Faiz, ayrıca, insanların enerjilerini üretken girişimlere harcamalarını engellediği için de eleştirilir.<span class="t6">24</span></p>

  <p>İslâm bankacılığının amacı, insanların faizle uğraşmak zorunda kalmadan borç alıp vermesini sağlayarak böylesi verimsizlik, ahlâksızlık ve adaletsizlikleri önlemektir. Bir İslâm bankası prensip olarak iki çeşit mevduat kabul eder; risksiz olmakla birlikte kazanç sağlamayan iş mevduatı ve değişken kazanç sağlayan ama sermaye kaybı riski de taşıyan yatırım mevduatı. Geleneksel bankaların sunduğu, getirisi önceden belirlenmiş sigortalı tasarruf hesapları ise İslâm bankacılığında görülmez. İslâm bankalarının kredi işlemleri de aynı risk paylaşımı ilkesine dayanır. Bir İslâm bankası herhangi bir şirkete kredi verdiğinde, hem bu kredinin sağlayacağı kârı hem de ortaya çıkabilecek zararı paylaşmayı kabul eder.</p>

  <p>Gerek İslâm bankaları gerekse müşterileri, sermayelerinden kâr etmek isterlerse doğabilecek zarara ortak olmak zorunda olduklarından, İslâm ekonomisi kâr-zarar ortaklığı mekanizmasına çok büyük önem atfeder. İslâm'ın ilk dönemlerinde kullanılmış olan ve klasik İsIâm hukukunda yeri olan iki kâr-zarar ortaklığı tekniği özellikle ilgi çekmiştir, ki bunlar <span class="t7">mudârebe</span> ve <span class="t7">muşâraka</span>'dır. Mudârebede bir yatırımcı ya da bir yatırımcı grubu sermayesini bir girişimciye emanet eder; girişimci bu sermayeyi üretimde ya da ticarette kullanır; sonuç olarak da elde kalan paranın önceden belirlenen bir bölümü yatırımcılara, kalan bölümü de, harcadığı emek karşılığında girişimciye kalır. Sermayenin batması durumunda, yatırımcılar bu zararı üstlenirken girişimcinin emeği karşılıksız kalmış olur. Muşârakada ise, girişimcinin kendisi de yürüttüğü işin sermayesine katkıda bulunur, böylece de sermaye kaybetme riskine ortak olur. Öyleyse iki mekanizma arasındaki temel fark girişimcinin muşârakada kendi sermayesini riske sokması, mudârebedeyse sermayeye katkıda bulunmamasıdır.</p>

  <p>Gerek mudârebe gerekse muşâraka gelişmiş ekonomilerdeki risk sermayesi (<span class="t7">venture capital</span>) sektörlerinin kullandığı finans tekniklerine benzetilmektedir.<span class="t6">25</span> Bir risk sermayecisini geleneksel bir bankadan ayıran üç nokta vardır. Her şeyden önce, banka, kredi başvurularını başvuru sahiplerinin finansal gücüne göre değerlendirirken, risk sermayecisi önerilen projelerin kârlılığına önem verir. Dolayısıyla maddi teminatı olmayan ama kâr getirme olasılığı yüksek bir projenin sahibi, geleneksel bir bankadan kredi alamasa da risk sermayesi almayı başarabilir. İkincisi, geleneksel banka verdiği kredilerden faiz kazanırken risk sermayecisi kâr payı alır. Üçüncüsü, risk sermayecisi, geleneksel bir bankadan farklı olarak, finansmanına katıldığı projelerin başarıya ulaşmasına gerektiğinde uzmanlık servisleri sağlayarak katkıda bulunur. İkinci ve üçüncü farklılıkların birbirleriyle bağlantılı olduğu açıktır.Risk sermayecisi, projenin yürütülmesiyle yakından ilgiliyse bunun nedeni, kâr edilmesi durumunda daha fazla para kazanacak olmasıdır.</p>

  <p>Gelişmiş ekonomilerde risk sermayesi sektörü pek çok yeni girişimin, son zamanlardaysa ileri teknoloji sektörünün gelişmesini sağlamıştır. İslâm bankacılığının savunucularına göre, bu tür bankacılık, Müslüman ülkelerin ekonomik kalkınmasına eş derecede önemli bir katkıda bulunabilir. Bu iddiayı destekleyen mantık basittir. Kredi kararlarını proje kârlılığına dayandıran bir bankacılık sistemi, başarı olasılığı yüksek ama uzun vadeli projeleri geri çevirmez, hiçbir girişimciye de yeterli deneyimi olmadığı gerekçesiyle sırtını dönmez. Öyleyse bir İslâm bankası yalnızca güvenilirliğini kanıtlamış girişimcilerle çalışan bankalara göre daha verimli bir biçimde kredi dağıtacaktır. Dolayısıyla da kalkınmayı hızlandıracak, herkes memnun kalacaktır. Girişimcilerin finansman sağlaması kolaylaşacak, banka sahipleri kaynak sağladıkları projelerden kâr payı alacak, tasarrufçular da yatırım hesaplarından daha fazla para kazanacaklardır.</p>

  <p>Çeşitli ticari hizmetler sunan ilk İslâm bankası 1975'de Dubai'de açılmış olup, bugün yaklaşık elli ülkede İslâm bankası bulunmaktadır.<span class="t6">26</span> Bu bankaların pek çoğu, mal varlıklarının dağılımını titizlikle gizlemektedir. Ancak bilgi sahibi olan gözlemciler, ne mudârebenin ne de muşârakanın hiçbir zaman İslâm bankalarının yatırım portföylerinde önemli bir pay oIuşturmadığı konusunda görüş birliği içindedir.İran Merkez Bankası kayıtlarına göre, 1986 yılında İran bankalarının mal varlıklarının yüzde 38'i mudârebe ve muşârakadan oluşuyordu.<span class="t6">27</span> Bundan iki yıl önce, Pakistan'daki kamu bankalarının sözde İslâmlaştırılması bitmek üzereyken, resmi raporlara göre, ülkedeki banka mal varlığının yalnızca yüzde 14'ü mudârebe ya da muşâraka'dan oluşuyordu.<span class="t6">28</span> Dahası, mudârebe ya da muşâraka olarak nitelenen sözleşmelerin pek çoğu kamufle edilmiş faiz içermekteydi. Bankalar kâr-zarar ortaklığı esasını ihlâl etmekte, verdikleri kredilerin getirisini önceden saptamakta ve "fazla" kâr elde ettikleri durumlarda fazlalıkları girişimcilere geri vermeyi kabul etmekteydi.<span class="t6">29</span> Pakistan'ın finans çevrelerinde yasal mudârebe ve muşâraka payının hiçbir zaman yüzde 2 ya da 3'ün üzerine çıkmadığı, üstelik hemen yüzde l'in altına düştüğü çok yaygın bir görüştür. Pakistan ve İran'dan farklı olarak bankacılık sistemine büyük ölçüde geleneksel bankaların hakim olduğu Türkiye'de ise, kâr-zarar ortaklığı pek tutulmamıştır. Bu ülkenin İslâmi "özel finans kurumları", kaynaklarının en çok yüzde 8'ini mudârebe ya da muşarakaya yatırıyorlar.<span class="t6">30</span></p>

  <p>İslâm bankalarının en fazla kullandığı finans biçimi <span class="t7">murabahadır</span>.<span class="t6">31</span> Bir murabaha sözleşmesinde bir üretici ya da tüccar, İslâm bankasına, almak istediği malların bir listesini sunar. Basit bir örnek geliştirmek için bir ton çelik almak istediğini varsayalım. Banka çeliği satın alır, bu hizmetin karşılığında malın fiyatını yükseltir ve çeliğin mülkiyetini müşteriye devreder. Müşteri, bankaya olan borcunu sözleşmenin belirlediği bir tarihe kadar ödemek zorundadır. Bu işlemi İslâmi açıdan meşru kılan etmen bankanın çeliğin mülkiyetini belli bir süre için üzerine alarak riske girmesidir.Nitekim çelik bankanın mûlkiyetindeyken çalınırsa zarara girecek olan taraf, müşteri değil bankadır. Ancak söz konusu riskin son derece küçük olması mümkündür, çünkü bankanın mülkiyet süresi hiçbir biçimde kısıtlanmamıştır. İslâm bankacılığının kurallarına göre çeliğin bir milisaniye Bile bankanın mülkiyetinde olması işlemi meşrulaştırmak için yeterlidir. Ancak ekonomik açıdan bakıldığında, bankanın mülkiyet sûresinin ölçülemeyecek kadar kısa olması, âna hatlarını çizdiğimiz bu murâbaha sözleşmesini faize dayalı bir kredi anlaşmasına benzetecektir. Banka kayda değer bir risk taşımayacak, müşteri de bankanın parasını kullandığı zamana bağlı olarak bir ücret ödeyecektir. Aradaki tek fark, müşterinin yaptığı ödemenin, bir durumda "hizmet harcı" ya da "komisyon" olarak adlandırılırken, diğerinde "faiz" olarak nitelendirilmesidir.</p>

  <p>İslâm bankalarının murâbaha uygulamalarında mülkiyet sürelerini çok kısa tuttukları görülmektedir. Demek ki, kuruluş amaçlarının faizi ortadan kaldırmak olduğunu her fırsatta tekrarlayan bu bankalar, faize dayalı finans yapmaktan kaçınmıyorlar. İslâm bankacılığının savunucuları, murâbaha uygulamalarında kullanılan paranın geç ödenmesi durumunda, faize dayalı finans uygulamalarındaki gibi ceza uygulanmadığına dikkat çekeceklerdir.İlke olarak bu doğrudur. Ne var ki İslâm bankaları, ödeme süresini geçiren müşterilerine ek masraf yüklemek için dâhice bir yöntem bulmuşlardır. Müşteriden geç ödeme için önceden para alınmakta, ödemesini zamanında yaparsa kesilen ek ücret geri ödenmektedir.<span class="t6">32</span> Dolayısıyla murâbaha, uygulamada, Ba-tı'daki finans şirketlerinin faize dayalı mail uygulamalarından yalnızca görünüşte ayrılır. Pakistan'da bankacıların müşterilerine sürekli olarak murabahayla faize dayalı kredi işlemleri arasında fark olmadığını söylemeleri hiç de şaşırtıcı gelmemelidir.<span class="t6">33</span> Geçmişte de murâbahayla faizin eş tutulduğu durumlar olmuştur. Örneğin, faiz oranını yüzde 9 olarak saptayan 1887 tarihli bir Osmanlı yönetmeliği “Murabaha Nizamnamesi" olarak bilinir.<span class="t6">34</span></p>

  <p>Murâbahadan sonra en yaygın finans uygulaması, kimi ülkelerde <span class="t7">icare</span> olarak bilinen finansal kiralamadır. Bir finansal kiralama uygulamasında banka, bir malı, örneğin bir kamyonu, müşterisine belirli bir süre için hem malın maliyetini hem de paranın zaman değerini yansıtan bir fiyata kiralar. Kiracıya, kamyonu satın alma opsiyonu verilmesi mümkündür. Finansal kiralamanın, kuramsal olarak risk paylaşımı şartına uyduğu açıktır, çünkü en azından bir süre kiralanan malın mülkiyeti bankanın üzerindedir. Kira döneminde kamyon hasar görürse zarara girecek olan bankadır.<span class="t6">35</span> Ancak gözlemlenen uygulamalarda banka, kiracıyı maddi teminat yatırmaya ve malı sigortalatmaya zorlamakta, böylece de riskini başkasına devretmektedir.<span class="t6">36</span> Öyleyse ekonomik açıdan bakıldığında, İslâm bankalarının finansal kiralama uygulamaları, Müslüman ülkeler de dahil olmak üzere bütün dünyada çoktandır hizmet veren, faizle çalışan kiralama şirketlerinin uygulamalarından farklı değildir.</p>

  <p>Murâbaha ve finansal kiralama, ticaret ve mal finansmanına uygun olmakla birlikte döner sermaye sağlamaya yaramamaktadır. Günlük işlemlerine finansman elde etmeye çabalayan yeni bir şirket, murâbaha ve finansal kiralamada uzmanlaşmış bir İslâm bankasından yardım alamaz.Bu mekanizmalar nakit akışı sorunu olan bir şıirkete de hiçbir yarar getirmez, çünkü ödenmemiş faturaların altından kalkmaya çalışan bir şirketm gerek duyduğu şey mal değil paradır.DoIayısıyla İslâmi bankacilik sektörünün sınırlı sayıda mali hizmet sunan bir geleneksel banka sektörünün yerine geçmesi beklenmemelidir.</p>

  <p>İslâm bankalarının yaptıkları yatırımların sektörel dağılımı geleneksel ticari bankalarınkinden önemli ölçüde ayrılmaz. Bu bankaların müşterileri yeni firmalar ve genç girişimciler arasından değil, deneyimli üreticiler ve tüccarlar arasından çıkmaktadır. Pek çok Müslüman ülkede hâlâ kentlileri, yüksek faizle tefecilerden borç alan köylülere tercih ederler. İşçi yoğunluğu fazla olan şirketlere eğilimli oldukları yönünde bir belirti yoktur. Birçoğu gayri menkullere yatırım yapmış, birkaçı da uluslararası para ve mal piyasalarında spekülasyona girişmiştir. Birkaç istisna dışında ticaret finansmanını proje finansmanına tercih etmektedirler. Proje finansmanı sağladıklarında belirsizliklerle dolu uzun vadeli projeler yerine kısa vadeli projeleri yeğledikleri görülür.</p>

  <p>1975 yılında İslâmi yöntemlerle ekonomik kalkınma fonu sağlamak amacıyla birçok devletin desteğiyle kurulmuş olan İslâm Kalkınma Bankası bile bir dış ticaret bankasına dönüşmüştür. Bu banka elindeki kaynakların çoğunu uluslararası ticareti, özellikle de yoksul Müslüman ülkelerine yapılan petrol ihracatını finanse etmek için kullanmaktadır. İlginçtir ki 1975-1986 döneminde İslâm Kalkınma Bankası'nın portföyünde kâr-zarar ortaklıklarının oranı yüzde 55'ten yüzde l 'e inerken murabahanın oranı sıfırdan yüzde 80'in üzerine çıkmıştır. Bankanın kuruluş ahdinde sözü bile geçmeyen finansal kiralama yöntemi bile artık portföyünde önemli yer tutmaktadır.<span class="t6">37</span> Ticari bankalar gibi İslâm Kalkınma Bankası da riske girmemek için her çareye başvurmakta, devlet garantileri ve müşterilerine finanse ettirdiği sigortalar yoluyla, kendi ilkelerini ihlâl etme pahasına riskten kaçmaktadır. Bangladeş'teki bir şirket adına alınan bir makine, taşınması sırasında hasar görürse zarara girecek taraf, bu şirket, onun sigortacısı ya da Bangladeş hükümetidir. İslâm Kalkınma Bankası'nın zarara girmesi söz konusu değildir.<span class="t6">38</span></p>

  <p>Bu gözlemlerin hiçbiri, İslâm bankalarındaki finansal işlemlerin topluma zarar verdiği anlamına gelmez. Gerçek risk taşımaktan kaçınmakla İslâm bankaları hiç kimseye zarar vermiyorlar. Uluslararası ticaretin geliştirilmesi, özellikle himayecilik yüzünden ekonomileri dengesiz ülkelerde ekonomik açıdan değerli bir hizmettir. Gerek finansal kiralamanın gerekse mal finansmanının üretimi teşvik ettiği kesindir. İslâm bankaları, en azından geleneksel ticari bankalarla rekabet ettikleri ülkelerde, gerçek ihtiyaçlara hitap etmeseler bugün ayakta olmazlardı. Buradaki iddiamız yalnızca İslâm bankalarının finansal uygulamalarının İslâm ekonomisinin kurallarına hiçbir biçimde uymadığıdır.</p>

  <p>&nbsp;</p>

  <p><span class="t2">Faizin kalıcılığı</span></p>

  <p>İslâm bankacılığının, kendi ilkelerine uymakta neden bu kadar zorlandığı sorulabilir. Finans dünyasını temelden değiştirmek için kurulan bu bankalar neden geleneksel bankaların kullandıkları tekniklere bağlı kalıyorlar?</p>

  <p>Bunun bir nedeni, Iran ve Pakistan dışındaki bütün ülkelerde İslâm bankalarının yanında geleneksel bankaların da bulunmasıdır. Girişimcilere faizle kâr-zarar ortaklığı arasında seçinm yapma olanağı tanıyan geleneksel bankalar, bankaları için "ters seçim" (<span class="t7">adverse selection</span>) sorunu yaratmaktadır: kâr beklentileri ortalamanın altında olan girişimciler, başarısızlık durumunda kayıplarını en aza indirmek için kâr-zarar ortaklığını tercih etmekte, beklentileri ortalamanın üzerinde olanlar ise, başarı durumunda kazançlarını en üst düzeye çıkarmak için faizi tercih etmektedir. Dolayısıyla İslâm bankalarının yatırım portföylerindeki risk oranı artmaktadır.<span class="t6">39</span> Bu mantık iki gözleme dayanır. Birincisi, projesinin yüksek risk taşıdığını bilen bir girişimci, bu durumu İslâm bankasından saklamak isteyecektir. İkincisi hiçbir banka bir projenin risk oranını kesinlikle belirleyecek bir yönteme sahip değildir.</p>

  <p>Bankacıların eğitim yoluyla risk oranlarını belirleme yetilerini geliştirebilecekleri düşünülebilir. Bu mümkün olmasaydı Batı'da risk sermayeciliği sektörü gelişmezdi. Ne var ki, Müslüman ülkelerde gerekli becerilere sahip olan kişilerin sayısı kısıtlıdır. İslâm bankalarnın, hem kârın hem de zararın gerçekten paylaşıldığı yatırım ortaklıklarından kaçınmalarının ana nedeni işte budur. Bu eksikliği gidermek için projeleri değerlendirebilecek personel yetiştirilmesi düşünülmüş, bu amaçla da 1982 yılında Kuzey Kıbrıs'ta bir enstitü kurulmuştur. Ancak bu enstitünün 1984'de kapanmasıyla İslâm bankacılığı sistemi okulsuz kalmıştır.<span class="t6">40</span> Bu kapanmanın bir nedeni enstitüdeki eğitim programının eksiklikleriyse bir başkası da İslâm bankalarının gerçek anlamda kâr-zarar ortaklığı uygulamak istememeleriydi. Daha önce de gördüğümüz gibi, geleneksel bankalarla rekabet etmek zorunda olmayan Iran ve Pakistan bankaları bile, mudârebe ya da muşârakaya önemli bir kaynak ayırmaktan kaçınıyorlar.</p>

  <p>Öyleyse İslâm bankalarının kendi ilkelerini çignemelerinin nedeni, yalnızca geleneksel bankacılığın yarattığı ters seçim sorunu olamaz. Daha önemli bir neden, çift defter tutma uygulamasında yatıyor. Birçok şirket kârının&nbsp; vergiye yansımaması için gelirlerini düşük giderlerini yüksek göstermekte, devlet denetimi yetersiz olduğu için de böylesi yolsuzluklar sürüp gitmektedir.<span class="t6">41</span> Bu koşulların bilincinde olan bankacılar da müşterilerinin işlemlerini denetleyemedikleri sürece kâr-zarar ortaklığı esasına göre borç vermekten kaçınıyorlar. Söz konusu şirketler ise, gerçek kârlılıklarıyla ilgili bilgiler devlete sızar endişesiyle işlemlerinin banka tarafından denetlemesine izin vermiyorlar.Kısacası kaynak sağlayıcılarıyla kaynak kullanıcıları birbirlerine güvenmiyorlar. Bu durum da hiçbir denetim gerektirmeyen bir ödeme mekanizması olan faizin kâr zarar ortaklığına tercih edilmesine yol açıyor. Kimi İslâm iktisatçıları, kâr-zarar ortaklığının sahtekârlığın ve yolsuzluğun yaygın olduğu bir ortamda işlemeyeceğini artık anlıyorlar.<span class="t6">42</span> Ancak onlar bile, bu ortamın düzetilmesiyle borç veren ya da alan herkesin kendi isteğiyle kâr-zarar ortaklığını faize tercih edeceği yolundaki inançlarını koruyorlar.</p>

  <p>İslâm bankacılığının uygulamada kendi ilkeleriyle çelişmesinin başka bir nedeniyse ticaret ve mal finansmanının hem kârlı hem de görece risksiz olmasıdır. Birçok Müslüman ülkede üretim kontrolleri, ithalât kısıtlamaları ve fiyat tavanları yüzünden kimi malları piyasada bulmak zordur. Miktarı kısıtlı bu malları spekülasyon ya da üretimde kullanmak için satın alan şirketler iyi para kazandığından onlara finansman sağlamak oldukça güvenlidir. Pek çok İslâm bankası, doğal olarak, kaynaklarını, sonucu belirsiz uzun vadeli gelişim projelerine harcamaktansa böylesi ticari girişimlere destek vermeyi yeğlemekte, mümkün olduğunca riskten kaçınmaktadır. Buradaki önemli husus, ticaret ve mal finansmanında hem düşük riskli hem de kârlı fırsatların artmasıyla uzun vadeli finansmanın çekiciliğinin azalmasıdır.</p>

  <p>&nbsp;</p>

  <p><span class="t2">Geçmişin izleri</span></p>

  <p>Kuramla uygulama arasındaki uyuşmazlıklara anlam verebilmek için İslâm bankacılığının yepyeni bir oluşum olduğunu takdir etmek gerekir. Klasik İslâm uygarlığı, "İslâm bankası" şöyle dursun, banka kurumunu bile yaratmamıştır. Orta Çağ İslâm hukukunun, bireyler arası mali işlemleri düzenlemek için ayrıntılı kurallar getirmiş olduğu bilinmektedir. Ancak, Murat Çizakça'nın da gözlemlediği gibi, bu kurallar bir bankacılık sistemi oluşturmaz.<span class="t6">43</span> Orta Çağ'ın Müslüman devletleri, binlerce insanın kaynaklarını toplayan, onları bir bütün olarak işleten ve yöneticilerinin ölümünden sonra da varlığını sürdürebilen örgütler ortaya çıkaramamıştır. İslâm'ın mali kuralları, yakın zamana kadar önemli bir değişim geçirmemiş, çok sayıda bireyi bir araya getiren kalıcı ortaklıkların oluşumunu engellemiştir. Bankalara dayalı karmaşık mali sistem, büyük olasılıkla Ortadoğu'daki mali uygulamalardan esinlenen Avrupalılarca kurulmuştur.<span class="t6">44</span> Bu durum göz önüne alındığında, İslâmi oldukları iddia edilen bankaların, İslâm'dan miras kalan kurumlardan çok, modern mali kurumlara benzemesi kimseyi şaşırtmamalıdır.</p>

  <p>1930'lu yıllarda Hindistan'da, faizsiz bir bankacılık sistemi kurmak için bir takım girişimlerde bulunulmuştu. Ne var ki İslâm bankasına benzeyen ilk kuruluş, 1963'te Mısır'ın Mit Gamr kasabasında kurulan bir tasarruf bankası olmuştur Bu banka kendine örnek olarak, Batı Almanya'daki kimi yerel tasarruf bankalarını almıştı. Tasarruflara faiz ödemiyor, kredilerden faiz almıyor, kâr-zarar ortaklığına göre kredi alıp veriyordu. Mit Gamr Tasarruf Bankası, bu özelliklere sahip olduğundan kendine İslâmi bir kimlik verdi. Ancak bir amacının kendini devlet bankalarından ayırmak, bir başkasının da dindar köylülerin gözüne girmek olduğu bilinmektedir. Banka kısa zamanda kendini kabul ettirerek yerel ekonomiye önemli bir katkı sağlamaya başladıysa da, 1968'de gerek özel girişime gerekse dine kuşkuyla yaklaşan bir hükümet tarafından ülkenin banka yasalarını çiğnediği gerekçesiyle kapatıldı.<span class="t6">45</span> Önemli olan nokta, Mit Gamr'ın eski bir İslâmi kurumdan esinlenmemiş olmasıdır. Banka, kabul görmek için dini bir kimlik edinmiş olsa da, temel özelliklerini İslâmi olmayan bir kaynaktan almış ve bunu gizleme gereği duymamıştır.<span class="t6">46</span> 1975'den bu yana İslâmi finans servisleri veren ve din adamlarınca denetlenen ticari bankalar ise farklı bir konumdadır. Bunların tümüne kuruluşlarından başlayarak İslâmi kurum kimliği verilmiş olsa da, daha önce de gördüğümüz gibi, hiçbirinin işlemlerinde belirgin biçimde İslâmi sayılabilecek bir taraf yoktur.Bu iki durum arasındaki karşıtlık çok çarpıcıdır. Mit Gamr faizden uzak durmuş ve aktif biçimde uzun vadeli kalkınmayı desteklemiştir. Günümüzdeki İslâm bankaları ise, faiz alıp vermekte, ticarete öncelik vermektedirler.</p>

  <p>Kâr-zarar ortaklığını faize tercih etmenin İslâmi bir yönü olduğunu söyleyemeyiz. Bu finansman yöntemi İslâm'dan çok önce ortaya çıkmış olup yedinci yüzyıldan bu yana Müslüman olmayan çeşitli toplumlarda da rağbet görmüştür. Risk sermayesi sektörü gibi, hisse senedi borsaları da kâr-zarar ortaklığı uygularlar. Zaten Kur'an'daki faiz yasagının günümüzdeki faiz kurumunu kapsayıp kapsamadığı açık değildir. Kur'an'ın kesin olarak yasakladığı kurum, İslâm'dan önce ortaya çıkmış bir Arap kurumu olan ribadır.Bir riba sözleşmesinde borçlunun borcunu ödemeyi geciktirmesi durumunda borç ikiye, tekrar geciktirmesi durumunda dörde katlanırdı. Bu uygulama, birçok borçluyu köleliğe sürüklemekte, dolayısıyla bir toplumsal çatışma kaynağı oluşturmaktaydı. Ribaya getirilen yasağın amacı, hiç şüphesiz, borcun ödenmemesi durumunda verilecek cezayı düşürerek günümüzün iflas hukukuna benzer biçimde toplumsal uyumsuzluğu önlemekti. Ribayı yasaklayan Kur'an ayetlerinin insanları yardımlaşmaya da çağırması bu görüşü destekler. Kur'an, borç verenlerin sıkıntı içindeki borçlulara anlayış göstermelerini ve onların sıkıntılarından yararlanmaya kalkışmamalarını emreder. Öyleyse riba yasağı, zor durumdaki kişilere müsamaha gösterilmesini sağlamaya yönelik bir kural olarak yorumlanabilir.<span class="t6">47</span></p>

  <p>İslâm'ın ilk döneminde bu görüş yaygın olarak benimsenmiş, riba yasağını sömürü karşıtı bir kural yerine her türlü faizi ortadan kaldırmayı amaçlayan bir kural olarak görenler itirazlarla karşılaşmıştır.<span class="t6">48</span> Daha katı görüş zamanla oturmuş olsa da, bu durum faizsiz bir toplum yaratmamıştır.<span class="t6">49</span> Müslümanlar, önde gelen hukukçuların meşru buldukları pek çok hile kullanarak faiz alıp vermeyi sürdürmüşlerdir. Çok yaygm olarak kullanılmış olan bir hile şudur: A kişisinin B kişisine yüzde 5'lik faizle 100 lira vermek istediğini, ancak faiz yasağını çiğnemekten kaçındığını düşünelim. A 100 lira karşılığında B'den bir sandalye alsın, ödemenin bir yıl içinde yapılması koşuluyla 105 lira karşılığında bu sandalyeyi hemen geri versin. Sonuçta sandalyenin mülkiyeti değişmemektedir. Dahası, B hemen 100 lira almakta, bir yıl sonunda da A'ya 105 lira ödemektedir. Ne bir işlem ne de öbürü tek başına faiz içermediği halde ikisi birlikte, A'nın B'ye yıllık yüzde 5 faizle 100 lira borç verdiği bir işlemle aynı sonucu doğurmaktadır.</p>

  <p>İslâm bankalarının en fazla kullandığı_borç verme yöntemi olan mürâbaha da toplu olarak ele alındığında faizle aynı sonucu doğuran birçok faizsiz işlemden oluşan bir hiledir. Dolayısıyla İslâm bankacılığının daha ilk yıllarında murabahanın tartışma konusu olmasına şaşmamak gerekir.1980'de Pakistan İslâm İdeolojisi Konseyi, murabahanın meşruluğu konusunda ihtiyatlı bir tavır almış, "Şeriata aykırı olmasa da yaygın olarak ve düşüncesizce kullanılmasının tasvip edilmediğini" belirtmiştir.<span class="t6">50</span> Çok yaygın bir başka hileyse herkesin X olarak bildiği bir şeyi Y olarak yeniden tanımlamaktır. Örneğin İran hükümeti, bir devlet kurumu bir diğerine sabit oranlı bir ödeme karşılığında finansman sağladığında, taraflardan biri vatandaş olsaydı faiz sayılacak bu ödemenin faiz sayılmayacağını belirten bir kararname çıkarmıştır. Böylece devlet kurumları, kendilerini İslâmi bir ilkeyi ihlâl ettiklerini kabul etmekten kurtaran bu tanım değişikliği sayesinde faiz karşılığında birbirlerinden borç alabilmekteler.<span class="t6">51</span></p>

  <p>İslâm ekonomisi kuramcılarıyla uygulayıcıları arasında faizin günah olduğuna ilişkin bir fikir birliği olsa da "faizsiz" borçtan ne kastedildiği konusunda bir uzlaşmaya varılmış değildir. Enflasyon geçiren bir ekonomide sıfırda tutulması gereken, getirinin nominal oranı mıdır, yoksa gerçek oranı mı? Başka bir deyişle, borçların, paranın alım gücünü korumak için enflasyon oranrna endekslenmesi gerekir mi? Yaygın bir görüş endekslemenin İslâm'a aykırı olduğu yönünde olsa da kimi yazarlar, endekslemenin yalnızca meşru değil aynı zamanda adaletin bir gereği olduğunu savunuyorlar.<span class="t6">52</span> Biri 1986'da Islamabad'da, öteki 1987'de Cidde'de düzenlenen iki uluslararası konferansta, endekslemenin İslâm'a uygun olmadığı sonucuna varıldı.<span class="t6">53</span> Buna karşın, İslâm bankaları komisyonlarını ve hizmet ücretlerini enflasyona endeksliyorlar. 1980'li yılların ortalarında enflasyon oranının Pakistan'dakinin beş katı olduğu Türkiye'de, murâbaha uygulamalarında görülen fiyat farkları da Pakistan'da görülenlerden beş kat daha fazlaydı.</p>

  <p>&nbsp;</p>

  <p class="p9"><span class="t2">Faiz karşıtı kampanyaya muhalefet ve köktencilerin savunması</span></p>

  <p>Faiz konusundaki tartışmalar sürmektedir. Bankacılık deneyimi olmayan yorumcular, faiz yasağının gerekliliği konusunda görüş birliği içinde olmakla birlikte, günümüzdeki İslâm bankacılığı uygulamalarının gerçekten İslâmi olup olmadığı noktasında ayrılıyorlar. Birçoğu başvurulan hilelerden rahatsızlık duymamakta, başkalarıysa bunları İslâm dünyasındaki ahlâk bunalımının bir göstergesi olarak algılamaktadır.<span class="t6">54</span></p>

  <p>Bu görüşlerin ikisi de Süleyman Uludağ'ın 1988'de İslâmi bir ifade tarzı kullanarak yazdığı, klasik İslâm eserlerine dayanan bir yapıtında eleştirilmektedir. Uludağ, faizi ısrarla yasaklamak isteyenlerin İslâm tarihini bilmediklerini, yalnızca aşırı derecede yüksek faiz içeren tefeciliği yasaklamış olan Kur'an'ı yanlış yorumladıklarını söylüyor. Faizsiz iş yapmanın olanaksız olduğunu bilen ve bu nedenle çeşitli hilelere hoşgörüyle bakanlar sahtekârlığı ve ikiyüzlülüğü teşvik ettikleri için aynca suçludurlar. Uludağ'a göre, bu durum, dürüstlüğü teşvik eden İslâm dinine karşı işlenmiş ciddi bir suçtur. Tanrı'ya karşı da büyük bir suçtur; faiz yasak olsa bile O'nu kandırmaya yönelik yöntemlere başvurmak, açıkça faiz aImaktan daha büyük bir günahtır.<span class="t6">55</span> Uludağ'ın, İslâm bankacılığının sahtekârlığı desteklediği görüşü, daha önce sözünü ettiğimiz, değişken kâr-zarar ortaklığının mümkün olması için önce iş ahlâkının düzelmesi gerektiği görüşüyle karşılaştırıldığında ayrı bir anlam kazanır. Bu ikinci görüşte isabet varsa İslâm bankacılığının, hilekârlığa ve düzenbazlığa yol açarak iş adamlarına dürüstlük ve güvenilirlik normları aşılanmasını engellediği, dolayısıyla da kendi kendinin en büyük düşmanı olduğu düşünülebilir.</p>

  <p>Faizin haram olduğu yolundaki egemen görüşe bir başka büyük saldırı 1989'da Mısır müftüsü Muhammed Seyid Tantawi'nin bir fetvası aracılığıyla yapıldı. Tantawi faize dayanan her bankacılık yönteminin ahlâka aykırı olmadığını, kimisinin hem ilgilı taraflara hem de topluma yarar sağladığını söylüyor. Ona göre, genellikle yararlı, bu yüzden de meşru olan finans araçları arasında yüksek faizli devlet bonoları ve faize dayalı tasarruf hesapları sayılabilir.<span class="t6">56</span> Ancak Tantawi'nin bu görüşünü onaylayan din adamları azınlıktadır. Çoğunluğa göre borç alanlara, borç verenlere ve üçüncü kişilere yararları ne olursa olsun, her tür faiz İslâm'ın ruhuna ve kurallarına aykırıdır.</p>

  <p>İslâm bankacılığı üzerine son yıllarda yapılan konferansların tutanakları ve önde gelen köktencilerin ifadeleri, kurulu İslâm bankalarının planlandığı gibi faizsiz çalışan kuruluşlar olmadığı görüşünün köktenci çevrelerce de artık benimsenmekte olduğunu gösteriyor. Pakistan ekonomisini İslâmlaştırma çabalarını yönetmiş, çeşitli devlet kurullarında önemli görevler almış ve çok sayıda kitabın yazarı olan Hurşid Ahmed, ülkesindeki İslâm bankalarını açıkça eleştirmekte, işlemlerinin "yüzde 99'unun hâlâ faize dayandığını" belirtmektedir.<span class="t6">57</span> Yine de pek çok İslâm iktisatçısı, İslâm bankalarının, bütün eksikliklerine rağmen, geleneksel bankalardan daha üstün olduğuna inanıyor.</p>

  <p>Bu iktisatçılara göre, İslâm bankaları faizle borç verseler bile tasarrufçularına faiz ödemekten kaçınırlar. Tasarrufçulara ödenen kâr payının önceden belirlenmediği, dalgalandığı doğrudur. Ancak aynı şey Batı'daki tahvil fonları için de söylenebilir. Faiz getiren tahvillerden oluşan bir tahvil fonunun herhangi bir gündeki getirisi, o günün ortalama faiz geliri eksi işletme komisyonudur. Söz konusu getiri, fondaki tahvillerin dağılımına bağlı olarak günden güne değişebilir. Ancak, bu fona yatırım yapanlara ödenen kâr payı tamamen faizden sağlanır. Benzer biçimde, İslâm bankalarının tasarrufçularına ödedikleri kâr payının kaynağı, daha önce gördüğümüz gibi, çeşitli kılıklara bürünmüş faiz gelirleridir. Ödediği kâr payının dalgalanması bir İslâm bankasını, Kore'de ya da İsviçre'de bulunan herhangi bir tahvil fonundan daha "İslâmi" yapmaz.</p>

  <p>İslâm bankacılığının eksikliklerine karşı ikinci savunma, daha kârlı oldukları gözlemine dayanır. Bağımsız kaynaklara göre, 1970'li yılların sonuyla 1980'li yılların başlarında İslâm bankaları büyük kârlar elde etmişlerdir. Ne var ki daha sonra kâr oranlan genel olarak yerel normların altına düşmüştür. Clement Henry Moore, karşılaştırmalı bir çalışmasında, 1984 ile 1986 yılları arasında Bahreyn, Tunus ve Türkiye'deki İslâm bankalarının geleneksel bankalara göre toplam varlıklarından daha fazla, Mısır, Ürdün, Kuveyt, Katar ve Sudan'dakilerinse daha az kazanç sağladıklarını ortaya çıkarmıştır. Bahreyn dışında, yalnızca yeni İslâm bankalarının normun üzerinde kazanç elde ettikleri görülüyor.Bu dönemin en kârlı İslâm bankaları, Türkiye'de 1980 'Ii yılların ortalarında kurulan iki İslâm bankası, Al Baraka Türk Finans Evi ve Faysal Finans Kurumu olmuştur.<span class="t6">58</span></p>

  <p>Kimi İslâm bankalarının çok başarılı olmaları kimseyi şaşırtmamalıdır, çünkü özel avantajlardan yararlanıyorlar. Faizden rahatsız olan küçük ama önemli bir tasarrufçu grubu, İslâm bankalarına hazır bir müşteri kitlesi sağlamaktadır.İşte bu nedenledir ki Türkiye'deki İslâm bankaları, bir avuç şubeyle birkaç ayda banka sektöründeki tasarruf mevduatının yüzde 1'ini toplamayı başarabilmiştir. Ancak, başlangıçtaki bu hızlı gelişmenin ardından, eğer daha fazla büyüyeceklerse yeni şubeler açmak zorunda oldukları ortaya çıkmıştır. Şube sayılarının artması doğal olarak masraflarını arttıracak, bu da büyük olasılıkla kâr oranlarını düşürecektir. Yine de geleneksel bankalardan daha kârlı olmayı sürdürmeleri mümkündür, çünkü başka ülkelerdeki İslâm bankaları gibi Türkiye'dekiler de yasal ayrıcalıklardan yararlanıyorlar. Özel vergi indirimi gördükleri gibi, Merkez Bankası'nda tutmak zorunda oldukları rezervler geleneksel bankalarınkine oranla çok düşüktür.Ayrıca, geleneksel bankalardan farklı olarak gayrimenkul işlemlerine ve dış ticarete katılma hakkına sahipler.<span class="t6">59</span></p>

  <p>Bu gözlemlerin ışığında şaşırtıcı olan şey, en eski İslâm bankalarının kârlılıklarının düşme eğilimi göstermesidir.Bu eğilimin temel nedenlerinden biri, 1970'li yıllarda petrol fiyatlarının doruğa tırmandığı dönemde dikkatsizce krediler vermiş olmalarıdır. Bu kredilerin geri ödenmemesi, bugün kârlarında büyük bir düşüşe neden olmaktadır. Verilen bu kötü kredilerin bir bölümünde kâr-zarar ortaklığının esas alınmış olması, İslâm bankalarının günümüzde neden verdikleri kredileri ısrarla faize dayandırdıklarını açıklıyor.Bu durum, ayrıca bankaların kâr-zarar ortaklığını geçerli kılacak deneyimden yoksun olduklarına ilişkin iddiamızı da destekliyor.<span class="t6">60</span> İşin ilginç yanı, kârlılık açısından bakıldığında Türkiye'nin 1980'li yılların ortalarındaki en başarılı bankaları, 1980'lerin sonunda Türk bankacılık normlarının, altına düşmüştür.<span class="t6">61</span> Bu düşüş, yeni şubeler açılmasına bağlanabilse de İslâm bankacılığının daha kârlı olduğu iddiasına kuşkuyla yaklaşılması gerektiğini vurguluyor.</p>

  <p>İslâm bankacılığının başka bir savunmasıysa ekonomik istikrarı artırdığı yönündedir. Faize dayalı bir sistemde makroekonomik şoklar, banka gelirlerinin düşmesine, dolayısıyla da bankaların faiz yükümlülüklerini karşılayamamasına, böylece krizin tırmanmasına neden olur. "Tasarrufçuların elde ettikleri kazançların değişken olması" diyor İslâm iktisatçıları, "bu istikrarsızlığı ortadan kaldırır, çünkü bir bankanın gelirlerindeki herhangi bir azalma onun yükümlülüklerindeki düşüşle karşılanmış olur."<span class="t6">62</span> Gelirleri düşen bir İslâm bankasının mevduat kaybetmeyeceği varsayımına dayanan bu sav, sorunIudur. Boylesi durumlarda banka mevduatı, zayıf bankalardan görece güçlü bankalara kayar. Nitekim İslâmi kurumlardaki tasarrufçuların geleneksel bankalardakiler kadar kurum değiştirmeye hazır olduğu yolunda kanıtlar vardır. 1986 yılında Mısır'daki Al-Rayan İslâmi yatırım şirketinin altın spekülasyonu yaparak 100 milyon dolar kaybettiği haberi, bu şirketin muazzam ölçüde ve hızla kaynak kaybetmesine yol açtı. Yüksek getiri elde etme olasılıkları büyük olduğu zaman Al-Rayan'ın hisselerini memnunlukla alıp tutan tasarrufçular, zarar etme riskleri arttığında paralarını hemen ondan çekmeye karar verdiler.<span class="t6">63</span></p>

  <p>Volker Nienhaus'un gözlemlediği gibi, zarar eden İslâm bankaları, kredi arzlarını kısmak zorundadır.<span class="t6">64</span> Öyleyse kâr-zarar ortaklığının faizin yerini almasıyla makroekonomik istikrarın güçleneceği hiç de kesin değildir. Makroekonomik istikrarın zayıflaması da mümkündür, ki İran ve Pakistan hükümetleri bu tehlikeyi ciddiye almaktadırlar. İran hükümeti, bütün bankaların aynı kazancı sağlamalarını zorunlu tutmakta, Pakistan hükümetiyse banka kazançlarının dar bir bant içinde kalmasını zorunlu kılmaktadır.<span class="t6">65</span> Demek ki ne İran'da ne de Pakistan'da tasarrufçuların elde ettiği getiri oranıyla bankaların kârlılığı arasında bir ilişki bulunması gerekmemektedir. Ortak bir getiri oranı, kâr-zarar ortaklığı kavramıyla çeliştiğinden İran ve Pakistan yetkililerinin gerçek İslâm bankacılığını bir istikrarsızlık kaynağı olarak gördükleri açıktır.</p>

  <p>&nbsp;</p>

  <p><span class="t2">Geleneksel bankaların tepkileri</span></p>

  <p>Faizsiz bankacılık ya da bankacılık sistemi oluşturma çabalarının faizin yerine kâr-zarar ortaklığını yerleştiremediğini pek çok bağlamda görmüş bulunuyoruz. Faiz karşıtı kampanyalar, bırakın bütün bir ekonomik sistemi, bir ülkenin bankacılık sektöründe bile köklü bir değişiklik yaratmamıştır. Lâik finans çevrelerinde tehlike çanları çalmamasının nedeni hrhalde budur. Geleneksel Bankalar, faizin kaldırılmasına yönelik kampanyaların, kendilerini tehdit etmediğini, tersine sömürülebilecek bir fırsat doğurduğunu düşünüyorlar. Mısır'da ve başka yerlerde pek çok geleneksel banka, hatta gayrimüslimlerin mülkiyetinde bulunan kimi bankalar, faizsiz işleyen şubeler ya da vezneler açmış, kimi yatınm şirketleri de işlemlerini "İslâmi" olarak nitelendirmeye başlamıştır. Wall Street'in bile İslâm bankacılığına el attığı görülmektedir. Citicorp gibi kimi dev Amerikan bankaları, faizle çalışmaktan kaçınan müşterileri için özel finans yöntemleri geliştirmişlerdir. Faizin yasal olmadığı yerlerde de Avrupa, Amerika ve Uzak Doğu kökenli bankalar, bu yasağa uymakta hiç zorluk çekmiyorlar. Chase Manhattan ve Deutsche Bank'ın Pakistan şubeleri artık yalnız faizsiz çalışıyorlar. Ancak bu yabancı bankaların işlemlerinde bir yenilik olmadığını herkes biliyor.</p>

  <p><span class="t5">&nbsp;</span></p>

  <p><span class="t5">Kaynak dağılımının düzeltilmesi</span></p>

  <p><span class="t2">&nbsp;</span></p>

  <p><span class="t2">Zekât</span></p>

  <p>Öteki temel dinler gibi İslâm da kaynak dağılımında büyük eşitsizliklere karşı çıkar. Dolayısıyla ilk döneminden başlayarak toplumsal eşitsizlikleri yok etmese de azaltmayı amaçlayan mekanizmalar geliştirmiştir. Bunlar arasında bir ölünün mallarının yakınlarınca nasıl bölüşüleceğine ilişkin çok ayrıntılı kurallar içeren bir miras hukuku yer alır.<span class="t6">66</span> Dağılıma yönelik bir başka mekanizma ise, zekâttır. Bugünkü anlamıyla zekât, bir tarım vergisi olan öşür gibi, başka isimler altında da toplanmış olan çeşitli vergileri de kapsamakta olup, servet ve gelirden yılda bir kez alınır. Zekâttan elde edilen kaynaklar, belirli gruplara, özellikle de yoksullara aktarılır. Kur'an'da belirtilen zekât verme yükümlülüğü, Allah'ın birliğine inanmak, namaz kılmak, Ramazan ayında oruç tutmak ve imkânı olanlar için hacca gitmekle birlikte İslâm'ın beş şartından birini oluşturur.</p>

  <p>Kur'an, zekâtın kapsamına ilişkin genel kurallar koymakta, ancak kimden ne oranda zekât alınacağı konusuna açıklık getirmemektedir. Geleneksel olarak zekât, tarım ürünlerinden, çiftlik ve sürü hayvanlarından, madenlerden ve mücevherlerden, kısacası yedinci yüzyıl Arabistan'ındaki servet kaynaklarından alınırdı. Zekât oranı, istisnalar olmakla birlikte, üretim kaynağına ve koşullarına bağlı olarak yüzde 2.5 ile 20 arasında değişirdi. Altın ve gümüş gibi yüksek değerli metallerden yüzde 2.5, maden gelirinden yüzde 20 oranında zekât alınırdı. Başka bir örnek verecek olursak, tarım ürününe uygulanan oran, sulama biçimine bağlıydı. Sahibi tarafından sulanan bir tarlanın ürününe uygulanan oran yüzde 5, yağmurla sulanan bir tarladan elde edilen ürüne uygulanan oransa yüzde 10'du. Zekât gelirleri, yine gelenek uyarınca, yoksullara, sakatlara, zorda kalan yolculara, borçlulara, hükümlülerin bakmakla yükümlü oldukları kimselere ve zekât memurlarına verilirdi. Toplanan kaynaklar, kölelerin azat edilmesi için de kullanılır, İslâm'a hizmet edenlere yardım olarak da dağıtılırdı.<span class="t6">67</span></p>

  <p>Zekât kurumunun erken İslâm ekonomisini nasıl etkilediğini bilmiyoruz. Ancak zekâtın varlıklılardan yoksullara kaynak aktararak eşitsizlikleri azalttığı söylenmektedir.<span class="t6">68</span> Bu iddia akla yatkın olmakla birlikte söz konusu kurumun etkilerini saptamak için hedeflenen sonuçların yanında, gerçek zekât toplama ve dağıtım uygulamalarını da bilmemiz gerekir. Toplanan kaynaklar genellikle zenginlere aktarılmışsa ya da kimi gelir türlerinden zekât yükümlülükleri genellikle yerine getirmemişse, zekât kurumu eşitsizlikleri körüklemiş olabilir. Kaldı ki bu kurumun amacı yalnızca eşitsizlikleri azaltmak değil, aynı zamanda devlete gelir sağlamaktı. Yukarıda belirttiğimiz gibi, İslâm devleti, toplumun kaynaklarını "İslâm'a hizmet edenlere" aktarma yetkisiyle donatılmış olup bunları bayındırlık işlerine ve İslâm'ın yayılmasına harcayabiliyordu. Böylesi amaçların eşitsizliklerle savaşım hedefiyle bağdaşmayabileceği ortadadır.</p>

  <p>Yedinci yüzyıl Arabistan'ında ne etki yaratmış olursa olsun, geleneksel bir zekât sisteminin modern bir ekonomide gelir ya da servet dağılımını düzeltme olasılığı düşüktür.</p>

  <p>Saptanmış olan zekât oranları günümüzün lâik vergi sistemlerinde uygulanan oranlardan azdır; maden gelirine uygulanan yüzde 20 oranındaki zekât yükümlüğü bile pek çok çağdaş ekonomideki marjinal gelir vergisinin altında kalmaktadır. Dahası, geleneksel zekât sistemine giren gelir ve servet türleri bugün on dört asır öncesine göre çok az önem taşımaktadır. Sudan'ın geri kalmış ekonomisinde bile, gelirin önemli bir bölümü geleneksel zekât sistemine girmeyen sanayi ve hizmet sektörlerinden elde ediliyor. Öte yandan petrol kuyusu ve şirket tahvili gibi yeni servet türleri çağdaş ekonomilerde önemli yer tutuyor.</p>

  <p>Bütün bunlara rağmen İslâm ekonomisinin kimi savunucuları, yedinci yüzyılda kullanılan biçimi ve oranıyla zekâtın, günümüz ekonomilerinde de uygulanabileceğini ve benzer yararlı sonuçlar doğuracağını düşünüyorlar. Onlara göre, zekâtı günün koşullarına göre yeniden yapılandırmak İslâm'ın ruhuna aykırıdır.<span class="t6">69</span> Modernist İslâm düşünürleri ise, geleneksel kalıplara bu denli bağlı kalınmasına karşı çıkmaktadır. Bu ekolün önderlerinden Fazlur Rahman şöyle yazar: "Aşırı gelenekçi yaklaşımlar halkı uyutarak komünistlerin, 'din, yoksulların afyonudur' öz deyişine destek verirler."<span class="t6">70</span> Modernistler, zekât kaynaklarının yeni mal ve etkinlikleri de içermesini, oranlarının da toplumun değişen ihtiyaçlarına göre ayarlanmasını istiyorlar. Toplanan kaynakların harcanacağı alanları da yeniden belirlemekten yanalar.</p>

  <p>Modernist yaklaşım bugün pek çok İslâm iktisatçısından destek görüyor.<span class="t6">71</span> Ancak yapılacak reformların niteliğine ilişkin bir uzlaşma henüz sağlanamamıştır. Oranlar, muafiyet limitleri ve dağıtım konularında da belirgin anlaşmazlıklar sürmektedir. Bir başka anlaşmazlık konusu ise, görünür (zahir) mallar vergilendirilirken gizli (batin) malların vergi dışı tutulması gerektiğini belirten yedinci yüzyıl ılkesidir. Kimileri, bu ilkeye dayanarak banka tasarrufları ve hisse senetleri gibi fınansal araçların zekâttan muaf olduğunu iddia ediyor. Kimileri ise, muhasebe ve kayıt tutma tekniklerindeki gelişmeler nedeniyle görünür ve gizli mallar arasındaki ayırımın eskidiğini savunuyor.<span class="t6">72</span></p>

  <p>&nbsp;</p>

  <p><span class="t2">Gönüllü ve zorunlu zekât</span></p>

  <p>Pakistan ve Suudi Arabistan'da yürürlükte olan zekât sistemleri kapsam ve oran bakımından temel yenilikler içeriyor. Geleneksel olarak yalnızca bireylerden alınan zekât, bu iki ülkede tüzel kişilige sahip şirketlerden de alınmaktadır.Bu ülkelerde çeşitli banka mevduatlarından da sabit oranda zekât alınıyor. Suudi Arabistan, zekât yükümlülüğünü ithalâta da uygulamaktadır. Pakistan, klasik İslâm hukuku izin vermemesine karşın, çiftçilerin gübre ve haşarat ilacı masraflarını vergiden düşmelerine izin veriyor. Pakistan'ın getirdiği bir başka yenilik ise, bütün tarım ürünlerinden, kullanılan sulama yöntemine bakılmaksızın yüzde 5 oranında zekât alınmasıdır.<span class="t6">73</span> Pakistan ve Suudi Arabistan'ın tersine Malezya'da yürürlükte olan zekât sistemi geleneksel zekât sistemine çok benziyor. Her çiftçiye aynı muafiyet sınırı uygulanmakta, modern üretim masraflarını gelirlerinden düşmelerine izin verilmemektedir. Malezya'daki sistemin bir başka çarpıcı yanı ise, İslâm'ın temel kaynaklarında bahsi geçmeyen sanayi_işçilerini, bürokratları, iş adamlarını, dükkân sahiplerini ve kauçuk, hindistan cevizi gibi tropikal ürün üreticilerini zekâttan muaf tutmasıdır.<span class="t6">74</span></p>

  <p>Tahmin edilebileceği gibi bu sistemler gerek gelirleri gerekse toplumsal etkileri bakımından büyük farklar göstermektedir. 1987-88 yıllarında Pakistan'da zekâttan elde edilen gelir GSYH'nin yüzde 0,35'i kadardı. Toplam gelirin yalnızca yüzde 8'ini tarım oluşturuyordu, ki bu durumun bir nedeni zengin ve güçlü tarla sahiplerinden vergi almanın zorluğuydu.<span class="t6">75</span> Suudi Arabistan'da ise 1970'li yıllarda zekâttan elde edilen gelir GSYH'nin 0.01'i ile 0.04'ü arasında kalmıştı.<span class="t6">76</span> Suudi Arabistan'da kişi başına düşen gelirin Pakistan'dakinden çok daha yüksek olduğu göz önüne alınırsa bu son bulgu, bu ülkede uygulanan zekât sisteminin çok dar kapsamlı olduğunu ve büyük boşluklar içerdiğini gösterir. Nitekim Suudi Arabistan'da ev gibi ekonomik açıdan büyük önem taşıyan kimi mallardan zekât alınmamakta, büyük bir varlıklı kesim sisteme katkıda bulunmamaktadır.<span class="t6">77</span> Malezya'da da zekât sisteminin dar kapsamı ve "zekât kaçakçılığının" yaygınlığı nedeniyle kaynaklar çok sınırlı kalmaktadır. 1988 yılı itibariyle zekât ödemekle yükümlü halkın yalnızca yüzde 8'i kurallara uygun biçimde zekât vermekteydi.<span class="t6">78</span> İşin daha da ilginç yanı, zekât sisteminin yükünü, büyük bir bölümü ülkenin yoksulluk sınırının altında bulunan pirinç üreticilerinin taşımakta olmasıdır. Perlis eyaletinde, 1985'de toplanan zekâtın yüzde 93'ü pirinç üreticilerinden alınmıştır.<span class="t6">79</span> Tek başına bu bulgu bile, zekâtın yoksullara kaynak aktarmayabildiğini, onlardan da kaynak toplamasının mümkün olduğunu göstermeye yeterlidir. Pakistan'ın tam tersine Malezya'da vergi yükünün büyük bölümünü tarım sektörü taşımaktadır. Tarım sektöründeki geleneksel muafiyetler, gelir ölçeğinin alt kesiminde zekât oranının gelire bağlı olarak artmasını sağlamaktadır. Ancak gelir ölçeğinin üst kesiminde, zengin çiftçiler zekât kaçırmaya daha yatkın olduğundan, aynı oran gelir arttıkça azalmaktadır.<span class="t6">80</span> Siyaset bilimci James Scott'un Kedah eyaletindeki bir köyde yaptığı bir çalışmanın sonucuna göre, 1977 ile 1979 yıllan arasında zekat verme oranı yalnızca yüzde 15'di. Bu bulgu, çiftçilerin yükümlülüklerinin yüzde 85'ini ödemediklerini gösteriyor. Çiftçilerin zekât kaçırmak için kullandıkları yöntemler arasında ekili alanını eksik bildirme, ürününü az gösterme ve zekât toplayıcısına çürük ya da hileli ürünler verme sayılabilir.<span class="t6">81</span></p>

  <p>Malezya, Suudi Arabistan ve Pakistan'da zekât sistemi devlet güdümündedir. Diğer Müslüman ülkelerin büyük çoğunluğunda ise zekât bireylerin takdirine bırakılmıştır.<span class="t6">82</span> Kur'an, zekâtın nasıl yönetileceğine ya da uygulanacağına değinmediği gibi, merkezi ve zorunlu zekât sistemiyle merkezi olmayan gönüllü sistem arasında bir seçim yapmaz.Her iki sistemin de tarihte örnekleri görüldüğünü hemen belirtmemiz gerekir. İslâm'ın Hicret öncesi döneminde yoksullara yapılan yardım, kanuna değil, tamamen isteğe bağlıydı. Zekât ancak Hicretten sonra, yeni toplumun hızla büyümeye başlamasıyla birlikte zorünlu hale geldi. Böylece zekât Hz. Muhammed'in son yıllarında, devlet tarafından atanan ve yaptırım gücü olan memurlar tarafından toplanmaya başlandı.<span class="t6">83</span> Ne var ki, Hz. Muhammed'in ölümünden yaklaşık yirmi yıl sonra, halifelik çekişmeleri yüzünden İslâm devletinin zekât toplama ve dağıtma gücü erimeye yüz tuttu.<span class="t6">84</span> Kimi dönemlerde ve kimi yerlerde yerel yönetimler zekâta ilişkin roller üstlendiyse de zekâtla ilgili kararlar genellikle Müslümanların kişisel tercihlerine bırakıldı. Kısacası, erken İslâm'ın kısa ama önemli bir bölümünde zekât, merkezden yönetilen ve zorunlu bir sistem oluşturmuş, ama sonraki dönemlerde çevre baskısı, Allah korkusu ve bireyin vicdanı gibi etkenler öne çıkmıştır.</p>

  <p>Yürürlükteki gönüllü zekât sistemlerini konu alan araştırmalar yok denecek kadar azdır. Elimizdeki veriler ise, varlıklı nüfusun yalnızca bir bölümünün düzenli olarak zekât verdiğini gösteriyor. 1978 yılında Karaşi'deki eğitimli orta-sınıf Müslümanlar arasında yapılan bir araştırmaya göre bu grubun tamamına yakın bir kesimi zekâtın ne olduğunu bilmekte, ancak dörtte birinden daha azı düzenli olarak zekât vermekteydi.<span class="t6">85</span> Pakistan'ın bugün yürürlükte olan zekât sistemi uyarınca Müslüman vatandaşlar, sahip oldukları mücevherlerin yıllık zekâtını kendileri belirleyecek, bunu ulusal zekât sandığına gönüllü olarak yatıracaklardır.</p>

  <p>Ancak İslâm Ekonomisi Daimi Komisyonu'nun hazırladığı bir rapor, bu yoldan toplanan kaynakların kayda değmeyecek kadar az olduğunu gösteriyor.<span class="t6">86</span> <span class="t7">Pakistan İstatistik Yıllığı</span>'ndaki zekât tablolarında mücevher kaleminin bulunmaması bu açıdan çok anlamlıdır. Öte yandan Türkiye'nin zekât potansiyeli üzerine yapılan bir araştırma, kıymetli metallerden alınacak zekâtın önemli bir kaynak oluşturabileceğini gösteriyor. Yalnızca altın ve elmastan alınabilecek zekât, Türkiye'nin yıllık tasarruflarının yaklaşık yüzde 5.5'i kadardır.<span class="t6">87</span> Ancak kıymetli metallerin kolayca saklanabildiği, dolayısıyla da bunlardan zekât almanın zor olduğu ortadadır. Bireylerin altın, gümüş ve pırlanta gibi değerli metallerden zekât vermeye zorlanması durumunda ise, toplumun kaynakları gayrimenkul gibi zekât kapsamına girmeyen servet türlerine akacaktır.</p>

  <p>Bir başka önemli bulgu, insanları gönüllü zekât vermeye iten nedenin yardımseverlikten ibaret olmaması, emekçilerin işlerine bağlılıklarını güçlendirmek ve toplumsal uyum yaratmak gibi başka etmenlerin de rol oynamasıdır.Scott, 1955 yılına kadar gönüllü zekât sisteminin yürürlükte olduğu Kedah köyünde tarla sahiplerinin işçilerine zekât adı altında küçük bir hediye vermeyi âdet haline getirmiş olduklarını yazar, işçilerin almaya alıştıkları bu hediye, işçi talebinin doruğa tırmandığı dönemlerde tarla sahibinin işçi kaybetmesini önlüyordu. Verilen hediyenin büyüklüğü ise, işçinin tarla sahibinin gözündeki "saygınlığına" bağlıydı. Tarla sahibi, hoşlanmadığı davranışlar sergileyen ya da politik görüşlerini sakıncalı bulduğu işçilere küçük hediyeler verirdi. Bu zekât sisteminden, saygın işçilerin yanında din öğretmeni ve cami hizmetlisi başta olmak üzere köyün din görevlileri de yararlanırdı.<span class="t6">88</span></p>

  <p>Kedah'taki sistem bir ölçüyse, gönüllü zekât sistemi yardıma muhtaç kişileri eşit tutmamaktadır. Zekât adı altında verilen yardımlardan din kurumlarıyla arası iyi olanlar yararlanmakta, gerçek yoksullar, işsizler ve sakatlar yararlanamamaktadır. Müslüman dünyasının birçok yerinde, hatta en varlıklı kesimlerinde bile, kayda değer yardım görmeyen çok sayıda çaresiz yoksul insanın bulunması bu gözlemi desteklemektedir. Bütün bunlardan yola çıkarak, zekâtı yeniden merkezileştirmeye yönelik köktenci kampanyanın mantıklı değilse bile anlaşılır olduğu sonucuna varılabilir. Zorunlu zekâtın destekçileri, savundukları sistemin yardıma muhtaç kişilere aktarılabilecek kaynakları arttıracağını ve bu kaynakların kişisel ilişkilere göre dağıtılmasını önleyeceğini iddia ediyorlar. Aynca, Hz. Muhammed'in de zekâtı zorunlu hale getirdiğini, günümüzde yaygın olan gönüllü zekât sisteminin ise onun ölümünden sonra ortaya çıktığını hatırlatıyorlar.</p>

  <p>&nbsp;</p>

  <p><span class="t2">Devlet denetimindeki zekât uygulamaları</span></p>

  <p>Peki öyleyse devlet denetimindeki yeni sistemler nasıl çalışıyor? Yoksullara kaynak aktarmakta merkezi olmayan sistemlere göre daha mı başarılılar? İlgili belge ve araştırmalar çok az olduğu için bu sorulara kesin cevaplar veremesek de zorunlu zekât sistemini kuranların büyük umutlarının gerçekleşmediği açıktır. Pakistan'da Zekât Kurumu'nda toplanan zekât gelirleri yerel komiteler arasında temsil ettikleri nüfusa göre bölüştürülür. Bu komiteler de elde ettikleri kaynakları belirledikleri yardıma muhtaç kişilere aktarırlar. Dolayısıyla görece yoksul yörelere sağlanan kaynaklar, bu yörelerin ulusal zekât fonuna kendi katkılarını aşar.<span class="t6">89</span> Resmi kayıtlara göre 1980-88 döneminde zekât kaynaklarının yüzde 58'i dul, yetim ve sakatlar da dahil olmak üzere çalışamayacak durumda olanlara geçinme yardımı olarak verilmiştir.<span class="t6">90</span> Ancak verilen yardım çok azdır. 1980'li yıllarda bir kişinin temel gıda harcamalan ayda yaklaşık 22 dolar gerektirirken zekât olarak verilen yardım, genellikle kişi başına 4 dolarla 8 dolar arasında değişmiş, kimi bölgelerde 1 doları aşmamıştır.<span class="t6">91</span> Bir milyon Pakistanlı zekât yardımı görmekteydi, ki bu sayı yoksulluk sınırının altında yaşayan Pakistanlıların yaklaşık yüzde 10'una eşittir. Bu duruma değinen resmi bir rapor, sekiz yıldır yürürlükte olan devlet yönetimindeki zekât sisteminin eşitsizlikleri azaltamamış olduğunu yazar. Ne dilencilerin sayısında belirgin bir düşüş olmuş, ne de yoksulluk azalmıştır. Bu koşullar altında “insanlar yalnızca sisteme olan inançlarını değil, aynı zamanda İslâm'ın daha iyi bir ekonomik düzen sunduğu yolundaki inançlarını yitirmeye başlamıştır."<span class="t6">92</span></p>

  <p>Rapora göre, sistemin başarısızlığı yalnızca kaynak yetersizliğine bağlanamaz. Geçinme yardımı ve rehabilitasyon için ayrılan kaynaklar, yoksulluk sınırının altındaki herkese ayda 8 dolar vermeye yetecek düzeyde olmalıydı. Bu varsayım sorgulanmaya açık olsa da raporda sunulan rakamlar zekât sisteminin kötü yönetildiğini ve yolsuzluk yapıldığını gösteriyor.<span class="t6">93</span> Zaten Pakistan gazeteleri, zekât sistemiyle ilgili kayırmacılık, iltimas ve zimmete para geçirme haberleriyle doludur. Zekât yardımı alanlar arasında, anne ve babası hayatta olan "yetimler", sıra sıra altın bilezikli "yoksul kadınlar" ve çoktan toprağa karışmış "yaşlılar" bulunduğu söylenmektedir. Zekât fonlarının nüfuzlu insanlar tarafından arpalık olarak kullanıldığı da biliniyor.<span class="t6">94</span></p>

  <p>Pakistan Zekât Kurumu kuruluşundan beri kaynaklarının yaklaşık yüzde 20'sini rehabilitasyona ayırmaktadır. Bu program çerçevesinde pek çok yoksul kadına dikiş makinesi verilmiştir. Ne yazık ki bilgi eksikliği ve malzeme yetersizliği nedeniyle bu kadınların geçim sağlama kapasiteleri düşük kalmıştır.<span class="t6">95</span> Yine de resmi çevreler iyi yönetilen rehabilitasyon ve kamu hizmeti programlarının yoksullukla mücadelede bireylere geçinme yardımı yapılmasından daha etkili olacağına inanıyor. Nitekim Zekât Kurumu şu sıralarda yoksullar için 75.000 ev yaptırmakta olup yeni kamu hizmeti programlarını yürürlüğe sokmayı planlamaktadır.<span class="t6">96</span> İşin tuhaf yanı, zekât kaynaklarının kamu sağlığı, konut ve eğitim için kullanılıp kullanılamayacağına yönelik tartışmayı başlatan kişinin bir modernist olan Fazlur Rahman olmasıdır. Rahman, 1960'lı yıllarda kaynakların sosyal programlara yöneltilmesini savunduğunda köktenciler onu İslâmi geleneklere ters düşmekle suçlamışlardı. O zamandan bu yana zekât kaynaklarının geçinme yardımına harcanmasının yoksulluğu önlemediği görüşü giderek destek bulmuş, pek çok köktenci yeni seçenekleri onaylamaya başlamıştır.</p>

  <p>Malezya'nın federal devlet düzeninde zekât sisteminin yönetimi eyaletlere bağlı kurumlara bırakılmıştır. Eyaletlerin topladığı kaynaklar dağıtılmak üzere bu kurumlara verilir.Kedah'ın başkenti Alor Setar'daki zekât dairesinin 1970 yılında çıkardığı bir rapor, bu eyaletteki kaynakların şöyle dağıtıldığını açıklar: Toplanan paranın yüzde 53'ü "övgüye değer etkinliklere" (bu terim genellikle dini eğitim anlamında kullanılır), yüzde 6'sı hacca gidenlere, yüzde 2'si yeni Müslümanlara, yüzde 22'si zekât toplayıcılarına ve yönetimine harcanmış, dolayısıyla yoksulların yararına yapılan harcamalar toplam kaynakların yüzde 15'ini geçmemiştir.<span class="t6">97</span> 1980'li yılların başlarındaki rakamlar ise, yoksulların payının yüzde 11 ile 15 arasında değiştiğini, geriye kalan kaynakların da zekât görevlileriyle dini amaçlara harcandığını gösteriyor.<span class="t6">98</span> Benzer biçimde, Perlis'te yıllık zekât gelirinin yaklaşık yüzde 12'si yoksullara gitmekte, aslan payını&nbsp; zekât toplayıcıları, İslâm&nbsp; okulu öğretmenleriyle öğrencileri ve hacılar almaktaydı.<span class="t6">99</span> Yardıma muhtaç kişilere harcanan kaynaklar çok azdı. Bu kategoriye girenlere yılda 3 dolarla 19 dolar arasında yardım yapılmaktaydı, ki bu miktar çoğunun zekât dairesine gidip parayı almalarına bile yetmemekteydi.<span class="t6">100</span></p>

  <p>Pakistan'da olduğu gibi, Malezya'da da bir bölgeden toplanan paralar çoğunlukla başka bir bölgede harcanır. Sisteme kaynak sağlayan pirinç üreticisi yoksul bir köyün, zekât yardımı alması gerekmez. Scott'ın incelediği bir köyde en azından 1980 yılından bu yana hiçbir yoksul köylü zekât almamıştır. Köyde resmi yardım alan tek kişi, köyün zenginlerinden biri olan zekât toplayıcısının üniversiteye giden oğlu olmuştur.<span class="t6">101</span> Bugün pek çok Malezyalı İslâm iktisatçısı, yoksulluğu ortadan kaldırma amacıyla getirilen bu sistemin, savunucuları için bir utanç kaynağı olduğunu söylüyor. Kimi İslâm iktisatçıları artık toplanan kaynakların rehabilitasyona harcanması gerektiği görüşündedir. Getirdikleri öneriler arasında yoksullara kendi işlerini kurmalarını sağlayacak sermaye verilmesinin yanında, kaynakların bir bölümünün kentlerdeki fahişelerin başka sektörlerde iş bulmalarına harcanması var.<span class="t6">102</span></p>

  <p>Daha önce de gördüğümüz gibi, gönüllü zekât sistemi iyi ilişkileri olmayan yoksullara ulaşamadığı ve yoksulluğu gideremediği gerekçesiyle eleştirilmekteydi.Pakistan ve Malezya'daki kayıtlara göre aynı sorunlar devletçe yönetilen zorunlu zekât programlarını da etkileyebilmektedir. İki sistem etkileri bakımından elbette ki farklılık gösteriyor. Ancak önemli olan fark adalet sağlama ya da yoksulluğu gidermekteki başarılarında değil, değer kazandırdıkları ilişkilerin niteliğinde yatmaktadır. Gönüllü zekât sistemi ekonomik ilişkileri, özellikle de iş ilişkilerini değerlendirirken devlet güdümündeki zorunlu zekât sistemi, politik ilişkilere, özellikle dinle ilgili ilişkilere değer kazandırır. Nitekim Malezya'nın merkezi olmayan eski zekât sisteminde düzenli zekât alabilmenin en kesin yolu, zengin bir çiftlik sahibi için çalışmaktı; günümüzde ise, bu yol dini bir okula gitmekten ya da bir zekât dairesinde çalışmaktan geçiyor.</p>

  <p>Pakistan ve Malezya'da yürürlükte olan zekât sistemleri arasındaki temel fark, zekât görevlilerine yapılan ödemelerin kaynağında yatmaktadır. Malezya'da görevlilerin ücretleri, Kur'an'ın emrettiği biçimde, elde edilen zekât gelirinden verilir. Pakistan'da ise, devletin genel kaynaklarından ödeme yapılmakta, böylece maliyetsiz çalışıldığı izlenimi yaratılarak sistemin çekicilik kazanmasına çalışılmaktadır.<span class="t6">103</span> Aslında Pakistan'da bile dini kurumlar zekât sisteminden yararlanırlar. Kimi din görevlileri zekât toplama ve dağıtma işleri karşılığında para almaktadır. Dahası, zekât gelirinin bir bölümü din eğitimine ayrılmaktadır.<span class="t6">104</span> Ne var ki yoksullara yapılan yardımın genel İslâmcı hedeflere varılması ve din görevlilerinin zenginleşmesi için iyi bir bahane haline dönüştüğü Malezya'da din kurumlarının zekâttan aldıkları pay çok daha fazladır. Görevlilere yapılan ödemelere ilişkin resmi kayıtların gerçeği yansıtmaktan uzak olduğunu hemen belirtmek gerekir. Zekâtın toplanması sırasında çeşitli yolsuzluklar yapılmakta, toplayıcılar kayıt dışı kazanç elde etmektedir. Kimi görevlilerin topladıkları paraları zimmetlerine geçirdikleri biliniyor.<span class="t6">105</span></p>

  <p>Malezya'nın devlet güdümündeki zekât sistemi, zekâtı bir başka vergi türü olarak gören köylüler arasında hoşnutsuzluk yaratmaktadır. Şaşırtıcı olan, pek çok Pakistanlının da benzer duygular taşımasıdır. Pakistanlıların zekât sisteminden yakınmalarının bir nedeni, yaygın biçimde yolsuzluk yapıldığı izlenimi taşımalarıdır. Bir başka nedeni ise, sağladıkları kaynakların nasıl kullanıldığını belirlemek şöyle dursun, bunu öğrenme olanağı bile bulamamalarıdır.<span class="t6">106</span> Bu durum, bireyi yaptığı yardımın yararlarını görme mutluluğunu yaşamaktan alıkoymakta, ayrıca harcamalar konusunda bireyler arası anlaşmazlıklara zemin hazırlamaktadır.Uzaklardaki öğrencilere yardım ettiği bilinen bir zekât fonu, zekât veren kişinin ihtiyaç sahibi yakınlarını atladığında o kişi, sistemin adil olmadığını düşünebilir. Görünüşe göre, pek çok Pakistanlı bu durumdadır. Pakistan hükümeti tarafından 1950'li yıllarda kurulan gönüllü zekât fonuna neredeyse hiç bağış yapılmaması, bireylerin hükümetin zekâta karışmasından rahatsız olduklarına işaret ediyor.<span class="t6">107</span> 1987 yılında Malezya'da Aidit bin Ghazali tarafından yapılan bir anket de bu yorumu destekliyor. Ankete katılanların yaklaşık yüzde 60'ı, zekât ödemelerinden yararlanacak kişileri kendileri belirlemeyi tercih ettiklerini, bu kararı hükümete bırakmak istemediklerini belirtmişlerdir.<span class="t6">108</span></p>

  <p>Pakistan'da diğer bir sorun, Şii azınlığın Sünni yönetimindeki hükümete zekât vermek istememesidir.<span class="t6">109</span> Zekât yasasının ilk biçimine göre, yeterince varlıklı her Müslüman devletin zekât sistemine para vermek zorundaydı. Ancak Şiiler sokağa dökülüp protesto gösterileri yapınca yasa değiştirilmiş, azınlık mezheplerinin üyelerine zekâttan muaf olma hakkı tanınmıştır. Bu haktan yararlanmak isteyen bir kişinin bankasına ya da bölgesindeki zekât toplayıcısına bir dilekçe vermesi yeterlidir.<span class="t6">110</span> Pek çok Şii banka mudisi, verilen hakkı kullanmıştır. Kimi Sünni mudilerin de yıllık zekât kesintilerinden kurtulmak için kendilerine Şii süsü verdikleri bilinmektedir.</p>

  <p>Yine bir başka rahatsızlık kaynağı da zekât vermenin zorunlu olmasıdır. Söz konusu her ülkede kimi Müslümanlar, zorunlu ödeme yapmakla dini yükümlülüklerini tam olarak yerine getiremediklerini düşünmekte, bu nedenle de kendi seçtikleri insanlara ayrıca para vermektedirler.<span class="t6">111</span> Öyle ki Malezya'da bu iki zekât türü arasında terimsel bir ayrım ortaya çıkmıştır. Hükümete yapılan ödemeler aşağılayıcı bir biçimde <span class="t7">zakat raja</span>, yani "devlet zekâtı"; hayır amacıyla gönüllü olarak yapılan ödemeler ise <span class="t7">zakat peribadi</span>, yani "kişisel zekât" olarak adlandırılmaktadır. Pakistan ve Malezya'da insanlar zorunlu ödemeler dışında da zekât verdikleri için yoksulların aldıkları yardımlar resmi kayıtlarda gözüken miktarları aşmaktadır. Ek para aktarımlarına ilişkin sistematik bir araştırma yapılmamış olsa da, bunların yüksek bir meblağ oluşturduğu şüphelidir. Ne Pakistan'da ne de Malezya'da yoksullar, toplum un varlıklı kesim lerinden yüklü bir yardım almayı beklemez.</p>

  <p>&nbsp;</p>

  <p><span class="t2">Değerlendirme</span></p>

  <p>Son yıllarda kurulan zekât sistemlerinde ortaya çıkan (devlet denetimine kamuoyunun tepkisi, yaygın zekât kaçakçılıgı, akraba kayırma, büyük kaynakların din kurumlarına kanalize edilmesi gibi) soranların altında insan doğasının iki temel özelliği yatar. Birincisi, insanlar adalet ve verimliliği kişisel deneyimlerine ve koşullarına göre algılarlar; ikincisiyse, kaynakların dağılımını kendi gereksinimlerine göre yönlendirmeye çalışırlar.Dolayısıyla her toplumda hükümetin toplumun kaynaklarını harcama biçimini eleştirenler olduğu gibi, devletin olduğu her yerde de kayırmacılıkla, sahtekârlıkla ve yetkilerini kötüye kullanmakla suçlananlar bulunur. Ayrıca hükümet yetkilileri genellikle merkezi dağılıma sıradan vatandaşlardan daha olumlu bakar ve şahsi kararlara daha az güvenir. Bu gözlemler zekâtla ilgili anlaşmazlıkların, kaynak dağılımını kontrol etmeye yönelik evrensel savaşımın bir başka gösteıgesi olduğuna işaret ediyor.Zekâtın dini bir karakter taşıması bu olguyu gölgede bırakmamalıdır. Ne İslâm ne de herhangi bir başka din, insanların ekonomik sonuçları denetleme dürtüsünü yenememiştir.</p>

  <p>Daha önceki bölümlerde İslâm bankacılığının Müslümanların tasarruf ve yatırım yapma biçimlerini kökten değiştirmediği sonucuna varmıştık.Şimdi de zekâtın Müslüman toplumlardaki yoksulluk ve eşitsizliği görünür biçimçde azaltmadığını görmüş olduk. Zekât, gelir ve servet dağılımını etkilemiş olsa da yoksul Müslümanlara önemli bir yarar sağlamamıştır. Köktencilerin yorumladığı biçimde zekâtın oldukça tutucu bir yeniden dağılım aracı olduğu söylenebilir. Tarla ve fiziksel sermaye gibi üretim araçlarını ya da konut ve mobilya gibi tüketim mallarını vergilendirmediği için zekat çok sınırlı bir ekonomik transfer aracıdır. Böylesi bir sistemin dağılım üzerindeki etkileri, en iyi koşullarda bile sınırlı olacaktır. Öyleyse kötü yönetilen sistemlerin büyük hayal kırıklığı yaratmış olmasına şaşmamak gerekir.</p>

  <p>Bu değerlendirmeye, kapsamı yeni gelir ve servet biçimleriyle genişletilmiş bir zekât sisteminin önemli bir dağıtım aracına dönüşebileceği gerekçesiyle karşı çıkanlar olabilir. Zekâttan elde edilebilecek gelir gerçekten önemlidir. İslâm iktisatçıları, söz konusu gelirin GSYH'nin yüzde 3'ünü geçebileceğini göstermişlerdir.<span class="t6">112</span> Ancak bu hesaplama zekât kaçakçılığının önlenebileceği varsayımına dayanıyor, ki bu varsayım gerçekçi değildir. Zaten zekâtın eşitsizlikleri azaltması için zekât fonunu büyütmek yetmez. Bunun yanında harcamaların yoksullara giden bölümünü de arttırmak gerekir. Zekât kaynaklarının yoksullara aktarılmasını önleyen her tür engele karşı toplumsal ve yasal yaptırımlar oluşturulmalı, bir denetleme mekanizması kurulmalıdır.</p>

  <p>Devletçe yönetilen zekât sistemlerini, her resmi transfer programında benzer sorunlar olduğu gerekçesiyle savunmak mümkündür. Ancak İslâm ekonomisinin daha yüksek standartlar getirmeye çalıştığını unutmayalım. İslâm ekonomisi, yürürlükteki lâik dağılım sistemlerinin performansını yakalayabileceği vaadiyle yetinmemekte, çok daha ileri giderek mevcut sistemlerden çok daha iyi hizmet verebileceğini iddia etmektedir.</p>

  <p class="p10"><span class="t2">&nbsp;</span></p>

  <p class="p10"><span class="t2">İslâm ahlâkının ekonomik kalkınma üzerindeki etkisi</span></p>

  <p>Daha önce de belirttiğimiz gibi İslâm ekonomisi Kur'an'ın anlaşılabilir her türlü ekonomik soruna çözüm getirdiğini ileri sürer. Pek çok sorun üretim, tüketim ve değiş tokuşa ilişkin İslâmi kuralların bencilliği engellemesiyle çözülecektir. Bu kurallara uyulması durumunda ekonomik kalkınma hızlanacak, daha adil ve daha dengeli olacaktır. Bu iddia, İslâm'ın modernleşme önünde bir engel olduğuna ilişkin Batı kökenli kuşkuların temelsiz olduğu anlamına gelir.<span class="t6">113</span> Nitekim İslâm iktisatçıları, İslâm'ın ekonomik kalkınmayı engellediği görüşünü reddederek, bu dinin gerek gelişmeye gerekse toplumsal uyuma katkıda bulunduğunu savunurlar.</p>

  <p>Önerilen ekonomik kurallar en genel biçimleriyle, dini ya da lâik pek çok değer sisteminde bulunan ahlâki ilkelerden oluşur. Bireyler, bir yandan uygarlığın nimetlerinden yararlanmaya teşvik edilirken bir yandan da sahip olduklarını başkalarıyla, özellikle de yardıma muhtaç kişilerle paylaşmaya çağrılırlar, insanlar, mallarını kötüye kullanmaktan kaçınmalı, onları kullanışsız hale getirmemelidirler. Üretici ya da tüccar olarak kişisel çıkar aramakta serbest olmakla birlikte, özgürlüklerinden yararlanırken başkalarına zarar vermekten kaçınmalıdırlar. Hak ettiklerinden daha fazla kazanmamalı, işçilerine "adil" ücretler ödemeli ve müşterilerinden "adil" fiyatlar istemelidirler. İş ilişkilerinde dürüst olmalı, hatalarını kabul etmeli, yanıltıcı reklâm yapmaktan kaçınmalı, çalışkan olmalı ve verdiği sözleri yerine getirmeye çabalamalıdırlar.<span class="t6">114</span></p>

  <p>İslâm'ın ortaya çıkmasından sonraki birkaç yüzyıllık dönemde bu genel kurallar pek çok farklı durumda uygulanmış ve pek çok özel kural oluşturulmuştur. Örneğin, bireyin hak ettiğinden fazlasını kazanmasına getirilen yasak, İslâm'ın çiçeklenmiş bir ağacın alım satımını yasakladığı biçiminde yorumlanmıştır.Bu yorumun dayandığı mantık şöyledir: ne alıcı ne de satıcı ağaçtan ne kadar meyve elde edileceğini tam olarak tahmin edemeyeceğinden, anlaştıkları fiyat bir tarafın haksız kazanç sağlamasına, öbür tarafınsa haksız yere zarar görmesine neden olacaktır.<span class="t6">115</span> Her ne kadar geçmişten kalma böylesi yorumlar çelişkili olsa ve klasik İslâm hukuku birçok bireysel olayı pek çok farklı biçimde yorumlasa da, kimi İslâm iktisatçıları bunların günümüzde bile geçerliliğini koruduğunu düşünüyorlar.<span class="t6">116</span> Kendilerini klasik anlayışlarla sınırlamayan öteki İslâm iktisatçıları ise, yeni yorumların gerekliliğine inanırlar.<span class="t6">117</span></p>

  <p>Geçmişten kalma yorumların nasıl uygulanacağı konusunda görüş birliği sağlanamamış olmakla birlikte İslâm iktisatçıları, İslâm'ın ahlâk ilkelerine uyulması durumunda Müslüman ülkelerin ekonomik performansının önemli ölçüde düzeleceği konusunda hemfikirdir. İslâmi ilkelere göre işleyen bir toplum düzeninde bireyler toplumun çıkarlarına öncelik tanıyacak, işlerini sevecek, ekonomik uğraşlarına ibadet gözüyle bakacaklardır. Kimi yazarlar, İslâmlaşmakta olan ülkelerde böylesi değişiklikler gözlemlemektedir. Bir Türk yazarı olan Beşir Atalay'ın 1987 yılında İktisadi Kalkınma ve İslâm adlı bir eserin içindeki makalesinden uzunca bir alıntı verelim:</p>

  <p class="p11">1982 yılı Şubat ayında Tahran'da sabah namazı vakti, ortalık yarı ışımıştı, otobüsle havaalanına gidiyorduk. Ana caddelerden birinin kenarında, orta yaşlı, sakallı bir çöpçünün caddeyi süpürüşünü gördük. İlk görüşte hemen insana şu duyguyu veriyordu; ne kadar büyük bir aşk ve vecdle, o sabah namazı vaktinde o caddeyi süpürüyordu.Çok aydınlık bir görünümü vardı, etkileyici idi. Otobüs geçerken gördüğümüz bu senaryo, çarpıcı bir sahne. Anlattım duygularımı yanımdaki genç Iranlıya. Açıkladı o da duygusunu, "çeşitli toplum katmanlarında bu tür müslümanlar var, onlar öyle bir duygu ile çalışıyorlar ki, o işte titizlik ve başarısı onun için ibadet ve dinine, toplumuna hizmettir. O çöpçü için İslâm devletinin sokağını o aşk ve vecdle temizlemek bir ibadettir, onun bilincindedir."<span class="t6">118</span></p>

  <p>&nbsp;</p>

  <p>Bu alıntının yer aldığı makalenin teması, başarılı kalkınmanın diğerkâmlığı ve kardeşliği vurgulayan toplumcu bir ahlâk anlayışına bağlı olduğudur. Bu, istisnai bir görüş değildir. İslâm ekonomisi yazını şöyle ifadelerle doludur: "[İslâm] ekonomik kalkınmanın her yönüyle ilgilenir, kalkınmayı insandan soyutlamaz, kalkınmayı insanı geliştirmenin bir aracı olarak görür."<span class="t6">119</span></p>

  <p>Bu görüşle bağlantılı olarak ahlâki yozlaşma Müslüman dünyasının gerikalmışlığının asıl nedeni değilse bile temel bir nedeni olarak gösterilir. Daha yedinci yüzyılda, ilk dört halifeden sonra gelen halifelerin yolsuzluklar yapmasıyla ahlâk standardı düşmeye başlamıştır. Son yıllarda da, Batı'nın etkisiyle bu yozlaşma korkunç boyutlara ulaşmıştır.İslâm iktisatçılarına göre oluşan ahlâk bunalımı üretkenliği azaltmış ve hükümetin verimliliğini düşürmüştür. Dahası, bu yozlaşma, kardeşlik bağlarını zayıflatarak Müslümanları birbirlerinin ihtiyaçlarına karşı duyarsızlaştırmıştır. Bu durumun acı bir sonucu olarak, Müslümanlar temel konularda görüş ayrılıklarına düşmekte ve içinde bulundukları rekabet ortamı onların ortak amaçlar için işbirliği yapmalarını engellemektedir. Söz konusu ahlâk bunalımı, zekât sisteminin ve İslâm bankacılığının başarısızlıklarından da sorumlu tutuluyor. İslâm iktisatçılarına bakılırsa, zekât fonlarının başka amaçlar için kullanılması zekât görevlilerinin ahlâki bozukluklarından kaynaklarımaktadır. Faize dayalı bankacılığın varlığını sürdürmesi de yine iş dünyasındaki yaygın sahtekârlığın sonucudur.</p>

  <p>Bütün bu sorunlar, ekonomik kalkınma sürecinde ahlâki eğitime büyük önem verilmesi gerektiği biçiminde algılanmaktadır. Bireyler aile içi ve okul eğitimleriyle adil, uyumlu ve verimli bir toplumun gereklerine uymaya hazırlanmalı; Müslüman ümmetinin bir üyesi oldukları ye toplumsal çıkarların bireysel çıkarlardan üstün olduğu düşüncesiyle yoğrulmalıdırlar. Bireyleri değiştirmeye çalışmanın bir alternatifi, toplumun kurumlarında reform yapmaktır. Kalkınma uzmanlarının çoğu geri kalmışlığın tamamen değilse bile büyük ölçüde kurumsal verimsizlikten, yani toplumun kurumlarının ihtiyaçlara ve koşullara uymamasından kaynaklarıdığını savunurlar.Bildiğimiz kadarıyla hiçbir İslâm iktisatçısı toplumsal kurumların önemini inkâr etmemektedir; hepsinin zekât kurumuna büyük önem verdiklerine yukarıda işaret etmiştik. Yaklaşımlarının püf noktası bireylerin yeniden yapılanmasına verdikleri önemde yatmaktadır. İslâm'ın ortaya çıkışından beri Müslümanlara İslâmi bir ahlâk anlayışı aşılamak için büyük çabalar harcanmış olduğu bilinmektedir. Bu çabalar bireylerin çalışma gayretlerini, cömertliklerini ve piyasa davranışlarını etkilemiş midir? Etkilemişse nasıl etkilemiştir? İslâm iktisatçıları bu konularda hiçbir ciddi araştırma yapmamış, İslâmi bir eğitim sisteminin hem ekonomik büyümeye hem de ekonomik adalete hizmet edip edemeyeceğini sorgulama gereği duymamışlardır.</p>

  <p>Birçok İslâm iktisatçısı toplumcu bir ahlâk anlayışının ekonomik kalkınmanın bir şartı olduğunu belirtir. Kimileriyse böylesi bir ahlâk anlayışının başlı başına bir hedef olduğunu, üstelik bu hedefin ekonomik kalkınmadan daha fazla önem taşıdığını ve ahlâki buyrukların kimi bağlamlarda ekonomik büyümeyle çelişebileceğini söylerler.<span class="t6">120</span> Ancak İslâm ahlâk düzeninin sağlıklı ekonomik kalkınmanın önemli bir aracı olduğu görüşüne karşı çıkan yoktur. Bütün İslâm iktisatçıları, bireysel ahlâk anlayışının Müslümanları ortak amaçlar için birlikte çalışmaktan alıkoyarak gerikalmışlığa neden olduğu konusunda görüş birliği içindedir.</p>

  <p>İslâm ekonomisinin savunduğu, toplumcu ahlâk anlayışının çarpıcı bir özelliği, büyük ve küçük gruplar arasında fark gözetmemesidir. İslâm iktisatçıları, özveriye ve kardeşliğe dayanan İslâmi ahlâk anlayışının, kalabalık bir modern ulusta da Hz. Muhammed döneminde olduğu ölçüde etkili ve yararlı olacağını düşünürler. Bunun ne anlama geldiğini biraz daha açalım. İslâmi yaşam tarzını benimseyen bir ülkede ekonomik kalkınma büyük ölçüde, Müslümanların birbirlerinin görünen ihtiyaçlarını karşılamaları ve görünürdeki ortak amaçları uğrunda iş birliği içinde çalışmalarıyla gerçekleşecektir.</p>

  <p>Bu sav, iki ciddi sorun içermektedir. Birincisi, bireye sonsuz bilgi alma, hatırlama ve işleme yeteneği atfetmesidir.Gerçekte ise, küçük bir kentte bile kimse o kentin gereksinimlerine ilişkin bilginin çok küçük bir bölümünden fazlasını zihninde tutamaz. Dolayısıyla çağdaş bir ulusun hiçbir üyesi diğer üyelerin birkaçından fazlasının isteklerini bilemez. Az sayıda tanıdığının hedeflerini bilebilir, büyük yığınların istekleri hakkında da genel bilgi sahibi olabilir. Ancak olağanüstü ölçüde diğerkâm bir insan bile toplumda olan biten her şeyi özümseme yeteneğine sahip değildir. Bu savın ikinci sorunlu yanı ise, ortak hedefler oluşturmanın zorluklarını göz ardı etmesidir. Büyük bir toplumda bir yandan koşullar arası farklılıklar, bir yandan da iş bölümü, insanların farklı zevkler ve endişeler edinmelerine ve olayları farklı biçimlerde algılamalarına neden olur. Sonuç olarak da o toplumun bireyleri, çeşitli adalet ve verimlilik anlayışlarına sahip olurlar. Ortak bir İslâmi eğitim sözü edilen farklılıkları azaltsa da tamamen yok edemez.</p>

  <p>İslâm ekonomisinin son yıllardaki uygulamalan bu gözlemlerimizle uyuşmaktadır. İslâm bankaları varlıklarının bir bölümünü yoksullara faizsiz kredi olarak vermekle yükümlüdür. Karz-ı hasen olarak bilinen bu kredileri, genellikle kendi çalışanlarına maaş avansı biçiminde verirler.</p>

  <p>Görülen o ki, İslâm bankacıları kendi yakın çevrelerindeki insanların ihtiyaçlarına karşı başkalarınınkilere göre daha duyarlılar. Aynı gözlem zekât görevlileri için de geçerlidir.Zekât dairelerindeki yaygın yolsuzluklar, her Müslümana eşit hizmet sunmadıklarını kanıtlıyor.</p>

  <p>En çok üç-dört yüz kişiden oluşan ve üyeleri benzer işlerle uğraşan bir grupta insanların yaşamları birbirine benzeyebileceği gibi, öğrenilmesi gereken bilgi ortak hedefler konusunda uzlaşmaya varılabilecek kadar sınırlı olabilir.Dahası, böylesi bir grubun üyeleri birbirlerinin ihtiyaçları konusunda yeterli bilgiye sahip olabilirler. Ancak bu özelliklerin milyonlara varan bir toplum için de geçerli olacağını düşünmek hayalcilik olur. Büyük bir toplamda sahip olunan ve sahip olunduğu bilinen ortak amaçlara yönelik sürekli işbirliği, ancak aile, çalışma grubu ve küçük iş ortaklıklarında mümkündür.</p>

  <p>Son iki yüzyılda ekonomi bilimi bize bir şey öğretmişse bu, piyasa mekanizmasının farklı amaçlar güden kişilerin hepsine birden yarar sağlayabildiğidir. Rakipsiz bir bilgi tasarrufçusu olan piyasa, yalnızca kendi bencil amaçlarını güden bireylerin toplumsal ihtiyaçlara hizmet etmelerini sağlar. Piyâsa mekanizmasının iyi çalışması için mülkiyet hakları, sahtekarlığa karşı yaptırımlar, zararlı dışsal etkenlere karşı düzenlemeler ve kontrat kuralları gibi kişisel kısıtlamalar gerektiği doğrudur. Şirketlerin işbirliğine dayalı üretimlerinin topluma büyük yarar sağladığı da ortadadır. Ancak ne diğerkâmlık ne de amaç birliği büyük bir toplumu ekonomik açıdan ayakta tutamaz. Alıcı ve satıcıların kişisel bilgiye dayanan uğraşlarının topluma yarar getirmesini sağlayan kurumlara da önemli roller düşmektedir. Başka türlü söylersek, bir toplumun refaha ulaşması için o toplumdaki her bilginin paylaşılması dolayısıyla da herkesin birbirinin ihtiyaçlarını bilmesi gerekmediği gibi ortak amaçların oluşması da gerekmez. İnsanların bilişsel yetenekleri sınırlı olduğundan, gerek bilgi bölümü gerekse iş bölümü yapılması şarttır.</p>

  <p>Bu görüşlerin en güçlü modern savunucusu Friedrich Hayek, büyük bir toplumun ekonomik alanda başarılı olması için bilgi ve amaç ortaklığı sağlaması gerektiği yolundaki yaygın yanılgıyı Aristo'nun ev idaresi ve bireysel girişimle ilgili öğretilerine dayandırır. Aristo'nun yaşadığı dönemdeki piyasanın özelliklerini göz ardı eden bu öğretiler, toplumsal düzene ilişkin dini ve felsefi düşünceyi iki bin yıl boyunca etkiledi. Ev ekonomisini bir ülke ya da bölgenin ekonomisine genelleme yanılgısına düşen sonraki düşünürlerden Akinalı Thomas, yalnızca başkalarına yarayacağı bilinen eylemlerin ahlâki açıdan haklı ve ekonomik açıdan cazip olabileceğini savunmuştur. On sekizinci yüzyıla kadar piyasa mekanizmasının "bir başkasına iyilik yapmayı düşünmeden" hatta "o başkasını tanımadan" ona iyilik yapmaya olanak tanıdığı gözden kaçmıştır.<span class="t6">121</span></p>

  <p>Ne var ki düşünce alışkanlıklarından kolay vazgeçilmemektedir. Yirminci yüzyılın en etkili toplumsal öğretisi olduğunu söyleyebileceğimiz sosyalizm, bencil hırsın yerini yardımseverlik aldıkça sınıfsız bir toplum yaratmanın mümkün, hatta kaçınılmaz olduğunu savunmuştur. Hayek, onlarca ülkenin dayanılmaz verimsizlik ve zulüm koşulları içinde yaşamasına yol açan bu görüşü, çağımızın "öldürücü kavramı" olarak nitelendirir. Ona göre, sosyalizmin vaat ettiği çok verimli, adil ve uyumlu toplum, yalnızca büyük bir azimle sosyalizme hizmet eden mutlu işçileri gösteren duvar resimlerinde var olabilir.</p>

  <p>Bu konu bizi yukarıda sunduğumuz bir alıntıda sözü edilen Iranlı çöpçüye geri döndürüyor. Çöpçünün yüzündeki şevk, İslâm'ın geniş ölçüde yardımseverlik yaratabileceği ve Iran İslâm Cumhuriyeti'ninki kadar büyük ve karmaşık bir ekonomiyi yönlendirebileceği biçiminde algılanmıştı. Bu yorum, Aristo'nun İslâmi düşünce üzerindeki etkisini açıkça ortaya koyuyor. Aristo'nun düşüncelerinden etkilenen öteki sistemler gibi İslâm felsefesi de insan eğilimleri ve yetenekleriyle ilgili deneysel açıdan savunulamayacak varsayımlara dayanır.<span class="t6">122</span></p>

  <p>İslâm'a dayalı ekonomik yapıtlarda ahlâka büyük önem verildiği düşünülürse devletin yetki alanı ve merkezi planlamanın yararları konusunda fikir birliği sağlanmış olması beklenebilir. Ancak bu amaca ulaşılamamıştır. İslâm ekonomisi yazınında devlet mülkiyeti ve merkezi planlama lehine çeşitli savlar bulunduğu gibi, özel mülkiyet ve piyasa mekanizması lehine de birçok sav bulunmakta, bunların hepsi de Kur'an ayetleri ve hadislerle desteklenmektedir.<span class="t6">123</span> "İslâmi" teriminin gerek "sosyalizm" gerekse "kapitalizm" kavramlarıyla yan yana kullanılmış olması bu bakımdan çok anlamlıdır. Piyasa mekanizmasını onaylasa da onaylamasa da, hiçbir yönetim, politikalarına İslâmi kılıf vermekte zorlanmamıştır. Kendi programlarının tek ve kesin bir yorumu olan İlâhi bir hukuka dayandığını iddia eden İslâm ekonomisi savunucuları, bu noktayı gözden kaçırmaktadır.</p>

  <p>İran parlamentosu sözcüsü Haşimi Rafsancani, hükümetin ekonomik rolüyle ilgili bir tartışma sırasında hükümet üyelerinin ekonomik denetimin niteliği konusunda uzlaşamadıklarını gözlemlemiş, buna rağmen sözü edilen bakış açısından vazgeçmemiştir. Bu anlaşmazlıkları, "uzmanlar arası ayrılıkların dinde bölünme anlamına gelmediği" gerekçesiyle küçümseyen Rafsancani, "İslâm çok çeşitli görüşü içinde barındınr" demiştir. Ona göre, tarafların uzlaşmaya varması arzu edilir. Ancak uzlaşma sağlanamayan konularda çoğunluğun fikri geçerli olacak, "ve uygulamada çoğunluğun savunduğu politika başarısız sonuçlar doğuruyorsa, toplum o politikanın alternatifini deneyecektir."<span class="t6">124</span> Shaul Bakhash'ın gözlemlediği gibi, "Hükümetin bir politikayı deneyeceği, eğer başarısız olursa, geri, dönüp bir başkasını deneyeceği görüşü (...) İslâm'ın ekonomik ve mülkiyet ilişkilerini ilâhi bir hukuka göre düzenlediği görüşüyle bağdaşmamaktadır."<span class="t6">125</span></p>

  <p>İsIâm ekonomisi "kalkınma ekonomisi" olarak bilinen alt-disiplinle, ticari korumacılık ve sanayi geliştirme gibi konularda da ayrılığa düşer. Böylesi pek çok konu İslâm'ın erken döneminde daha ortaya çıkmamıştı. Yedinci yüzyıl Arabistan'ında merkezi planlama ya da sanayileşme, uygulanmaları şöyle dursun, hayal bile edilemezdi. Parasallaşmanın henüz başlangıç aşamasında olduğu Arabistan ekonomisinde bugünkü anlamda bir para politikası yoktu. Ekonomik kalkınma kavramının oluşmuş olduğu bile şüphelidir. İlk Müslümanlar, adalete önem veren ve eşitsizlikleri azaltan bir sistem amaçlıyorlardı. İdeallerine ulaşılması için bencilliğin ve sahtekârlığın yok edilmesi gerektiğine inandıkları da ortadadır. Ancak, bırakın sürekli ekonomik büyümenin en iyi nasıl sağlanacağını, konu hakkında düşündüklerini bile gösteren hiçbir kanıt yoktur. Bütün bu gözlemlerden yola çıkarak İslâm ekonomisinin, ahlâkın önemi konusunda birleşse de ekonomik kalkınmanın kurumsal niteliği konusunda çeşitlilik sunması doğal karşılanabilir.</p>

  <p>&nbsp;</p>

  <p><span class="t5">Sonuç</span></p>

  <p>Sıra uzun analizimizi toparlamaya geldi. İslâm ekonomisinin ne öğretisi ne de uygulamaları savunucularının inandığı kadar kapsamlı değildir. Bu ekonomi ekolünün somut uygulamaları, kaynakların yeniden dağıtımı ve bankacılıkla sınırlıdır. Ekonomisini İslâmi buyruklara göre yeniden düzenlemek için en ciddi adımları atan ve halkı çok dindar olan Pakistan'da bile reformlar bu iki alandan öteye gidememiştir. Dayandıkları kuram gibi yapılan değişiklikler tutarlılıktan yoksundur. Zekât ve İslâm bankacılığı ayrı amaçlara hizmet etmekte olup, ne biri ne de öbürü benzer amaçlar güden kurum ve uygulamalarla uzlaştınlılabilmiştir. Bir örnek verecek olursak, Pakistan'ın zekât programı amaçlanan gelir ve servet dağıtımlarını önleyen fiyat kontrolleri ve dolaylı vergilerle birlikte uygulanmaktadır. Yapılan reformların ekonomik devrim yarattıkları da söylenemez. İslâm bankacılığı, bankacılık ve finans sektörünün yalnızca görüntüsünü değiştirmiş, zekât hiçbir yerde yoksulluğu ya da eşitsizliği hissedilir derecede azaltmamıştır. Son olarak da, İslâmi ekonomik gündem, yeterince tanımlanmamıştır. Örneğin, faiz yasağının parasal taahhütlerin endekslenmesine engel oluşturup oluşturmadığı hâlâ açık değildir. Müslümanlara İslâm ahlâkı aşılamanın gerekliliği konusunda fikir birliği oluşmuş olsa da bunun devlet yönetimi açısından ne anlama geleceği konusunda uzlaşma sağlanamamıştır.</p>

  <p>İslâm ekonomisi kurma girişimleri önemli sonuçlar yaratamamışsa, bunun birkaç nedeni vardır. Birincisi, amaçlar ve yöntemlerdeki belirsizlikler, iktidar sahiplerinin kurulu düzeni tehdit etmeyen İslâmi yorumlar geliştirmelerine olanak tanımıştır.İkincisi İslâmi ekonomik gündemin kimi öğeleri insan doğasıyla çelişmektedir. Örneğin, riskten kaçmaya çalışan Müslümanlar, finansal risk taşımaya zorlanmakta, zekât ödemelerini asgari düzeyde tutmaya çabalayanlar da kıymetli madenlerinin zekâtını vermeye itilmektedir. Uçüncüsü, dini duyguları yenmesi beklenen toplumsal gerçekler, İslâmi reformların yapılmasını engellemektedir. Vergi kâçakçılığı nedeniyle kâr-zarar ortaklığının bankalara büyük riskler yüklediğini yukarıda saptamıştık. Son olarak da, kötü örgütlenme ve gerekli becerilerin yetersizliği, İslâmi reformların başan olasılığını azaltmaktadır. İslâm bankaları, her ülkede ilgi uyandıran kâr-zarar ortaklığını başarıyla uygulamak için gerekli olan yeteneklere sahip değildir. Benzer biçimde, mevcut zekât sistemleri etkili bir denetim mekanizmasının yokluğundan zarar görmektedir.</p>

  <p>Söz konusu girişimler gelecekte ne sonuçlar yaratacak? İslâm ekonomisinin kalıcı etkileri olması beklenebilir mi? İslâm adına yapılan ekonomik reformların geçmişteki uygulamalardan önemli ölçüde ayrıldığı mitinin uzun ömürlü olacağını beklemek saflık olur. Ancak bu reformların etkisiz olduğunun görülmesi, faizin kaldırılması gibi temel amaçların terk edilmesine yol açmayabilir, insanlar ideolojilerinin gerçeklikle çeliştiğini gösteren ilk işarette inançlarını değiştirmezler. Albert Hirschman'ın da belirttiği gibi, o ideolojiyle gerçekliğin uyumu başından beri zayıf olmuşsa, zihinleri direniş gösterecektir. İdeolojiyle gerçekliğin birbirine uymadığı öteden beri bilindiği için onunla çelişen yeni olgular, uyumsuzluğu ilerletmez; ya göz ardı edilirler ya da ideolojiye uyduklarını gösteren suni bir açıklamayla etkisizleştirilirler.<span class="t6">126</span> Öte yandan, bu ideolojinin hayal kırıklığına uğrattığı kişilerin, gerçek ya da varsayılan toplumsal baskılar yüzünden şüphelerini açıkça dile getirememesi mümkündür.</p>

  <p>Ancak, şüphelerini açığa vurmaya istekli bireyler hiç eksik olmayacağından, İslâmlaşmanın yararlarının nadiren sorgulandığı toplumlarda bile er geç örgütlü bir muhalefet oluşacağını düşünmek için nedenler vardır. Peki, geniş tabanlı bir muhaleletin ortaya çıkması ne kadar sürecektir? İslâmcıların böylesi bir muhalefete tepkisi ne olacaktır? Bir yazarın belirttiği gibi, tahmin yürütmek, özellikle gelecek söz konusu olduğunda, çok zordur. Bir toplum bilimcisi istikrarsızlıkları belirleyebilse de bunların ne zaman ortadan kalkacağını saptayamaz; mevcut çelişkilerin kaynaklarını ortaya çıkarabilse de bunların nasıl çözümleneceğini söyleyemez; ve gelecekteki yol ayırımlarını kaydetse de toplumsal evrimin ayrıntılarını önceden veremez. Tarihin takip edilebilecek evrimsel yolları sınırladığı açıktır; ancak takip edilecek yollan tarihi rastlantılar belirler.</p>

  <p>Olası senaryolardan biri, ahlâki düzen arayışının bir saplantı haline gelmesiyle iktidar sahiplerinin Müslümanları mükemmelleştirme idealini ciddiye almaya başlamalarıdır.Ahlâki mükemmelliğin ne anlama geldiği konusunda anlaşmazlık olasılığı yüksek olduğu için bireysel dürtülerin kontrol edilmesine artık ihtiyaç kalmadığı yönünde bir uzlaşmaya hiçbir zaman varılamayacaktır. Sosyalizm tarihi bir ölçüyse, toplumun geniş bir bölümünün yardımseverlik ortamını yaratmanın neden zor olduğunu merak etmeye başlamaları onlarca yıl alabilir. Bu noktaya varılıncaya kadar her başarısızlık, eğitsel çabaların hızlandınlması gerektiği ve İslâm dışı etkilerin daha da zayıflatılmasına ihtiyaç olduğu biçiminde yorumlanabilir. İslâmi bir ütopya yaratmaya yönelik bu uğraşla birlikte, devlet yönetiminin baskıcılığı giderek artacak, İslâm'ın her ekonomik soruna açık ve kesin çözüm getirmediğini belirtmenin riski artabilecektir. Bütün bu gelişmeler sırasında da, İslâm ekonomisi disiplini onlarca yıl gelişmesini sürdürebilir, hurafeler ciddi düşünceyle, yüzeysel reformlar gerçek reformla kanştırılabilir. Dolayısıyla yirminci yüzyılda sosyalizm nasıl sonsuz umut ve vaatlerden hayal kırıklığı, baskıcılık ve ümitsizliğe sürüklenmişse, yirmi birinci yüzyılda da İslâm bu yolu izleyebilir. İslâm adına getirilen kurum ve politikaların başarısız addedilmeleriyle dinin ekonomik konulara ilişkin otoritesi zayıflayacaktır. Bu senaryo, İslâm'a alternatif oluşturan ruhsal ve ahlâki ilham kaynaklarının çekicilik kazanmasıyla sona erebilir.</p>

  <p>Bir başka olası senaryo ise, geçmişte varılmış ekonomik koşulları canlandırmak amacıyla geliştirildiği öne sürülen İslâm ekonomisinin temel bir yenilikçi güç haline dönüşmesidir. Geriye dönük bir hareket olarak tarih sahnesine çıkan Protestan Reform Hareketi'nin zamanla yenilikçi bir karakter kazandığına hemen işaret edelim. Tarihçi R. H. Tawney'nin ortaya çıkardığı gibi, Luther başta olmak üzere Protestanlığın kurucuları terk edilmiş olduğunu düşündükleri kimi değerleri yeniden canlandırmak için savaştılarsa da, dinsel yozlaşmayı önlemeye yönelik çabaları, sonunda kilisenin güç kaybetmesine yol açarak önlemek istedikleri toplumsal gelişmeleri körükledi. Böylece Protestanlık, Sanayi Devrimine zemin hazırlamış oldu.<span class="t6">127</span> Benzer bir senaryonun İslâm dünyasında gerçekleşmesi mümkündür. Olası gelişmeleri sıralayalım. Günümüzde ekonomik ahlâka yönelen ilgi, dikkatleri mevcut devlet düzenlerine çevirerek bunları kemiren yolsuzlukların geniş kitlelerce anlaşılmasını sağlar.Bu yoldan meşruluk ve güç yitiren rejimlerin yerini, İslâmi değerleri ve uygulamaları hayata geçirerek toplumsal ve ekonomik sorunlara kesin çözüm getireceğini vaat eden köktenci rejimler alır. Söz konusu yeni rejimler sorunlarla baş edemeyince hayal kırıklığı baş gösterir; köktenci yönetimler hiziplere bölünür; sonuç olarak da patlak veren iktidar savaşımları, Müslüman dünyasının müdahaleci hükümetlerini, özel ekonomik etkinlikler üzerindeki denetimlerini gevşetmeye zorlar. Merkezi yönetimler kaybettikleri gücü yeniden kazanıncaya kadar piyasa kurumları sağlamlaşır ve özel sektör güçlenir. Bu gelişmeler, Aristocu ahlâk anlayışını savunanlara hiçbir destek noktası bırakmaz.</p>

  <p>Avrupa kapitalizminin yükselişi nasıl yeni toplumsal felsefelerin ortaya çıkışıyla aynı döneme rastladıysa, İslâm dünyasının politik ve ekonomik liberalleşmesi de İslâm ekonomisinin geniş kapsamlı bir dönüşüm geçirmesine eşlik edebilir. Bu bağlamda İslâm bankaları gerçek risk sermayesi kurumlarına dönüşürken kurulu zekât sistemleri de başanlı bir sosyal güvenlik sisteminin çekirdeğini oluşturabilir. Bu arada küçük ve basit bir ekonomiden farklı olarak, büyük ve karmaşık bir ekonomide diğerkâmlık vee dayanışma gibi duyguların görece az önem taşıdığı gözlemi geniş ölçüde kabul görür. Ayrıca Kur'an'ın ekonomik politika seçimi konusunda verebileceği yardımın sınırlı olduğu geniş kesimlerce kabul edilir. Aslında İslâm tarihinde dini kaynakların her soruna çözüm getirmediğinin açıkça görüldüğü birçok durum olmuştur. Örneğin askeri kumandanların İslâm'ın savaş kurallarına uyma zorunluluğu kaldırılarak ordularını uygun gördükleri biçimde yönetmelerine izin verilmiştir.</p>

  <p>İkinci senaryonun daha az dolambaçlı bir versiyonunda, baş roldeki oyuncular İslâm ekonomisinin uygulayıcılarıdır. İslâm ekonomisinin gereklerini yerine getirmeye hevesli olmalarına rağmen destekledikleri hareketin temel amaçlarına ulaşılamayacağının farkındadırlar. Daha önce de belirttiğimiz gibi, İslâm bankacılığında bu noktaya çoktan ulaşılmış, kâr-zarar ortaklığına göre kredi vermeye zorlanan bankacılar, mevcut koşullar altında bu yöntemin kârdan çok zarar getirdiğini görmüşlerdir. Bir zamanlar İslâm ekonomisine derinden inananlar, faizsiz çalışmanın hiçbir zaman pratik olmayacağını, zekâtın etkili bir servet eşitleme aracı olabilmesi için tekrar düşünülmesi gerektiğini, öngörülen ahlâki dönüşümün olanaksız olduğunu sezerek yeni girişimlerde bulunurlar. En başta yalnızca uygulamalarını değiştirir, hilelere başvururlar. Ancak zamanla, faizi yeniden tanımlayarak ve zekât sistemini yeniden biçimlendirerek İslâm ekonomisinin kuramını da açıkça değiştirmeye başlarlar. Bu gelişmeler, "faize dayalı" ticaret yaparak zenginleşen köktenciler de dahil olmak üzere bunlardan çıkar sağlayabilecek kişilerin onayını alır. Bu son senaryomuzda İslâm ekonomisinin uygulayıcıları, istemeden ve bilmeden de olsa, lâikleştiricilik görevi yaparak bu disiplinin hedeflerini kınadığı lâik uygulamalara yaklaştırırlar.</p>
</body>
</html>
