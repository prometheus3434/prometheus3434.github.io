<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmiyor</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h2 class="calibre4">49</h2>

  <p class="block5">TAŞTAN şeytan sanki zaman kazanmaya çalışıyormuş gibi, çevresindeki faaliyetlere hiç aldırış etmiyordu. Vücudundaki yeni oyuk ve kraterleri hissetmediği gibi, başını çevirip bakmıyordu da. Subaylar dağın içine girdiği anda, Meksikalı askerlerden biri gülerek silahını çekmiş, onu bir hedef tahtası gibi kullanmış, hayvanın tek kanadını da delik deşik etmişti. Yontulmuş taşın içindeki bir şey, bu kaba insanlar gelip geçtikten, yaşayıp öldükten çok sonra da o gözlerin karşıki çölü seyretmeyi sürdüreceğini biliyor gibiydi.</p>

  <p class="block5">Şeytanın üzerinden o sabah beşinci kere yine bir gölge geçti, bir helikopter alçalıp tek açıklık alana kondu, İki koca ordu helikopteriyle jeneratör ve vincin ortasında kalan yere.</p>

  <p class="block5">Mavili yeşilli polis helikopterinin arka kanepesinde oturmakta olan Baja Norte Polis Komutanı Rafael Cortina, pencereden düşünceli gözlerle dışardaki faaliyete baktı.</p>

  <p class="block5">Sonra gözleri taştan şeytanın o kötü niyetli ifadesine döndü. Hayvan da ona bakıyor gibiydi.</p>

  <p class="block5">Altmış beş yaşındaydı Cortina. Yaklaşan emekliliğini hiç de hevesle beklemiyordu. Ensenada Körfezi'ne bakan küçük bir evde sıkıntıdan patlamak, çok az lükse izin veren emekli maaşıyla geçinmeye çalışmak, gerçekten de heves edilecek şeyler değildi. Kahverengi tenli dört köşe yüzü, kırk beş yıl geriye giden sağlam bir kariyeri yansıtıyordu. Cortina, meslekdaşları tarafından hiçbir zaman pek sevilmemişti. Çalışkan, son derece dürüst biriydi. Asla rüşvet almamış olmasıyla övünür dururdu. Bunca yıldır, bir tek peso bile. Bilinen suçlulardan, soruşturmalardan kaçınmak isteyen, karanlık işler peşindeki iş adamlarından gizli gizli para alanları suçlamazdı, ama onaylamazdı da. O kendi yoluna gitmiş, rüşvet alanları asla ihbar etmemiş, yakınmamış, kişisel ahlaki yargılarıyla onları utandırmamıştı.</p>

  <p class="block5">Terfiinin defalarca nasıl es geçildiğini acı acı düşündü. Ama amirleri ne zaman işi azıtıp skandallere kurban gitse, sivil müfettişler her seferinde Cortina'ya dönerlerdi. Dürüstlüğü onlara da batardı, ama güvenilir biri olduğu için ona ihtiyaçları vardı. Rüşvetlerin gırla gittiği bir ülkede, Cortina’nın asla satın alınamamasının bir nedeni vardı. Herkesin bir fiyatı olurdu bu dünyada. Cortina da, içinde bir hınçla, istediği fiyatın kendisine verileceği günü beklemişti. Eğer satılacaksa, bari ucuza gitmeyecekti. Zolarların ona göstereceği işbirliği karşılığında teklif ettiği on milyon dolar, karısının da, dört oğlunun ve onların karılarının da, sekiz torununun da hayattan zevk almasına, Kuzey Amerika Serbest Ticaret Anlaşması sayesinde dirilip gençleşecek olan yepyeni bir Meksika'da dolu dolu yaşamasına yetecekti. Beri yandan, başka tarafa bakarak avuç açma günlerinin de sonuna yaklaştığının farkındaydı. Meksika'nın son iki Cumhurbaşkanı, bürokratik rüşvetçiliğe adeta savaş açmışlardı. Bazı ilaçların yasallaştırılması ve f iyotlarının düzenlenmesi de, uyuşturucu kaçakçılarına büyük darbe indirmiş, karlarını yüzde 80, iş hacimlerini de üçte iki azalmıştı.</p>

  <p class="block5">Cortina helikopterden indiğinde, onu Amaru'nun adamlarından biri karşıladı. Bu adamı La Baz’da silahlı soygundan tutukladığını, beş yıl hüküm giymesine neden olduğunu hatırlıyordu. Şimdi artık serbest kalmış olan suçlu, Cortina'yı tanıdıysa bile renk vermedi. Komutanı Yuma'dan hava yoluyla getirilen alüminyum eve soktular. Burası dağın tepesinde, hazine çıkarma proje merkezi olarak kurulmuştu. Duvarlarda bazı gözde güneybatı ressamlarının modern yağlıboya tablolarını görmek Cortina'yı şaşırttı. Bu zengin karavanın içinde, Fransız Second Empire bir masanın çevresine, Joseph Zolar, iki kardeşi, Ulusal İşler Bakanlığı'ndan Fernando Matos ve Kuzey Meksika silahlı kuvvetlerinin Baja Yarımadası komutanı Albay Roberto Campos oturmuşlardı.</p>

  <p class="block5">Cortina bir baş selamı verirken çok hafif eğildi, ona da bir sandalye gösterildi. Çok güzel bir garson kız, önüne şampanya kadehini, üzerine havyar konmuş füme mersin tabağını koyarken gözleri iri iri açılmıştı. Zolar iç mağaralara inen geçidin kesit resmini işaret etti.</p>

  <p class="block5">"Kolay iş değil, o kadarını söyleyeyim. Onca altını çölün o kadar derinindeki nehirden geçirmek, sonra daracık tünelden yukarıya, dağın doruğuna taşımak hiç de kolay değil." "İyi gidiyor mu?" diye sordu Cortina.</p>

  <p class="block5">Zolar, "Henüz konfetileri saçmaya başlayacak durumda değiliz," dedi. Şu anda en zor olan yapılıyor, Huascar'ın zinciri taşmıyor. O buraya çıkarılınca ..." susup saatine baktı. "... Ki daha yarım saat sürer sanıyorum, ondan sonra zinciri parçalar halinde kesip, yükleme boşaltmada kolaylık sağlayacağız. Fas'taki antrepomuza varıp güvene alındığı zaman halkalar yeniden birleştirilecek."</p>

  <p class="block5">Fernando Matos, "Neden Fas?" diye sordu. "Neden Galveston'daki antrepoya ya da Douglas, Arizona'daki yerinize gitmiyor?"</p>

  <p class="block5">"Güven. Bu grup eseri ABD'de saklama riskini göze almak istemiyoruz. Fas ordu komutanıyla anlaşmamız var. Sevkıyatlarımızı koruyor. Ayrıca o ülke, malların Avrupa'ya, Güney Amerika'ya ve Uzak Doğu'ya şevki için de çok iyi bir dağıtım merkezi."</p>

  <p class="block5">Campos, "Geri kalan eserleri nasıl çıkaracaksınız?" diye sordu.</p>

  <p class="block5">"Sallarla yeraltı nehrinden geçirildikten sonra, altları kızaklı dar platformlara yükleyip geçitten yukarı çekeceğiz."</p>

  <p class="block5">"Yani getirttiğim vinç işe yarıyor, öyle mi?"</p>

  <p class="block5">Oxley, "O Tanrı'nın bir lütfu oldu, Albayım," dedi. "Akşam saat altıda adamlarınız son altın eserleri de, yolladığınız helikopterlere yüklüyor olacak." Cortina şampanya bardağını elinde tutuyordu, ama hiç tadına bakmamıştı. "Hazinenin ağırlığını ölçmenin bir yolu var mı?"</p>

  <p class="block5">"Profesör Henry Moore'la karısı bana altmış ton diye bir tahmin verdiler."</p>

  <p class="block5">"Ulu Tanrım," diye mırıldandı Albay Campos. Kır saçlı, çok heybetli, çok etkileyici bira damdı. "Bu kadar çok olduğunu tahmin etmemiştim."</p>

  <p class="block5">Oxley, "Tarihsel kayıtlar bize tam bir döküm vermemişti," dedi.</p>

  <p class="block5">Cortina, "Ya değeri?" diye sordu.</p>

  <p class="block5">Oxley anlattı. "İlk tahminimiz, iki yüz elli milyon ABD dolarıydı. Ama sanıyorum aslında üç yüz milyona yakın çıkacak."</p>

  <p class="block5">Oxley'in bu rakamları uydurmaydı. Moore'ların çıkardığı envantere bakılırsa, yalnız altın miktarının değeri bile yedi yüz milyon doları geçiyordu. Ama eserlerin tarihi değeri, yeraltı piyasasında hazineyi bir milyar doların üstünde inanılmaz bir değere yükseltecekti.</p>

  <p class="block5">Zolar neşeyle gülümseyerek Cortina'yla Campos'a döndü. "Demek ki Baja California Norte payını yükseltebiliriz, baylar," dedi.</p>

  <p class="block5">Sarason, "Planladığınız bayındırlık işleri için çok daha fazla para olacak," diye ekledi. Cortina yan gözle Campos'a baktı, Zolarlar hazineyi o koca altın zincirle birlikte alıp giderken Albaya kaç para verileceğini merak etti. Matos da bir muammaydı. O sinsi memurun bu planda ne gibi bir yeri olduğunu bir türlü anlayamıyordu. "Değerler yükselince, sanırım ikramiye kazanmış oluyoruz."</p>

  <p class="block5">Fırsatçının biri olan Campos, hemen Cortina'yı destekledi. "Evet, evet, dostum Rafael haklı. Benim için sınırı kapatmak hiç de kolay iş olmamıştı."</p>

  <p class="block5">On yıldır ikide bir buluşup iş konuştukları halde, Campos'un kendisini ilk defa adıyla çağırması, Cortina'yı pek eğlendirmişti. Kendisi de aynı şeyi yaparsa Campos'un ne kadar rahatsız olacağını biliyordu. Hiç kararsızlık göstermeden konuştu. "Roberto çok haklı. Yerel işadamlarıyla politikacılar şimdiden turist gelirinin kaybından yakınmaya, sınırın açılmasını istemeye başladılar. İkimizin de üstlerimize bir hayli açıklama yapmamız gerekecek."</p>

  <p class="block5">Oxley, "ABD federal ajanlarının sınırı yetkisiz geçip hazineyi kapmalarını engelledik deseniz olmuyor mu?"</p>

  <p class="block5">Matos, "Ulusal İşler Bakanlığı'nın sizi her bakımdan destekleyeceği konusunda güvence verebilirim," dedi.</p>

  <p class="block5">Cortina "Belki," diye omuz silkti. "Ama hükümetimiz buna inanır mı, yoksa Albay Campos'la beni yetkimizi aştığımız için mahkemeye mi verir, orası belli olmaz." Zolar, "İkramiyeniz," diye Cortina'ya döndü. "Siz ne kadar düşünüyordunuz?" Cortina gözünü bile kırpmadan, "Bir on milyon dolar daha, nakit olarak," dedi. Campos bir an afallamış gibi oldu, ama sonra hemen rüzgara uydu. "Polis Komutanı Cortina her ikimiz adına konuştu. Girdiğimiz riski ve hazinenin artan değerini düşünürsek, ilk anlaşmaya ek olarak onar milyon nakit o kadar da fazla sayılmaz." Sarason pazarlığa karıştı. "Tahmini değerin, sonunda bize gelecek parayı da çok aştığını biliyorsunuzdur herhalde. Komutan Cortina çok iyi bilir, çalıntı mücevherler aslında gerçek değerinin yüzde yirmisine bile zor gider."</p>

  <p class="block5">Zolar'la Oxley, ciddi ifadelerini korumayı başardılar. Oysa binlerce müşterinin bu eserleri en yüksek f iyotlara alabilmek için sıra beklediğini biliyorlardı. "On milyon," diye tekrarladı Cortina inatla.</p>

  <p class="block5">Sarason pazarlık numarasını sürdürmeyi seçmişti. "Çok büyük para," diye itiraz etti. Cortina, "Ama sizi Amerikan ve Meksika güvenlik görevlilerinden korumak, bizim katkımızın yalnızca yarısı," diye hatırlattı ona. "Albay Campos'un ağır nakliye helikopterleri o altınları Altar Çölüne taşımasa, elinize hiçbir şey geçmezdi." Sarason, "Biz burayı keşfetmesek, sizin de elinize hiçbir şey geçmezdi, dedi. Cortina ellerini kaygısız bir tavırla iki yana açtı. "Birbirimize ihtiyacımız olduğunu inkar edecek değilim. Ama cömert davranmanın çok yararınıza olduğuna yine de kuvvetle inanıyorum."</p>

  <p class="block5">Sarason, kardeşlerine baktı. Zolar başıyla belli belirsiz bir işaret verdi, Sarason o zaman Cortina'yla Campos'a dönüp yenildiğini belli eden bir hareket yaptı. "İnsan kaybettiğini anlamalı. Kendinizi onar milyon daha zengin sayabilirsiniz." Vincin taşıyabildiği azami ağırlık beş tondu. Bu nedenle Huascar zincirinin ortasından kesilip iki parça halinde yukarıya çekilmesi gerekmişti. Meksika ordusunun mühendisleri daha sonra en yakın kereste deposundan getirilen tahtalarla sallar yapacak, geri kalan parçaları yeraltı nehrinden geçireceklerdi. Ama altın taht, sal için fazla ağırdı. Huasear zinciri yukarıya alındıktan sonra, vincin kablosu yeniden aşağıya taşınacak, o tahta sarılan kayışlara bağlanacak, sonra taht suya indirilip, nehrin dibinden çekilerek kuru yere alınacaktı. Ondan sonra mühendisler, Amaru'nun adamlarının yardımıyla onu bir kızağa bindirecek, dağın bağrından yukarı son yolculuğa hazırlanacaklardı. Tepeye çıkarıldıktan sonra bütün parçalar, bunları yapan İnka sanatçılarının aklına bile gelmeyecek taşıtlara yüklenecekti. Kanatsız uçan kuşlara. Günümüzde helikopter diye bilinen kuşlardı bunlar.</p>

  <p class="block5">Hazine adasında Micki Moore hızla parçaları kataloga işliyor, tariflerini yazıyor, bu arada Henry de ölçüleri alıp fotoğrafları çekiyordu. Hızlı çalışmak zorundaydılar. Amaru askeri mühendisleri zorluyor, her şeyi çabucak götürmelerini istiyordu. Altın eserler yığını inanılmaz bir hızla küçülmeye başlamıştı. İnkalarla Chachapoyaların buraya altı günde yığabildiği eserleri, modern cihazlar on saatte çıkarabilecekti. Micki kocasına sokularak fısıldadı. "Bunu yapamam." Henry ona baktı.</p>

  <p class="block5">Gözlerinde mühendislerin taşıdığı ışıklar altında parıldayan altınlar yansıyordu. "Altınların bir tekini bile istemiyorum." "Neden o?" diye sordu kocası yavaşça.</p>

  <p class="block5">"Anlatmak zor. Şimdi bile kendimi çok kirli hissediyorum. Sen de öyle hissediyorsun, eminim. Bunları Zolarlardan kurtarmak için bir şeyler yapmamız gerek." "İlk niyetimiz de o değil miydi? Altar Çölü'nde uçağa yükleme işi bitince, Zolarları öldürüp uçağı kaçıracak değil miydik?"</p>

  <p class="block5">"Hazinenin ne kadar büyük ve ne kadar harikulade olduğunu görmeden önceydi o. Bırak gitsin, Henry. Çiğneyebileceğimizden büyük lokma ısırdık."</p>

  <p class="block5">Moore düşünceli bir havaya girmişti. "Vicdanlanmanın da tam zamanı," dedi.</p>

  <p class="block5">"Bunun vicdanla hiç ilgisi yok. Tonlarca antikayı satabileceğimizi sanmak çok gülünç.</p>

  <p class="block5">Gerçekleri kabul etmek zorundayız. Bunca eseri yeraltı piyasasında satacak tanıdıklarımız yok bizim."</p>

  <p class="block5">"Huascar zincirini satmak o kadar da zor olmaz."</p>

  <p class="block5">Micki onun gözlerine uzun uzun baktı. "Sen çok iyi bir antropologsun, ben de çok iyi bir arkeologum. Ayrıca geceyarısı uçaklardan olmadık ülkelere atlayıp insan öldürmede de ustayız. Paha biçilmez eski eserleri çalmak, bizim en iyi becerdiğimiz işlerden değil. Üstelik ben bu insanlardan nefret ediyorum. Diyorum ki biz ikimiz, bu hazineyi heba olmadan bir arada tutmaya çalışalım. Bu eşyaları kimseye göstermeden kasalara kilitleyecek açgözlü manyaklara dağıtılmaktan koruyalım."</p>

  <p class="block5">Moore yorgun bir sesle, "İtiraf etmem gerek, benim de bazı tedirginliklerim vardı," dedi. "Ne yapalım diyorsun?"</p>

  <p class="block5">"Doğru şey neyse, onu." Micki'nin sesi boğuktu,</p>

  <p class="block5">Moore ilk defa olarak karısının gözlerinde merhamet görüyordu. Daha önce hiç görmediği bir güzellik gelmişti o gözlere. Micki kollarını ona dolayıp gözlerinin içine baktı. "Artık kimseyi öldürmek zorunda değiliz. Bu seferki operasyon bittiğinde, emekleyerek kaçmak zorunda da olmayalım."</p>

  <p class="block5">Moore onun başını elleri arasına alıp dudaklarını öptü. "Seninle iftihar ediyorum," dedi. Micki onu iterken, aklına gelen şeyden ötürü gözleri iri iri açılmıştı. "Rehineler. Elimizden gelirse onları kurtaracağımıza söz vermiştim." "Nerede onlar?"</p>

  <p class="block5">"Hala hayattaysalar, yukarda, dorukta olmalılar."</p>

  <p class="block5">Moore çevresine baktı, Amaru'nun muhafız mumyalarını taşıtmakta olduğunu gördü. Zolarlar bu mağaraları İnkaların ilk geldiği günkü gibi bomboş bırakmak niyetindeydiler. Değeri olan hiçbir şey kalmayacaktı burada. "Ayrıntılı envanterimiz hazır," dedi Micki'ye. "Haydi, gidelim."</p>

  <p class="block5">Moore'lar yukarıya çekilmekte olan kızaklı platformlardan birine bindiler. Gün ışığına çıktıklarında, çevrelerini araştırdılar, ama Loren Smith'le Rudi Gunn görünürlerde yoktu.</p>

  <p class="block5">O zamana kadar da artık Moore'ların yeniden mağaraya girebilmesi için iş işten geçmişti.</p>

  <p class="block5">Loren ürperdi. Yırtık pırtık giysileri, mağaranın nemli serinliğine karşı yeterli koruma sağlamıyordu. Gunn kolunu onun omzuna sarıp kendi sıcaklığını onunla paylaşmaya çalıştı. Onlara zindan görevi yapan ufacık, I hücre gibi girinti, aslında kireçtaşının genişçe bir yarığından başka bir şey değildi. Ayağa kalkacak yer yoktu. Rahat bir poza girmek için ya da kendilerini sıcak tutmak için kıpırdadıklarında, nöbetçi hemen dipçiğini aralıktan onlara uzatıveriyordu.</p>

  <p class="block5">İki parça halindeki zincir, geçitten çıkarıldıktan sonra, Amaru onları doruktan buraya indirmiş, mumyalar odasının arkasındaki bu girintiye sokmuştu. Moore'ların haberi yoktu, ama Loren'le Rudi daha onlar aşağıdayken getirilmişlerdi buraya. Loren, nöbetçiye, "Biraz su olsaydı," dedi.</p>

  <p class="block5">Adam dönüp ona boş boş baktı. Ürküntü verici bir tipti. İri yarı, iğrenç suratlı, kaim dudaklı, yassı burunlu, tek gözlüydü. Üstünü kapatmadığı boş gözü, ona Quasimodo'yu hatırlatan gaddar bir çirkinlik katıyordu.</p>

  <p class="block5">Bu sefer Loren ürperdiğinde soğuktan değildi. Yarı çıplak vücudundan kayan korkuydu onu ürperten. Ataklık belki acı getirecekti, bunu biliyor, ama artık aldırmıyordu. "Su diyorum, budala. Anlıyor musun? Aqua!"</p>

  <p class="block5">Adam ona zalim bir bakışla baktı, sonra dönüp Loren'in görüş alanından çekildi. Birkaç dakika sonra dönüp kovuğa bir askeri matara fırlattı. Gunn, "Bir dost kazandın galiba," dedi.</p>

  <p class="block5">"İlk randevumuzda bir öpücük koparacağını sanıyorsa, yanılıyor." Loren mataranın kapağını açıyordu.</p>

  <p class="block5">Gunn'a uzattı, ama o başını iki yana salladı. "Önce bayanlar."</p>

  <p class="block5">Loren birazcık içti, sonra matarayı tekrar Gunn'a verdi. "Acaba Moore'lara ne oldu?" "Bizim doruktan bu cehenneme indirildiğimizi bilmiyor olabilirler."</p>

  <p class="block5">"Korkarım Zolarların niyeti bizi diri diri buraya gömmek, " dedi Loren. Savunması çökerken ilk defa olarak gözlerine yaşlar doldu. Dayaklara da, hakaretlere de dayanmayı başarmıştı. Ama şimdi artık Gunn'la kendisi tek başlarına bırakılmış gibiydiler. Onu ayakta tutan umut da hemen hemen tümüyle sönmüştü. Gunn yavaşça, "Dirk var hala," dedi.</p>

  <p class="block5">Loren ağlar gözükmekten utanmış gibi kafasını salladı, gözlerini sildi. "Lütfen kes. Sağ olsa bile, Dirk'in peşinde bir grup deniz piyadesiyle buraya girip bizi zamanında bulması olanaksız."</p>

  <p class="block5">"Eğer ben adamımı tanıyorsam, bir grup deniz piyadesine ihtiyacı yoktur." "O da insan, alt tarafı. Kendini asla mucize yaratan biri olarak görmez zaten." Gunn, "Biz sağ oldukça, bir parçacık da umut oldukça, mesele yok," dedi. "Ama ne kadar bir süre için?" Loren başını üzgün üzgün iki yana sallıyordu. "Birkaç dakika mı? Birkaç saat mi? Aslında şimdi bile öldük sayılır."</p>

  <p class="block5">Zincirin ilk parçası gün ışığına çekildiğinde, dorukta kim varsa durup onun güzelliğini seyretti. Bunca altını içeren o koca kitle soluklarını kesmişti. Yüzyıllardır yer altında kalmaktan birikmiş tozlara ve kalsit damlalarına rağmen, sarı altın öğle güneşi altında göz kamaştırarak parıldıyordu.</p>

  <p class="block5">Zolarlar eski eser çalmakla geçirdikleri bunca yıl boyunca bu kadar görkemli bir şaheser görmemişlerdi. Tarihte bilinen hiçbir değerli obje bununla yarışamazdı. Tüm dünyada bunun bedelini ödemeye gücü yetecek koleksiyoncu sayısı dörtten azdı. İkinci parça da geçitten çıkarılıp birincinin yanına konunca, manzara büsbütün etkili bir hal almıştı.</p>

  <p class="block5">Albay Campos, "Ulu Tanrım!" diye soludu. "Halkaları insan bileği kadar." Zolar, "İnkaların metalürjide bu kadar yüksek teknik beceriler edinmiş olduğuna inanmak zor," diye mırıldandı.</p>

  <p class="block5">Sarason diz çökmüş, halkaları inceliyordu. "Bundaki sanat ve teknik inanılmaz düzeyde. Her halka kusursuz. Bir tek yerde bir tek aksama yok."</p>

  <p class="block5">Cortina yaklaşıp zincirin bir ucunu tuttu, büyük bir çabayla yerden kaldırdı. "Her halde elli kilo falan olmalı."</p>

  <p class="block5">Oxley bu inanılmaz görüntü karşısında titreyerek, "Bu gerçekten de diğer tüm keşiflerden ışık yılları kadar ileri bir şey," dedi.</p>

  <p class="block5">Sarason gözlerini altından ayırıp Amaru'ya işaret verdi. "Yükle helikoptere çabuk." Hain gözlü katil sessizce başını salladı, sonra askerlere emirler yağdırmaya koyuldu. Cortina, Campos ve Matos bile işe yardım ettiler. Zorlanan forklift'in de katkısıyla, ter döke döke, zincirin iki parçası sonunda iki ordu helikopterine bindirilip çöldeki piste yollandı.</p>

  <p class="block5">Zolar iki helikopterin uzaklaşıp birer benek haline gelişine baktı. Kardeşlerine dönüp, "Artık bizi hiç kimse durduramaz," dedi neşeyle. "Birkaç saat sonra biter bu iş. Dünyanın görülmüş görülecek en büyük hazinesini alıp gitmiş olacağız." Sandecker’e göre, Cerro el Capirote'ye arka kapısından girip Loren Smith'le Rudi Gunn'ı kurtarma planı, bir intihar planından başka şey değildi. Pitt'in hayatını tehlikeye atış nedenlerini biliyordu. Sevdiği biriyle çok yakın bir dostunu ölümden kurtarmak istiyordu. Bu arada iki katille ödeşecek, harikulade bir hazineyi de hırsızların elinden kurtaracaktı. Ama bunlar ancak başka insanlar için söz konusu olabilecek motivasyonlardı. Pitt farklıydı. Onun motivasyonu çok daha derinlere gidiyordu. Bilinmeyene meydan okumak, şeytanın yüzüne bakıp gülmek, büyük risklerin üstesinden gelmek. Bunlardı onu güden şeyler.</p>

  <p class="block5">Giordino'ya gelince, o Pitt'in çocukluktan beri arkadaşıydı. Sandecker o sağlam İtalyan'ın, Pitt'in peşinden erimiş lavlara bile atlayacağından emindi. Bundan bir an bile kuşku duymuyordu.</p>

  <p class="block5">Kendisi onları durdurabilirdi. Ama birçok kişiler tarafından devletin en iyi işleyen, en verimli, en etkin kurumu sayılan birimi, hiç kumar oynamadan kurup gerçekleştirmiş değildi. Washington yetkilileriyle uygun adım gitmeyip kendi temposunda direnmesi, ona karşı saygı ve imrenme duyguları yaratmaktaydı. Diğer kurumların başları, sonunda Kongre'den yasaklama getirebilecek, Başkanın talebiyle istifa zorunluluğu getirebilecek böyle tehlikeli bir projeyi fiilen yönetmeye asla kalkışmazlardı. Sandecker’in tek üzüntüsü, bu seferki adıma kendisinin katılamayışı, o yeraltı nehrine kendisinin giremeyişiydi.</p>

  <p class="block5">Dalış takımlarının ve cihazların bir bölümünü Chevrolet'den alıp obruğun başına kadar taşıdıktan sonra, durup Peter Duncan'a baktı. Adam obruğun kenarına oturmuş, saydam bir topografi haritasını, bilinen su altı sistemlerinin hidrografik araştırma haritasının üzerine yayıyordu.</p>

  <p class="block5">İki harita da aynı ölçekteydi. Duncan böylece yeraltı nehrinin akış yolunu aşağı yukarı çıkarabilmekteydi. Çevresinde herkes dalış takımlarıyla cihazları hazırlamakla meşguldü. Duncan kendi kendine konuşur gibi, "Kuş uçuşu olarak bakarsak, Şeytan Obruğundan Cerro el Capirote'ye uzaklık aşağı yukarı otuz kilometre," diye söylendi. Sandecker obruğun suyuna göz attı. "Acaba bu nehir kanalını yaratan ne tür bir doğa sapıklığı?"</p>

  <p class="block5">Duncan karşılık verdi. "Altmış milyon yıl kadar önce, yer tabakasındaki bir kayma, kireçtaşında bir fay oluşturmuş, suyun aradan girip bir dizi mağarayı birleştirecek bir yol açmasını sağlamış."</p>

  <p class="block5">Amiral, Pitt'e döndü. "Oraya varmanız ne kadar sürer d ersin?"</p>

  <p class="block5">Pitt, "Dokuz millik hızla herhalde üç saatte varırız," dedi.</p>

  <p class="block5">Duncan kuşkulu gibiydi. "Ben hiç kıvrılmadan akan nehir görmüş değilim. Sizin yerinizde olsam, bu tahmine iki saat daha eklerdim."</p>

  <p class="block5">Giordino bir yandan soyunurken güvenle konuştu. "Willowing Windbag nasılsa zaman açığını kapatır."</p>

  <p class="block5">"Ancak yolunuz hep açık ve düzgünse. Siz bilinmeyene giriş yapıyorsunuz. Karşınıza ne gibi güçlükler çıkacağını bilmeye olanak yok. Belki tavan alçalır, on kilometre boyunca su altından gitmek zorunda kalırsınız. Belki on katlı bina kadar yüksekten dökülen çağlayanlar çıkar. Belki kayalar arasından kıvrıla kıvrıla gitmek zorunda kalırsınız.</p>

  <p class="block5">Beyaz suda rafting yapanların bir sözü vardır, yolda bir kaya varsa, kesinlikle çarparsın. Bir akıntı çatışması varsa, ona kesinlikle yakalanırsın." "Daha başka?" Giordino sırıtıyordu. Duncan'ın karamsar tahminleri onu sarsmamıştı. "Vampirlerle obur canavarlar da aşağıda bizi bekliyor mu? Barakudalar bizi sabah kahvaltısı olarak yemeye hazırlanıyor mu?"</p>

  <p class="block5">Duncan, "Ben yalnızca sizi beklenmedik şeylere hazırlamaya çalışıyorum," dedi. "Size sunabileceğim en değerli şey, nehrin ana kitlesinin topraktaki bir fayın içinden aktığını bilmekten gelen rahatlık. Eğer bu doğruysa, kanal kıvrılarak, dalıp çıkarak gidiyor olsa bile, oldukça dengeli bir derinliği var."</p>

  <p class="block5">Pitt onun omzunu tıpışladı. "Anlıyoruz ve minnet duyuyoruz. Ama bu aşamada, Al'le ben ancak iyi şeyler umabiliriz, kötü şeyler bekleyebiliriz, ikisi arasındaki her şeye de razı olabiliriz."</p>

  <p class="block5">Sandecker, Duncan'a döndü. "Sen aşağıdaki dereden nehre çıkarken orada hava cebi var mıydı?" diye sordu.</p>

  <p class="block5">"Vardı. Tavan, suyun üzerinde on metre kadar yükseliyordu." "Bu böyle nereye kadar gidiyordu?"</p>

  <p class="block5">"Biz canımız pahasına ipe asılmıştık, pek az bakabildim. Işığımı şöyle bir çevirdiğimde, tavanın bittiği yeri göremedim."</p>

  <p class="block5">"Eh, şansları tutarsa, belki tüm yolculuk boyunca açıktan gidebilirler." Duncan kuşkuyla, "Fazla şans," dedi. Gözleri hala haritalardaydı. "Yeraltı nehirlerini düşünürsek, bu nehir çok fazla büyük. Sırf boyunu ele alsanız, karstik topraktan geçen nehirlerin en uzunu."</p>

  <p class="block5">Giordino basınç göstergesini, pusulayı ve derinlik göstergesini koluna takarken, "Karst dediğin ne?" diye sordu.</p>

  <p class="block5">"Karst dediğim, derelerin, geçitlerin, mağaraların deldiği bir kireçtaşı kitlesi."</p>

  <p class="block5">Pitt, "İnsan acaba yerin altında böyle kaç nehir akıyor diye merak ediyor," diye söylendi.</p>

  <p class="block5">"Leigh Hunt da, var diye direndiği altın vadisi de, California ve Nevada hidrologları için bir şakadan ibaretti, ama şimdi araştırılmaya değer oldu," diye kabullendi Duncan. "Sizin burada keşfettiğiniz bu durumdan sonra, en dar kafalılar bile o konuya bir kere daha bakacaktır."</p>

  <p class="block5">Pitt küçük, su geçirmez bilgisayarını koluna takmadan önce havaya kaldırıp göstererek, "Belki benim biraz daha fazla katkım olabilir," dedi. "Araştırmayı programlamaya çalışabilirim. Yol boyu, nehrin akışıyla ilgili veri derleyebilirim." "Ne kadar bilimsel veri getirirsen o kadar minnet duyarım," dedi Duncan. "Cerro el Capirote'nin dibinde bir altın hazine bulmak, belki insanın hayal gücünü alevlendirir, ama aslında milyonlarca dönüm tarlayı verimli çiftlik arazisine dönüştürebilecek suyun keşfinin yanında, o solda sıfır kalır."</p>

  <p class="block5">"Belki altınların parasıyla buraya pompalama sistemleri, borular falan yapılır," dedi Pitt.</p>

  <p class="block5">Sandecker, "Doğrusu düşünmeye değer bir rüya," diye katkıda bulundu.</p>

  <p class="block5">Giordino bir sualtı kamerasını kaldırmış, gösteriyordu. "Ben de sana birkaç fotoğraf getiririm."</p>

  <p class="block5">"Sağol. Bir iyilik daha yapsanız keşke." Pitt gülümsedi. "Söyle, yeter."</p>

  <p class="block5">Duncan, Pitt'e basket topu biçiminde, ama onun yarı boyunca bir plastik paket uzattı. "Bu bir boya izi. Floresan sarıya optik parlatıcı katılmış. Hazine mağarasına varınca bunu suya atarsan, dönüşünde sana bir yemek ısmarlarım. Hepsi o kadar. Bu tulum nehirde ilerlerken boyayı otomatik olarak, düzenli aralıklarla salacak."</p>

  <p class="block5">"Nehrin Körfezde tam nereye çıktığını saptamaya çalışıyorsun."</p>

  <p class="block5">Duncan başıyla evetledi. "O zaman elimizde önemli bir hidrolojik bağlantı kurulmuş olur."</p>

  <p class="block5">Pitt'le Giordino'dan su örnekleri almalarını da istemek üzereydi, ama sonra caydı. Zaten oldukça ileri gitmiş durumdaydı. Eğer bu nehirden Cerro el Capirote'nin dibine kadar gidebilirlerse, arkadan bilimadamları daha başka seferler düzenler, Pitt'le Giordino'dan gelen bilgilere dayanarak daha çok şey araştırabilirlerdi zaten. On dakika boyunca Pitt'le Giordino takımlarını kuşanıp yolculuğa hazırlandılar. Birlikte yüzlerce kere, birbirinden çok farklı sulara, çok farklı koşullarda dalışlar yapmışlardı, ama bu kadar derinden ve bu kadar uzağa gitmeye hiç kalkışmamalardı. Tıpkı önemli bir beyin ameliyatını tartışan cerrahlar gibiydiler. Hiçbir şeyi şansa bırakmıyorlardı. Hayatları buna bağlıydı.</p>

  <p class="block5">İletişim sinyalleri kararlaştırıldı, hava kaybı durumlarında soluma esasları saptandı, Willowing Windbagi şişirip söndürme deneyleri yapıldı, kimin hangi cihazı kullanmaktan sorumlu olacağı kararlaştırıldı, her adım aralarında onaylandı.</p>

  <p class="block5">Pitt balık adam giysisini üzerine çekerken, Sandecker, "Bakıyorum basınçlı kuru tulum giymiyorsun," dedi.</p>

  <p class="block5">"Su biraz serin olsa bile, yine de ılık sayılır, hipotermi konusuna kaygılanmak gerekmez. Bu giysi daha çok hareket özgürlüğü tanıyor. Kuru tulumları hava tüpleri fazla sıkıştırır. Willowing Windbag devrilir de, onu doğrultmaya falan çalışmak zorunda kalırsak, böylesi daha rahat."</p>

  <p class="block5">Pitt hava tüplerini sırtına almayıp, kalçalarındaki kayışlara taktı. Dar geçitlerde onlara ulaşmak daha kolay olacaktı. Soluma regülatörlerini, çifte valflara giden hava borularını, basınç göstergelerini, dekompresyon için gerekecek yedek oksijen şişesini de taktı. En son olarak, ağırlık kemerleriyle kaldırma kompansatörlerine sıra geldi.</p>

  <p class="block5">"Karışım gaz yok mu?" diye sordu Sandecker.</p>

  <p class="block5">"Hava soluyacağız." Pitt regülatörlerini kontrol ediyordu.</p>

  <p class="block5">"Azot narkozu tehlikesi?"</p>

  <p class="block5">"Dereden bir kere nehre çıkınca, derin dalışlardan veba gibi kaçacağız." Sandecker, "Vurgun eşiğinden uzak kalmaya dikkat et," diye uyardı onu. "Otuz metreden aşağı dalayım deme. Üstte giderken de su altında kalmış kayalara dikkat et."</p>

  <p class="block5">Amiralin söyledikleri yalnızca bunlar oldu. Söylemediklerinin ne olacağı da belliydi: "Eğer bir terslik olur da acele yardım gerekirse, kendini Satürn'ün üçüncü halkasında say." Yani kurtarma diye bir işleme olanak yoktu.</p>

  <p class="block5">Pitt'le Giordino son dalış öncesi kontrolü yaptılar, birbirlerinin cihazlarına baktılar, tokalarını son kere yokladılar. Başlarına dalgıç başlığı yerine, inşaat işçilerinin miğferlerinden giymişler, miğferlerin alnına da madenciler gibi ışık takmışlardı. Sonunda obruğun kenarına gidip kendilerini suya bıraktılar.</p>

  <p class="block5">Giordino ağızlığı dişlerine kıstırdı, maskeyi ayarladı, teneke kutunun ön tarafındaki kulpa sarıldı. Son kere elini sallayıp kutuyla birlikte suyun dibine doğru battı. Pitt suyun içinden uzanıp Duncan'la el sıkıştı.</p>

  <p class="block5">Duncan, "Ne yaparsan yap, akıntının seni hazine mağarasından öteye sürüklemesine izin verme," dedi. "Sualtı nehrinin o noktadan körfeze uzaklığı aşağı yukarı yüz yirmi kilometre."</p>

  <p class="block5">"Kaygılanma, orada gereğinden fazla oyalanacak değiliz." "Tanrı sizinle olsun," dedi Duncan.</p>

  <p class="block5">"Kutsal güçlerin hepsi gelse, seviniriz." Pitt'in sesi içtenlikliydi. Sonra Sandecker’le el sıkıştı. "Benim için buzlu bir tekila hazırlayın, Amiralim." "Keşke dağa girişin bir başka yolu olsaydı." Pitt başını iki yana salladı. "Ancak dalgıç operasyonuyla mümkün." "Loren'le Rudi'yi geri getir," dedi Sandecker. Duygusallaşmamaya çalışıyordu. Pitt, "İkisini de çok geçmeden göreceksiniz," diye söz verdi. Sonra da görünmez oldu.</p>

  <p class="softbreak"></p>

  <p class="block5"><br /></p>

  <h2 class="block5" id="sigil_toc_id_30">50</h2>

  <p class="block5">TELSIZCININ sesi, Yüzbaşı Juan Diego'yu hayallerinden uyandırdı, komuta çadırından dağın doruğuna diktiği gözlerini telsize çevirdi. Cerro el Capirote'nin çevresindeki o çıplak çölde bir çirkinlik vardı. Kendi diyarı olan Durango eyaletine göre, burası çorak alandı. "Evet, ne var, Çavuş?"</p>

  <p class="block5">Telsizcinin ona arkası dönüktü. Diego askerin yüzündeki şaşkınlığı göremiyordu. "Güvenlik noktalarını saat başı rapor almak için arıyordum, Dört ve Altı numaralardan cevap gelmiyor."</p>

  <p class="block5">Diego içini çekti. Beklenmedik durumlara şu ara hiç ihtiyacı yoktu. Albay Campos ona emir vermiş, dağın çevresine bir güvenlik barikati çekmesini istemişti. O da emirlere uyuyordu. Kendisine açıklama yapılmamış, o da zaten sormamıştı. Tepeye inip kalkan helikopterleri merakla seyrediyor, oralarda neler döndüğünü bir türlü düşünemiyordu. "Beş numaralı noktadaki Onbaşı Francisco'yu ara, Dörtle Altı'ya birini yollayıp baktırsın." Diego masasına oturdu, günlük raporuna, iletişim cihazlarında arıza olabileceğini not etti. Ortada gerçek bir sorun olabileceği aklının ucundan bile geçmedi.</p>

  <p class="block5">"Beşinci noktadaki Francisco'yu da bulamıyorum," dedi telsizci.</p>

  <p class="block5">Diego sonunda ona döndü. "Cihazların çalışır durumda olduğundan emin misin sen?" "Evet, efendim. Verici sinyali yolluyor ve alıyor. Sorun yok." "Birinci Nokta'yı dene."</p>

  <p class="block5">Telsizci kulaklıklarını ayarladı, sinyali verdi. Birkaç saniye sonra dönüp omuz silkti. "Üzgünüm, Yüzbaşım. Birinci Nokta da sessiz."</p>

  <p class="block5">"Ben kendim bakayım," dedi Diego sinirli bir sesle. Küçük telsizi eline alıp çadırından komuta aracına doğru yürüdü. Birdenbire zınk diye durdu, aptal aptal baktı. Komuta jipinin ön sol jantı kriko üzerinde duruyordu. Lastikle stepne görünürlerde yoktu. "Neler oluyor?" diye mırıldandı. Yoksa bu bir tuzak mıydı? Albay Campos onu bir tür sınavdan geçiriyor olabilir miydi?</p>

  <p class="block5">Topukları üzerinde dönüp çadıra doğru ilerlerken, iki adım atıp durdu. Hiç yoktan ortaya çıkan üç adam yolunu kesmişti. Ellerindeki tüfekleri onun göğsüne çevirmiş durumdaydılar. İlk önce, sığırtmaçlar gibi giyinmiş kızılderililerin neden askeri cihazlara sabotaj yapmaya kalkıştığını merak etti. "Burası askeri bölge," diye patladı. "Buraya giremezsiniz."</p>

  <p class="block5">Billy Yuma, "Sana ne söyleniyorsa onu yap, asker," dedi. "O zaman sana da, adamlarına da bir zarar gelmez."</p>

  <p class="block5">Diego güvenlik noktalarına ne olduğunu o zaman anladı. Kafası karışmıştı. Birkaç kızılderilinin tek el bile ateş etmeden kırk tane eğitimli askeri etkisiz hale getirmesine olanak yoktu. Liderleri olarak gördüğü Yuma'ya döndü. "Adamlarım gelmeden silahlarınızı atın, yoksa askeri tutuklamadan kurtulamazsınız." Yuma, "Sana bunu söylemek beni üzüyor, asker," derken, ütülü üniforma, cilalı çizme giymiş adamı aşağılamaktan büyük zevk alıyordu. "Ama tüm adamlarının silahları alındı, başlarında nöbetçiler bekliyor."</p>

  <p class="block5">Diego kibirle, "imkansız!" diye terslendi. "Kum farelerinden oluşan bir çete, eğitimli askerlerin karşısına çıkamaz."</p>

  <p class="block5">Yuma kaygısızca omuz silkti, yanındakilerden birine döndü. "Çadırdaki telsizi bozun." "Delisin sen. Devlet malına zarar veremezsin."</p>

  <p class="block5">"Arazimize izinsiz girdiniz," dedi Yuma yavaşça. "Buralarda yetkiniz sökmez." "Size silahları indirmenizi emrediyorum." Diego belindeki tabancaya uzanmıştı. Yuma bir adım attı, buruşuk yüzü yine öyle ifadesiz, elindeki Winchester tüfeğin namlusunu Yüzbaşı Diego'nun midesine dayadı. "Karşı koyma. Tetiği çektiğim anda vücudun sesi tıkar, dağdakiler duyamaz."</p>

  <p class="block5">Namlu midesine gömülürken duyduğu acı, Diego'yu bu adamların oyun oynamadığına inandırmıştı. Çölü iyi biliyordu bu kızılderililer. Hiç gözükmeden, hayaletler gibi ilerleyebilirlerdi buralarda. Kendisi askerlerini, buralarda dolaşabilecek avcılara karşı uyarmıştı. Pusu kuracak silahlı kızılderililerden ise hiç söz eden olmamıştı. Otomatik tabancasını yavaşça Yuma'nın adamlarından birine uzattı, adam alıp blucin pantolonunun beline soktu. "Telsizini de ver lütfen."</p>

  <p class="block5">Diego telsizi de isteksiz bir hareketle verdi. "Bunu neden yapıyorsunuz?" diye sordu. "Yasaya karşı geldiğinizin farkında değil misiniz?"</p>

  <p class="block5">"Eğer siz askerler, kutsal dağımıza saygısızlık edenlerin hesabına çalışıyorsanız, o zaman yasaya karşı gelen sizsiniz. Bizim yasamıza. Yeter konuştuğun. Bizimle gel." Yüzbaşı Diego'yla telsizcisi sessizce yürütüldüler. Yarım kilometre kadar sonra, dağın yamacında çıkıntı yapmış raf gibi kayanın altına geldiler. Diego tüm askerlerini orada, sıkışık düzen içinde oturtulmuş buldu. Başlarında kızılderililer, ellerinde silahlarıyla nöbetteydi. Askerler hemen kalkıp hazırola geçtiler. Komutanlarını görünce yüz ifadeleri rahatlamıştı, iki teğmenle bir çavuş yaklaşıp selam çaktı. Diego, "Hiç kurtulan yok mu?" diye sordu.</p>

  <p class="block5">Teğmenlerden biri başını iki yana salladı. "Yok efendim. Biz karşı koyamadan bastırdılar."</p>

  <p class="block5">Diego çevresine bakındı, adamlarını esir eden kızılderilileri inceledi. Yuma da dahil, on altı kişi sayabilmişti. İnanamıyormuş gibi, "Hepiniz bu kadar mısınız?" diye sordu. Yuma başıyla onayladı. "Daha çoğuna ihtiyacımız yok." "Bize ne yapacaksınız?"</p>

  <p class="block5">"Hiçbir şey asker. Komşularımla ben, hiç kimseye zarar vermemek için çok dikkatli davrandık. Sen ve adamların birkaç saatlik bir uyku kestirip dinlenin. Ondan sonra arazimizden çıkmak üzere serbestsiniz." "Ya kaçmaya çalışırsak?"</p>

  <p class="block5">Yuma kayıtsızca omuz silkti. "O zaman vururuz. Bunu iyi düşün, çünkü adamlarım koşan tavşanı elli metreden vurabiliyor."</p>

  <p class="block5">Yuma söyleyeceklerinin hepsini söylemişti artık. Yüzbaşı Diego'ya arkasını döndü, dağın güney yamacındaki yarığın içine girdi, göze zor çarpan bir yoldan yukarıya tırmanmaya başladı. Montololar arasında hiçbir konuşma geçmemişti. Sessiz bir emir almış gibi, içlerinden on tanesi Billy Yuma'yı izledi, beşi de esirlerin başında nöbetçi kaldı.</p>

  <p class="block5"><br /></p>

  <h2 class="block5" id="sigil_toc_id_31">51</h2>

  <p class="block5">Tırmanış geçen sefere göre hızlı gidiyordu. Eski yanlışlarından ders almıştı Yuma. Yanlış yollara sapmıyor, kör kovuklara girmiyordu. Sağlam tutamak yerlerini hatırlıyor, çürümüş olanlara el uzatmıyordu. Ama akıllı katırların bile çıkmayacağı bu yokuşu çıkmak, yine de kolay iş değildi.</p>

  <p class="block5">Saldırıyı daha çok adamla yapmak isterdi aslında. Ama arkasındaki on adam dışında, bu dağdan korkmayan kimseyi bulamamıştı. Ya da öyle demişlerdi. Yuma onların gözlerindeki çekingenliği görmeyecek kadar kör değildi.</p>

  <p class="block5">Yassı rafa gelince durup soluklandı. Kalbi atmaya başlamıştı, ama vücudu fırlamaya hazır yarış atlarına özgü bir sinir enerjisiyle gepgergindi. Pantolon cebinden eski bir cep saati çekti, baktı. Mutlu mutlu başını sallarken, saati ötekiler de görsün diye havaya kaldırdı. Programın yirmi dakika ilerisindeydiler.</p>

  <p class="block5">Yukarda, dağın doruğunda, helikopterler kovan çevresindeki arılar gibiydi. Hazinelerin alabildikleri kadarını alıp havalanıyor, Altar Çölü'ndeki piste doğru uzaklaşıyorlardı.</p>

  <p class="block5">Albay Campos'un subaylarıyla adamları öyle hızlı bir çalışmaya gömülmüşlerdi, altın da gözlerini öylesine kamaştırmıştı ki, dağın dibini sarmış bekleyen güvenlik kuvvetlerini kontrol etmek hiçbirinin aklına gelmiyordu. Tepedeki telsizci, helikopterlerin geliş gidişini ancak kontrol edebiliyordu. Diego'dan rapor istemeye zamanı yoktu. Kimse de yamacın kenarına yürüyüp aşağıdaki karargaha bakmıyordu. Yamaca tırmanmakta olan bir avuç adama da kimse dikkat etmedi.</p>

  <p class="block5">Polis Komutanı Cortina, gözünden bir şeyler kaçıracak adamlardan değildi. Polis helikopteriyle Cerro el Capirote'nin tepesinden havalanıp kendi karargahına dönerken, pencereden taş hayvana baktı, çoğunun fark edemediği bir şeyi görüverdi. Pragmatik bir insan olduğu için hemen gözlerini yumdu, bunu güneş ışığının bir oyunu olarak düşündü. Ya da bakış açısı öyle göstermişti. Ama gözlerini yeniden açtığında, hayvanın yüzündeki o hain ifadenin değişmiş olduğuna yemin edebilirdi. Manzara pencereden uzaklaşırken, Cortina'ya sanki sivri dişlerle dolu o ağız gülümsüyormuş gibi geliyordu.</p>

  <h2 class="calibre4" id="sigil_toc_id_32">52</h2>

  <p class="block5">PİTT kendini dev bir soda kamışından, kobalt mavisi bir sisin içine iniyormuş gibi hissediyordu. Dimdik şaftın yanları yuvarlaktı, düzgündü, sanki cilalanmıştı. Biraz aşağıda arkadaşını göremese, burayı dipsiz sanacaktı. İnerken kulaklarının tıkanıklığını açtı, ayaklarını çırpıp Giordino'ya yetişti. Giordino taşıt aracının ambalajı olan teneke kutuyu, şaftın dibindeki dirsekten geçiriyordu. Pitt de arkadan iterek yardımcı oldu, sonra kutuyu izledi.</p>

  <p class="block5">Derinlik göstergesine baktığında, 60 metreye pek az kaldığını gördü. Dere buradan sonra yukarıya doğruydu. Su basıncı azalacak, göz kararma tehlikesini silecekti. Andlardaki kurban kuyusuna dalmaya benzemiyordu bu seferki. Orada elinde sağlam bir güvenlik ipiyle iletişim cihazları vardı. Shannon'la Miles'ı kurtarmak için yan mağaraya geçtiği birkaç dakikanın dışında, yüzeyi de hiçbir zaman gözden kaybetmemişti. Bu sefer sürekli kapkaranlık bir yeraltı dünyasına girmekteydiler. Hiçbir insanın ya da hayvanın görmediği yerlere.</p>

  <p class="block5">Koca kutuyu kıvrımlı yerlerden nehre doğru iterken Pitt içinden, mağara dalışlarının dünyanın en tehlikeli sporlarından biri olduğunu düşünmekteydi. O kapkara</p>

  <p class="block5">S26 ortama ek olarak, kalın bir kaya tabakasının altında olduğunu bilmekten gelen klostrofobi duygusu da vardı. Sonra o çıldırtıcı sessizlik, kum kalkması nedeniyle yön kaybetme korkusu. Bütün bunlar paniğe yol açabilirdi. Tüm tehlikelere karşı eğitim almış, ileri cihazlar taşıyan nice dalgıcı o panik öldürmüştü. Mağara dalışları bu yüzden, asla kitaptan öğrenilemeyecek karanlık bir heyecan diye ün yapmışı. Ulusal Speleoloji Derneği'ndeki hocası, Bahamalarda ilk tuzlu su mağarasına dalmadan önce ne öğretmişti ona? "Mağara dalışında herkes ölebilir." İnsanın gençliğinde öğrendiği şeyler, belleğine ebediyen çakılır kalırdı. Pitt bunu 1974'de yirmi altı dalgıç birden Florida mağaralarında öldüğü zaman da hatırlamıştı. Dünyadaki ölüm vakalarının sayısı bunun rahat üç katıydı.</p>

  <p class="block5">Pitt aslında pek klostrofobi duygusuna kapılmazdı. Aklı dağılacak kadar korktuğu da azdı. Bu operasyonun çabucak bir ölüm tuzağına dönebileceğinin farkındaydı. Nehre kapıldıkları anda, olup bitebilirdi her şey. Ondan sonra hazine mağarasına varıncaya kadar dönüş yoktu.</p>

  <p class="block5">Nehre doğru giden dere kanalı genişledi, kum saati gibi birkaç kıvrım gösterdi. Obruktan yüz metre uzaklaşınca gün ışığının çoğunu kaybettiler, şapkalarındaki ışıkları yaktılar. Derinlik göstergesine bir daha göz atan Pitt, hayli yükselmiş olduklarını, su yüzüne yirmi metre kaldığını gördü.</p>

  <p class="block5">Giordino ilerliyordu. Döndü, tek elini salladı. Nehir açılışına varmışlardı. Pitt de eliyle, "Tamam," işareti verdi, sonra kolunu teneke kutunun kayışına geçirdi, akıntının onu sürüklemesini engellemek için önlem aldı.</p>

  <p class="block5">Giordino paletlerini kuvvetle çırptı, kutuyu yanlamasına çekmeye çalıştı. Pitt kanaldan nehre çıkana kadar akıntıya kapılmamak için önlem alıyordu. Zaman ayarı hemen hemen kusursuzdu. Akıntı onu kapıp savurduğu anda, Pitt'le kutunun ucu da kanaldan fırlamıştı.</p>

  <p class="block5">Daha önceden planladıkları gibi, kaldırma kompansatörlerini sakin sakin şişirdiler, kutunun kurşun ağırlıklarını çözüp attılar, nehir boyunca sürüklenmeye koyuldular. 50 metre kadar gittikten sonra başları yüze çıktı, ışıkları onlara kocaman galeriyi gösterdi. Tavan garip, siyah bir kayaydı. Kireçtaşı değildi. Pitt ışığını ayarlayıp bakınca, oranın volkanik kaya olduğunu anladı. Bereket versin nehir düzgün akıyordu, aralarda kayalar yoktu. Ama duvarlar sudan dimdik yükseliyor, onlara hiç dinlenme yeri tanımıyordu.</p>

  <p class="block5">Regülatörünün ağızlığını tükürerek fırlattı, Giordino'ya seslendi. "Kıyıda ilk durak yerini görünce oraya yönel." "Tamam," dedi Giordino.</p>

  <p class="block5">Volkanik bölümden yine kireçtaşı bir kanala geçmişlerdi. Her taraf acayip bir gri renkle kaplıydı. Işıkları emen, sanki lambaların pilleri bitiyormuş gibi etki yapan duvarlardı bunlar. Geçidin ilerisinden gök gürültüsü gibi bir ses yankılanıyor, giderek büyüyordu. En kötü korkuları, bir durak yeri bulamadan çağlayana rastlamaktı. İşte, karşıki karanlıklarda o tehlike de belirmişti. Giordino, "Sağlam tut," diye bağırdı. "Galiba düşeceğiz."</p>

  <p class="block5">Pitt kafasını eğdi, alın ışığının dosdoğru karşıyı göstermesini sağladı. Boşuna. Ortalık hemen bir sisle dolmuştu. Buhar gibi. Pitt kendini Niagara'dan fıçısız atlıyormuş gibi hissetti. Gürültü sağır edici bir hale gelmişti. Kayaların yankısı büyütüyordu onu. Giordino sislere girip kayboldu.</p>

  <p class="block5">Pitt'in tek yapabileceği, kutuya sımsıkı sarılmak, sıçrayan sular çevresini sararken aval aval bakmaktı. Ama sonsuz düşüş bir türlü başlamak bilmiyordu. Gürültünün, aşağıya düşen bir çağlayandan değil, yukardan inen sulardan geldiğini anladılar. Mağaranın kireçtaşı tavanından fışkıran sular, Pitt'in tepesine çullandı. Burası bir başka kaynaktan gelen suyun nehre katıldığı yerdi. Pitt kupkuru çölün hemen altında bu kadar çok suyun akıp durması karşısında şaşkındı. Herhalde bir tür yeraltı akiferleri sisteminden, büyük basınçla geliyor bu su, diye karar verdi.</p>

  <p class="block5">Sis perdesinden çıkınca, duvarların genişleyip tavanın yükseldiğini gördü. Koskoca bir yerdeydiler. Garip dekorasyonlu bir mağaraydı burası. İğrenç biçimler almış heliktitlerle doluydu. Yani sarkıtlar yerçekimine hiç aldırış etmeksizin, çok acayip biçimlerde kıvrılmıştı. Mineral depozitleri de enfes formasyonlarda mantarlar gibiydi. Boyları bir metreden fazla, üstlerindeki alçı çiçekleri harikaydı. İnanılmaz formasyonların bulunduğu bu tür yerlere spelunker'ler "Fuar mağara" diye isim takmıştı.</p>

  <p class="block5">Pitt önlerinde daha kaç mağara bulunduğunu düşünmeden edemedi. Hepsi keşfedilmeyi, araştırılmayı bekliyordu. İnsanın hayal gücü kolaylıkla çığrından çıkabilir, bir zamanlar burada yaşamış gizli bir ırkın bu dekorasyonları yaptığına inanabilirdi.</p>

  <p class="block5">Ama Giordino'ya öyle bir şey olmadı. Güzelliklerin farkında bile değildi. Dönüp Pitt'e baktığında, yüzünde,</p>

  <p class="block5">"Sağ olduğuma memnunum," diyen bir gülümseme vardı.</p>

  <p class="block5">"Burası Operada Hayaletin yeri olmalı," dedi.</p>

  <p class="block5">"Lon Chaney'i org çalarken bulacağımızı pek sanmam."</p>

  <p class="block5">Giordino, "Otuz metre ilerde, solda bir durak yeri var," dedi. Keyfi yerine geliyordu. "Tamam. Sığ suya doğru dön, ana akıntıdan kurtulmak için deli gibi yüz." Giordino'nun bu öğütlere ihtiyacı yoktu. Hemen dönüşünü yaptı, paletlerini çılgınca çırptı. Pitt kocaman teneke kutunun arka ucunu bırakıp yüzüş hızını artırdı. Kutunun orta hizasına gelmişti. Vücudunu kaldıraç gibi kullanarak kutuyu kaldırma işinde Giordino'ya yardım etti.</p>

  <p class="block5">Tam Pitt'in umduğu gibi gidiyordu işler. Giordino akıntıdan çıkmış, sakin sularda yüzmekteydi. Paletleri yere dokununca kıyıya tırmandı, kutuyu da çekti. Pitt serbest kalmıştı. Kulaç atıp yüzdü, Giordino'dan on metre ilerde de o kıyıya çıktı, oturdu, paletleriyle gözlüğünü çıkardı, kayanın üzerinden g erisin geri yürürken hava tüplerini de indirdi.</p>

  <p class="block5">Giordino da teneke kutuyu açmadan önce aynı işleri yapmıştı. Pitt'e başarısına sevinen bir bakışla baktı. "Bakıyorum evin pek güzel," dedi.</p>

  <p class="block5">Pitt, "Ortalık biraz dağınık, özür dilerim," diye karşılık verdi. "Ama yedi cüceler bugün izinli."</p>

  <p class="block5">"Buraya kadar gelebilişimiz seni de benim kadar memnun ediyor mu?" "Eh, sağ olduğuma üzülüyor değilim." "Ne kadar yol aldık?"</p>

  <p class="block5">Pitt koluna taktığı komuta bilgisayarına bir şeyler tuşladı. "Sadık teknoloji harikama göre, cehenneme doğru iki kilometre ilerlemişiz, iki metre de alçalmışız." "Kaldı yirmi sekiz."</p>

  <p class="block5">"Evet." Pitt seyircilerini etkilemeye çalışan sihirbazlar gibi gülümsüyordu. "Ama bundan sonra, lüks yolculuk yapıyoruz."</p>

  <p class="block5">Beş dakika sonra, Willowing Windbagin sekiz hava odacığı şişmiş, nehirle cebelleşmeye hazırlanmıştı. Bu çirkin görünüşlü Hovercraft aslında "su kurtarma aracı" diye biliniyordu. Hızlı akıntıların, bataklıkların, ince buzların, kirli su havuzlarının üzerinde, bir hava yastığı üstünde kolayca ilerleyebilirdi. Ülkenin her yanında polisin ve itfaiyecilerin kullandığı benzer araçlar, binlerce insanı boğulmaktan kurtarmıştı. Bu araca gelince, yapımcılarının aklından bile geçmeyen bir dayanıklılık testinden geçmek üzereydi.</p>

  <p class="block5">Boyu üç metre, eni bir buçuk metreydi. Dört silindirli, 50 beygir gücünde motoru vardı. Düz zemin üzerinde saatte 64 kilometre hız yapabiliyordu. Giordino, "Bizim mühendisler bunun yüksekliğini azaltmakta harikalar yaratmış," dedi. Pitt de ona katıldı. "Yatay motor ve pervane takmak bir deha gerçekten." "Kutunun içine ne çok malzeme tıkabildiklerine şaşıyorum."</p>

  <p class="block5">Yola koyulmadan önce, on yedek hava tüpünü, Hovercraft'ı yeniden şişirecek yedek hava şişelerini, su geçirmez kılıflar içindeki bir yığın lambayı ve bu arada iki de uçak iniş ışığını, yedek pilleri, ilk yardım çantasını, üç fazla soluma regülatörünü araca yerleştirip bağladılar.</p>

  <p class="block5">Pitt su geçirmez bir kılıftan kendi eski .45'lik Colt otomatiğiyle iki dolu şarjörü çekip aldı. Orada bir termos kahveyle sandviçler de görünce gülümsedi. Amiral Sandecker, bir operasyonu başarılı kılacak ayrıntıları asla unutmazdı. Pitt termosu ve sandviçleri kutuya tekrar soktu. Piknik yapmaya vakit yoktu. Loren'le Rudi'yi kurtarmaya yetişeceklerse, bir an önce yola koyulmak zorundaydılar. Tabancayla mermileri bir plastik torbaya sokup ağzını yapıştırdı. Sonra balık adam tulumunun ön fermuarını açtı, torbayı midesinin önüne tıktı.</p>

  <p class="block5">Bir an gözleri Hovercraft'a döndü. Bir mısra hatırlamıştı, yüksek sesle söyledi. "Ah, Circe, bu yolculukta bize kim rehber olacak, kimsenin kara gemiyle girmediği Hades'e!" Giordino kürekleri yuvalara yerleştirirken başını kaldırıp ona baktı. "Onu da nerede duydun?"</p>

  <p class="block5">"Homer'in Odise'sinden."</p>

  <p class="block5">Giordino da bir mısra patlattı. "Truvalılar arasında da dalabilen adamlar olabilir," dedi.</p>

  <p class="block5">"İlyada. Görüyorsun ki ben de Homer biliyorum."</p>

  <p class="block5">"Beni her zaman şaşırtmışsındır."</p>

  <p class="block5">"Önemli bir şey değil ki!"</p>

  <p class="block5">Pitt araca bindi. "Her şey yerleşti mi?"</p>

  <p class="block5">"Bağlandı."</p>

  <p class="block5">"Hazır mıyız?"</p>

  <p class="block5">"Çalıştır."</p>

  <p class="block5">Pitt kıç tarafa, motor pervanesinin hemen önüne çömeldi, düğmeye bastı, havayla soğutulan motor kekeleyerek canlandı. Ufacık bir motordu, başarıyla kısılmış egzozunun nabız atışı gibi sesi ancak duyuluyordu.</p>

  <p class="block5">Giordino buruna yerleşip uçak iniş ışıklarından birini çevirdi, mağaranın içini gündüz gibi aydınlattı. Dönüp Pitt'e güldü. "Bakir çevreyi kirlettiğimiz için bize ceza kesen olmaz umarım."</p>

  <p class="block5">Pitt de güldü. "Buranın şerifi benden zırnık alamaz. Cüzdanımı evde unutmuşum." Hovercraft kıyı boyunca ilerlerken, kendi yarattığı yirmi santim yüksekliğindeki hava yastığı üstünde kayıyordu. Sulara değmeden ilerlemekteydi. Pitt kontrol çubuklarının herbirini bir eliyle kavramış, aracı akıntının yukarısında, dümdüz çizgiden oluşan bir rotada ilerletiyordu.</p>

  <p class="block5">Suyun üzerinde, temas duygusu olmaksızın gitmek garipti. Giordino burundan baktığında, saydam suların artık obruktaki gibi kobalt mavisi değil, akua yeşili olduğunu görüyordu. Albino salamanderlerden bir sürüyü, birkaç kör mağara balığını görünce şaşaladı. Derinliklerde, dipteki kayaların çevresinde yüzüyorlardı balıklar. Giordino bir yandan ilerde gördüklerini yüksek sesle Pitt'e bildiriyor, bir yandan da fotoğraf çekiyordu. Pitt de zaten bilgisayarına Peter Duncan için bazı notlar girmekteydi. Geniş koridorlarda büyük bir hızla ilerlerken bile, terleri kafalarının çevresinde hale gibi bir sis tabakası oluşturmaktaydı. Arkalarındaki karanlıkları görmezden gelerek ilerlediler. Nehrin oyduğu kanaldan geçerken bir kere bile dönüp arkalarına bakmadılar.</p>

  <p class="block5">İlk sekiz kilometre boyunca yolları apaçıktı. İyi de hız yaptılar. Birkaç dipsiz kuyunun üzerinden geçtiler, sağda solda uzaklara doğrulan koca mağaraları da görmezden geldiler. Tavan yüksekliği 30 metreden başlıyor, bazen altından zor geçecekleri kadar alçalıyordu. Birkaç küçük çağlayanın üstünden kolayca aştılar, sonunda dar bir kanala girdiler. Her yanlarını kaplayan kayalara çarpmamak için konsantrasyonlarını toplamaları gerekiyordu artık. Derken hemen hemen 3 kilometre boyundaki sonu gelmez bir galeriye geldiler. İçerisi göz kamaştırıcı kristallerle dolu gibiydi. Uçak ışığının altında pırıl pırıl parlıyorlardı.</p>

  <p class="block5">İki kere de geçit tümüyle suyla doldu. Tavan fazla alçalmış, suyun içine girmişti. Böyle zamanlarda Wallowing Windbagi biraz söndürüp, kaldırma gücünden yine de yararlanacak duruma getiriyor, kendileri de hava tüplerinden soluyorlardı. Hovercraft'ı içindeki tüm malzemeyle birlikte, çeke çeke götürüyorlardı. Açık bir mağaraya varınca da yeniden şişiriyor, içine biniyorlardı. Bu ek çabalardan yakındıkları yoktu. Zaten yolun dümdüz gitmesini ikisi de beklememişlerdi. Stresten kurtulmak için, arasından geçmekte oldukları galerilere saçma sapan isimler vermeye koyuldular. Lunapark, Mumyalar Müzesi, Giordino'nun Cimnazyumu. Mağara duvarından fışkıran küçük fıskiyenin adı, Postnasal Damla oluverdi. Nehrin kendisine de Koca Ayyaş adını taktılar.</p>

  <p class="block5">İkinci batık mağaradan geçtikten sonra botu şişirirlerken, Pitt akıntı hızının iki mil kadar arttığını fark etti. Nehrin eğimi de hızla artıyordu. Drenaj ızgarası üzerindeki yaprak gibi karanlıklara doğru sürüklendiler. Karşılarına ne gibi tehlikeler çıkacağını hiç bilmiyorlardı.</p>

  <p class="block5">Nehrin kudurganlığı fena halde artmıştı. Hovercraft birden kendini tam bir cehennemde buldu. Altlarındaki zümrüt rengi su artık bembeyazdı. İçi kayalarla dolu bir geçitten aşağıya doğru iniyordu. Wallowing Windbag kayalara rastladıkça rodeo atları gibi şahlanıyor, sonra iç bulandıracak biçimde düşüyordu. Pitt ikide bir kendine, durum bundan da kötüye gidemez, diyor, ama bir sonraki aşama daha beter geliyordu. Hovercraft iki kere suların altına batmış, ama kahramanca yeniden yüze çıkmayı başarmıştı.</p>

  <p class="block5">Pitt rotayı düz tutmak için deliler gibi çabalamaktaydı. Birazcık yan dönseler, sağ kalma umutları uçup giderdi. Giordino acil durum küreklerini kaptı, tekneyi dengede tutabilmek için kas gücüyle yardımcı oldu. Nehrin keskin dönemeç yaptığı yerdeki koca kayaları geçtiler.</p>

  <p class="block5">Kimi su altındaydı kayaların. Kimi de suları tavus kuyruğu biçiminde yukarıya fışkırtıyordu. İçlerinde dev monolitler gibi yükselenler de vardı. Birkaçı Hovercraft'a sürtünerek geçti, derken bir tanesi aracı da, yolcularını da parça parça etmeye niyetleniyormuş gibi karşılarına dikildi. Ama araç ona da yandan hafifçe değerek geçmeyi başardı.</p>

  <p class="block5">Çektiklerinin sonu gelmiyordu. Dönüp duran bir girdaba yakalandılar. Suyun yüzünde şişe mantarı gibiydiler. Pitt içi hava dolu destek bölmesine dayanıp ayakta kalmaya çalıştı, levyeyi itip hızı kesti. Motorun uğultusunu suyun gürültüsü zaten boğuyordu. Tüm dikkatini, aracın yan dönmesini engellemeye yöneltmişti. Giordino da küreklere asılmış durumdaydı.</p>

  <p class="block5">Giordino küreklere geçerken, uçak iniş ışıkları da köpüren sulara düşmüş, kaybolmuştu. Artık tek ışık şapkalarından gelendi. Girdaptan kurtulup tekrar akıntıya ulaşmalarına kadar geçen zaman onlara çok uzun geldi.</p>

  <p class="block5">Pitt levyeyi eski yerine getirdi, ellerini kontrol çubuklarından çekti. Artık nehirle savaşmaya gerek yoktu. Wallowing Windbag zaten suların götürdüğü yere gidecekti. Giordino öndeki bilinmez karanlıklara dikkatle baktı, daha sakin suların başladığı yeri görmeye çalıştı. Ama görebildiği, nehrin ikiye ayrıldığı çatal oldu. Gürültüyü bastırabilmek için avazı çıkığı kadar haykırdı. "Yol ayrılıyor!" Pitt de, "Hangisi ana yol, anlaşılmıyor mu?" diye bağırdı. "Soldaki daha geniş galiba!" "Tamam, iskele yap!"</p>

  <p class="block5">Hovercraft’ın çatalı ayıran kayaya çarpmasına ramak kaldı, kaplumbağa gibi ters dönmekten kıl payı kurtuldu, ilerledi. Titreşimler içinde gidiyor, burnunu ikide bir su duvarlarının altına gömüyordu. Sonunda her nasılsa, amansız bir akıntıya kapılıp fırlamadan önce dengesini kazandı.</p>

  <p class="block5">Pitt bir an için Giordino'yu kaybettiğini sandı, ama sonra arkadaşı teknenin içini dolduran sulardan başını çıkardı, hızlı dönüşlerden sersemlemiş olduğunu gösterecek biçimde kafasını salladı. Ardından sırıttı, elleriyle kulaklarını gösterdi. Pitt anlamıştı. Kükremeler yavaş yavaş hafifliyordu. Hovercraft yine kontrole cevap vermeye başlamıştı, ama ağır gidiyordu, çünkü içi yarıya kadar su doluydu. Bu kadar ağır olunca, hava yastığı üzerinde gidemezdi. Pitt levyeyi biraz daha itip Giordino'ya seslendi. "Boşaltmaya başla!"</p>

  <p class="block5">Teknenin tasarımcıları her şeyi düşünmüşlerdi. Giordino küçük bir pompaya bir çubuk soktu, ileri geri oynatmaya başladı. Sular yandaki bir borudan fışkırıp gidiyordu. Pitt eğildi, şapkasının ışığıyla derinlikleri inceledi. Kanal burada biraz daha dardı. Kayalar artık o kadar sık değildi, ama bu sefer de suyun hızı korkunçlaşmıştı. Birdenbire, Giordino'nun su boşaltmayı kesip, yüzünde kaderci bir ifadeyle dinlemeye koyulduğunu fark etti. Derken Pitt de duydu. Nehrin ilerisindeki boşluktan derin bir kükreme patlamıştı.</p>

  <p class="block5">Giordino ona baktı. "Galiba işimiz bitik!" dedi. Niagara'dan düşüş hayali gözlerinde bir kere daha belirmişti. Bu seferki, duvardan fışkıran su olamazdı. Mağaranın içinde inleyen sesler, çok büyük bir çağlayanın varlığını haber veriyordu. Pitt avazı çıktığı kadar, "Kaldırma kompansatöründeki şişiriciye bas!" diye haykırdı. Su onları yirmi millik bir hızla sürüklemeye başlamıştı. Bir huniye doluyordu sanki. Milyonlarla litre suyla birlikte, gözükmeyen uçuruma doğru ilerlediler. Bir sonraki dönemeci dönünce, kendilerini bir sis bulutunun içinde buldular. Kükreme sesi sağır edici düzeylere yükselmişti.</p>

  <p class="block5">Ne korku vardı, ne çaresizlik duygusu, ne de umutsuzluk. Pitt'in tek hissedebildiği, zihnindeki uyuşmaydı. Aklı büsbütün durmuş gibiydi. Bir kâbusa giriyordu. Burada hiçbir şeyin biçimi yoktu artık. Son bilinçli gözlemi, Wallowing Windbagin sislere dalmadan önce havada bir an durur gibi olduğuydu.</p>

  <p class="block5">Hiçbir noktayı referans olarak kullanamayınca, insan düşme duygusuna da kapılmıyordu. Sanki bir bulutun içinde uçmaktaydılar. Derken kontrol çubuğu elinden kurtuldu, Pitt Hovercraft'tan fırladı. Giordino'nun haykırarak bir şey söylediğini duyar gibi oldu, ama gürültü o sesi boğdu. Sonra o korkunç çarpma yer aldı. Pitt dipteki bir şeye meteor gibi çarptı. Ciğerlerindeki hava boşaldı, bir an için kendini kayalar üzerinde parça parça olmuş sandı, ama sonra çevredeki suyun rahatlatıcı etkisini hissetti.</p>

  <p class="block5">Soluğunu içgüdüsel olarak tutmuştu. Suyun yüzüne varabilmek için çabaladı. Şişmiş olan kaldırma kompansatörünün yardımıyla çok geçmeden kafası sudan çıktı, akıntı hemen onu sürükledi. Kayalar sanki ona uzanıyor, adam yiyen yeraltı canavarları gibi onu yakalamaya çalışıyordu. Derken dönen sular onu kaptı, her kayaya çarptırmaya başladı. Balık adam giysisi parça parçaydı. Bacaklarından, kollarından şeritler kopmuştu. Bir kaya göğsüne çarptı, sonra kafası da bir yere tosladı. Ama miğfer o darbenin etkisini yüzde 80 azaltmıştı. Başına onu giymemiş olsa, kafatası yarılırdı.</p>

  <p class="block5">İnanılacak gibi değildi ama, kaldırma kompansatörü hala şişmiş durumdaydı. Pitt yarı kendinden geçmiş halde, dönen sularla sürüklendi. Şapkasındaki ışıklardan biri çarpmayla parçalanmış, öteki de belli belirsiz bir kırmızı ışık veriyordu. Derken ayaklarının altında gevşek taşları hissedip rahatladı. Kıyıya yakın sığ sulara sürüklenmişti. Dizleri çakıllara değene kadar yüzdü, akıntıdan büsbütün kurtulmaya çalıştı. Ellerini dayayıp kendini çekti, kaygan taşların üzerine, kuru bir kaya çıkıntısına tırmandı. Bileklerinden birinde patlayan acı, ağzından bir iniltinin kurtulmasına yol açtı. Çağlayandan düştükten sonra bir ara, orasında bir kemik kırılmış olmalıydı. Ama bütün bileği kırılmış değildi. Ayrıca sol kaburgalarından bir ikisi de çatlamıştı galiba. Çağlayanın kükreyen sesi uzaktaydı artık. Aklı da yavaş yavaş başına geliyordu. Bu inanılmaz akıntının kendisini ne kadar uzaklara sürüklediğini merak etti. Sonra kafası biraz daha netleştiğinde, Giordino'yu hatırladı. Çaresizlik içinde seslenip onun adını haykırdı. Sesi ortalıkta çınladı. Cevap gelmesini umuyor, ama aslında pek de beklemiyordu. "Buradayım."</p>

  <p class="block5">Fısıltı gibi söylenen bu söz, Pitt'e sanki hoparlörden geliyormuş gibi etki yaptı.</p>

  <p class="block5">Sendeleyerek ayağa kalkmaya çabaladı. Yönü saptamak istiyordu. "Bir daha söyle."</p>

  <p class="block5">"Senden altı metre yukarı taraftayım," dedi Giordino. "Beni göremiyor musun?"</p>

  <p class="block5">Pitt'in görüşünü kırmızı bir sis tıkıyordu. Gözlerini ovaladığında, bu sefer görebildiğini fark etti. O kırmızı sis, kafasındaki yarıktan boşalan kanlardı. İşte, Giordino biraz ilerde, kayalara sırtüstü uzanmıştı. Yarı bedeni suların dışındaydı.</p>

  <p class="block5">Pitt eliyle sol göğsünü kavrayıp acıyı dindirmek ister gibi, arkadaşına doğru sendeleyerek ilerledi. Oraya varınca diz çöktü. "Seni görmek amma güzel," dedi.</p>

  <p class="block5">"Windbagle birlikte beni bırakıp gittin sandım."</p>

  <p class="block5">"Sadık teknemizden geriye kalanlar, nehirden aşağı sürüklendi."</p>

  <p class="block5">"Yaralı mısın?" diye sordu Pitt.</p>

  <p class="block5">Giordino tatlı tatlı gülümsedi, ellerini havaya kaldırıp parmaklarını oynattı. "En azından, hala Carnegie Hall'da konser verebilirim."</p>

  <p class="block5">"Ne konseri? Sen bir ezgiyi bile doğru dürüst çıkaramazsın." Pitt'in gözleri kaygıyla dolmuştu. "Sırtın mı?"</p>

  <p class="block5">Giordino başını yavaşça iki yana salladı. " Windbagin içinde kaldım, dibe vurduğumuzda ayaklarım malzemenin bağlarına takılmış durumdaydı. Tekne bir yana gitti, ben bir yana. Sanırım iki bacağım da diz altında bir yerden kırık." Durumunu sanki arabanın patlayan lastiğini anlatır gibi, sakin sakin anlatıyordu.</p>

  <p class="block5">Pitt yavaşça Giordino'nun baldırlarını yokladı, bu arada Giordino yumruklarını sıktı. "Şansın var. Temiz kırık bunlar. Parçalanma yok."</p>

  <p class="block5">Giordino, Pitt'e baktı. "Sen çamaşır makinesinde santrifüjden geçmiş gibisin." Pitt, "Birkaç sıyrık ve çürük," diye yalan söyledi. "Öyleyse neden dişlerin sıkılı konuşuyorsun?"</p>

  <p class="block5">Pitt cevap vermedi. Kolundaki bilgisayarda bir program açmaya çalıştı, ama bir kayaya çarptığında kırmıştı aleti. Tokasını açıp onu suya attı. "Duncan'ın verileri gitti," dedi. "Ben de fotoğraf makinesini kaybettim."</p>

  <p class="block5">"Boş ver. Nasılsa uzun süre buraya kimse gelecek değil. Hele de çağlayanı geçerek!" Giordino, "Hazine mağarasına ne kadar kaldı, bir fikrin var mı?" diye sordu. "Kaba tahmin mi? Belki iki kilometre." Giordino ona baktı. "Yalnız gitmek zorundasın."</p>

  <p class="block5">"Deli gibi konuşma."</p>

  <p class="block5">"Ben ancak yük olurum." Artık gülümsemiyordu. "Unut beni. Hazine mağarasına git." "Seni burada bırakamam."</p>

  <p class="block5">"Kemiklerim kırık olsun ya da olmasın, su yüzünde gidebilirim yine de. Sonradan seni izlerim."</p>

  <p class="block5">Pitt ciddi bir sesle, "Oraya vardığında dikkat et," dedi. "Sularda sürüklenip gelebilirsin, ama akıntıdan kurtulamazsın. Hep kıyıda, ana akıntıdan uzakta ol, yoksa kapılır gidersin, kurtaramazlar."</p>

  <p class="block5">"Ne olacak ki! Hava tüplerimiz Wallowing Windbagle birlikte gitti. Buradan hazine mağarasına kadar, eğer arada batık mağaraya rastlarsak, soluğumuzu tutabileceğimizden de uzun sürerse, zaten boğulur gideriz." "İyimser bakman gerek."</p>

  <p class="block5">Giordino oyluğuna takılı yedek ışığın tokasını açtı. "Bu sana gerekecek. Kafa ışığın bir kayaya karşı verdiği savaşı kaybetmişe benziyor. Aslında yüzün de berbat. Parçalanmış balık adam tulumunu kan revan içinde bırakıyorsun."</p>

  <p class="block5">"Suya daldığım anda temizlenirim." Pitt ışığı kolunun alt kısmına, kırık bileğinin biraz yukarısına takmaktaydı. Ağırlık kemerini çıkarıp attı. "Buna artık ihtiyacım yok." "Hava tüpünü almıyor musun?" "Gereğinden fazla yük istemiyorum." "Ya batık mağara çıkarsa?" "Ciğerlerim yettiği sürece serbest dalış yaparım." "Son bir iyilik," dedi Giordino. Sürüklenip giden hava tüplerinin kayışını kaldırmış, gösteriyordu. "Bacaklarımı birbirine bağla da savrulup durmasın."</p>

  <p class="block5">Pitt kayışı dolayıp cesaret edebildiği kadar sıktı. Hem bileği acıyordu, hem de yumuşak hareket etmek zorundaydı. Giordino bir ara soluğunu sesli biçimde içine çekti, başka bir şey söylemedi. Pitt ona, "Peşimden gelmeden önce en az bir saat dinlen," diye emir verdi.</p>

  <p class="block5">"Sen artık git, Loren'le Rudi'yi kurtarmak için elinden geleni yap. Ben gelebildiğim zaman hemen gelirim." "Her an bekliyor olacağım." "Koca bir balık ağı bul öyleyse."</p>

  <p class="block5">Pitt, Giordino'nun kolunu bir kere sıkıp veda etti, sonra nehre inip yürüdü. Akıntı onu kaptı, bir sonraki mağaraya doğru sürükledi.</p>

  <p class="block5">Giordino onun dönemeçte gözden kayboluşuna baktı, sonra karanlıkta kaldı. İki kilometre, diye geçirdi aklından. Arada batık mağara olmasın diye dua ediyordu.</p>

  <h2 class="calibre4" id="sigil_toc_id_33">53</h2>

  <p class="block5">ZOLAR içine rahatlamış gibi, derin bir soluk çekti. İşler iyi gitmişti. Beklediğinden de iyi. Proje sonuna yaklaşıyordu. Operasyon ofisi olarak kullanılan karavanla birlikte, forklift ve vinç de helikoptere yüklenmiş, Albay Campos'un askerlerinin çoğuyla birlikte gönderilmişti. Geriye son partiyi yükleyecek birkaç askeri mühendis kalmıştı. Çalıntı NUMA helikopterinin biraz gerisinde de, son partinin yükleneceği helikopter bekliyordu.</p>

  <p class="block5">Oxley altın heykellere hayran hayran bakarak, "Birkaç tane daha olsa, kendine satranç takımı yapardın," dedi.</p>

  <p class="block5">Zolar hüzünlü bir sesle, "Yazık ki bende kalmıyor" diye söylendi. "Bundan gelecek karla kendi koleksiyonuma yasal eserler satın alıp onunla yetinmem gerek." Fernando Matos altın heykeller ordusuna aç gözlerle bakmaktaydı. Kafasından, bu hazinenin kendisine düşecek yüzde ikisini hesaplayıp duruyordu. "Mecixo City'deki Ulusal Antropoloji Müzemizde bununla boy ölçüşecek hiçbir şeyimiz yok," dedi. Oxley alaycı bir sesle, "Kendi payını onlara bağışlayabilirsin istersen!" deyiverdi. Matos ona dikenli bir bakış yöneltti, tam bir şey söyleyeceği sırada, Albay Campos araya girdi. "Teğmen Ramos mağaradan arıyor. Dağın içinde hiç obje kalmamış. Kendisi adamlarıyla yukarıya geldiği anda, ben de piste uçup yüklemelere nezaret edeceğim." Zolar nezaketle, "Teşekkür ederim, Albay," dedi. Campos'a zerre kadar güveni yoktu. Bir itirazınız yoksa, bizler de sizinle gelelim."</p>

  <p class="block5">"Elbette." Campos hemen hemen boşalmış doruğu süzdü. "Ya öteki adamlarınız?" Zolar'ın çukur gözlerine soğuk bir bakış gelmişti. "Kardeşim Cyrus'la adamları daha sonra, birkaç pürüzü giderip bizim helikopterle gelecekler."</p>

  <p class="block5">Campos anlamıştı. Yüzünde ince bir gülümseme belirdi. "Yabancı konukları soymak ve öldürmek için kol gezen haydutları düşünmek insanın içini bulandırıyor," dedi. Teğmen Ramos'la adamlarının geçitten çıkıp son malları yüklemelerini beklerken, Matos ilerleyip taştan şeytanı inceledi. Elini uzatıp hayvanın boynuna dayadığında, günün tüm sıcaklığını emdikten sonra bu kadar serin olmasına şaştı. Elini hemen çekti. Sanki soğuk taş elinin altında balık pulları gibi kayganlaşıvermişti. Geri çekildi. Şaşırmıştı. Çabucak uzaklaşmak üzere, olduğu yerde yarım döndü, o anda şeytanın önündeki uçurumun kenarından bir insan kafasının yükseldiğini gördü. Ailesinde hep üniversite profesörleri vardı Matos'un. Batıla hiç inanmazdı. Buz gibi dondu. Korkudan çok, merak doluydu içi.</p>

  <p class="block5">Kafa yükseldi, ucunda bir vücut olduğu belli oldu, derken adam doruğa tırmandı. Bir an kendini dengelemeye çalıştı, sonra elindeki tüfeği Matos'a çevirdi. Yuma yamaçtaki çıkıntıda hemen hemen bir dakika boyunca yatmış, soluklanmaya çalışmış, kalp atışlarının yavaşlamasını beklemişti. Kafasını kaldırıp kenardan baktığında, ufak tefek, dazlak kafalı, acayip bir adamın kendisine bakmakta olduğunu gördü. Adam iri camlı gözlük takmış, takım elbise, gömlek, kravatla gelmişti. O da ona bakıyordu. Yuma onu görünce, hükümetin memurlarını hatırlamıştı. Montolo'ya yılda bir kere gelir, gübre, yem, tohum, para yardımı yapacaklarına söz verir, ama bu sözlerini hiç yerine getirmezlerdi. Doruğa çıktığı anda, otuz metre kadar ilerdeki askeri helikopterin yanında da bir grup adam görmüştü. Onlar onu fark etmemişlerdi. Aslında Yuma tırmanışın sonunu taştan şeytanın tam arkasında, kimsenin görmediği yerde bitirmek istemişti. Ama Matos ne yazık ki o anda orada duruyordu. Eski Winchester ini adama çevirip, "Ses etme, ölürsün," dedi. Komşu ve akrabalarının bu arada doruğa varmakta olduklarını bilmek için arkasına bakmasına gerek yoktu. Hepsinin tepeye varması için bir dakikalık süreye pek çok ihtiyacı olduğunu düşünüyordu. Eğer karşısındaki adam çığlığı basarsa, işin sürpriz avantajı kaybolacak, geri kalan adamları yamaçta kötü durumda kalacaklardı. Bir şeyler yapıp zaman kazanmak zorundaydı.</p>

  <p class="block5">Tam o sırada bir subay, peşinde ordunun mühendislerinden bir grupla, kayanın bir yarığından ortaya çıktı, durum daha beter oldu. Onlar hiç sağlarına sollarına bakmadan, Yuma'nın gözüne kısa boylu altın adamlar gibi gözüken bir şeylere doğru yürüdüler.</p>

  <p class="block5">Mühendislerin yaklaştığını gören helikopter pilotu, motorunu çalıştırdı. Taş şeytanın yanında Matos yavaşça iki elini havaya kaldırdı. Yuma, "İndir ellerini!" diye tısladı ona.</p>

  <p class="block5">Matos emri yerine getirdi. "Güvenlik çemberimizi nasıl yardınız?" diye sordu. "Burada ne işiniz var?"</p>

  <p class="block5">"Burası benim halkımın kutsal yeri," dedi Yuma alçak sesle. "Açgözlülüğünüzle burayı kirletiyorsunuz."</p>

  <p class="block5">Kazandığı her saniyeyle birlikte, kenardan yukarıya iki Montolo daha tırmanıyordu. Şeytanın arkasında, görünmeyen yerde toplanmaktaydılar. Buraya kadar hiç fire vermeden, yaralanıp ölmeden gelebilmişlerdi. Yuma şimdi bu tür kötülüklerin başlamasını istemiyordu.</p>

  <p class="block5">Matos'a, "Bana doğru gel," dedi. "Şeytanın yanında dur." Matos'un gözlerinde vahşi, çılgın bakışlar vardı. Altına olan açlığı, korkusunun çevresinde kısa devre yapmaktaydı. Ona düşen pay, rüyalarında göremediği bir zenginlik demekti. Bir avuç batıl inançlı kızılderili yüzünden, ondan vazgeçemezdi. Omzunun üzerinden mühendislere ürkek bir bakış yöneltti. Rüyalarını kaybetme korkusu midesinde düğüm olmuştu.</p>

  <p class="block5">Yuma olacakları sezdi. Takım elbiseli adamı kaybetmek üzereydi. "Altın mı istiyorsun?" diye sordu Yuma adama. "Altınını al, dağımızdan git."</p>

  <p class="block5">Yuma'nın arkasına daha başka adamların da biriktiğini görünce, sonunda Matos'un tıpası attı. Dönüp koşmaya başladı. Bir yandan da, "Yabancılar! Vurun onları!" diye bağırıyordu.</p>

  <p class="block5">Yuma silahını kaldırmadan, kalçadan ateş etti, Matos'u dizinden vurdu. Adam yana devrilirken gözlüğü gözünden uçtu, gövdesi yüzükoyun yere serildi. Sonra sırtüstü döndü, bacağını kaldırıp iki eliyle dizine sarıldı.</p>

  <p class="block5">Yuma'nın akrabalarıyla komşuları, silahları hazır durumda, helikopterin çevresini mezarlıktaki hayaletler gibi sarıverdiler. Teğmen Ramos hiç budala olmadığından, durumu hemen kavradı. Adamları mühendisti. Silah taşımıyorlardı. Hemen ellerini kaldırıp teslim oldu, arkasındakilere de aynı şeyi yapmaları için seslendi.</p>

  <p class="block5">Zolar tumturaklı bir küfür savurdu. "Bu kızılderililer de ne cehennemden çıktı ortaya!"</p>

  <p class="block5">Oxley, "Kaybedecek zaman yok, gidiyoruz," dedi.</p>

  <p class="block5">Kargo kapağından içeriye sıçradı, Zolar'ı da yanına çekti.</p>

  <p class="block5">"Altın savaşçılar!" diye itiraz etti Zolar. "Onlar daha yüklenmedi."</p>

  <p class="block5">"Unut onları."</p>

  <p class="block5">"Olmaz!" Zolar karşı koyuyordu.</p>

  <p class="block5">"Seni budala! O adamlar silahlı, görmüyor musun? Mühendisler bize yardım edemez." Dönüp pilota seslendi. "Çabuk kalk! Andale, andale!"</p>

  <p class="block5">Albay Campos ötekilerden geç tepki göstermişti. Teğmen Ramos'la adamlarına budala gibi karşı gelme emri verdi. "Saldırın onlara!" diye bağırdı. Ramos ona boş boş baktı. "Neyle, Albayım? Çıplak elle mi?"</p>

  <p class="block5">Yuma'yla kabilesinin helikoptere uzaklığı 10 metre ancak vardı. Şu ana kadar yalnızca bir tek el ateş edilmişti. Güneşin altınlardan yansıyan ışıkları bir an için Montolo'ları şaşırtmış gibiydi. Onların görmüş olduğu tek altın obje, llano Colorado köyündeki misyoner kilisesinin mihrabında duran kadehti.</p>

  <p class="block5">Pilot levyeyi itince ortalığı bir toz kapladı, helikopterin pervanesi havayı deli gibi dövmeye koyuldu. Campos tedbirin açgözlülükten daha karlı olduğunu anlayana kadar, helikopterin tekerleri yükselmeye başlamıştı. Dört adım koşup kargo kapağının oradan kendisini çağıran Charles Oxley'e atıldı.</p>

  <p class="block5">O anda helikopter de havaya fırlar gibi oldu. Campos'un yukarıya kalkan eli, boş havayı yakaladı. Hızını kesemeyince, doruğun kenarından aşağıya doğru, suya dalacakmış gibi fırladı. Oxley, albayın vücudunun giderek küçülüşüne, havada döne döne inişine bakıyordu. Sonunda aşağıdaki kayalara çarpıp parçalandığını da gördü. "Ulu Tanrım!" diye soludu.</p>

  <p class="block5">Zolar kargo bölümünün içinde, bir kayışa tutunmuştu. Campos'un havada yaptığı dalışı görmemişti. Onun derdi başkaydı. "Cyrus hala mağarada," dedi. "Yanında Amaru'yla adamları var. Kaygılanma. Onların otomatik silahları, av tüfeği taşıyan bir avuç kızılderiliyi bastırmaya yeter. Son kalan helikopterle de onlar gelirler."</p>

  <p class="block5">Zolar grubun tamam olmadığını o anda fark edebildi. "Matos'la albay nerede?"</p>

  <p class="block5">"Kızılderililer Matos'u vurdu, Campos da çok geç harekete geçti."</p>

  <p class="block5">"Cerro el Capirote'de mi kaldı?"</p>

  <p class="block5">"Hayır, Cerro el Capirote'den aşağı düştü. Öldü."</p>

  <p class="block5">Zolar'ın gösterdiği tepki, psikologların rüyalarını süsleyen türdendi. Bir an düşünceli bir havaya girdi, sonra gülmeye başladı. "Matos vuruldu, albay da öldü, ha? Ailenin kar payı büyüdü!"</p>

  <p class="block5">Yuma'nın önceden Pitt'le kararlaştırdığı plan başarıya ulaşmıştı. Adamlarıyla dağın doruğunu tutmuş, kötüleri dağdan atmış durumdaydı Yuma. Yeğenlerinden ikisi, Teğmen Ramos'la mühendisleri yamaçtan indirirken, arkalarından baktı. Matos'u taşımak mümkün değildi. Dizini sarmışlardı. O da elinden geldiğince yürümeye çalışıyor, iki mühendis de ona yardım ediyordu.</p>

  <p class="block5">Merakı Yuma'yı yarığın ardındaki geçide doğru çekti. Mağaraya inmek, Pitt'in anlattığı nehri kendi gözüyle görmek için dayanılmaz bir heves duyuyordu. Rüyalarında gördüğü su oydu işte. Ama peşindeki yaşlılar, kutsal dağın içine girmeye korkuyorlardı. Gençlerin de derdi altınlardı. Her işi bırakıp altın heykelleri götürmek istiyorlardı. Silahlı askerler geri dönmeden.</p>

  <p class="block5">"Burası bizim dağımız, " dedi gençlerden biri. Yumanın komşusu olan çiftçinin oğluydu. "Bu altın adamlar bizim."</p>

  <p class="block5">Yuma, "Önce dağın içindeki nehri görmemiz gerek, " diye karşılık verdi. "Ölüler dünyasına girmek yasak." Bunu söyleyen de Yuma'nın ağabeyiydi. Yeğenlerden biri Yuma'ya kuşkulu gözlerle baktı. "Çölün altından geçen nehir falan yok."</p>

  <p class="block5">"Ben adamın söylediğine inanıyorum."</p>

  <p class="block5">"Gringo’lara güvenilmez. İspanyol kanı taşıyanlara güvenilmediği gibi."</p>

  <p class="block5">Yuma başını iki yana sallayıp altınları işaret etti. "Adamın yalan söylemediğini bunlar gösteriyor işte."</p>

  <p class="block5">Bir başka köylü, "Çabucak gitmezsek askerler dönüp bizi öldürecek," diye sızlandı. Gençlerden biri, "Altın adamlar yamaçtan aşağı taşınamayacak kadar ağır," dedi. "İple indirmek gerek. Zaman alır."</p>

  <p class="block5">Yuma'nın ağabeyi, "Şeytana bir dua edelim, sonra da „ gidelim," diye öneride bulundu. Genç olanı direniyordu. "Altın adamlar sağ salim aşağıya indirilmeden olmaz." Yuma istemeyerek teslim oldu. "Pekâlâ, ailem, dostlarım. Ben sözümü tutar, dağa tek başıma girerim. Altın adamları götürün, ama çabuk olun. Güneş neredeyse batacak." Dönüp kayalar arasındaki yarıktan girerken, Yuma içinde küçük bir korku hissetti. Dağın tepesine tırmanmak, iyilik getirmişti. Kötü adamlar buradan atılmıştı. Şeytan yine huzura kavuşmuştu. Şimdi o şeytanın kutsamasıyla, ölüler diyarına girebileceğine güveniyordu. Belki halkının kaybolan idollerine ait de bir iz bulurdu orada. LOREN o kaya yarığının içinde, kollarıyla bedenini kucaklamış otururken, giderek kendine acıma duygusu büsbütün kabarmaktaydı. Artık mücadele edecek gücü kalmamıştı. Saatler geçmiş, zaman hiçbir şey ifade etmez olmuştu. En son ne zaman yemek yediğini hatırlamıyordu. Kendini sıcak ve kuru hissetmek nasıl bir şeydi, onu da hatırlamıyordu. Yüzyılların gerisinde kalmış duygular gibiydi bunlar. Özgüveni, bağımsızlığı, dünyanın tek süpergücünün saygın bir milletvekili olmaktan gelen gururu, o rutubetli mağarada hiçbir şey ifade etmiyordu. Temsilciler Meclisinin kürsüsüne çıktığı günler sanki milyonlarca ışık yılı uzaktaydı. Yolun sonuna gelmişti artık. Koşullara karşı savaşabileceği kadar savaşmıştı. Şimdi kabullenmek zorundaydı. Bir an önce ölüp kurtulmak daha bile iyiydi.</p>

  <p class="block5">Rudi Gunn'a baktı. Gunn bir saattir hemen hemen hiç kıpırdamıyordu. Bu arada Gunn’ın durumunun kötüye gittiğini bilmek için Loren'in doktor olması da gerekmezdi. Tupac Amaru bir sadistlik fırtınasına kapılmış, Gunn’ın parmaklarını ayaklarıyla ezerek kırmıştı. Midesine, kafasına peşpeşe tekmeler atarak berbat duruma getirmişti onu. Rudi'ye hemen sağlık yardımı gelmezse, ölebilirdi.</p>

  <p class="block5">Loren'in zihni Pitt'e döndü. Eğer şu anda Pitt, peşinde Amerikan hafif süvari birliğiyle çıkagelmezse, başka hiçbir kurtuluş yolu yoktu. O da olacak şey değildi. Pitt'in kendisini ölümden kurtardığı öbür olayları hatırladı. İlki bir Rus yolcu gemisinde, Sovyet ajanları tarafından esir alındığında olmuştu. Pitt çıkagelmiş, onu vahşi bir dayaktan kurtarmıştı. İkincisi, manyak Hideki Suma onu Japonya açıklarındaki sualtı kentinde rehine olarak tutarkendi. Pitt'le Giordino kendi hayatlarını tehlikeye atıp, Loren'i ve diğer milletvekillerini oradan da kurtarmışlardı. Şimdi pes etmeye hakkım yok, diye düşündü. Ama Pitt de ölmüştü artık. Sualtı bombaları parçalamıştı onu. Ülkesi eğer ikisini buradan kurtarmak için bir askeri birlik yollayacak olsa, şimdiye kadar yollardı.</p>

  <p class="block5">Mumyalar odasının ötesindeki koridordan geçirilip yukarıya taşınan altın hazineleri yarığın arasından görmüştü Loren. Altınların sonu gelince, artık Rudi'yle kendisinin ölme zamanı geldiğini de anlamıştı.</p>

  <p class="block5">Fazla uzun beklemelerine gerek kalmadı. Amaru’nun leş kokan adamlarından biri, yarığın oradaki nöbetçiye yaklaştı, ona bir emir verdi. Çirkin serseri döndü, onlara dışarı çıkmaları için işaret etti. "Saiga, saiga," diye bağırdı.</p>

  <p class="block5">Loren, Gunn'ı sarsıp uyandırdı, ayağa kalkmasına yardım etti. Kulağına yavaşça, "Bizi götürmek istiyorlar," dedi.</p>

  <p class="block5">Gunn ona gözleri kamaşmış gibi bakıyordu. Sonra inanılmaz bir şey yaptı, kendini zorlayıp gülümsedi. "Eh, bizi daha iyi bir odaya yerleştirmelerinin vakti gelmişti," dedi. Loren kolunu onun beline sarmış, onun kolunu da kendi omzuna atmış durumda yürümeye başladı. Nehir kenarına, dikitlerin oradaki düzlüğe indirildiler. Amaru çevresindeki dört adamıyla şakalaşıyordu. Feribottan Cyrus Sarason diye tanıdığı adam da oradaydı. Güney Amerikalılar serin ve rahattılar, ama Sarason ter içindeydi. Gömleğinin kol altlarında ıslak lekeler vardı.</p>

  <p class="block5">Tek gözlü nöbetçi onları kabaca öne itti, kendisi ötekilerden biraz uzağa geçti. Sarason, Loren'e, okul dansında gözcü olarak görevlendirilmiş bir spor antrenörünü hatırlatıyordu. İşin bu bölümünü sıkıcı bulduğu belliydi.</p>

  <p class="block5">Buna karşılık, Amaru enerji doluydu. Gözlerinde heyecan ışıldıyordu. Loren'e bakışı, çölde sürünürken soğuk bira reklamı yapıştırılmış panoyu görmüş gibiydi. Yaklaştı, tek eliyle Loren'in çenesini avuçladı. "Bizi eğlendirmeye hazır mısın?"</p>

  <p class="block5">"Rahat bırak onu," dedi Sarason. "Burada uzun süre kalmamıza gerek yok." Loren'in midesinde soğuk, kaygan bir şey kıpırdadı. Olamaz, diye düşündü. Tanrım, böyle olamaz. "Eğer bizi öldürecekseniz çabuk bitirin," dedi. "Dileğinin yerine gelmesi gecikmeyecek!" Amaru sadistçe gülüyordu. "Ama önce adamlarımı memnun etmen gerek. Onların işi bitince, belki baş parmaklarını yukarı kaldırırlar, sağ kalırsın. Yok eğer baş parmaklarını aşağıya çevirirlerse, arenalardaki Roma gladyatörleri gibi bir sona gidersin. Onları memnun etmeni öneririm." Sarason, "Çılgınlık bu!" dedi.</p>

  <p class="block5">"Hayalini çalıştır, amigo. Adamlarımla ben, altınınızı taşımak için o kadar uğraştık. Bu cehennemden gitmeden önce, hizmetlerimizin karşılığında bize küçük bir ödül vermen çok doğal."</p>

  <p class="block5">"Hizmetlerinizin bedeli zaten ödeniyor."</p>

  <p class="block5">"Sizin ülkenizde bir deyim vardı," dedi Amaru. "Yan kazanç mıydı?" Hızlı hızlı solumaya başlamıştı.</p>

  <p class="block5">Sarason, "Uzatmalı seks oyunlarına vaktim yok," dedi.</p>

  <p class="block5">Amaru, "Vakit yarat öyleyse," diye tısladı. Sokmaya hazırlanan yılan gibi, dişlerini gösteriyordu. "Yoksa adamlarım çok mutsuz olur. O zaman onları kontrol edemeyebilirim." Sarason, Perulu katilin arkasındaki beş kabadayıya göz atıp omuz silkti. "Bu kadının benim için önemi yok." Bir an Loren'e baktı. "Ona ne isterseniz yapın, ama çabuk bitirin. Daha işimiz var. Ağabeylerimi bekletmek istemiyorum."</p>

  <p class="block5">Loren kusmak üzereydi. Sarason'a yakaran gözlerle baktı. "Sen onlardan biri değilsin. Benim kim olduğumu, neyi temsil ettiğimi biliyorsun. Böyle bir şeyin olmasına nasıl izin verirsin?"</p>

  <p class="block5">Sarason kayıtsız bir sesle, "Barbar zalimlik de onların dünyasının bir parçası," dedi. "Sen ve ben bonfileyi nasıl rahatça kesebiliyorsak, bunlar da aynı rahatlıkla çocuk boğazı keser."</p>

  <p class="block5">"Yani onlar bu sapıklığı yaparken sen hiçbir şey yapmayacak mısın?" Sarason yine omuz silkti. "Belki eğlenceli bile olabilir." "Sen de onlar kadar kötüsün."</p>

  <p class="block5">Amaru yılıştı. "Senin gibi kibirli kadınları dize getirmek bana çok büyük zevk verir." Bu da sohbetin kesilmesine bir işaret sayıldı. Amaru adamlarına döndü. "İlk onur senin olsun, Julio."</p>

  <p class="block5">Ötekiler bu onura seçilemedikleri için üzülmüş gibiydiler. Şanslı adam bir adım atıp öne çıktı. Ağzı şehvet dolu bir sırıtma ifadesiyle yayılmıştı. Loren'i kolundan yakaladı. Küçük Rudi Gunn çok ağır durumda, hatta ayakta duramayacak haldeydi, ama birden öne doğru fırladı, kafasıyla adamın midesine tos vurdu. Bu saldırısı, kale kapısına süpürge sapıyla vurmaktan farksızdı. Koca Perulu bir homurdandı, elini savurduğu anda Gunn mağaranın tabanına serildi. Amaru, "Nehre atın iti," diye emir verdi. Loren, "Hayır!" diye haykırdı. "Tanrı aşkına, öldürmeyin onu!"</p>

  <p class="block5">Amaru'nun adamlarından biri Gunn'ı ayak bileğinden yakaladı, suya doğru sürüklemeye başladı.</p>

  <p class="block5">Sarason, "Bir hata yapıyor olabilirsin," diye uyarıda bulundu. Amaru ona garip garip baktı. "Neden?"</p>

  <p class="block5">"Bu nehir herhalde körfeze akıyor. Teşhise hazır ceset sunmak yerine, belki bunları büsbütün yok etmek daha iyi."</p>

  <p class="block5">Amaru bir an durup düşündü, sonra güldü. "Cortez Denizine akan bir yeraltı nehri. Bu hoşuma gitti. Amerikalı araştırmacılar bunların yüz kilometre uzakta öldürülmüş olduğunu hiç anlayamaz. Gerçekten hoş bir fikir." Gunn'ı çeken adama, devam etmesi için işaret verdi. "Onu uzağa, akıntının olduğu yere at." "Yo, lütfen," diye yalvardı Loren. "Bırakın yaşasın. Ne isterseniz yaparım." Amaru, "Zaten yapacaksın," dedi.</p>

  <p class="block5">İri adam Gunn'ı kucakladı, kolaylıkla kaldırıp suya fırlattı. Bir şapırtı duyuldu, Gunn kapkara sulara batıp görünmez oldu.</p>

  <p class="block5">Amaru yine Loren'e dönmüş, Julio'ya da başıyla işaret vermişti. "Gösteri başlasın." Loren avazı çıktığı kadar bağırdı, kedi gibi harekete geçti. Kolunu tutan adama atılıp baş parmaklarının uzun tırnaklarını adamın iki gözüne soktu. Hazine mağarasında bir acı çığlığı yankılandı. Loren'in üzerine salınan adam iki elini gözlerine bastırmış, kurşun yemiş domuzlar gibi yerinde dönüyordu. Amaru, Sarason ve diğerleri bir an şaşkınlıktan dondular, sonra adamın parmakları arasından akan kanları gördüler.</p>

  <p class="block5">Julio, "Ah, Ulu Tanrım!" diye haykırıyordu. "Kör etti beni kahpe!"</p>

  <p class="block5">Amaru, Loren'e yürüdü, suratına sert bir tokat attı. Loren sendeledi, ama düşmedi.</p>

  <p class="block5">Amaru buz gibi bir sesle sakin sakin, "Bunu ödeyeceksin," dedi. "Hizmetin bitince, ölmeden önce sana da aynı şey yapılacak."</p>

  <p class="block5">Loren'in gözlerindeki korkunun yerini çılgın bir öfke almıştı. Gücü olsa, onlarla dişe diş, göze göz, kaplanlar gibi savaşırdı. Yenilene kadar. Ama günlerden beri gördüğü kötü muamele ve açlık, gücünü tüketmişti. Amaru'ya bir tekme savurdu. O bu tekmeleri sivrisinek sokması gibi karşıladı.</p>

  <p class="block5">Loren'in iki elini yakalayıp arkasına doğru büktü, onu çaresiz duruma getirdiğini sanarak öpmek üzere eğildi. Ama Loren onun yüzüne tükürdü. Çileden çıkan Amaru, Loren'in karnına bir yumruk attı.</p>

  <p class="block5">Loren iki büklüm oldu, acıdan boğulur durumda, bir yandan da soluk soluğa, kalakaldı. Yavaşça dizleri üzerine çöktü, sonra yan devrildi. Kolları midesine sarılmıştı. Amaru, "Artık Julio işlev göremeyeceğine göre, ötekiler sıraya," dedi. Adamların kalın ve güçlü kolları uzanıp Loren'i tuttu. Parmakları pençe gibiydi. Onu sırtüstü çevirip kollarını, bacaklarını yere hasırdılar. Tek gözlünün de aralarında bulunduğu üç kişi tutuyordu onu. Loren savunmasız bir korkuyla bağırdı. Yırtık giysileri çekilip alındı. Mühendislerin bırakıp gittiği ışıkların altında, teni krem gibiydi. Onu öyle çıplak görmek, saldıranların iştahını ve heyecanını daha da körüklüyordu.</p>

  <p class="block5">Tek gözlü Quasimodo yere diz çöktü, Loren'e uzandı. Soluğu kısa kısa geliyordu. Dudakları dişlerinin üzerinde gerilmiş, yüzüne bir hayvanın şehvet ifadesi gelmişti. Ağzını onunkine bastırdı. Loren'in çığlıkları boğuklaştı, adam onun alt dudağını ısırdı. Kanın tadını hissetti Loren. Kendini bir kâbusta boğulur sandı. Adam geri çekildi, nasırlı ellerini onun göğüslerinden kaydırdı. Yumuşak teninde Loren o elleri zımpara kağıdı gibi hissetti. Menekşe rengi gözleri tiksintiyle doluydu. Yine bağırdı. "Saldır bana!" diye fısıldadı adam boğuk bir sesle. "Saldırgan kadınları severim." Tek gözlü üzerine doğru alçalırken Loren kendini çok küçük düşmüş hissediyor, korkulu çığlıkları yavaş yavaş acı çığlıklarına dönüşüyordu.</p>

  <p class="block5">Derken birdenbire kolları serbest kaldı, karşısındaki surata saldırabildi. Adam afallamış durumda geri çekildi. İki yanağında kızaran tırnak çizikleri kabarıyordu. Kadının kollarını serbest bırakan iki arkadaşına aptal aptal baktı. "Budalalar, ne haltediyorsunuz?" diye tısladı.</p>

  <p class="block5">Adamların ikisinin de yüzü nehre dönüktü. Ağızları bir şokun etkisiyle açılmış durumda, gerilediler. Şeytanla karşılaşmış gibi istavroz çıkarıyorlardı. Sözleri tek gözlüyü de, Loren'i de görmüyordu. Nehre bakıyordu ikisi de. Amaru'nun kafası karışıverdi. Dönüp karanlık sulara baktı. Gördüğü şey, en aklı başında adamı bile delirtmeye yeterdi. Ağzı açıldı, suyun altından kendisine doğru gelmekte olan ışığa bakakaldı. Herkes sanki hipnotize olmuştu. Işık yükselirken miğferli bir başın parçası haline geldi. Sulu bir cehennemden çıkıyormuş gibi görünen bir insan vücudu, yavaşça karanlık derinliklerden çıkıp doğruldu, kıyıya doğru ilerledi. Hayaletin üzerinden siyah, yosun gibi bir şeyler sallanıyordu. Sanki bu dünyadan değil de, yabancı bir gezegenden geliyordu. Bu sahneyi daha da korkunçlaştıran şey, ölüler dünyasından dönüş olayıydı.</p>

  <p class="block5">Hayalet kolunun altında, tıpkı bir babanın oğlunu taşıdığı gibi, Rudi Gunn’ın hareketsiz vücudunu taşımaktaydı.</p>

  <h2 class="calibre4" id="sigil_toc_id_34">55</h2>

  <p class="block5">Sarason’un yüzü beyaz alçıdan bir ölüm maskesi gibiydi. Alnından aşağı terler yuvarlanıyordu. Çabuk heyecanlanmayan bir adam olduğu halde, gözleri şokun çılgınlık düzeyine ulaşmıştı. Sessiz duruyordu. Karşısındaki canavarca manzara onu konuşamayacak kadar afallatmıştı.</p>

  <p class="block5">Amaru ayağa fırladı, konuşmaya çalıştı, ama ağzından ancak boğuk bir fısıltı çıkabildi. Dudakları titreyerek, "Geri dön diablo, geri dön inferno'ya," diyordu. Hayalet, Gunn'ı yavaşça yere bıraktı, tek eliyle miğferini çıkardı, sonra tulumunun ön fermuarını açıp içeriye uzandı. Artık yeşil gözleri görülebiliyordu. Soğuk taşlar üzerinde yatan Loren'in üzerindeydi o gözler. Yapay ışıkların altında korkunç bir öfkeyle parlıyorlardı.</p>

  <p class="block5">Hala Loren'in bacaklarını yere bastırmakta olan iki adam, Colt bir kere, ardından bir kere daha gümbürderken aptal aptal baktılar. Yüzleri çarpıldı, kafaları geri bükülüp patladı. Loren'in dizleri üzerine yığıldılar.</p>

  <p class="block5">Ötekiler sanki Loren bir anda veba olmuş gibi onun başından kaçıverdiler. Julio bir köşede, görmeyen gözleriyle inliyordu. Ellerini hala gözlerine bastırmış durumdaydı. Loren bağıracak düzeyin ötesine geçmişti. Nehirden gelen adama baktı, onu tanıdı, ama hayal gördüğünden emindi.</p>

  <p class="block5">Önce inanmazlık, ardından bu hayaletin kim olduğunu anlama, Amaru'nun yüreğini buza çevirmişti. "Sen!" diye soludu boğulur gibi.</p>

  <p class="block5">"Beni gördüğüne şaşırmış gibisin, Tupac." Pitt'in sesi pek rahattı. "Cyrus da biraz yeşilleşti."</p>

  <p class="block5">"Sen ölüsün. Ben öldürdüm seni."</p>

  <p class="block5">"İşi kötü yaparsan, sonucu da kötü olur." Pitt Colt'un ucunu bir b irine bir öbürüne çevirirken, Loren'e hiç bakmadığı halde ona soru soruyordu. "Durumun kötü mü?" Loren bir an için cevap veremeyecek kadar şaşaladı. Sonunda kekeleyerek, "Dirk... Gerçekten sen misin?" diyebildi.</p>

  <p class="block5">"Bir Dirk daha varsa, umarım çok fazla çek imzalamadan onu yakalarlar. Buraya daha önce ulaşamadığım için üzgünüm."</p>

  <p class="block5">Loren başını evet anlamında salladı. "Senin sayende, sağ kalıp bu itlerin cezalarını çektiğini göreceğim."</p>

  <p class="block5">"Uzun süre bekleyecek değilsin," dedi Pitt taş gibi bir sesle. "Geçitten yukarı yürüyebilecek kadar güçlü müsün?"</p>

  <p class="block5">"Evet, evet." Loren kurtulacağına yavaş yavaş inanmaya başlıyordu. İki ölüyü kendinden uzağa itip sendeleyerek ayağa kalkarken ürperdi. Çıplaklığına aldırdığı yoktu. Parmağıyla Gunn'ı gösterdi. "Rudi'nin durumu kötü." "Bütün bunları ikinize bu sadist itler mi yaptı?" Loren sessizce başını salladı.</p>

  <p class="block5">Pitt'in dişleri meydandaydı. Opal yeşili gözlerinde cinayetler tutuşuyordu. "Rudi'yi yukarı taşımaya Cyrus gönüllü oldu," dedi Pitt. Tabancayı yavaşça Sarason'a çevirdi. "Kıza gömleğini ver."</p>

  <p class="block5">Loren başını iki yana salladı. "Onun terli gömleğini giyeceğime, çıplak giderim, daha iyi."</p>

  <p class="block5">Sarason kurşunun her an patlayabileceğini biliyordu. Korku duygusu yerini yavaş yavaş sağ kalma isteğine bıraktı. Hesapçı kafası hemen kendini kurtaracak bir plana yöneldi.</p>

  <p class="block5">Şoka kapılmış gibi yere çökerken, sağ eli çizmesinin hemen içine tutturulmuş .38'e çok yakındı. "Buraya nasıl geldin?" diye fısıldadı. Zaman kazanmaya çalışıyordu.</p>

  <p class="block5">Pitt bu sıradan soruya kanmadı. "Bir yeraltı yolcu gemisiyle geldik." "Biz kim?"</p>

  <p class="block5">"Ekibin geri kalanı her an sudan çıkabilir." diye blöf yaptı Pitt.</p>

  <p class="block5">Amaru birdenbire sağ kalan iki adamına, "Saldırın!" diye haykırdı.</p>

  <p class="block5">Adamlar azılı katildi, ama ölmeye de niyetleri yoktu. Loren'in ırzına geçmeye kalkıştıklarında bir kenara koydukları silahlara uzanmak için çaba bile göstermediler.</p>

  <p class="block5">Pitt'in .45'lik namlusuna ve o alev alev gözlerine bir bakmak, herkesin bu tür intihar eğilimlerini dindirirdi.</p>

  <p class="block5">Amaru, "Korkak köpekler!" diye hırladı.</p>

  <p class="block5">Pitt, "Bakıyorum hala pis işleri başkalarına yaptırıyorsun," dedi. "Seni Peru'da öldürmediğime pişmanım."</p>

  <p class="block5">"Bana çektirdiğin acıyı sana da çektireceğime ahdettim." "Bu konuda Solpemachaco emekli maaşını bahse yatırma sakın." Sarason, "Bizi taammüden öldürecek misin yani?" diye sordu.</p>

  <p class="block5">"Hiç olur mu? Taammüden cinayet diye, senin Doktor Miller’e yaptığına denir. Kimbilir yoluna dikilen daha kaç masum insana da aynı şeyi yapmışsındır. Ben intikam meleği olarak seni idam etmeye geldim."</p>

  <p class="block5">Sarason, bir yandan eli dizine doğru süzülürken, "Adil bir mahkeme olmaksızın," diye itiraz etti. O arada, Pitt'in yaralarının yalnız alnındaki yarıkla sınırlı kalmadığını da fark etti. Omuzları pek bir yorgun ve büküktü. Duruşunda bir dengesizlik vardı. Sol eline kayış bağlamış, onu göğsüne dayalı tutuyordu. Bilek ve kaburgalar kırık, diye karar verdi Sarason. Pitt'in çökmek üzere olduğunu anlayınca umutları biraz kabarır gibi oldu.</p>

  <p class="block5">Pitt, "Senin adalet istemeye hakkın yok," dedi nefretle. "Yazık ki Amerikan mahkemeleri adam öldürenleri öldürmüyor."</p>

  <p class="block5">"Sen mi yargılayacaksın benim eylemlerimi? Eğer ağabeylerimle ben olmasaydım, binlerce sanat eseri dünya müzelerinin bodrumlarında çürüyüp kalacaktı. Biz onları koruduk, değerini bilen insanlara yeniden dağıtımını yaptık."</p>

  <p class="block5">Pitt bakışlarını Sarason'a dikti. "Sen buna özür mü diyorsun? Büyük çapta hırsızlıkla cinayeti, suçlu akrabalarının servetini artırmak için haklı göstermeye mi çalışıyorsun? Senin gibilere şarlatan ve hipokrit derler, dostum." "Beni vurmakla ailemin işini batıramazsın."</p>

  <p class="block5">"Duymadın mı?" diye acı acı gülümsedi Pitt. "Zolar International kubura düştü bile. Federal ajanlar Galveston'daki tesislerinizi bastı. Yüz galeriyi dolduracak mal buldular."</p>

  <p class="block5">Sarason başını yana eğip güldü. "Galveston'daki merkezimiz yasal bir işletmedir. Tüm mallar meşru yollardan alınır ve satılır."</p>

  <p class="block5">Pitt rahat bir sesle, "Ben ikinci tesisten söz ediyorum," dedi.</p>

  <p class="block5">Sarason un güneş yanığı yüzünde bir anlık bir kaygı belirdi. "Bir tek bina var."</p>

  <p class="block5">"Hayır, iki. Alttan bir tünelle birleşiyor. Y asa dışı mallarla taklit sanayii orada."</p>

  <p class="block5">Sarason kafasına vurulmuş gibi gözüküyordu. "Allah belanı versin Pitt. Bunları nereden bilebilirsin?"</p>

  <p class="block5">"İki federal ajan geldi, biri gümrükten, öbürü FBI'dandı. Bana baskını çok canlı biçimde tarif ettiler. Huascar'ın hazinesini ABD'ye getirişinizi de hevesle beklediklerini ekleyeyim."</p>

  <p class="block5">Sarason'un parmakları, çift namlulu tabancaya bir santimdi. "O halde çok beklerler," dedi Sarason. "Altınlar ABD'ye gitmiyor."</p>

  <p class="block5">Pitt sessiz bir sakinlikle, "Önemi yok," diye karşılık verdi. "Sen nasılsa göremeyeceksin."</p>

  <p class="block5">Sarason un parmakları, kıvrık duran dizinin arkasında tabancaya değdi, onu yavaşça çizmesinden çekmeye başladı. Pitt'in sakatlıklarının herhalde tepkisini biraz yavaşlatacağından emindi. Ama yine de ani hareketin iyi olmayacağına karar verdi. Rastgele döner de ilk atışı kaçırırsa, Pitt ne kadar sakat olursa olsun, ikinci atışa fırsat bulamayacağını biliyordu. Zihni onun aklını çelecek bir neden ararken çevresine bakındı. Amaru'yla iki adamı, Pitt'e kapkara bir nefretle bakıyorlardı. Julio hiç işe yaramazdı.</p>

  <p class="block5">"Asıl senin ömrünün sonu geldi," dedi. "Bize hazineyi çıkarmakta yardımcı olan Meksika ordusu attığın kurşunların sesini duymuştur. Her an buraya dalıp seni biçeceklerdir." Pitt omuz silkti. "Siesta'ya yattılar herhalde. Yoksa çoktan burada olurlardı." Sarason, sanki hepsi bir yemek masasının çevresinde oturuyorlarmış gibi sohbet sesiyle, "Hepimiz ona aynı anda saldırırsak, ikimizi, belki üçümüzü öldürebilir, ama sağ kalan da onu öldürür," dedi.</p>

  <p class="block5">Pitt'in ifadesi buz gibi ve mesafeli bir havaya girdi. "Mesele sağ kalanın kim olacağında mı?"</p>

  <p class="block5">Amaru kimin ölüp kimin sağ kalacağına hiç aldırmadı. Karanlık zihni, zaten erkekliği olmadan kendine bir gelecek göremiyordu. Kaybedecek bir şeyi yoktu. Kendisini hadım eden adama duyduğu nefret, çektiği fiziksel ve zihinsel acıların anılarını alevlendirecek tetiği çekmişti. Tek kelime söylemeden kendini Pitt'in üzerine attı. Yıldırım hızıyla, hırlayan bir köpek gibi atılmıştı Amaru. Pitt'in tabancalı eli uzandı, kurşun Perulunun göğsüne girdi, ciğerinden geçti, sesi kötü gümbürdedi. Bu darbe normal bir adamı durdururdu, ama Amaru kendi benliğinin ötesinde bir çılgındı artık. Ciğerlerinden hava boşalırken inledi, sonra tüm ağırlığıyla Pitt'e çarptı, onun dönerek nehre doğru devrilmesine yol açtı.</p>

  <p class="block5">Pitt'in çatlak kaburgalarından yükselen itiraz karşısında, dudaklarından bir inilti kurtuldu. Olduğu yerde çaresiz bir dönüş yaptı, Amaru'nun kancasından kurtuldu, onu yana fırlattı. Colt'un dipçiğini haydutun kafasına indirdi, ama ikinci darbeyi indirmedi. O anda iki Perulunun silahlarına doğru atıldıklarını gözünün ucuyla görmüştü. Onca acıya rağmen Pitt'in eli Colt'u sağlam kavramıştı. Sıktığı kurşun tek gözlü iğrenç adamı boynundan vurup devirdi. Sonra Julio'ya aldırmadan öbür adamı göğsünün ortasından vurdu.</p>

  <p class="block5">O anda Loren'in uyarıcı çığlığını sanki ta uzaklardan duydu. Sarason'un kendisine dönük namlusunu çok geç gördü. Vücudunun hızı, zihninin de gerisindeydi. Namluda ateşi gördü, sol omzunda müthiş bir acı daha patladı, bu acı onun dönüp suya düşmesine neden oldu. Amaru da onu ille parçalamak istermişçesine peşinden suya emekledi. Akıntı onu hemen kaptı, kıyıdan uzaklaştırdı. Pitt hızı kesmek için dipteki kayalara olanca gücüyle sarıldı.</p>

  <p class="block5">Sarason yavaşça suyun kenarına yürüdü, nehrin içindeki kavgaya baktı. Amaru kollarını Pitt'in beline dolamış onu batırmaya uğraşıyordu. Sarason sırıtarak Pitt'in kafasına nişan aldı. "Takdir edilecek bir çaba, Bay Pitt. Çok dayanıklı adamsınız. Garip gelecek ama... Sizi çok özleyeceğim."</p>

  <p class="block5">Ama kurtarıcı kurşun hiç gelemedi. Bir çift kol, ahtapot kolu gibi Sarason'un bacaklarına dolandı, bileklerini yakaladı. Sarason başını eğip, kendisini yakalayan yaratığa baktı, sonra kolların arasından yükselen kafaya vurmaya başladı. Giordino, Pitt'in peşinden suya girmişti. Akıntı korktuğu kadar güçlü değildi. Fark edilmeden kıyıya süzülmeyi başarmıştı. Pitt'in Amaru'ya karşı verdiği mücadelede ona yardım edemediği için kendine küfredip duruyordu. Ama Sarason bilmeden ona yakın yere gelince, Giordino harekete geçmiş, onu yakalamıştı. Kafasına inen darbelere hiç aldırmadı. Sarason'a baktı, tok bir sesle konuştu. "Cehennemden selamlar, taşkafa."</p>

  <p class="block5">Sarason, Giordino'nun yüzünü görünce çabuk kendine geldi, tek bacağını kurtarıp dengesini sağladı. Giordino ayağa kalkmak için davranmayınca, Sarason onun kalçadan aşağı ağır yaralı durumda olduğunu kavradı. Giordino'ya kötü bir tekme attı, çizmesinin burnu İtalya’nın oyluğuna rastladı. Sarason ödülünü almakta gecikmedi. Giordino'nun vücudu yerinde zıplar gibi oldu, ağzından bir çığlık kurtuldu, eli Sarason'un öbür bileğini bıraktı.</p>

  <p class="block5">Sarason kendini toparlamıştı. "Geçmiş tecrübelere dayanarak, senin de buralarda olduğunu bilmem gerekirdi," dedi.</p>

  <p class="block5">Gözleri tabancasındaydı. İçinde bir tek kurşun kaldığının farkındaydı, ama yakınlarda dört beş otomatik tabanca daha bulunduğunu da biliyordu. Bir ölüm mücadelesine girişmiş olan Pitt'le Amaru'ya baktı. Artık Pitt için kurşun ziyan etmeye gerek yoktu. Nehir iki azılı düşmanı kapmış, acımasızca sürüklüyordu. Pitt bir şekilde sağ kalıp sudan çıksa bile, Sarason'un onunla başa çıkacak cephanesi vardı. Seçimini yapabilirdi. Eğilip tabancayı Giordino'nun iki gözünün ortasına nişanladı. Loren kendini Sarason'un sırtına attı, kolları onu kavradı, durdurmaya çalıştı. Sarason onun kollarından, iplik koparır gibi kolaylıkla kurtuldu, sonra onu hiç bakmadan yana savurdu.</p>

  <p class="block5">Loren oraya atılmış tabancalardan birinin üzerine küt diye düştü. Hemen silahı kaldırdı, tetiği çekti. Hiçbir şey olmadı. Loren tabancaları hiç tanımadığı için, emniyetini açmayı bilememişti. Sarason yaklaşıp kafasına dipçikle vururken ağzından ince bir çığlık kurtuldu.</p>

  <p class="block5">Ama Sarason birden olduğu yerde döndü. Gunn inanılmaz biçimde hayata dönmüş, nehir kıyısındaki bir çakılı kapıp Sarason'a fırlatmış, taş adamın kalçasından tenis topu gücüyle sekmişti.</p>

  <p class="block5">Sarason böylesi bir güçle direnen insanların cesareti karşısında başını iki yana salladı. Hepsinin öleceğine neredeyse üzülüyordu. Yine Giordino'ya döndü. Alaycı bir sesle, "Herhalde dirilişin geçici bir şeydi," dedi, silahı yine Giordino'nun yüzüne tuttu.</p>

  <p class="block5">Giordino bacaklarının acısına, kendini ölümle burun buruna bulmasına rağmen, Sarason'a bakıp nefretle sırıttı, "Hassittir!" dedi. Kurşunun sesi mağarada top güllesi gibi patladı, ardından kurşunun canlı dokudan geçişi bile duyuldu. Giordino'nun bakışları şaşkınlaştı, Sarason'un gözleri ona afallamış gibi baktı. Sonra Sarason döndü, kıyıya doğru mekanik iki adım attı, yavaşça öne devrildi, cansız bir yığın halinde taşlara yığıldı.</p>

  <p class="block5">Giordino hala sağ olduğuna inanamıyordu. Başını kaldırdı, çiftçi gibi giyinmiş, elinde</p>

  <p class="block5">Winchester tüfeğiyle ışığa doğru gelmekte olan küçük adama baktı.</p>

  <p class="block5">"Sen kimsin?" diye sordu Giordino.</p>

  <p class="block5">"Billy Yuma. Arkadaşıma yardım etmeye geldim."</p>

  <p class="block5">Loren kanayan kafasına elini dayamış, ona bakıyordu. "Arkadaşın mı?"</p>

  <p class="block5">"Pitt adındaki adama."</p>

  <p class="block5">Bu adı duyunca, Loren kendini itip ayağa kalktı, sendeleyen adımlarla nehrin kıyısına koştu. "Onu göremiyorum!" diye korku dolu bir çığlık attı.</p>

  <p class="block5">Giordino yüreğinin sıkıştığını hissetti. Avazı çıktığı kadar Pitt'e seslendi, ama mağarada yalnızca kendi sesinin yankılanmasını duydu. "Ulu Tanrım, olamaz," diye mırıldandı korkuyla. "Gitmiş."</p>

  <p class="block5">Gunn doğrulup oturdu, o korkunç karanlığa bakarken yüzünü buruşturdu. Tıpkı az önce ölüme sessizce meydan okuyan diğerleri gibi, can dostunun ölüme sürüklendiğini anlamak onu da yıkmıştı. "Belki Dirk yüzerek döner," dedi umutla.</p>

  <p class="block5">Giordino başını iki yana sallıyordu. "Dönemez. Akıntı çok fazla."</p>

  <p class="block5">Loren giderek paniğe kapılmaktaydı. "Nehir nereye gidiyor?"</p>

  <p class="block5">Giordino yumruğunu çaresizlik içinde kayaya indirdi. "Körfeze. Dirk yüz kilometre ötedeki Cortez Denizine doğru sürükleniyor."</p>

  <p class="block5">Loren mağaranın kireçtaşı tabanına çöktü, elleri yüzüne yükseldi, hiç utanmadan, hıçkırarak ağlamaya başladı. "Beni kurtardı, kendisi ölüyor."</p>

  <p class="block5">Billy Yuma, Loren'in yanına çömeldi, onun çıplak omzunu yavaşça okşadı. "Kimse yardım edemezse, belki Tanrı eder," dedi.</p>

  <p class="block5">Giordino mahvolmuştu. Artık kendi yaralarının acısını hissetmiyordu bile. Karanlıklara bakarken gözleri de bir şey görmüyordu. "Bileği kırık, kaburgaları çatlak, omzundan kurşun yemiş bir adama, karanlıkta yüz kilometre giderken Tanrı bile yardım edemez," diye söylendi.</p>

  <p class="block5">Yuma üçünü de elinden geldiği kadar rahat biçimde oturtup yerleştirdikten sonra yukarıya koştu, doruktakilere olup bitenleri anlattı. Akrabaları bunları duyunca utandılar, dağın içine girmeye razı oldular. Mühendislerin bıraktığı malzemeden sedyeler yaptılar, Gunn'la Giordino'yu yavaş yavaş geçitten yukarıya taşıdılar. Yaşlıca olanlarından biri Loren'e, karısının dokuduğu bir battaniyeyi uzattı, Loren minnetle kabul etti.</p>

  <p class="block5">Giordino'nun talimatı üzerine, Gunn'ı sedyesiyle birlikte, Zolarların terk ettiği çalıntı NUMA helikopterinin kargo bölümüne yerleştirdiler. Loren yardımcı pilot koltuğuna geçti, Giordino da, yüzü acıyla kırışarak kaldırıldı, türlü manevrayla pilot yerine oturtuldu.</p>

  <p class="block5">Bacaklarındaki acı yavaş yavaş dayanılır bir zonklama düzeyine inerken, Giordino,</p>

  <p class="block5">Loren'e döndü, "Bu tenekeyi birlikte uçuracağız," dedi. "Kuyruk rotorunu kontrol eden pedalları sen kullanacaksın."</p>

  <p class="block5">"Umarım yapabilirim!" Loren'in sesi ürkekti.</p>

  <p class="block5">"Çıplak sol ayağınla yavaşça dokun, tamamdır."</p>

  <p class="block5">Helikopterin telsizinden Sandecker’i aradılar, Amiral, Starger'in ofisinde volta atıp duruyordu. Ona dönüş yolculuğuna koyulmak üzere olduklarını söylediler. Giordino'yla Loren, Billy Yuma'ya, ailesine ve yakınlarına teşekkür ettiler, onlarla vedalaştılar. Sonra Giordino motoru çalıştırdı, bir süre ısınmasını bekledi, gözlerini aletlerde gezdirdi. Devri çubuk boştaydı. Bileşik çubuğu çekti, levyeyi yavaşça öne itti, sonra Loren'e döndü.</p>

  <p class="block5">"Havaya yükselmeye başladığımız anda, tork etkisi kuyruğu sola çevirir, burnumuzu sağa alır. Sen bunu telafi etmek için sol pedala çok hafif bas."</p>

  <p class="block5">Loren kafasını salladı. "Elimden geleni yaparım, ama keşke bu iş bana düşmeseydi." "Buradan uçarak gitmekten başka çaremiz yok. Rudi yamaçtan inene kadar ölür." Helikopter yavaşça yerden bir metre kadar yükseldi. Giordino orada beklerken, Loren de kuyruk rotoru pedallarının verdiği duyguya alışmaya çalıştı. Önce fazla sert basma eğilimi vardı, ama çok geçmeden durumu kavradı, başını salladı. "Sanıyorum hazırım." "Gidiyoruz öyleyse," dedi Giordino.</p>

  <p class="block5">Yirmi dakika sonra, birlikte çalışarak Calexico'daki Gümrük merkezinin önüne kusursuz bir iniş yaptılar. Amiral Sandecker, hazır bekleyen cankurtaranın yanında, ayaktaydı. Purosundan telaşla dumanlar üfürüp duruyordu.</p>

  <p class="block5">Amaru'nun kendisini suyun altına batırdığı o ilk anda, Pitt harap vücudunda akıntının tüm gücünü hissetti, bir daha hazine mağarasına dönemeyeceğini anladı. Çifte tuzaktı bu. Gırtlağına yapışmış bir katil ve onu cehenneme taşımayı amaçlamış bir nehir. O anda ikisi de sağlam olsaydı bile, bu kavga yine de adil değildi. Amaru ne kadar gaddar bir katil olursa olsun, su altında Pitt'le baş edemezdi. Sular kafasının üzerine kapanmadan Pitt içine derin bir soluk çekti, sağlam kolunu göğsüne sarıp çatlak kaburgalarını korumaya çalıştı, duyduğu acılara rağmen kendini gevşek bıraktı. Enerjisini kavgayla ziyan etmek niyetinde değildi.</p>

  <p class="block5">Şaşılacak şeydi ama tabancası hala elindeydi. Ne var ki onunla su altında ateş ederse, herhalde elinin her kemiği parçalanırdı. Amaru'nun kollarının belinden kalçalarına doğru kaydığını hissetti. Katil, demir gibi sağlamdı. Sürekli olarak Pitt'e pençeler savuruyor, akıntının içinde girdaba kapılmış iki oyuncak gibi dönerlerken hala silahı kapmaya uğraşıyordu.</p>

  <p class="block5">Karanlıklara daldıklarında, ikisi de birbirini göremez olmuştu. Hiç ışık yoktu artık. Pitt kendini mürekkebe dalmış hissediyordu.</p>

  <p class="block5">Amaru'yu hala sağ tutan, hıncıydı. Bu durum kırk beş saniye sürebildi. İki yönlü boğulmakta olduğu bir türlü Amaru'nun o çılgın kafasına girmiyordu. Kurşunun deldiği ciğeri kanla dolmaktaydı. Bir yandan da su yutuyordu. Ayakları dönemece yığılmış kumlara değdiğinde, artık son gücü de tükenmekteydi. Kan kusarak yüze çıktı, Pitt'in boynuna doğru kör gibi atıldı.</p>

  <p class="block5">Ama canı kalmamıştı artık. Savaşamaz olmuştu. Sudan çıktığı anda, göğsündeki yaradan da kanlar dışarı pompalanmaya başlamıştı.</p>

  <p class="block5">Pitt biraz çabayla Amaru'yu nehrin akıntısına 'doğru itebildiğim gördü. Bu karanlıkta,</p>

  <p class="block5">Perulunun uzaklaşmasını seyredemedi, solgun yüzünü, nefret dolu gözlerini de göremedi. Ama o hain sesin giderek uzaklaştığını duyuyordu.</p>

  <p class="block5">Boğuk bir fısıltı gibiydi ses. "Sana acı çekeceksin demiştim. Şimdi kapkara bir cehennemde, ıstırap içinde öleceksin."</p>

  <p class="block5">Pitt buz gibi bir sesle, "Şiirsellik içinde sürüklenmek gibisi yoktur," diye karşılık verdi.</p>

  <p class="block5">"Körfeze kadar iyi yolculuklar."</p>

  <p class="block5">Cevap bir öksürükle bir gargara sesi oldu, sonra da salt sessizlik.</p>

  <p class="block5">Öfkeyle acıları aynı anda yeniden hissetmeye başlamıştı Pitt. Sancı kırık bileğinden kurşunlanmış omzuna, oradan kaburgalarına yayıldı. Bu acıyla mücadele edebilecek güce sahip olup olmadığından emin değildi. Yorgunluğu yavaş yavaş acıyı da yumuşatıyordu. Kendini ömründe hissetmediği kadar yorgun hissetmekteydi. Çakıl birikintisinin kuru yerine emekledi, yumuşak kumlara yüzüstü uzandı, bir anda kendinden geçti.</p>

  <p class="block5"><br /></p>

  <p class="block5">VİLEY gözleriyle güneybatı göklerini tararken, "Cyrus'u almadan gitmek hiç hoş değil," dedi.</p>

  <p class="block5">Zolar, "Kardeşimiz daha önce de nice zor durumlardan kurtuldu," diye karşılık verdi. "Birkaç kızılderili köylü, Amaru'nun katillerine bir şey yapamaz." "Ama çoktan dönmeliydi."</p>

  <p class="block5">"Kaygılanma. Cyrus herhalde iki kolunda birer kızla Fas'a gelir."</p>

  <p class="block5">Altar Çölü'nün sayısız kumulları arasındaki asfalt pistin kenarında duruyorlardı.</p>

  <p class="block5">Meksika havacıları ilkel koşullarda eğitim uçuşları yapabilsin diye kurulmuştu bu pist.</p>

  <p class="block5">Tam arkalarında, bir Boeing 747-400'ün kuyruğu görünmekteydi. Büyük havayollarından birinin renklerine boyanmış olan uçak, kalkışa hazırdı.</p>

  <p class="block5">Zolar sancak kanadının gölgesine girdi, Henry ve Micki Moore'un çıkardığı envantere baktı. Bu arada Meksika ordusunun mühendisleri de son parçaları uçağa yüklüyorlardı.</p>

  <p class="block5">Forklift'in 7 metre yukarıya, kargo kapağına doğru kaldırdığı altından maymun heykeline baktı. "Bu en sonuncusu," dedi.</p>

  <p class="block5">Oxley'nin gözleri, pisti çevreleyen boşlukta gezindi. "Hazineyi uçaktan uçağa almak için bundan ıssız bir yer seçemezdin."</p>

  <p class="block5">"Burayı önerdiği için Albay Campos'a teşekkür borçluyuz."</p>

  <p class="block5">"Adamın zamansız ölmesi, askerleri arasına sorun yarattı mı?"</p>

  <p class="block5">Zolar güldü. "Herbirine üç yüz gramlık külçe altın dağıttıktan sonra, hiç yaratır mı?"</p>

  <p class="block5">"Cömertlik etmişsin."</p>

  <p class="block5">"Ortada bu kadar servet yatarken, etmemek zor." Oxley, "Yazık ki Matos kendi payını harcayamayacak," dedi. "Evet, Cerro el Capirote'den gelirken yol boyu hep ona ağladım."</p>

  <p class="block5">Zolar'ın pilotu yaklaşıp gayriresmi bir selam verdi. "Mürettebatımla ben, siz hazır olduğunuz anda hazırız, efendim. Karanlık basmadan havalansak iyi olur." Zolar, "Kargo sıkı bağlandı mı?" diye sordu.</p>

  <p class="block5">Pilot başıyla evetledi. "Pek düzgün yerleştirilmiş sayılmaz. Ama konteyner kullanmadığımıza göre, Fas'a inene kadar tutar, yeter ki sarsıntılı havayla karşılaşmayalım."</p>

  <p class="block5">"Öyle bir şey bekliyor musunuz?"</p>

  <p class="block5">"Hayır, efendim. Hava tahminleri bütün yol boyunca sakin bir gökyüzü gösteriyor." "İyi. Sakin bir uçuş bize de iyi gelir," dedi Zolar. Memnun olmuştu. "Unutma, ne olursa olsun, ABD toprakları üzerinden geçmeyeceğiz."</p>

  <p class="block5">"Rotamı ona göre ayarladım. Laredo'nun ve Brownsville'in güneyinden Meksika Körfezine çıkıyoruz, sonra Key West'in altından Atlantiğe yöneliyoruz." "Fas'a ne zaman iniş yaparız?" diye sordu Oxley.</p>

  <p class="block5">"Uçuş planımız on saat elli beş dakika gerektiriyor. Yükümüz ağır olduğu, benzinimiz de dolu olduğu için, Teksas'la Florida'nın da güneyinden dolaşacağımıza göre, bir saat de pay tanıdık. Ama onu arkadan esen rüzgar telafi ettirir diye umuyorum." Zolar güneşin son ışıklarına baktı. "Saat farkı da var. Demek oraya yarın öğleden sonra iniyoruz."</p>

  <p class="block5">Pilot başını sallayarak onayladı. "Siz binip oturunca hemen havalanıyoruz." Uçağa döndü, merdiveni çıkıp ön kapıdan girdi.</p>

  <p class="block5">Zolar eliyle merdiveni işaret etti. "Bu kum çukuruna pek bayılmadınsa, daha fazla oyalanmak için bir neden göremiyorum."</p>

  <p class="block5">Oxley neşeyle eğilip selam verdi. "Önce siz buyurun, efendim." Kapıdan girerlerken durdu, güneybatıya doğru son bir kere baktı. "Beklememekle yanlış yapıyoruz bence." "Biz onun yerinde, o bizim yerimizde olsaydı, gitmekte asla kararsızlık göstermezdi. Oyalanırsak tehlike çok fazla büyüyor. Kardeşimiz sağ kalmasını bilir. Kaygılanmayı kes."</p>

  <p class="block5">Meksikalı mühendislere el salladılar, onlar da aşağıda dizilip cömert konuklara tezahürat yaptılar. Sonra uçuş teknisyeni kapıyı kapadı.</p>

  <p class="block5">Birkaç dakika geçtiğinde, koskoca 747-400'ün türbinleri çığlığı bastı, kumulların yukarısına yükseldi, sancak kanadını eğip hafif doğuya yattı. Zolar'la Oxley üst katın küçük yolcu kabininde oturmuşlardı. Pilot kabininin hemen arkasındaydılar. Oxley camdan Cortez Denizine doğru bakarken, "Acaba Moore'lara ne oldu?" dedi. "Onları en son gördüğümde daha mağaradaydılar. Henüz son parçalar kızaklara yükleniyordu."</p>

  <p class="block5">"Herhalde Cyrus o küçük sorunu da milletvekili Smith ve Rudi Gunn'la birlikte çözümlemiştir," dedi Zolar. Günlerdir ilk defa kendini gevşek bırakıyordu. Başını kaldırdı, tepsi içinde iki kadeh şarap getiren özel garsonu genç kadına gülümsedi. "Biliyorum, kulağa garip geliyor, ama içimde bir duygu, onlardan kurtulmak kolay değil deyip duruyordu."</p>

  <p class="block5">"Sana söylemek zorundayım, aynı şey Cyrus'un da aklından geçti. Hatta Cyrus'a bakarsan, bu karı koca aslında iki katil."</p>

  <p class="block5">Oxley, ağabeyine baktı. "Kadın da mı? Şaka ediyorsun."</p>

  <p class="block5">"Yo, bence ciddiydi." Zolar şarabından bir yudum aldı, onaylar gibi bir ifadeyle başını salladı. "Mükemmel. Chateau Montelena'dan bir California cabernet. Tadına bak." Oxley kadehi eline alıp içindeki sıvıya baktı. "Hazinenin sağ salim Fas'a vardığını ve Cyrus'un da Meksika'dan ayrıldığını duyana kadar, canım kutlamak istemiyor." Uçak seyir yüksekliğine vardıktan bir süre sonra, iki kardeş güvenlik kemerlerini çözüp kargo bölümüne geçtiler, inanılmaz koleksiyonu dikkatle incelemeye başladılar. Bir saat ancak geçmişti ki, Zolar kazık kesildi, kardeşine garip garip baktı. "Alçalıyoruz gibi geliyor mu sana da?"</p>

  <p class="block5">Oxley o sırada altın bir çiçeğe konmuş altın kelebeği inceliyordu. "Ben bir şey fark etmedim."</p>

  <p class="block5">Zolar rahatlayamamıştı. Pencereye uzanıp bin metre aşağıdaki yere baktı. "Çok alçaktayız!" dedi sert bir sesle. "Bir terslik var."</p>

  <p class="block5">Oxley'in gözleri kısıldı. O da pencereden baktı. "Hakkın var. Kanat flapları inik. İnişe geçmiş gibiyiz. Pilot herhalde acil durumla karşı karşıya." "Bizi neden uyarmadı?"</p>

  <p class="block5">O sırada iniş takımlarının açıldığını duydular. Yer onları karşılamak üzere çok daha hızlı yükseliyordu. Evlerin, demiryolunun üzerinden geçtiler, kendilerini bir iniş pistinin başında buldular. Tekerler beton zemine değdi, motorlar geri vitese geçti, koca uçak yavaşlayıp yan yola saptı.</p>

  <p class="block5">Terminal binasının üzerindeki levhada "El Paso'ya hoşgeldiniz," diye yazılıydı. Oxley kelimesiz kalmıştı. Zolar patladı. "Ulu Tanrım, ABD'ye indik!" Öne doğru koştu, pilot kabininin kapısına deliler gibi vurmaya başladı. Uçak Hava Ulusal Polisi hangarının kapısına gelene kadar, içerden bir cevap gelmedi. Ancak o sıra pilot kabininin kapısı birazcık aralandı.</p>

  <p class="block5">"Ne halt ediyorsun? Sana hemen şu anda havalanman için emir veriyorum ..." Zolar'ın sesi boğazında dondu. İki gözünün arasına nişanlanmış, bir namluya bakmaktaydı. Pilotla yardımcısı koltuklarındaydılar. Uçuş mühendisi de yerindeydi. Kapıda Henry Moore durmuş, kendi tasarımı olan dokuz milimetrelik otomatiği onlara çevirmişti. İçerde Micki Moore, bir yandan telsizle konuşurken, elindeki Liliput .25 otomatiği pilotun ensesinde tutmaktaydı.</p>

  <p class="block5">Moore daha önce Zolar'ın da, Oxley'in de duymadığı güçlü bir sesle "Programsız iniş için özür dilerim, eski dostlar," dedi. "Ama gördüğünüz gibi, planda bir değişiklik oldu." Zolar gözlerini kısıp namluya baktı yüzü şoktan kurtulup tehlikeli bir öfkeye büründü. "Seni budala, seni kör budala, ne halt ettiğinin farkında mısın sen?" "Tabii," dedi Moore rahatça. "Micki'yle ben sizin uçağı, altın kargosuyla birlikte kaçırdık. Herhalde eski atasözünü biliyorsunuzdur. Hırsızlar arasında onur diye bir şey olamaz."</p>

  <p class="block5">Oxley yalvardı. "Bu uçağı hemen havalandırmazsan gümrükçüler içeriye dolacak." "Siz söyleyince aklıma geldi, Micki'yle ikimiz eserleri yetkililere teslim etmeye karar verdik."</p>

  <p class="block5">"Sen ne dediğini bilmiyorsun!"</p>

  <p class="block5">"Yo, genellikle bilirim, Charley. Ama şu an için, federal ajanların sana ve ağabeyine duyduğu ilgi, Huascar hazinesine duyduklarından fazla." "Sen nasıl geldin buraya?" diye sordu Zolar.</p>

  <p class="block5">"Altın taşıyan helikopterlerden birine binerek. Ordunun mühendisleri bizim varlığımıza alışıktılar. Bu uçağa binerken de hiç yadırgamadılar. Tuvaletlerden birine saklandık, pilot sizinle konuşmak için indiği sırada pilot kabinini ele geçirdik." Oxley, "Federal ajanlar senin sözüne neden inansın?" diye sordu.</p>

  <p class="block5">Moore durumu kısaca özetledi. "Aslında Micki'yle ben de bir zamanlar ajandık. Pilot kabinini ele geçirince, Micki Washington'daki eski dostlardan bazılarını aradı, onlar da sizin için karşılama törenini hazırladılar."</p>

  <p class="block5">Zolar'ın hali, tetik çekilsin ya da çekilmesin, Moore'un ciğerini sökmeye hazırmış gibiydi. "Sen ve o yalancı karın, hazineden pay alma anlaşması yaptınız. Haksız mıyım?" Cevap bekledi, ama Moore sessiz kalınca devam etti. "Yüzde kaç verdiler sana? On mu, on beş mi, yoksa elli mi?"</p>

  <p class="block5">"Biz hükümetle anlaşma falan yapmadık," dedi Moore yavaşça. "Sizinle yaptığımız anlaşmaya uymayacağınızı biliyorduk, bizi öldürmeyi planladığınızın da farkındaydık. Önce hazineyi kendimiz çalmayı düşündük, ama görüyorsunuz, sonra fikir değiştirdik." Oxley, "Tabanca kullanış biçimlerine bakılırsa, Cyrus'un hakkı varmış," dedi. "Bunlar gerçekten bir çift katil."</p>

  <p class="block5">Moore bu sözü onaylarcasına başını salladı. "Kardeşinin gözlemleri sağlıklı. Katili ancak katil tanıyabilir."</p>

  <p class="block5">Alt kattaki ön yolcu kapısına dışardan vurulduğu duyuluyordu. Moore tabancayla merdiveni gösterdi. "İnip açın," diye emretti Zolar'la Oxley'e. Suratlarını asıp denileni yaptılar.</p>

  <p class="block5">Basınçlı kapı açılınca, dışardan dayanmış merdivenden içeriye iki adam girdi. İkisi de takım elbiseliydi. Biri bir zamanlar profesyonel futbol oynamış gibi görünen, iri kıyım bir siyah, öteki çılgın modaya uyan bir beyazdı. Zolar bunların federal ajan olduğunu hemen sezdi.</p>

  <p class="block5">"Joseph Zolar ve Charles Oxley, ben Gümrük Hizmetlerinden ajan David Gaskill, bu da FBI'dan ajan Francis Ragsdale. İkiniz de ABD'ye kaçak tarihi eser sokmaktan, özel ve kamu müzelerinden sayısız objeler çalmaktan, ayrıca yasa dışı eski eser taklitleri üretip satmaktan tutuklusunuz."</p>

  <p class="block5">"Ne demek istiyorsun?" diye sordu Zolar.</p>

  <p class="block5">Gaskill ona aldırmadan Ragsdale'e dönüp gülümsedi. "Bu onuru sana bırakayım mı?" Ragsdale kendisine yeni bir discplayer hediye edilmiş çocuklar gibi kafasını salladı. "Çok isterim, teşekkür ederim."</p>

  <p class="block5">Gaskill, Zolar'la Oxley'e kelepçeleri takarken, Ragsdale de onlara haklarını okudu. Moore "İyi yetiştiniz," dedi ajanlara. "Sizin Calexico'da olduğunuz söylenmişti." "Washington'daki FBI merkezinden haber geldikten on beş dakika sonra bir askeri jete atlamıştık bile," dedi Ragsdale.</p>

  <p class="block5">Oxley, Gaskill'e baktı. Korku ve şok, yüzünden ilk defa olarak silinmiş, yerine bir kurnazlık gelmişti. "Bizi tutuklayacak kadar kanıtı yüz yıl arasanız bulamazsınız." Ragsdale kafasıyla altın kargonun durduğu tarafı işaret etti. "Bunlara ne diyorsunuz?" Zolar, "Biz yolcuyuz bu uçakta," dedi. Kendini toparlamıştı. "Profesör Moore'la karısı bizi davet ettiler."</p>

  <p class="block5">"Anlıyorum. O halde bana Galveston tesisinizdeki çalıntı eserlerin nereden geldiğini söyler misiniz?"</p>

  <p class="block5">Oxley alaycı bir sesle, "Galveston antrepomuz yasalara uygundur," dedi. "Orayı daha önce de bastınız, hiçbir şey bulamadınız."</p>

  <p class="block5">Ragsdale kurnazca, "O halde Logan Antreposundan Zolar International’ın yeraltı deposuna, çalıntı eserlerin durduğu yere giden yeraltı tünelini nasıl açıklayacaksınız?" diye sordu.</p>

  <p class="block5">Kardeşler birbirlerine baktılar. Yüzleri birdenbire kül rengi olmuştu. Zolar korkuyla, "Uyduruyorsun," dedi.</p>

  <p class="block5">"Öyle mi? Tünelinizi ayrıntılarıyla tarif edip bulduğumuz çalıntı şaheserleri de anlatmamı ister misiniz?"</p>

  <p class="block5">"Tünel... Tüneli bulmuş olamazsınız."</p>

  <p class="block5">Gaskill, "Otuz altı saatten beri Zolar International da, gizli operasyonunuz Solpemachaco da kapatılmış bulunmaktadır," dedi.</p>

  <p class="block5">Ragsdale eklemede bulundu. "Yazık ki babanız Mansfield Zolar, yani Specter sağ değil, yoksa onu da basardık."</p>

  <p class="block5">Zolar'ın kalp krizi geçirecekmiş gibi bir hali vardı. Oxley ise, felç olmuş da kıpırdayamıyormuş gibiydi.</p>

  <p class="block5">"Aileniz, ortaklarınız, alıcılarınız ve siz ikiniz hapisten çıktığınız zaman, çaldığınız eserler kadar eskimiş olacaksınız."</p>

  <p class="block5">Federal ajanlar uçağa doluşmaya başlamışlardı. FBI'dan gelenler mürettebatı ve Zolar'ın bayan garsonunu ele alırken, Gümrükten gelenler de altın eserleri bağlayan kemerlerin tokalarını çözüyorlardı. Ragsdale kendi ekibine başını salladı. "Hepsini ABD Başsavcılığı ofisine götürün."</p>

  <p class="block5">Tümüyle yıkılmış sanat hırsızları iki ayrı arabaya bindirilirken, ajanlar Moore'lara döndü.</p>

  <p class="block5">Gaskill, "Yardımınız için ne büyük minnet duyduğumuzu ifade edebilmemiz imkansız," dedi. "Zolar ailesini yakalamak, eski eser kaçakçılığını ciddi biçimde yaralayacaktır." Micki mutlu ve rahatlamış gibiydi. "O kadar da fedakar sayılmayız," dedi. "Henry Peru hükümetinin bu işe ödül vereceği kanısında." Gaskill başıyla onayladı. "Bence o kesin."</p>

  <p class="block5">Henry Moore tabancasını kılıfına sokarken, "Bu hazineyi ilk kataloglayan ve fotoğraflarını çeken kişi olmanın onuru, bilimsel şöhretimizi çok artıracaktır," diye açıkladı.</p>

  <p class="block5">Gaskill, "Sizce bir sakıncası yoksa, Gümrük de objelerin ayrıntılı bir raporunu istiyor," dedi.</p>

  <p class="block5">Moore hevesle başını sallıyordu. "Micki de, ben de, sizinle çalışmaktan zevk duyarız. Hazinenin envanterini çıkardık bile. Parçalar resmen Peru'ya iade edilmeden önce size raporu vermiş oluruz."</p>

  <p class="block5">Micki, "O zamana kadar bunları nerede saklayacaksınız?" diye sordu.</p>

  <p class="block5">Gaskill, "Yerini açıklayamayacağımız bir hükümet antreposunda," dedi.</p>

  <p class="block5">"Milletvekili Smith'le NUMA'nın küçük adamından haber var mı?"</p>

  <p class="block5">Gaskill yine başını salladı. "Siz inmeden birkaç dakika önce, onları yerel bir kızılderili kabilesinin kurtardığını haber aldık. Hastaneye götürülüyorlarmış."</p>

  <p class="block5">Micki kendini bir yolcu koltuğuna atıp içini çekti. "Bitti öyleyse."</p>

  <p class="block5">Henry bir koltuğun koluna ilişti, onun elini tuttu. "Bizim için öyle," dedi yavaşça.</p>

  <p class="block5">"Bundan böyle, ömrümüzün geri kalanını bordo duvarlı üniversitelerde iki yaşlı profesör olarak geçireceğiz."</p>

  <p class="block5">Karısı ona baktı. "Bu çok mu kötü?"</p>

  <p class="block5">Henry onu alnından öperken, "Değil," dedi. "Sanıyorum idare ederiz."</p>

  <h2 class="calibre4" id="sigil_toc_id_35">57</h2>

  <p class="block5">Ölü gibi bir bilinçsizliğin derinliklerinden yavaş yavaş yükselen Pitt, kendini çamur kaplı bir bayıra tırmanıyormuş gibi hissediyor, tam bilinç düzeyine doğru uzandığı sırada yine geriye kayıyordu. O kısacık aydınlık sürelere tutunmaya çalışıyor, ama başaramıyor, yine boşluğa yuvarlanıyordu. Gözlerimi açabilsem belki gerçeğe dönebilirim, diye belli belirsiz bir düşünce geçti kafasından. Sonunda büyük bir çabayla kendini zorladı, göz kapaklarını açtı.</p>

  <p class="block5">Karşısında yalnızca mezar gibi soğuk karanlığı görünce, başını umutsuzlukla salladı, kendini yine boşluğa düşmüş sandı. Derken acılar bir ateş patlaması gibi geri döndü, onu tümüyle uyandırdı. Önce yan döndü, sonra doğrulup oturma pozuna geçti, başını sağa sola salladı, zihninin kovuklarına oturmuş sisleri temizlemeye çalıştı. Omzundaki zonklayan acıya, göğsünün kazık gibi tutulmuşluğuna, bileğinden gelen sancıya karşı verdiği savaşı yeniden başlattı. Alnındaki yarığa yavaşça dokundu. "İnsan denen yaratığa amma da yaman bir örneksin," dedi kendi kendine. Kan kaybından zayıf düşmemiş oluşuna şaşıyordu. Kolundan Giordino'nun verdiği feneri çıkardı, düğmesine dokunup yaktı, sapını kumlara oturttu, ışığını kendi üst bedenine çevirdi. Sonra balık adam giysisinin fermuarını açtı, omzundaki yarayı yavaşça yokladı. Kurşun, etinden geçip arkadan çıkmış, kemiğe veya tendona zarar vermemişti. Parçalanmış halinde bile bedenini yine de sımsıkı sarmayı sürdüren tulumu, o tulumun iç yüzündeki neopren lastik kaplaması, yaranın ağzını sımsıkı kapatmış, kanamayı yavaşlatmıştı. Kendini sandığı kadar güçsüz hissetmeyişi rahatlatıyordu onu. Uzandı, durumun bir hesabını yaptı. Sağ kalma şansı imkansızın da altında bir yerlerdeydi. 100 kilometre süren bilinmez akıntılar, girdaplar, dönen sular, dik çağlayanlar ve su altında kalmış mağaralar düşünülürse, avucundaki hayat çizgisinin pek de ihtiyarlamasına izin vermeyeceğini, apansız bitivereceğini bilmek için falcıya ihtiyacı yoktu. Yol boyu hiç su altı mağarası olmasa bile, kanalın körfeze açıldığı yerden sonra bir de denizin yüzüne çıkış sorunu vardı.</p>

  <p class="block5">Çoğu insan kendini yerin derinliklerinde, Hades'in karanlığı içinde, kurtulma umudundan yoksun durumda bulunca paniğe kapılır, tırmanıp oradan kurtulmak gibi sonuçsuz bir çabayla parmaklarının yerinden sökülmesine yol açardı. Ama Pitt korkmuyordu. İçinde garip bir rahatlık duyuyordu ve kendiyle barışıktı. Öleceksem, bari rahat öleyim diye düşündü. Sağlam eliyle kumlara biçim verdi, yatacağı yeri hazırladı. Bu arada fenerin ışığı, kumda binlerce zerreciği parıldatınca şaşırdı. Bir avuç kum alıp ışığa tuttu, "Burası altın dolu," diye söylendi. Sonra feneri mağaranın çevresine doğru tuttu. Duvarlar beyaz kuvarslı. Aralarda altın damarları göze çarpıyordu. Pitt durumun inanılmazlığını görünce gülmeye başladı. "Bir altın madeni," diye duyuruda bulundu boş mağaraya. "Çok zengin bir yatak buldum, kimse de bilemeyecek."</p>

  <p class="block5">Uzandı, bu keşfini düşündü. Birileri bana bir şey söylüyor olmalı, dedi kendi kendine. Eli oraklı ihtiyardan korkmuyor olması, pes edip onun gelmesini beklemek için yeterli neden değildi. İçinde inatçı bir kıvılcım tutuştu.</p>

  <p class="block5">Öbür dünyaya güçlü bir sağ kalma çabasının sonucunda geçmek, hemen havlu atıp paçavra gibi geçmekten iyiydi. Belki başka serüvenci kâşifler, bu altın yuvasına girebilmek için neleri varsa feda etmeye hazır olabilirlerdi, ama Pitt'in şu anda tek istediği buradan çıkmaktı. Ayağa kalktı, kaldırma kompansatörünü soluğuyla şişirdi, suya yürüdü, akıntı kendisini kapıp götürünceye kadar ilerledi. Birer mağara birer mağara gideyim, dedi kendine. Işığını öndeki sulara tuttu. Herhalde sonuna kadar iyi gidemezdi işler. Kayalarla, dönen sularla boğuşacak gücü yoktu. Tek yapabileceği, kendini sakin tutmak, su nereye götürürse oraya gitmekti. Çok geçmeden, ömrü boyunca hep bir galeriden öbürüne geçerek yaşamış gibi bir duyguya kapıldı.</p>

  <p class="block5">Mağaralarla galerilerin tavanları on kilometre boyunca bir tekdüzelik içinde yükselip alçalmayı sürdürdü. Derken kulağına, dönen suların o çok korktuğu sesi gelmeye başladı. Bereket versin, ilk karşılaştığı girdaplar fazla sert değildi. Sular yüzüne çarptı, Pitt birkaç kere battı, sonunda yine düzgün akan sulara ulaştı. Nehir sakin giderken, dinlenmeye, rahatlamaya çalıştı. Çok büyük bir galerinin içinden, upuzun bir boğazdan geçiyordu. Galerinin sonuna varması bir saate yakın sürdü, derken tavan yavaşça alçalmaya başladı, sonunda suya değdi. Pitt ciğerlerini son milimetreküpüne kadar havayla doldurup daldı. Ancak tek kolunu kullanabiliyordu, paletleri de yoktu. Bu yüzden yavaş ilerliyordu. Fenerini kaya tavana tutmuş, sırtüstü gidiyordu. Ciğerleri oksijensizliğe isyan etmeye başladı, ama o yüzmeyi sürdürdü. Sonunda ışık ona bir hava cebi gösterdi. Pitt hemen yüzeye fırladı, milyonlarca yıl önce buraya hapsolmuş temiz havayı bol bol ciğerlerine çekti.</p>

  <p class="block5">Küçük mağara genişleyip büyük mağara oldu. Fenerin ışığı tavanı gösteremiyordu. Nehir kıvrılırken, karşısında üzeri cilalı çakıllarla doluymuş gibi bir raf gördü. Acılar içinde oraya, dinlenmeye yöneldi. Pil bitmesin diye feneri de söndürdü.</p>

  <p class="block5">Ama bir an sonra yine yaktı. Tam söndürürken gölgeler arasında bir şey çarpar gibi olmuştu gözüne. Bir şey vardı orada. Uzaklığı bulunduğu yere 5 metre bile değildi. Siyah bir şey. Doğal geometriye uymayan dümdüz bir çizgisi vardı o şeyin. Gözler Wallowing Windbagin kalıntısını tanıyınca, Pitt'in morali inanılmayacak kadar yükseldi. Hovercraft o çağlayandan indikten sonra 40 kilometre sürüklenmiş, burada takılıp kalmıştı. Sonunda bir umut ışığı, diye düşündü. Çakıllar üzerinden yürüdü, lastik kitlenin yanına varıp durumunu feneriyle inceledi.</p>

  <p class="block5">Motorla pervane kopup gitmişti. Hava odacıklarından ikisi delinip sönmüştü. Ama geri kalan altısı sağlamdı. İçindeki malzemenin bir kısmı dökülmüş olsa bile, dört hava tüpü, ilk yardım çantası, Duncan'ın plastik torba içindeki iz boyası, Giordino'nun küreklerinden biri, iki yedek fener, Amiral Sandecker'in termostaki kahvesiyle dört sandviçinin bulunduğu torba... Bir mucize sonucu hala oradaydı. Pitt mağaranın boşluğuna, "Durumum hayli düzeldi gibi," diye duyuruda bulundu. Önce işe ilk yardım çantasıyla başladı. Omzundaki yaraya bol bol dezenfektan akıttıktan sonra, balık adam giysisini üzerine çekmeden önce, gazlı bezleri yaranın üstüne acemice yapıştırdı. Çatlak kaburgaları bağlamaktan yarar gelmeyeceğini biliyordu. Dişini sıkıp bileğini sardı, bantladı.</p>

  <p class="block5">Kahve termosta pek de soğumamıştı. Sandviçlere saldırmadan önce onun yarısını mideye indirdi. Evet, hiçbir kanlı bonfile, hiçbir lüks konyak, bu sandviçler kadar lezzetli olamazdı. Bir daha sandviçlerle asla alay etmemeye yemin etti. Kısa bir süre dinlenince, gücünün azımsanamayacak bir bölümü geri döndü, Pitt malzemeyi yeniden sağlamca bağlayıp Duncan'ın boya torbasını delecek gücü buldu. Fenerinin ışığı altında, torbadan nehre floresan sarı rengin yayılışına baktı. Derken akıntı sarı suları kapıp götürdü.</p>

  <p class="block5">Yüksek sesle, "Bunu görünce, benim de geliyor olduğumu anlamaları gerekir," dedi. Hovercraft'ın kalıntısını sığ yerden ileriye itti. Yaralarına dikkat ederek, bin zorlukla içine tırmanıp tek eliyle kürek çeke çeke, ana akıntının bulunduğu yere geldi. Yarı sönük Wallowing Windbag akıntıyla kucaklaşıp sürüklenmeye başlarken, Pitt rahatça uzandı, "Öğle Güneşinde, Tembel Nehirde," diye bir şarkı tutturdu.</p>

  <h2 class="calibre4" id="sigil_toc_id_36">58</h2>

  <p class="block5">EL Paso'dan gelen en son haberleri dakikası dakikasına Amiral Sandecker’den ve</p>

  <p class="block5">Gaskill'le Ragsdale'den öğrenmekte olan Dışişleri Bakanı, diplomatik protokolü atlayıp</p>

  <p class="block5">Meksika Cumhurbaşkanına şahsen telefon açmaya karar vermişti. Ona Zolarların dev hırsızlık ve kaçakçılık faaliyetleri hakkında bilgi verdi.</p>

  <p class="block5">"İnanılmaz bir olay!" dedi Meksika Cumhurbaşkanı.</p>

  <p class="block5">ABD Dışişleri Bakanı da ona, "Ama doğru," diye güvence verdi.</p>

  <p class="block5">"Bu olup bitenler için ancak çok üzüldüğümü söyleyebilirim. Soruşturmada hükümetimin tam işbirliği konusunda da garanti verebilirim."</p>

  <p class="block5">"Özür dilerim ama, Sayın Cumhurbaşkanı, benim bir liste dolusu ricalarım var." "Bir duyalım."</p>

  <p class="block5">İki saat geçmeden, Meksika-ABD sınırı açılmıştı. Zolarların kandırdığı, sahte servet vaatleri karşılığında mevkilerini riske sokan devlet memurları tutuklanmıştı. Fernando Matos'la Polis Komutanı Rafael Cortina, Meksika Adalet Bakanlığı kovuşturmacılarının ilk tutukladıkları arasındaydı.</p>

  <p class="block5">Bu arada Meksika donanmasının Cortez Denizinde bulunan gemilerine de alarm verildi, hemen denize açılmaları istendi.</p>

  <p class="block5">Teğmen Carlos Hidalgo, dikkatini denizin gökle birleştiği ufka geri çevirmeden önce gaklayan martılara baktı. "Biz belli bir şey mi arıyoruz?" diye sordu geminin kaptanına. Kaptan Miguel Maderas, "Ceset arıyoruz," diye karşılık verdi. Dürbünü gözünden indirdiğinde, yusyuvarlak, dost ifadeli yüzü ortaya çıktı. Gür saçları simsiyahtı. Dişleri iri ve beyaz, gülümsemesi Burt Lancaster’i hatırlatır türdendi. Kısa boylu, tıknaz, kaya gibi sağlam bir adamdı.</p>

  <p class="block5">Hidalgo da onun tam tersiydi. İnce uzun, zayıf yüzlü, kadavranın güneşte yanmışını hatırlatan biriydi. "Bir tekne kazasının kurbanlarını mı?" "Hayır, yeraltı nehrinde boğulmuş dalgıçlar."</p>

  <p class="block5">Hidalgo'nun gözleri kuşkuyla kısıldı. "Balıkçılarla dalgıçların o çölün altından akan nehirde körfeze kadar sürüklenişiyle ilgili bir gringo masalı daha mı?" Maderas omuz silkerek, "Kimbilir?" dedi. "Benim tek bildiğim, Ensenada'daki filo komutanlığının bizi San Felipe'yle Puerto Penasco arasına yolladığı, orada ceset arama emri verdiği."</p>

  <p class="block5">"Bir tek gemi için oldukça geniş bir alan."</p>

  <p class="block5">"Yanımıza P Sınıfı devriye gemileri de gelecek. Santa Rosalia'dan. Bölgedeki tüm balıkçı tekneleri de, insan cesedi görünce haber vermek üzere uyarıldı." Hidalgo karamsar bir sesle, "Köpek balıkları farkına varırsa, bulacak bir şey kalmaz," diye söylendi.</p>

  <p class="block5">Maderas köprünün parmaklığına yaslanıp bir sigara yaktı, kendi devriye gemisinin kıç tarafına baktı. 67 metrelik eski bir ABD mayın tarama gemisiydi bu aslında. Sonradan değiştirilmişti. Burnuna yalnızca G-21 diye yazılmıştı, ama mürettebatı ona El Porgueria (çöp tenekesi) diye sevecen bir isim takmıştı. Bu adın nedeni, geminin bir kere denizde arıza yapıp, bir balıkçı teknesi tarafından kıyıya çekilmiş olmasıydı. Mürettebat o olayda ne kadar küçük düştüklerini bir türlü unutamıyordu. Ama sağlam gemiydi aslında. Dümene iyi cevap verirdi. Fırtınalı denizlerde dengeliydi. Nice balıkçı teknesiyle özel tekne, hayatlarını Maderas'a ve El Porgueria ya borçluydu. Hidalgo geminin subaylarındandı. Arama operasyonu için rotaları çizmek onun göreviydi. Körfezin kuzey bölümünün deniz haritalarından kafasını kaldırıp dümenciye koordinatları verdi, ondan sonra da yolculuğun sıkıcı bölümü başladı. Dümdüz gidiyor, dönüp biraz dıştan dümdüz dönüyorlardı. Çayır biçer gibi.</p>

  <p class="block5">İlk şeridi taramaya sabah sekizde başladılar. Öğleden sonra ikide, burundaki gözcü bağırdı.</p>

  <p class="block5">"Suda cisim!"</p>

  <p class="block5">"Nerede?" diye sordu Hidalgo.</p>

  <p class="block5">"Burun iskele, yüz elli metre."</p>

  <p class="block5">Maderas dürbünü kaldırıp mavimsi yeşil sulara baktı, dalgaların üzerinde yüzüstü duran cesedi hemen gördü. "Tamam," diye seslendi. Dümen odasının kapısına yürüyüp dümenciye işaret verdi. "Yanına yanaş, mürettebat gemiye almaya hazır olsun." Sonra Hidalgo'ya döndü. "Elli metre yaklaşınca motorları durdur."</p>

  <p class="block5">Burundaki köpükler azaldı, hafif bir çırpıntıya dönüştü, dizellerin sesi uğultu düzeyine in di, devriye gemisi dalgalarla yüzen cesede yaklaştı. Maderas köprüden baktığında, şişmiş vücudu, bozulmuş yüz çizgilerini görebiliyordu. Köpek balıkları bunu pek iştah açıcı bulmamış tabii, diye düşündü.</p>

  <p class="block5">Hidalgo'ya bakıp gülümsedi. "Bir hafta sürmedi işte," dedi. Hidalgo, "Şansımız tuttu," diye mırıldandı.</p>

  <p class="block5">Ölülere pek saygı duymadığı belli olan iki asker, tekne kancasıyla cesedi yakalayıp, suya indirdikleri tel sedyeye doğru çektiler, sonra güverteye aldılar. Şişmiş etlerin bir zamanlar bir insana ait olduğu zor anlaşılıyordu. Ceset fermuarlı torbaya sokulurken,</p>

  <p class="block5">Maderas adamlarından bazılarının öğürmeye başladığını duydu.</p>

  <p class="block5">Hidalgo, "Her kimse, en azından bize bir iyilik etmiş oldu," dedi.</p>

  <p class="block5">Maderas ona baktı. "Öyle mi? Nedenmiş o?" Hidalgo duygusuzca gülümsedi. "Suda kokacak kadar kalmamış."</p>

  <p class="block5">Üç saat sonra, devriye gemisi San Felipe'ye dönüp Alhambra'nın yanıbaşına bağlandı. Gordo Padilla’yla adamları salla kıyıya vardıktan sonra, tam Pitt'in tahmin ettiği gibi evlerine, karılarının, sevgililerinin yanına dönmüş, üç gün dinlenip canlarının kurtulduğuna şükürler etmişlerdi. Ondan sonra, Cortina'nın polislerinin dikkatli gözlemi altında, Padilla herkesi toplamış, bir balıkçı teknesinden kendilerini feribota götürmesini rica etmişti. Gemiye binince, hemen buhar motorunu çalıştırmış, dolan suları boşaltmışlardı. Sular yükselip geminin dibi kumlardan çıkınca, Padilla’yla adamları Alhambra'yı denize çıkarmış, getirip San Felipe rıhtımına bağlamışlardı. Maderas'la Hidalgo köprüden baktıklarında, feribotun oto güvertesini bir hastanenin kaza koğuşuna benzettiler.</p>

  <p class="block5">Loren Smith rahat bir kılıktaydı. Şort ve askılı bluz giymişti. Çürükleri, omzundaki sargıları rahatça gözüküyordu. Giordino bir tekerlekli sandalyeye oturmuş, alçılı iki bacağı dosdoğru karşıya uzatılmıştı.</p>

  <p class="block5">Rudi Gunn yoktu ortalarda. O hala Calexico'nun kuzeyindeki El Paso Centro Bölge Tıp Merkezi'ndeydi. Midesindeki ağır çürüklerden başka, kırılan altı parmağıyla kafatasındaki incecik çatlak da tedavi ediliyordu.</p>

  <p class="block5">Amiral Sandecker’le hidrolog Peter Duncan da feribotun güvertesindeydiler. Yanlarında Shannon Kelsey, Miles Rodgers, birkaç polis, Baja California Norte adli tabibinin de birkaç adamı vardı. Hepsinin ciddi bakışları altında, devriye gemisi cesedin sedyesini Alhambra hin güvertesine indirdi.</p>

  <p class="block5">Daha adli tabiple yardımcısı cesedin torbasını başka sedyeye alamadan, Giordino tekerlekli sandalyesini oraya itmişti bile. "Cesedi görmek istiyorum," dedi. Hidalgo kendi gemisinden, "Pek güzel görünmüyor, efendim," diye seslendi ona.</p>

  <p class="block5">Adli tabip kararsızdı. Yasaların cesetleri yabancılara göstermeye izin verip vermediğinden emin değildi.</p>

  <p class="block5">Giordino adama soğuk soğuk baktı. "Teşhis istiyor musunuz, yoksa istemiyor musunuz?"</p>

  <p class="block5">Ufak tefek, çipil gözlü, kır saçlı bir adam olan adli tabip, İngilizceyi pek de iyi bilmiyordu, ama söyleneni anladı. Yardımcısına başıyla işaret etti, adam fermuarı açtı. Loren solup arkasını dönerken Sandecker yaklaştı, Giordino'nun yanına geldi. "Acaba ..."</p>

  <p class="block5">Giordino başını iki yana sallıyordu. "Yo, Dirk değil. Tupac Amaru denilen sapık it." "Ulu Tanrım, içi boş beton mikserinden geçmiş gibi."</p>

  <p class="block5">Duncan, "Hemen hemen," derken ürperiyordu. "Dönen akıntılar onu Cerro Capirote'den buraya kadar her kayaya çarptırmış olmalı."</p>

  <p class="block5">Giordino ekşi bir sesle, "Bu kadar iyi bir adama, olacak şey mi!" diye mırıldandı. Duncan, "Hazine mağarasıyla körfez arasında bir yerde, herhalde nehir düzeyi değişiyor," dedi.</p>

  <p class="block5">Sandecker, Hidalgo'ya, "Başka ceset?" diye sordu.</p>

  <p class="block5">"Yok, senyor. Bir tek bunu bulduk. Ama ikinci adam için aramaya devam emri var."</p>

  <p class="block5">Sandecker, Amaru'ya arkasını döndü. "Eğer Dirk şuana kadar körfeze sürüklenmediyse, hala yeraltında demektir," dedi.</p>

  <p class="block5">Shannon umutla, "Belki de yandaki bir kum birikintisine sürüklendi," dedi. "Hala sağ olabilir."</p>

  <p class="block5">Rodgers, amirale, "Yeraltı nehrinde bir arama yaptıramaz mısınız?" diye sordu. Sandecker başını yavaşça iki yana salladı. "Bir ekip dolusu adamı kesin bir ölüme yollayamam."</p>

  <p class="block5">Giordino, "Amiral haklı," dedi. "Pitt'le ikimizin aştığı çağlayan gibi daha bir düzine bulunabilir. Wallowing Windbag gibi bir Hovercraft'la bile, yüz kilometrelik çılgın suların aşılabilmesi mucize olur."</p>

  <p class="block5">Duncan, "O yetmiyormuş gibi, tam körfeze açılmadan önce suya gömülü mağaralar var," dedi. "Bol hava ikmali olmazsa, insan boğulmaktan kurtulamaz."</p>

  <p class="block5">Sandecker, "Sence ne kadar sürüklenebilir?" diye sordu.</p>

  <p class="block5">"Hazine mağarasından sonra mı?"</p>

  <p class="block5">"Evet."</p>

  <p class="block5">Duncan bir süre düşündü. "İlk beş yüz metrede bir kuru kıyı bulduysa, belki biraz şansı olabilir. Birinin beline ip bağlayıp nehirde o uzaklığa kadar salabiliriz, sonra da akıntıya karşı geri çekeriz."</p>

  <p class="block5">"Ya ipin uzunluğuna kadar Pitt’ten iz bulamazsak?" diye sordu Giordino:</p>

  <p class="block5">Duncan gamlı gamlı omuz silkti. "O zaman körfezde yüze çıkacak ceset bekleriz, o da yoksa, bir daha onu hiç göremeyiz."</p>

  <p class="block5">Loren, "Dirk için hiç umut var mı?" diye yakardı.</p>

  <p class="block5">"Ufacık bir umut?"</p>

  <p class="block5">Duncan cevap vermeden önce, bir Giordino'ya, bir Sandecker'a baktı. Bütün gözlerde umutsuzluk, yüz çizgilerinde elem vardı. Sonunda Duncan, Loren'e döndü, yumuşak bir sesle, "Size yalan söyleyemem, Bayan Smith," dedi. Bunları söylemekten çok rahatsız oluyor gibiydi. "Dirk'in kurtulma şansı, yaralı bir adamın Colorado Nehrinde sürüklenip Las Vegas dışındaki Mead gölüne varabilmesi kadar."</p>

  <p class="block5">Bu sözler Loren'i fiziksel bir tokat gibi etkiledi. Ayakta sallanmaya başladı. Giordino uzanıp onu kolundan yakaladı. Sanki kalbi durmuştu Loren'in. "Benim için Dirk Pitt asla ölmeyecek," diye fısıldadı.</p>

  <p class="block5">Joe Hagen, karısı Claire e seslendi. "Balıklar bugün pek çekingen."</p>

  <p class="block5">Claire teknenin kamarasının üstündeki düz yere uzanmıştı. Üzerinde mor bir bikiniyle askılı bluz vardı. Elindeki dergiyi okuyordu. Güneş gözlüğünü alnına itip güldü. "Balık sıçrayıp güverteye düşse, sen yine yakalayamazsın."</p>

  <p class="block5">Adam da güldü. "Biraz bekle, görürsün."</p>

  <p class="block5">"Körfezin bu kadar kuzeyinde, yakalasan yakalasan karides yakalarsın." Hakanların yaşı altmışa yaklaşıyordu, ama oldukça formdaydılar. Claire'in kalçaları, o yaştaki tüm kadınlar gibi biraz yayılmıştı, belinde biraz etlenme vardı, ama yüzü kırışıksız, göğüsleri hala dolgun ve dikti. Joe iri yarıydı. Midesindeki çıkıntıya karşı verdiği savaşı kaybetmiş, sonunda onun göze çarpan bir göbek haline dönüşmesini engelleyememişti. Ortak işleri, Anaheim'daki temiz pak oto galerisiydi. İyi durumda elden düşme arabalar satıyorlardı.</p>

  <p class="block5">Joe 15 metre boyundaki bu dayanıklı tekneyi Newport, California'da satın alıp onu İlk Girişim diye adlandırdıktan bu yana, işin yönetimini sık sık iki oğullarına bırakmaya başlamışlardı. Cabo San Lucas'ı dönüp Cortez Denizi'ne girmeyi, aylarca bu güzel manzaralı kıyılar arasında dolaşmayı pek seviyorlardı.</p>

  <p class="block5">Körfezin bu kadar kuzeyine ilk defa gelmişlerdi. Joe oltasını atıp şansına ne gibi bir balık geleceğini beklerken, gözleri ikide bir derinlik göstergesine gidiyordu. Körfezin burasında, gelgitten ötürü derinlik yedi metreye kadar inebilirdi. Durup dururken karaya oturmayı hiç canı istemiyordu.</p>

  <p class="block5">Göstergede 50 metreyi görünce rahatladı. Garip ama, diye düşündü. Körfezin kuzeyi hep sığdı. Sular yüksekken bile, 10 metreyi zor geçerdi. Dip genellikle kum ve alüvyondu. Oysa derinlik göstergesi şu anda, dipte engebeli sert kaya var diyordu. Oltasının çekildiğini hissedince, "Aha, zaten bütün büyük dehalara gülmüşlerdi," dedi. Çekmeye koyuldu, kolu kadar bir California korbina buldu.</p>

  <p class="block5">Claire tek elini gözlerine siper etmiş, bakıyordu. "Çok büyük, yiyemeyiz," dedi. "At zavallıyı suya." "Amma da garip." Garip olan ne?"</p>

  <p class="block5">"Tuttuğum korbinalar hep beyaz üstüne koyu renk benekliydi. Bu salağın rengi floresan bir kanarya gibi."</p>

  <p class="block5">Claire bluzunu düzeltip doğruldu, yaklaştı, balığa daha yakından baktı.</p>

  <p class="block5">Joe tek ovucunu açmış, gösteriyordu. "Bu daha da garip," dedi. Avucu ve parmakları parlak sarı renge boyanmıştı. "Deli olsam, biri balığı boyadı derdim."</p>

  <p class="block5">Claire, "Güneşte parlarken pulları sanki altın," diye söylendi.</p>

  <p class="block5">Joe teknenin yanından eğilip suya baktı. "Burada sular limondan sıkılmış gibi."</p>

  <p class="block5">"Belki burası iyi bir balık mevkiidir."</p>

  <p class="block5">"Haklı olabilirsin, hayatım." Joe onun yanından geçip buruna yürüdü, demiri attı. "Birkaç saat burada durup büyük avı bekleyelim bakalım."</p>

  <h2 class="calibre9" id="sigil_toc_id_37">59</h2>

  <p class="block5">YORGUNLUK gidermeye zaman yoktu. Pitt dört çağlayandan daha geçti. Bereket versin hiçbiri, Giordino'yla ikisini öldürmesine ramak kalan o ilk çağlayan gibi dik değildi. Bunların en derini iki metreydi. Yarı sönük Wallowing Windbag cesaretle yoluna devam ediyor, kayaların çevresinden dolanıyor, ikide bir sulara gömülüyor, ama sonra yine yüze çıkıp bilinmeyene doğru ilerliyordu.</p>

  <p class="block5">En zoru, dönen sulardı. Böyle bir yeri geçtikten sonra, düz akan suya gelince Pitt kendini bırakıyor, kısa bir süre için dinlenmeye çalışıyordu. Çürükler yüzünden, yaralarına minicik adamlar zebani çatalları sokuyormuş gibi hissetmekteydi. Ama acı da işe yarıyor, en azından duyularını keskinleştiriyordu. Hain nehre küfrederken, onun en zor sınavı en sona sakladığından emindi. Bu kurtuluş kumarını boşa çıkarmak için herhalde.</p>

  <p class="block5">Kürek elinden uçtu, ama bu da pek büyük bir kayıp sayılmazdı. Araçta 50 kilo yüke ek olarak bir de kendisi vardı. Yoluna çıkan kayalara çarpmamak için manevralara yönelmek zaten boşunaydı. Hele de tek kolla! Şişirme aracın içindeki kayışlara tutunup kendini akıntıya bırakmaktan başka bir şey yapmaya gücü yetmezdi zaten. Son çarptığı kayalarda, hava yastıklarından ikisi daha yırtılmıştı. Pitt sönük balona benzeyen aracın içinde, yarı yarıya suyla örtülü durumda yatıyordu. Ama her nasılsa, sağ elindeki fenere sımsıkı sarılmıştı. Üç batık mağaradan aracı çeke çeke geçmiş, dördüncüsünden geçip yüze çıktığında, sönük yastıkların içinde kalmış olan havanın da tümü boşalmıştı.</p>

  <p class="block5">Pitt hiç klostrofobi duymuyordu. Oysa bu sonu gelmez karanlık boşlukta, çoğu insan hissederdi onu. Paniğe kapılmamak için, bu düşman sular üzerindeki vahşi yolculuğu sırasında şarkılar söylüyor, kendi kendine konuşup duruyordu. Arasıra ışığı ellerine, ayaklarına tutuyor, derisinin sudan buruş buruş oluşuna bakıyordu. Yanından geçmekte olduğu duygusuz kayaya, "Bunca su varken dehidrasyon benim en son sorunum," dedi.</p>

  <p class="block5">Bazen saydam havuzlardan geçiyor, ışığı aşağıya tuttuğunda dibi göremiyordu. Buralara turistler gelse neler olacağını düşünüp bir süre de bununla kendini eğlendirdi. Yazık ki insanlar burada bir tura yazılıp bu kristalize Gotik mağaraları hiç göremeyecekler, dedi kendi kendine. Belki artık nehrin varlığı bilindiğine göre, bir yanına bir tünel açılır, ziyaretçilerin jeoloji harikalarını incelemesi de sağlanırdı.</p>

  <p class="block5">Üç fenerini tutumlu kullanıyordu. Ama yine de pilleri birer birer bitti, o da her biteni suya attı. Sonuncuda herhalde yirmi dakikalık ışık kalmıştır, ondan sonra karanlık temelli geri dönecek, diye düşünüyordu.</p>

  <p class="block5">Güneş altında, mavi göklere karşı, çılgın sularda salla gezmeye, beyaz su rafting'i denmekteydi. Buradakine herhalde siyah su rafting'i demek gerekirdi. Bu Pitt'e nedense çok komik geldi, onu güldürdü. Kahkahası koca mağarada çınladı, yüzlerce ürkütücü sese dönüştü. Bunun kendi sesi olduğunu bilmese, kanı donardı. Dünyada bu kâbus mağaralardan başka bir yer olduğuna inanamaz duruma gelmişti. Yön duygusunu da kaybetmişti artık. Sözlükte bir kelimeydi yön. Pusulası işe yaramazdı, çünkü kayalarda çok fazla demir vardı. Kendini öyle kaybolmuş, yukardaki dünyadan öyle uzak hissediyordu ki, acaba delilik sınırını mı aştım, diye merak etti. Katıksız deliliği engelleyen tek şey, ışığın gösterdiği akıl durdurucu görüntülerdi. Zihin oyunları oynayarak kontrolünü yeniden kazanmaya çalıştı. Geçtiği her mağaranın, her galerinin ayrıntılarını ezberlemeye çalıştı. Kurtulunca başkalarına buraları tarif edebilmek için. Ama öyle çok mağara vardı ki, birkaç çarpıcı görüntüden fazlasını aklında tutması olanaksızdı. Yalnız o kadarla da kalmıyordu. Bir yandan da Windbagi yüzer durumda tutmak için konsantre olmalıydı. İşte, hava yastıklarından biri daha tıslamaya başlamıştı. O da delinmiş olmalıydı.</p>

  <p class="block5">Ne kadar yol geldim? diye düşündü. Sonuna varmaya ne kadar kalmıştı? Sisli zihni ikide bir dağılıyordu. Kendini toparlamaya çalıştı. Açlık diye bir şey hissetmiyordu. Hayalinde kalın bonfileler, pirzolalar, biralar cirit atmıyordu. Yorgun vücudu zaten onun bekleyebileceğinden çok daha fazlasını vermişti.</p>

  <p class="block5">Hovercraft'ın küçülmüş kitlesi, mağaranın yine alçalmakta olan tavanına çarptı. Araç daireler çizmeye başladı, kayalara sürtünerek yana kaydı, bir kum birikintisine oturdu. Pitt yarı yarıya su dolu araçta hala yatıyordu. Bacaklarını yandan dışarı sallandırmıştı. Son hava tüpünü doldurmaya, aracı söndürüp bir batık galeriden daha çeke çeke götürmeye canı kalmamıştı.</p>

  <p class="block5">Bayılamazdı. Hele şimdi. Yolu uzundu daha. Birkaç derin soluk aldı, biraz su içti. Eliyle yoklayıp termosu buldu, kancasından çıkardı, kahvenin sonunu bitirdi. Kafein onu biraz diriltti. Termosu nehre attı, kayaya doğru gidişine baktı. Çok hafif olduğu için batamıyor, öbür tarafa geçemiyordu.</p>

  <p class="block5">Lamba öyle zayıflamıştı ki, ışığı zar zor fark ediliyordu. Onu tasarruf amacıyla söndürdü, sırtüstü yattı, boğucu karanlıklara baktı.</p>

  <p class="block5">Artık canı da acımıyordu. Sinir uçları düğmeyi kapamış, vücudu uyuşmuştu. Kan düzeyi de düşmüş olmalıydı herhalde. Başaramama düşüncesinden nefret ediyordu. Birkaç dakika boyunca yukardaki dünyaya dönememe ihtimaline inanmayı reddetti. Sadık Wallowing Windbag onu buraya kadar getirmişti, ama bir yastığını daha kaybederse, Pitt onu atıp tek başına yola koyulmak zorunda kalacaktı. Sönmekte olan enerjisini, önünde kendisini bekleyen çabaya toplamaya çalıştı.</p>

  <p class="block5">Belleğinde bir şey dürtüyordu onu. Bir koku. Neydi kokuyla ilgili söylenen? Kokular geçmişteki olayları hatırlatırdı insana. Derin derin soluk aldı, bu kokunun nesinin bu kadar tanıdık olduğunu anlamadan pes etmemeye çalıştı. Dudaklarını yaladığında, daha önce olmayan bir tat aldı. Tuz. İşte o zaman anladı. Denizin kokusu. Sonunda yeraltı nehir sisteminin sonuna, körfezle buluştuğu vere varmıştı. Pitt gözlerini açtı, elini kaldırdı, hemen hemen burnuna kadar getirdi. Ayrıntıları göremiyordu ama bir gölge vardı. Yeraltı dünyasının karanlığında olsa, o gölgeyi de göremezdi. Suya baktığında kendi hayalini de belli belirsiz fark etti. İlerdeki geçitten buraya ışık sızıyordu.</p>

  <p class="block5">Gün ışığının yakında olduğunu anlamak, sağ kalma umutlarını yeni baştan coşturmuştu. Wallowing Windbag'den çıktı, şu anda karşı karşıya bulunduğu iki büyük tehlikeyi düşündü. Ne kadar derine dalıp su yüzüne ne zaman varabileceği, bir de yükselirken dekompresyon durumu. Hava tüpünden sarkan basınç göstergesini kontrol etti. İnç kare başına sekiz yüz elli libre. Belki 300 metreye yetecek hava. Eğer sakin kalabilir, düzenli soluk alır, kendini zorlamazsa. Ama yüzey daha da uzaktaysa, zaten dekompresyon konusuna kaygılanması hiç gerekmezdi. Vurgun yemeye fırsat kalmadan ölmüş olurdu.</p>

  <p class="block5">Uzun yolculuğu boyunca derinlik göstergesine bakıp durmuş olduğu için, hava dolu mağaraların çoğunda basıncın dış atmosfer basıncından pek az yüksek olduğunu biliyordu. Bu da kaygı nedeni olabilirdi, ama korku nedeni olamazdı. Batık mağaralarda dalarken otuz metre derinliği pek seyrek aşmıştı. Eğer bu sefer tavan otuz metreden derine inecekse, çıkarken dakikada 18 metre yükselerek kontrollü gitmek, dekompresyon hastalığını önlemeye yeterdi.</p>

  <p class="block5">Zorluklar ne olursa olsun, artık geriye de dönemez, olduğu yerde de kalamazdı. Devam etmek zorundaydı. Verilecek başka karar yoktu. Son kalan gücüyle kararlılığının bir sınavı olacaktı.</p>

  <p class="block5">Henüz ölmüş değildi. Hava tüpündeki son damla oksijeni soluyana kadar ölecek de değildi. Ondan sonra, ciğerleri patlayana kadar devam edecekti. Tübün valflarının açık olduğunu, düşük basınç borusunun kaldırma kompansatörüne bağlı olduğunu kontrol etti, sonra tüpü sırtına geçirdi, tokasını taktı. Regülatörün işler durumda olduğunu kontrol etmek için biraz hava çekti, saldı. Artık hazırdı. Dalış maskesini kaybetmişti. Demek önünü bulanık görecekti. Ama tek yapacağı, ışığa doğru yüzmekti. Soluma regülatörünün ağızlığını dişlerine kıstırdı, sinirlerini topladı, içinden üçe kadar saydı.</p>

  <p class="block5">Gitme zamanıydı. Nehre son kere daldı. Çıplak ayaklarını çırparken, o paletleri kaybetmemiş olmak için neler vermezdi. Önündeki kaya iniyor da iniyordu. Otuz metreyi geçmişti. Basınçlı havayla dalarken, altmışla seksen metre arasında görünmez bir sınır vardı. O noktadan sonra, dalgıç kendini sarhoş hissetmeye başlar, zihinsel yeteneklerinin kontrolünü elden kaçırırdı.</p>

  <p class="block5">Sırtındaki tüp üstteki kayaya değdikçe gıcırtı sesleri duyuluyordu. Çağlayandan düştükten sonra ağırlık kemerini atmış olduğu için, bu sefer pozitif kaldırma etkisi vardı. Vücudunu katladı, kayaya değmemek için biraz daha derine indi.</p>

  <p class="block5">Kayanın alçalışı hiç bitmeyecek gibi geldi Pitt'e. Akıntı onu dip uçtan döndürüp yükseltmeye başlamadan hemen önce, derinlik göstergesi 75 metre diyordu. Bu kayanın yükselişi de yavaştı. Adım adım. Pek ideal durum sayılmazdı. Dik çıkışı tercih ederdi Pitt. Hem mesafeden, hem tüpteki azalan oksijenden tasarruf sağlardı. Aydınlık giderek artıyordu. Dalgıç saatini, zayıf fenerin yardımı olmadan görebilmeye başlamıştı. Akreple yelkovan, beşi on geçtiğini göstermekteydi. Sabah mıydı, öğleden sonra mı? Kendisi nehre dalalı ne kadar olmuştu? On dakika mı, elli mi, hatırlayamıyordu. Zihni bulamadığı cevapları ararken şaşkındı. Nehrin duru, saydam, zümrüt rengi suları giderek mavileşmiş, opaklaşmıştı. Akıntı zayıflıyor, Pitt'in yükselişi de yavaşlıyordu. Yukarlarda, çok uzaklarda bir pırıltı vardı. Sonunda suyun yüzü gözükmüştü.</p>

  <p class="block5">Körfezdeydi. Nehir sisteminden çıkmış, Cortez Denizinde yüzüyordu. Pitt başını kaldırdı, ta uzakta bir gölge gördü. Hava basıncına son bir kere baktı. İbre sıfırın üzerinde titriyordu. Havası hemen hemen bitmişti.</p>

  <p class="block5">Son havayı oburca içine çekmek yerine, kaldırma kompansatörünü şişirmek için kullandı. Böyle yapmakla, oksijensizlikten kendinden geçse bile, yavaş yavaş yükselmeyi garantiye almış olurdu.</p>

  <p class="block5">Geri kalan havayı çekip ciğerlerini şişirdi, kendini gevşek bıraktı, derinliklerden yükselirken azalan basıncı karşılamak için burnundan küçük soluklar salmaya koyuldu. Çıkardığı hava baloncukları ses yapıyor, regülatör düşüyor, ciğerleri kurumaya başlıyordu.</p>

  <p class="block5">Ciğerlerindeki yanmayı hissettiğinde, yüzey öyle yakın görünüyordu ki, uzansa dokunacak gibiydi. Bu tabii hayaldi. O çırpıntılara daha yirmi metre vardı. Tekmelerine biraz güç vermeye çalıştı. Göğsünün çevresini kocaman bir lastik şerit sıkıştırıyordu sanki. Çok geçmeden hava ihtiyacı onun tek dünyası oldu, görüş alanının çevresinde karanlıklar belirmeye başladı.</p>

  <p class="block5">Pitt çıkışını engelleyen bir şeye takılmıştı. Maskesiz olduğu için bulanık gören gözleri, kendisini tutan şeyin ne olduğunu anlayamıyordu. İçgüdüsel olarak çırpındı, kendini kurtarmaya çalıştı. Beyninin derinliklerinden bir itiraz çığlığı yükseliyor gibiydi. Ama tam zihni bütünüyle karanlıklara gömüleceği sırada, bedeninin yukarıya doğru çekilmeye başladığını hissetti.</p>

  <p class="block5">Joe Hagen sevinçle, "Kocaman bir tane tuttum!" diye haykırdı.</p>

  <p class="block5">Claire oltanın kamışını soru işareti gibi bükülmüş görünce heyecanla, "Kılıç balığı mı yoksa?" diye bağırdı.</p>

  <p class="block5">Joe bobinin krankını çevirmek için zorlanırken soluk soluğa, "Kılıç kadar savaşmıyor," dedi. "Lök gibi bir ağırlık." "Belki de öldürdün onu." "Kancayı getir. Çıkıyor."</p>

  <p class="block5">Claire duvarda asılı iki kancadan birini alıp teknenin yanından mızrak gibi uzattı. "Kocaman bir şey görüyorum," diye haykırdı. "İri ve siyah." Sonra bir korku çığlığı attı.</p>

  <p class="block5">Pitt'in başı suları yarıp çıktığında, kendinden geçmesine bir milimetre kalmıştı. Regülatörü ağzından tükürdü, içine derin bir soluk çekti. Güneşin sular üzerindeki yansıması gözünü almıştı. Yaklaşık iki gündür ışık görmemiş biri için çok fazlaydı. Çevresinde beliren renkler cümbüşüne gözlerini kısarak, sevinç içinde baktı. Rahatlama, yaşama sevinci, büyük bir başarı duygusu... Hepsi birden üzerine çullandı. Bir kadın çığlığı kulaklarını deler gibi olunca yukarıya baktı, yanıbaşındaki kapri mavisi yatı ve yattan bakmakta olan insanları görünce şaşırdı. Adamın da, kadının da yüzü korkudan ölü gibi bembeyazdı. Pitt o zaman takıldığı şeyin bir olta olduğunu anladı. Bacağına bir şey çarptı. Pitt oltanın ipini yakalayıp çekti, bir ton balığı buldu. Boyu ayak kadar vardı. Zavallıcığın ağzına dev bir kanca takılmıştı. Pitt balığı yavaşça koltuğunun altına kıstırdı, sağlam eliyle kancayı ağzından çıkardı, sonra hayvanın boncuk gözlerine bakarak sevinçle, "Bak Toto, Kansas'a döndük!" dedi.</p>

  <h2 class="calibre4" id="sigil_toc_id_38">60</h2>

  <p class="block5">KAPTAN Maderas'la gemi kadrosu San Felipe'den çıkmış, aramaları sürdürürken, Hagen'lerin mesajı geldi.</p>

  <p class="block5">Telsizci, "Efendim, İlk Girişim adlı yattan acil mesaj geliyor," diye seslendi. "Ne diyor?"</p>

  <p class="block5">"Kaptanı bir Amerikalı. Adı Joseph Hagen. Balık avlarken bir adam tutmuş." Maderas kaşlarını çattı. "Herhalde trolden ceset çıkardı." "Hayır, efendim, kesin konuştu. Tuttuğu adam sağmış."</p>

  <p class="block5">Maderas şaşırmıştı. "Bizim aradığımız olamaz herhalde. Ötekinin durumunu gördükten sonra hele. O bölgedeki gemilerden adam düştü diyen oldu mu?"</p>

  <p class="block5">Telsizci başını iki yana sallıyordu. "Ben öyle bir şey duymadım."</p>

  <p class="block5">"tik Girişimin yeri nedir?"</p>

  <p class="block5">"Kuzeybatımızda on iki deniz mili kadar uzakta."</p>

  <p class="block5">Maderas dümen odasına daldı, Hidalgo'ya işaret verdi. "Rota kuzeybatıya. Bir Amerikan yatı arıyoruz." Sonra telsizciye döndü. "Bu Joseph Hagen'ı ara, denizden çektiği adam hakkında ayrıntı al, biz gelene kadar da yerinden kıpırdamamasını söyle. Otuz beş dakika sonra oradayız."</p>

  <p class="block5">Hidalgo harita masasının üstünden ona bakıyordu. "Ne diyorsunuz?"</p>

  <p class="block5">Maderas gülümsedi. "İyi bir Katolik olarak, mucizeler konusunda kilise ne diyorsa ona inanmak zorundayım. Ama bu seferkini kendi gözümle görmek istiyorum."</p>

  <p class="block5">Cortez Denizinde dolaşan bir yığın tekneyle Meksikalı balıkçıların, kendi özel haber ajansları vardı sanki. Tekne sahipleri arasında pek çok haber gider gelirdi. Bu haberler arasında hava raporları, denizde düzenlenen partilere davetler, evden gelen en son havadisler, satılık ya da değiştokuş edilecek mallar listesi bile vardı.</p>

  <p class="block5">İlk Girişimin sahiplerinin balık oltasıyla adam yakaladığı haberi de çabucak körfezin her yanına yayılmaya başlamıştı. Hikayeyi aktarırken kendi katkılarını esirgemeyenler sayesinde, olay çok da değişmişti. En son duyan tekne sahipleri, Hagen'lerin bir katil balina yakaladığını, içini açınca adam bulduğunu dinlemişlerdi.</p>

  <p class="block5">Daha büyük gemilerden bazılarının telsizleri, ABD'deki istasyonlara bile ulaşabilecek kadar güçlüydü. Çok geçmeden Baja'dan gelen bu haber Washington'a kadar ulaştı. Hagen'in mesajını La Paz'daki Meksika deniz kuvvetleri telsizcisi de duymuştu. Hemen haberin teyidini istedi, ama Hagen komşu yatla çeneye daldığından, ona cevap vermedi. Telsizci de bunu balıkçı palavrası sayıp önündeki deftere işledi, dikkatini resmi sinyallere çevirdi.</p>

  <p class="block5">Yirmi dakika sonra nöbeti devrettiğinde, bu olayı muhaberat şefine laf olsun diye anlattı.</p>

  <p class="block5">"Delice bir şey gibi geldi bana," dedi. "Rapor İngilizce veriliyordu. Herhalde sarhoş gringolar telsiz şakalarına kalkıştılar."</p>

  <p class="block5">Subay, "Sen yine de bir devriye gemisini oraya bakmaya yolla," dedi. "Ben de Kuzey</p>

  <p class="block5">Filo Merkezine bildireyim, bakalım oraya yakın kimler var bizden."</p>

  <p class="block5">Filo merkezinin bu habere ihtiyacı yoktu. Maderas onlara, son hızla İlk Girişim'e doğru gitmekte olduğunu bildirmişti zaten. Bu arada merkeze Meksika Deniz Kuvvetleri Komutanlığı’ndan da beklenmedik bir mesaj gelmiş, komutanın kendisinin oraya koşmasını, başarılı bir kurtarma operasyonu için her türlü çabayı göstermesini istemişti.</p>

  <p class="block5">Amiral Ricardo Alverez, kulüpte karısıyla yemek yerken, yaveri iki elinde birer telsizle masaya yaklaştı.</p>

  <p class="block5">"Balıkçılar adam mı tutmuş!" diye homurdandı Alverez. "Bu ne biçim saçmalık böyle?" "G-21'deki Kaptan Maderas öyle diyor, efendim," dedi yaveri. "Maderas yatın yanına ne zaman varacak?" "Her an varmak üzere."</p>

  <p class="block5">"Deniz Komutanlığı kaybolan bir turist için ne diye bu kadar uğraşıyor, bilmem ki!" Yaveri, "Söylentilere göre bu kurtarma işine Cumhurbaşkanının kendisi ilgi gösteriyormuş," dedi.</p>

  <p class="block5">Amiral Alverez karısına ekşi bir bakış yöneltti. "Bu Kuzey Amerika Serbest Ticaret Anlaşmasının baş belası olacağını söylemiştim. Şimdi her Amerikalı denize düştüğünde, heriflere yağ çekmek zorunda kalacağız."</p>

  <p class="block5">Sonunda Pitt İlk Girişim'den devriye gemisine alınırken, ortada cevaptan çok soru vardı. Pitt güvertede, Hagen'a dayanarak duruyordu. Hagen onun üzerindeki yırtık balık adam giysisini çıkarmış, bir golf gömleğiyle bir şort ödünç vermişti. Claire omzundaki sargıyı yenilemiş, alnındaki o kötü kesiğe de bant yapıştırmıştı. Pitt, Joseph Hagen'la el sıkıştı. "Herhalde yakaladığınız en büyük balık benim," dedi. Hagen güldü. "Torunlara anlatacak hikaye çıktı."</p>

  <p class="block5">Pitt eğilip Claire'i yanağından öptü. "Bana o balık yemeğinin tarifini postalamayı sakın unutma. Hiç bu kadar güzelini yememiştim." "Beğendiğin belliydi. Bir galon kadar yedin."</p>

  <p class="block5">"Hayatımı kurtardığınız için kendimi size hep borçlu sayacağım. Teşekkür ederim."</p>

  <p class="block5">Pitt döndü, kendisini devriye gemisine götürecek sandala yardımla bindi. Güverteye çıktığında Maderas'la Hidalgo onu selamladı, sonra geminin sağlık görevlileri onu alıp revire götürdü. Güverteden içeri girmeden, Pitt dönüp Hagen'lara son kere el salladı. Joe'yla Claire, kollarını birbirinin beline sarmış, duruyorlardı. Joe dönüp karısına şaşkın bakışlarla baktı. "Benim Ömrümde tuttuğum balıkların sayısı toplam beş taneyi geçmez, senin yemek pişirmen de bir halta benzemez. Bu adam ne demek istedi?" Claire içini çekti. "Zavallı adam. Öyle yaralı, öyle açtı ki, ona yedirdiğim şeyin aslında içine konyak katılmış hazır çorba olduğunu söylemeye yüreğim elvermedi." Curtis Starger, Pitt'in sağ bulunduğu haberini Guaymas'da duymuştu. O sırada Zolarların haciendasında arama yapıyordu. Calexico'daki ofisi, onu cebindeki Motorola iridyum uydu telefonundan aramıştı. Meksika yetkilileri şaşırtıcı bir işbirliği anlayışı göstermiş, Starger'la gümrük yetkililerinin, Zolarları mahkûm edecek ek kanıt bulmak için bu işte kullanılan tüm binaları aramasına izin vermişti.</p>

  <p class="block5">Starger'la adamları bahçeyi de, iniş pistini de hareketsiz buldular. Hacienda boştu, Joseph Zolar'ın özel uçağının pilotu da şu ara istifa etmek için en iyi zamanı bulduğuna karar vermişti. Adam ön kapıdan çıkmış, bir otobüse atlayıp kente inmiş, uçağa bindiği gibi Houston, Teksas'daki evine gitmişti.</p>

  <p class="block5">Haciendayı aramaktan somut bir yarar sağlayamadılar. Terk edilmiş özel uçağa gelince, orada durum farklıydı. Starger o uçakta dört tane kaba yontulmuş ağaç heykel buldu. Heykellerin yüzleri çocuk yüzü gibi boyanmıştı.</p>

  <p class="block5">Yanındaki ajanlardan birine, "Bunlar ne?" diye sordu. Adam güneybatı eserleri uzmanıydı.</p>

  <p class="block5">"Kızılderili dinsel sembollerine benziyor." "Ne ağacından?"</p>

  <p class="block5">Ajan güneş gözlüğünü alnına kaldırıp inceledi. "Pamuk ağacı dedikleri, sanıyorum." Starger elini idollerden birinin üzerinden yavaşça kaydırdı. "İçimden bir ses, Pitt'in aradığı idoller bunlar diyor."</p>

  <p class="block5">Rudi Gunn'a haber hastane yatağında yatarken verilmişti. Odaya bir hemşire girmiş, peşinden de Starger'in adamlarından biri onu izlemişti.</p>

  <p class="block5">"Bay Gunn, ben memur Anthony Di Maggio. Gümrük İdaresinden. Bir saat kadar önce Dirk Pitt'in körfezde sağ bulunduğunu bilmek istersiniz diye düşündüm." Gunn gözlerini yumdu, derin derin içini çekti. "Başaracağını biliyordum." "Müthiş bir cesaret gösterisiymiş diye duydum. Yeraltı nehrinde yüz kilometreden fazla yüzmüş."</p>

  <p class="block5">"Ondan başka kimse yapamazdı."</p>

  <p class="block5">Hemşire, "Umarım bu iyi haberden sonra biraz daha fazla işbirliği gösterirsiniz," dedi. Elinde rektal dereceyle yaklaşıyordu. Di Maggio, "Uslu bir hasta değil mi?" diye sordu. "Daha iyilerini görmüşümdür."</p>

  <p class="block5">Gunn tatsız bir sesle, "Keşke bana bir pijama verseniz," diye çıkıştı. "Bu arkadan bağcıklı zıbın berbat şey."</p>

  <p class="block5">Hemşire kurnaz kurnaz, "Hastane giysilerinin öyle olmasının nedenleri var," dedi. "Keşke bana da o nedeni söyleseniz."</p>

  <p class="block5">Di Maggio kapıya doğru gerilerken, "Sizi yalnız bırakayım," dedi. "Geçmiş olsun." "Pitt'in haberini getirdiğin için teşekkür ederim." Gunn'ın sesi içtendi. "Rica ederim."</p>

  <p class="block5">Hemşire, "Şimdi dinlenin," dedi. "Bir saate kadar ilacınızı getireceğim." Gerçekten de kız bir saat sonra döndü, ama yatak boştu. Gunn kaçmıştı hastaneden. Üzerinde o sevmediği zıbın ve bir de battaniyeyle. Garip ama, olayı en son duyan Alhambra'dakiler oldu.</p>

  <p class="block5">Loren'le Sandecker, Meksika Polis örgütünün araştırmacılarıyla Pierce Arrow'un hemen yanında toplantı halindeyken, Pitt'in kurtarıldığı haberi geldi, hem de yakındaki deniz benzincisinin önüne bağlanmış lüks hız teknesinden geldi. Teknenin sahibi iki elini ağzının önüne dayamış, "Hey, feribot!" diye sesleniyordu.</p>

  <p class="block5">Miles Rodgers o sıra dümen odasının hemen dışında, Shannon ye Duncan'la konuşmaktaydı. Parmaklığa dayanıp, "Ne var?" diye seslendi.</p>

  <p class="block5">"Adamınızı bulmuşlar!"</p>

  <p class="block5">Ses oto güvertesinden de duyulmuştu. Sandecker fırlayıp açık tarafa koştu. "Ne dedin?" diye haykırdı.</p>

  <p class="block5">"Bir tatil teknesi balık avlarken sudan bir adam çekmiş. Meksika donanması, sizin aradığınız adam olduğunu söylüyor."</p>

  <p class="block5">Artık herkes güvertedeydi. Can alıcı soruyu sormaya hiçbiri cesaret edemiyor, alacakları cevaptan korkuyorlardı.</p>

  <p class="block5">Giordino tekerlekli sandalyesini yükleme rampasına hızla sürdü, ürkerek, "Sağ mı?" diye bağırdı.</p>

  <p class="block5">"Meksikalılara göre durumu oldukça kötüymüş. Ama teknenin sahibinin karısı çorba verince kendine gelmiş."</p>

  <p class="block5">"Pitt sağ!" diye mırıldandı Shannon.</p>

  <p class="block5">Duncan başını inanamamış gibi iki yana sallayıp duruyordu. "Körfeze kadar varabildiğine inanmıyorum!"</p>

  <p class="block5">"Ben inanıyorum," diye mırıldandı Loren. Yüzünü ellerine gömmüş, gözlerinden yaşlar boşalmaya başlamıştı. Gururu da, güveni de yerle birdi o anda. Eğilip Giordino'yu kucakladı. Yanakları sırılsıklam ve kıpkırmızıydı. "Onun ölmeyeceğini biliyordum." Meksikalı kovuşturmacıları herkes unutmuştu. Adamlar sanki kilometrelerce uzaktaydı. Herkes birbirini kucaklıyor, bağırıp çağırıyordu. Sandecker normalde ağır başlı, içine kapanık bir adamken, bir amigo çığlığı attı, sonra dümen odasına fırladı, uzanıp İridyumun ağızlığını kaptı, Meksika Donanma Komutanlığını arayıp ek bilgi istedi.</p>

  <p class="block5">Duncan hidrografik haritalarla çöl su tablolarının üzerine eğilmişti. Pitt'in o inanılmaz yeraltı nehrinden geçerken ne gibi veriler topladığını merak ediyordu. Shannon'la Miles, buzdolabının dibinde buldukları ucuz şampanyayı kutlama için açtılar, herkese bardak dağıttılar. Miles bu haber karşısında içtenlikle sevinmişti, ama</p>

  <p class="block5">Shannon'un bakışları pek düşünceliydi. Loren'e hiç saklamadan bakıyor, varlığını kendisinin de bilmediği imrenme duyguları içinden taşıp belli oluyordu. Belki de bir hata yaptım, diyordu kendi kendine. Belki Pitt'e biraz daha anlayışlı davranması gerekirdi.</p>

  <p class="block5">Giordino deliler gibi, "Bu herif de kalp para gibi hep geri gelir!" diye gülüyordu. Loren ona dengeli bakışlarla baktı. "Dirk bana evlenme teklif ettiğini söylemiş miydi sana?"</p>

  <p class="block5">"Hayır, ama şaşmadım. Seni çok sık düşünür." "Ama sence pek iyi bir fikir değil, öyle mi?"</p>

  <p class="block5">Giordino başını yavaşça iki yana salladı. "Bağışla ama, ikiniz arasındaki birleşme pek de cennet olamaz."</p>

  <p class="block5">"İkimiz de fazla inatçı ve bağımsızız, onu mu demek istiyorsun?" "O da var tabii. Siz ikiniz paralel hatlarda yarışan ekspres trenler gibisiniz. Arasıra bir istasyonda bir araya geliyorsunuz, sonra herbiriniz farklı yöne doğru fırlıyorsunuz."</p>

  <p class="block5">Loren onun elini sıktı. "Dürüst konuştuğun için sağol."</p>

  <p class="block5">Giordino, "Ben ilişkilerden ne anlarım?" diye güldü, "Bir kadınla ilişkimi iki haftadan uzun sürdürebildiğim görülmemiş."</p>

  <p class="block5">Loren onun gözlerinin içine baktı. "Bana söylemediğin bir şey var."</p>

  <p class="block5">Giordino gözlerini yere indirdi. "Kadınlar bu tür konularda gerçekten sezgi sahibi."</p>

  <p class="block5">"Kimdi?" diye sordu Loren kararsız bir sesle.</p>

  <p class="block5">Giordino dürüst cevap verdi. "Adı Summer'dı. Beş yıl önce Hawaii açıklarında öldü." "Pasifik Tayfunu olayı. Bana anlattığını hatırlıyorum." "Onu kurtarabilmek için delirmişti, ama olmadı." "Onu hala belleğinde taşıyor, öyle mi?" dedi Loren.</p>

  <p class="block5">Giordino başıyla evetledi. "Hiç lafını etmez, ama ona birazcık benzeyen "bir kadın görünce hemen bakışları dalgınlaşır."</p>

  <p class="block5">"O bakışları ben de sık sık gördüm," dedi Loren hüzünlü bir sesle. Giordino yine açıldı. "Sonsuza kadar bir hayaleti özleyip duramaz. Hepimizin kaybedilmiş sevgileri vardır, ama bir gün onları da dinlensinler diye bırakmak gerek." Loren hep şaka yapan Giordino'yu hiç bu kadar felsefi görmemişti. "Senin de var mı böyle bir hayalin?"</p>

  <p class="block5">Giordino ona bakıp gülümsedi. "Yaz mevsimiydi. On dokuz yaşındaydım. Güney California'da, Balboa Adasında, bisikletle kaldırımın yanından giden bir kız gördüm. Kısacık beyaz şort, belden düğümlü ufacık yeşil gömlek giymişti. Bal rengi saçları upuzun bir at kuyruğuydu. Kolları, bacakları, maun gibi güneş yanığıydı. Gözlerini görebilecek kadar yakınında değildim, ama mavi olması gerektiğini nedense biliyordum. Mizah anlayışına sahip, özgür bir insana benziyordu. Onu gözümün önüne getirmediğim gün yoktur."</p>

  <p class="block5">Loren hafif bir şaşkınlıkla, "Peşinden gitmedin mi?" diye sordu.</p>

  <p class="block5">"İster inan, ister inanma, o sıralar çok utangaçtım. Bir ay boyunca hep o kaldırımdan gidip geldim, ona bir daha rastlamayı umdum. Ama göremedim. Herhalde oraya ailesiyle tatile gelmişti, o karşılaşmadan kısa süre sonra da döndü gitti." "Hazin," dedi Loren.</p>

  <p class="block5">Giordino birdenbire, "Eh, bilemem," diye güldü. "Belki evlenirdik, on çocuğumuz olurdu, sonra da birbirimizden nefret ettiğimizi anlardık."</p>

  <p class="block5">"Bence Pitt de senin kayıp aşkın gibi. Tam ele geçiremediğim bir hayal."</p>

  <p class="block5">"Değişir," dedi Giordino anlayışlı bir sesle. "Yaş her erkeği yumuşatır."</p>

  <p class="block5">Loren belli belirsiz gülümseyip başını iki yana salladı. "Dirk Pitt gibilerini değil.</p>

  <p class="block5">Esrarengiz olayları çözme, bilinmeyene meydan okuma, onların içinden gelen bir istek.</p>

  <p class="block5">En son isteyecekleri çocuklarının ve karısının yanında ihtiyarlamak, huzur evinde ölmektir."</p>

  <p class="block5">ÖAN FELİPE limanında sanki bayram vardı. Rıhtıma büyük bir kalabalık doluşmuştu. Her yanda heyecan havası esiyordu. Devriye gemisi dalgakıranın ucundan dönmüş, yaklaşmaktaydı.</p>

  <p class="block5">Maderas, Pitt'e döndü. "Müthiş bir karşılama."</p>

  <p class="block5">Pitt güneşe karşı gözlerini kısmış, bakıyordu. "Yerel bir bayram falan mı?" "Onları buraya çeken, sizin yeraltı yolculuğunuzun haberi." "Şaka ediyorsunuz herhalde!" Pitt gerçekten şaşırmıştı.</p>

  <p class="block5">"Hayır, senyor. Çölün altındaki nehri keşfeden kişi olduğunuz için, buradan Arizona'ya kadar her çiftçinin gözünde kahramansınız artık." Televizyon kameralarını indirmekte olan iki kamyoneti gösterdi. "O yüzden de büyük haber sayılıyorsunuz." "Ah, Tanrım!" diye inledi Pitt. "Tek istediğim yatıp üç gün uyuyacak yumuşak bir yatak."</p>

  <p class="block5">Pitt'in zihinsel ve fiziksel durumu, telsizden Amiralle konuşup Loren'in, Rudi'nin ve Giordino'nun sağ olduğunu öğrenince pek düzelmişti. Sandecker ayrıca ona Cyrus Sarason'un ölümünden, Billy Yuma'dan Zolar'la Oxley'in tutuklanmasından, Huascar hazinesinin de Henry ve Micki Moore'un yardımıyla Gaskill ve Ragsdale tarafından teslim alınmasından da söz etmişti.</p>

  <p class="block5">Pitt içinden, küçük insanlar için yine de umut var demek, diye düşündü. Porgueria gelip tekrar Alhambra'nın yanına bağlanana kadar ona bir saat geçmiş gibi geldi, ama aslında o süre birkaç dakikaydı. Feribotun üst güvertesinin yan tarafına kocaman bir döviz geriliverdi. Üzerinden taze boyaları damlıyordu. ÖLÜMDEN HOŞGELDİN.</p>

  <p class="block5">Oto güvertesinde bir Meksika sokak orkestrası duruyor, tanıdık gelen bir ezgiyi hem çalıyor, hem de şarkısını söylüyorlardı. Pitt devriye gemisinin parmaklığından eğildi, kulağını uzattı, sonra kafasını arkaya atıp gülmeye başladı. Ama bir anda acıyla iki büklüm oldu. Kaburgalarının içinde yine ateşler tutuşuyordu. Giordino son numarasını çekmişti.</p>

  <p class="block5">Maderas, Pitt'in bu garip sevinç ve acı gösterisi karşısında biraz şaşırarak, "Çaldıkları parçayı tanıyor musunuz?" diye sordu.</p>

  <p class="block5">Pitt acısının arasında, "Ezgiyi biliyorum, ama sözleri anlayamıyorum, çünkü İspanyolca söylüyorlar," dedi.</p>

  <p class="block5">Miralos andando Vealos andando</p>

  <p class="block5">Lleva a tu novia favorita tu companero real Bajate a la represa, dije la represa Juntate con ese gentio andando oiga la musica y la cancion Es simplemente magnifico camarada esperando en a represa Esperando por el Roberto E. Lee.</p>

  <p class="block5">"Miralos andando," diye tekrarladı Maderas. Kafası karışmıştı. "Ne demek istiyorlar, baraja mı gitsin?"</p>

  <p class="block5">"Karşılama törenine," diye tahmin yürüttü Pitt. "Şarkının sözleri ilk öyle başlıyor. 'Karşılama törenine in'."</p>

  <p class="block5">Borular çalar, gitarlar dıngırdar, yedi gırtlak birden "Robert E. Lee'yi beklerken" marşını haykırırken, Loren feribotu dolduran kalabalığın arasında durmuş, çılgınlar gibi el sallıyordu. Pitt'in kalabalığı tarayıp kendisini aradığını, sonra bulunca el salladığını gördü.</p>

  <p class="block5">Başındaki sargıyı da gördü, sol kolunun askıda olduğunu da. Ödünç alınmış şortu ve golf gömleğiyle Meksikalı denizciler arasında çok garip duruyordu. İlk bakışta, karanlıkta bir cehennem yolculuğu yapmış kişi olarak, doğrusu oldukça sağlam gibiydi. Ama Loren, Pitt'in yorgunluğunu ve acılarını iyi saklayan biri olduğunu biliyordu. Gözlerinden belliydi zaten.</p>

  <p class="block5">Pitt, Amiral Sandecker’i, Giordino'nun hemen arkasında durur gördü. Giordino tekerlekli sandalyedeydi. Sonra gözleri kaydı, Gordo Padilla'yı buldu, Kolunu karısı Rosa'nın omzuna atmıştı. Yanında Jesus, Gato ve adını hiç hatırlayamadığı o teknisyen vardı. Hepsi ellerindeki şişeleri havada sallıyorlardı. Derken iskele atıldı, Pitt dönüp Maderas ve Hidalgo'yla el sıkıştı.</p>

  <p class="block5">"Teşekkür ederim, baylar. Gemi adamlarına da benim için teşekkür edin. Özellikle sağlık görevlinize. Beni çok iyi onardı."</p>

  <p class="block5">Hidalgo, "Asıl biz size borçluyuz, Senyor Pitt," dedi. "Annemle babamın buraya yakın küçük bir çiftliği var. Sizin nehre kuyular açılınca, biz çok yararlanacağız."</p>

  <p class="block5">Pitt, "Ne olur, bana bir konuda söz verin," diye yakardı.</p>

  <p class="block5">Maderas, "Gücümüz yeterse, hayhay," diye karşılık verdi.</p>

  <p class="block5">Pitt sırıttı. "Lütfen hiç kimsenin o lanet olası nehre benim adımı vermemesini sağlayın."</p>

  <p class="block5">Sonra dönüp feribota geçti, oto güvertesinde ilerleyip insanlar denizine daldı. Loren hemen ona koştu, durdu, yavaşça kollarını onun boynuna sardı, incitmemeye çalıştı. Pitt'i öperken dudakları titriyordu.</p>

  <p class="block5">Gözyaşları fışkırırken geri çekildi, gülümsedi, "Evine hoşgeldin, denizci," dedi. Ondan sonra herkes coştu. Muhabirlerle televizyon kameramanları iki yandan saldırdılar, Pitt'in Sandecker’le ve Giordino'yla kucaklaşmasını çektiler.</p>

  <p class="block5">Giordino Las Vegas'taki neon ışıklar gibi sırıtarak, "Bu sefer mezar taşını kesin buldun diye düşünmüştüm," dedi.</p>

  <p class="block5">Pitt gülümsedi. "Yolda Wallowing Windbagi bulmasaydım, şimdi burada olamazdım." Sandecker yalandan kaşlarını çatarak, "Mağaralarda yüzmek için artık biraz fazla yaşlanmış olduğunu umarım biliyor sundur," dedi.</p>

  <p class="block5">Pitt sağlam elini yemin eder gibi kaldırdı. "Bir daha bir yeraltı nehrine yan gözle bakarsam, beni ayağımdan vurun, Amiralim."</p>

  <p class="block5">Shannon da yaklaşıyordu. Gelip Pitt'in dudaklarına upuzun bir öpücük kondurdu, Loren'i çileden çıkardı. Sonunda geri çekilirken, "Seni özledim," dedi. Daha Pitt cevap veremeden, Miles Rodgers'la Peter Duncan gelmiş, sağlam elini sıkıyorlardı. "Yaman adamsın," dedi Rodgers.</p>

  <p class="block5">Pitt, Duncan'a döndü. "Bilgisayarı parçaladım, verilerini kaybettim. Çok üzgünüm." Duncan sırıtarak, "Dert değil," dedi. "Şimdi artık o nehrin Şeytan Obruğundan gelip Cerro el Capirote'nin altından geçtiğini kanıtladığına, körfezin neresine döküldüğünü de bize gösterdiğine göre, yüzen sonik jeofizik imge sistemleriyle bilgi alırız. O aletlerin vericileri de var."</p>

  <p class="block5">O sırada kalabalığın hiç dikkat etmediği eski püskü bir Meksikalı' taksisi gelip rıhtımda durdu. İçinden fırlayan adam telaşla feribotun oto güvertesine daldı. Üzerinde yalnızca bir battaniye var gibiydi. Başını eğip kendine buldozer gibi yol aça aça Pitt'in yanına vardı.</p>

  <p class="block5">"Rudi!" diye kükredi Pitt. Serbest kolunu hemen küçük adamın omuzlarına sardı. "Sen nereden düştün buraya?"</p>

  <p class="block5">Tam o anda Gunn'ın sımsıkı parmakları arasından kurtulan battaniye güverteye düşüverdi, hastayı o zıbınla ortada bıraktı. "Gelip seni selamlamak için, cehennem kaçkını bir hemşirenin elinden zor kurtuldum."</p>

  <p class="block5">"Güzel iyileşiyor musun?"</p>

  <p class="block5">"NUMA'daki masama senden önce dönerim."</p>

  <p class="block5">Pitt dönüp Rodgers'a seslendi. "Miles, kameran yanında mı?"</p>

  <p class="block5">Rodgers kalabalığın arasından sesini duyurabilmek için, "İyi fotoğrafçı asla makinesiz gezmez!" diye haykırdı.</p>

  <p class="block5">"Cerro el Capirote'nin üç sakat hergelesini çek." Loren araya sokuldu. "Bir de sakat kahpesini." Rodgers üç poz çekebildi, muhabirler hemen üşüştüler.</p>

  <p class="block5">"Bay Pitt!" diye bağırarak mikrofon uzatıyordu biri. "Yeraltı nehri hakkında bize neler söyleyebilirsiniz?"</p>

  <p class="block5">"Yalnızca var olduğunu," dedi Pitt sakin sakin. "Bir de çok ıslak olduğunu." "Ne kadar büyüktür sizce?"</p>

  <p class="block5">Kolunu Loren'in beline atıp kalçasını sıkarken bir süre düşünmesi gerekti. "Herhalde Rio Grande'nin üçte ikisi kadar var." "O kadar büyük mü?" "Büyük."</p>

  <p class="block5">"Yüz kilometreyi o mağaralardan yüzerek geçtikten sonra kendinizi nasıl hissediyorsunuz?"</p>

  <p class="block5">Pitt muhabirlerin, evi yanmışlara, çocukları ölmüşlere, uçaktan paraşütle atlamak zorunda kalmışlara böyle duygularını sormalarından hep tedirginlik duyardı. "Hissetmek mi?" diye sordu. "Şu anda hemen tuvalete koşmazsam mesanemin çatlayacağını hissediyorum."</p>

  <p class="whitespace1"></p>

  <h1 class="block3" id="sigil_toc_id_39">Yuvaya Dönüş</h1>

  <p class="block8">4 Kasım 1998 San Felipe, Aşağı California</p>

  <p class="whitespace2"></p>

  <p class="block5"><br /></p>

  <p class="block5">İKİ gün sonra, herkes Meksika polisine ayrıntılı ifadelerini verip bitirdiğinde, ülkelerine dönmek üzere serbest kalmışlardı. Vedalaşmak için güvertede toplandılar. Aslında Dr. Peter Duncan ilk giden olmuştu. Hidrolog sabah erkenden, kimseyi uyandırmadan ayrılmıştı feribottan. Sonoran Su Projesinin başına getirildiğine göre, önünde çok dolu bir yıl vardı. Bu yeraltı nehrinin suyu, güneybatı çiftçilerinin imdadına Hızır gibi yetişmişti. Hemen kemerler, bentler kurulup kanallar açılacak, boru sistemleriyle su getirilecek, kupkuru bir çöl olan yeri cennete çevirecekti. Ardından da maden ve mineral kazılarının projeleri yetişecekti. Pitt'in yeraltı gezisinde keşfettiklerinden yararlanılacak, oraya bir turizm merkezi kurulacaktı. Dr. Shannon Kelsey yeniden Peru'ya davet edilmişti. Chachapoya kentlerindeki harabelerle ilgili kazıları sürdürmesini istiyorlardı. O nereye giderse, Miles Rodgers da peşindeydi.</p>

  <p class="block5">Rodgers, Pitt'in elini sıkarken, "Umarım yine karşılaşırız," dedi. Pitt sıcak bir sesle, "Obruklardan uzak durmaya söz verirsen," dedi.</p>

  <p class="block5">Rodgers güldü. "Emin olabilirsin." &lt;</p>

  <p class="block5">Pitt eğilip Shannon'un gözlerine baktı. O gözlerdeki kararlılık ve ataklık her zamandan parlaktı. "Hepinize iyilikler dilerim."</p>

  <p class="block5">Shannon onu, ömründe karşılaştığı erkekler arasında kontrol edemeyeceği tek kişi olarak görüyordu. Ona karşı açıklayamadığı sıcak duyguları vardı. Sırf Loren'i yine deli etmek için, Pitt'i uzun uzun öptü.</p>

  <p class="block5">"Şansın açık olsun, koca delikanlı. Beni unutma."</p>

  <p class="block5">Pitt kafasını salladı, "İstesem de unutamam," dedi.</p>

  <p class="block5">Shannon'la Miles kiraladıkları arabaya binip San Diego havaalanına doğru yola koyulduktan biraz sonra, bir NUMA helikopteri güneşten düşer gibi indi, Alhambra'nın güvertesine kondu. Pilot motoru boşa almış, ama kapatmamıştı. Kargo kapağından aşağıya atladı. Bir an çevresine bakındı, sonra Sandecker’i tanıyıp ona yürüdü. "Günaydın, Amiralim. Gitmeye hazır mısınız, yoksa motoru kapatayım mı?" "Kapatma," dedi Sandecker. "Benim NUMA yolcu jetimin durumu ne?" "Yuma Deniz Piyadeleri Hava İstasyonunda bekliyor, sizi ve diğerlerini alıp Washington'a uçuracak."</p>

  <p class="block5">"Tamam, binmeye hazırız." Sandecker, Pitt'e döndü. "Demek sen hastalık iznine çıkıyorsun, öyle mi?"</p>

  <p class="block5">"Loren'le ikimiz bir Amerikan Klasik Oto Kulübüne katılıp Arizona'dan geçerek gelmeyi düşünüyoruz."</p>

  <p class="block5">"Bir haftaya kadar bekliyorum ama." Sonra Loren'e döndü, onu yanağından öptü. "Sen Kongre üyesisin. Onun sana kötü davranmasına izin verme. Sağlam getir onu. Çalışmaya da hazır olsun."</p>

  <p class="block5">Loren gülümsedi. "Merak etmeyin, Amiralim. Seçmenlerim benim de işime sağlam dönmemi ister.".</p>

  <p class="block5">"Ya ben?" dedi Giordino. "Bana iyileşmem için izin süresi verilmiyor mu?" "Sen tekerlekli sandalyede oturabiliyorsan, masanın başında da oturabilirsin demektir." Sonra Sandecker gülümsedi. "Ha, Rudi'nin durumu farklı tabii. Onu bir aylığına Bermuda'ya göndersem diyorum."</p>

  <p class="block5">"Ne adam!" diye bağırdı Gunn. Gülmemek için kendini zor tutuyordu. Numaraydı tabii hepsi. Pitt'le Giordino, Sandecker'in oğulları gibiydi. Aralarında saygı eksikliği yansıtan hiçbir olay geçmezdi. Amiral ikisinin" de iyileşir iyileşmez zaten işlerinin başına koşacaklarını, kendisinden yönetebilecekleri bir okyanus projesi isteyeceklerini biliyordu.</p>

  <p class="block5">İki tayfa Giordino'yu kaldırıp helikoptere koydu. Uzattığı bacaklarına yer açabilmek için koltuklardan biri çıkarılmıştı.</p>

  <p class="block5">Pitt kapıdan içeriye uzandı, alçının ucundan dışarı çıkan parmaklardan birini gıdıkladı. "Bu helikopteri de bütün ötekiler gibi kaybetmemeye çalış," dedi. Giordino, "Dert mi?" diye cevap verdi. "Her benzin alışımda bunlardan da bir tane veriyorlar zaten."</p>

  <p class="block5">Gunn elini Pitt'in omzuna dayadı. "Çok keyifli geçti," dedi. "Yakında yine yapalım." Pitt ona dehşet dolu bir ifadeyle baktı. "Öleceğimi bilsem hayır." Sandecker, Pitt'i hafifçe kucakladı. Diğerlerinin motor gürültüsü yüzünden duyamayacağı bir sesle, "Sen dinlen, kendini kolla," dedi. "Ne zaman gelirsen o zaman görüşürüz." "Geç kalmam."</p>

  <p class="block5">Loren'le Pitt feribotun güvertesinde durmuş, kuzeye doğru yönelen helikoptere el sallıyorlardı. Sonra Pitt, Loren'e döndü. "Eh, bir biz kaldık." Loren'in yüzüne şakacı bir gülümseme yayıldı. "Çok açım. Mexicali'ye gidip güzel bir Meksika lokantası bulmaya ne dersin?"</p>

  <p class="block5">"Konuyu sen açınca aklıma geldi. Canım çok huevos rancheros istiyor." "Herhalde sürücü ben olmak zorundayım." Pitt elini kaldırdı. "Tek kolum hala sağlam."</p>

  <p class="block5">Loren duymamazlıktan geldi. Pitt güvertede duruyor, Loren, Pierce Arrow'u rampadan rıhtıma doğru ustalıkla götürürken onu yönlendiriyordu.</p>

  <p class="block5">Pitt dönüp feribota son bir kere baktı, keşke onu Panama Kanalı'ndan geçirip Potomac Nehrinden ta Washington'a kadar götürebilseydim, diye düşündü. Ama olacak şey değildi. Üzgün üzgün içini çekti. Tam Pierce Arrow'un yolcu koltuğuna biniyordu ki, bir araba gelip yanlarında durdu. İçinden Curtis Starger iniyordu. Onlara el salladı. "İyi ki siz gitmeden yetiştim. Dave Gaskill bunları mutlaka sana vermemi söyledi."</p>

  <p class="block5">Pitt'e kızılderili battaniyesine sarılmış bir şey uzattı. Pitt koca paketi iki eliyle alamayacağını anlayınca, çaresiz bakışlarını Loren'e çevirdi. Loren alıp battaniyeyi açtı. Sopa gibi ağaç dallarının ucuna boyanmış dört surat Pitt'e baktı. Alçak sesle, "Montoloların kutsal idolleri," dedi. "Nerede buldunuz bunları?" "Guaymas'da, Joseph Zolar'ın özel jetinin içinde." "Bu idollerin onun kirli ellerine düştüğünü tahmin etmiştim."</p>

  <p class="block5">"Bunların yanında bulduğumuz koleksiyon verilerine göre, kesinlikle Montoloların kayıp idolleri olduğu ortaya çıktı." "Montololar çok sevinecek."</p>

  <p class="block5">Starger çarpık bir gülümsemeyle ona baktı. "Herhalde senin götürüp teslim etmene güvenebiliriz."</p>

  <p class="block5">Pitt güldü, başıyla arkadaki karavanı gösterdi. "Şu arkaya tıktığımız altınlar kadar pahalı değil bunlar."</p>

  <p class="block5">Starger, Pitt'e, "Beni kandıramazsın," dermiş gibi baktı. "Çok komik. Altın eserlerin hepsi sayıldı, tamam."</p>

  <p class="block5">"Sınıra doğru giderken idolleri de Montololara teslim edeceğime söz veriyorum." "Dave Gaskill de, ben de, emindik zaten." "Zolarlar nasıl?" diye sordu Pitt.</p>

  <p class="block5">"Hapiste. Haklarında hırsızlıktan kaçakçılığa, cinayete kadar her türlü suçlama var. Herhalde duymak hoşuna gider, yargıç kefaletle serbest bırakmayı da reddetti. Ülkeden kaçarlar diye düşündü." "İyi iş çıkardınız."</p>

  <p class="block5">"Senin yardımın sayesinde, Pitt. Gümrük günün birinde sana bir yardımda bulunabilirse, yani kaçak mal sokmanın dışında demek istiyorum, hemen bizi ara." "Unutmayacağım. Sağol."</p>

  <p class="block5">Billy Yuma hayvanlarına bakıp gelmiş, atının üstünden eğerini alıyordu. Bir an durup o çıplak kaktüs manzarasına doğru baktı. Ta uzaklardan bir toz bulutu yaklaşıyordu. Galiba çok eski bir otomobildi gelen. Arkasında da karavan vardı. Her iki araç çok koyu, siyaha yakın bir laciverte boyanmıştı.</p>

  <p class="block5">Arabayla treyler gelip kendi evinin önünde durunca, Yuma'nın merakı daha da arttı. Ahırdan oraya doğru yürümeye başladığında, yolcu kapısı açıldı, Pitt göründü. Yuma onu, "Sıcak güneşler sana, dostum," diye karşıladı. Pitt de, "Sana da mavi gökler," diye karşılık verdi.</p>

  <p class="block5">Yuma, Pitt'in sağ elini kuvvetle sıktı. "Seni gördüğüme gerçekten çok sevindim. Karanlıklarda öldüğünü söylemişlerdi."</p>

  <p class="block5">"Neredeyse. Ama tam ölmedim." Pitt başıyla askıdaki kolunu gösterdi. "Dağa girip arkadaşlarımı kurtardığın için sana teşekkür etmek istiyorum."</p>

  <p class="block5">Sonra battaniyeye sarılı idolleri Yuma'ya uzattı. "Sana ve kabilene bir şey getirdim." Yuma battaniyenin üst ucunu hemen hemen şefkatle kaldırdı, dört ilahın yüzlerine birkaç saniye boyunca sessizce baktı. Gözlerine yaşlar doluyordu. "Halkımın ruhunu, rüyalarını, dinini geri getirdin. Artık çocuklarımız gerçek kadınlık ve erkeklik evresine geçebilecekler."</p>

  <p class="block5">"Bana dediklerine göre, bunu çalanların kulağına çocuk ağlaması gibi garip sesler geliyormuş."</p>

  <p class="block5">"Evlerine dönebilmek için ağlıyorlardı da ondan." "Kızılderililer hiç ağlamaz sanırdım."</p>

  <p class="block5">Yuma gülümsedi. Elinde tuttuğu şeyin neşesi sarmıştı onu. "Sakın inanma. Kimsenin görmesini istemeyiz, o kadar."</p>

  <p class="block5">Pitt, Loren'i Billy'nin karısı Polly’yle tanıştırdı. Polly yemeğe kalmaları için ısrar etti, hayır cevabını bir türlü kabul etmedi. Loren bu arada, Pitt'in huevos rancheros çok sevdiğini ağzından kaçırmış gibi yaptı, Polly de ona o yemekten, beş çiftlik işçisini doyuracak kadar hazırladı.</p>

  <p class="block5">Yemek sırasında Yumanın arkadaşlarıyla akrabaları da eve geldiler, idollere saygıyla baktılar. Erkekler Pitt'le el sıkıştı, kadınlar Loren'e küçük mendiller hediye ettiler. Çok duygulu bir sahneydi. Loren hiç utanmadan ağlamaya başlamıştı. Pitt'le Yuma aslında birbirine çok benzeyen insanlar olduklarını anlıyorlardı. İkisinin de uçarı hayalleri kalmamıştı. Pitt ona gülümsedi. "Senin dostun olmak bir onur, Billy." "Burada her zaman bir evin var."</p>

  <p class="block5">"Suyu yeryüzüne çıkardıklarında, ilk senin köyüne vermelerini sağlayacağım." Yuma boynundan deri şeride takılmış bir madalyon çıkarıp Pitt'e uzattı. "Sana dostunu hatırlatacak bir şey," dedi.</p>

  <p class="block5">Pitt alıp inceledi. Cerro el Capirote'deki Demonio del Muerfos'ın bakırdan yapılmışıydı. Turkuaz üzerine monte edilmişti. "Çok değerli. Alamam."</p>

  <p class="block5">Yuma başını sallıyordu. "İdollerimiz dönene kadar bunu takmaya yemin etmiştim. Şimdi döndüler. Artık senindir, uğur için tak." "Teşekkür ederim."</p>

  <p class="block5">Ometepek Vadisinden ayrılmadan önce Pitt, Loren'i alıp Patty Lou Cutting'in mezarına götürdü. Loren diz çöküp taşa yazılanları okudu.</p>

  <p class="block5">"Ne güzel sözler," dedi alçak sesle. "Bunun gerisinde bir de hikaye var mı?" "Kimse bilmiyor. Kızılderililer kızı buraya yabancı kimselerin geceyarısı gömdüğünü söylüyorlar."</p>

  <p class="block5">"Ne kadar da gençmiş. On yaşında."</p>

  <p class="block5">Pitt başıyla evetledi. "On yaşında biri için oldukça ıssız bir yerde yapayalnız yatıyor." "Washington'a dönünce bakalım kayıtlarda var mı!"</p>

  <p class="block5">Çölün yaban çiçekleri açmış, solmuştu. Loren küçük kıza dallardan bir çelenk yaptı, mezarın üzerine koydu. Orada durup çöle baktılar. Batmakta olan güneşin yarattığı renkler hırçın ve olağanüstüydü. Duru Kasım havası da manzaranın görkemini daha netleştiriyordu.</p>

  <p class="block5">Sonunda Loren, Pierce Arrow'u ana yola doğru sürerken, bütün köy onlara el sallamak üzere dizilmişti. Loren vites değiştirirken Pitt'e hüzünlü gözlerle baktı. "Sana garip gelebilir ama, bu küçük köy balayı geçirmek için ideal olabilir." "Sana evlenme teklif ettiğimi mi hatırlatmaya çalışıyorsun?" dedi Pitt. Uzanmış, onun direksiyona dayalı elini tutup sıkmıştı.</p>

  <p class="block5">"Senin bir çılgınlık anın olarak değerlendirip unutmaya hazırım." Pitt dönüp ona baktı. "Yani beni red mi ediyorsun?" "O kadar yıkılma. İkimizden biri aklını başında tutmak zorunda. Sen teklifini geri almayacak kadar inatçısın." . "Ben ciddiydim ama."</p>

  <p class="block5">Loren gözlerini yoldan ayırdı, ona sıcak bir gülümseme sundu. "Biliyorum. Ama gerçekleri kabullenmemiz gerek. Bizim sorunumuz, çok iyi dost olmamıza rağmen, birbirimize ihtiyacımız olmaması. Çevresi çitle' çevrili küçük bir evde, birlikte yaşıyor olsak, mobilyalar toz tutardı, çünkü ikimiz de hiç evde yokuz. Suyla yağ hiç karışır mı? Senin hayatın deniz, benimki Kongre. Aramızda asla yakın, sevgi dolu bir ilişki olamaz. Doğru değil mi?"</p>

  <p class="block5">"İyi savunuyorsun, onu inkar edemem."</p>

  <p class="block5">"Ben yine eskisi gibi sürdürmeyi öneriyorum. İtiraz var mı?"</p>

  <p class="block5">Pitt hemen cevap vermedi. Loren içinden, rahatladığını iyi saklıyor, diye düşündü.</p>

  <p class="block5">Pitt'in gözleri uzun süredir ön camın ilerilerine dikilmişti. "Biliyor musun, Milletvekili</p>

  <p class="block5">Smith?"</p>

  <p class="block5">"Neyi?"</p>

  <p class="block5">"Politikacı olarak, doğrusu son derece dürüst ve seksi bir kadınsın."</p>

  <p class="block5">Loren boğuk bir sesle "Sen de deniz mühendisi olarak, sevmesi çok kolay bir erkeksin," diye karşılık verdi.</p>

  <p class="block5">Pitt sinsi sinsi güldü, yeşil gözleri ışıldadı. "Washington'a ne kadar yolumuz var?" "Beş bin kilometre kadar. Neden?"</p>

  <p class="block5">Pitt kolunun askısını çıkarıp arka kanepeye savurdu, sonra onun omzuna sarıldı. "Bir düşünsene, beş bin kilometre boyunca, benim ne çok sevilebilir olduğumu anlama fırsatın var!" EK NOT</p>

  <p class="block5"><br /></p>

  <h2 class="block5">62</h2>

  <p class="block5">İN UMA merkezinde, Sandecker’in özel ofisinin dışındaki bekleme salonunda duvarlar hep amiralin zenginlerle ve ünlülerle çekilmiş fotoğraflarıyla kaplıydı. Bu kişilerin arasında beş ABD Başkanı, bir yığın askeri lider, devlet başkanı, kongre üyesi, seçkin bilimadamları, film yıldızları vardı. Hepsi fotoğraf makinesinin merceğine, şaşırtmayan gülücüklerle bakmışlardı.</p>

  <p class="block5">Hepsi basit, siyah çerçeveler içindeydi. Bir teki dışında. O resim tam orta yere asılmıştı ve çerçevesi altındandı.</p>

  <p class="block5">Bu resimde Sandecker, müthiş bir kazadan yeni çıkmışa benzeyen bir grup acayip insanın arasındaydı. Kısa boylu, kıvırcık saçlı bir adam, tekerlekli sandalyedeydi. Alçılı bacakları fotoğrafı çekene doğru uzanmıştı. Onun yanında duran ufak tefek adamın gözünde bağa çerçeveli gözlük vardı. Kafası sarılıp sarmalanmış, parmaklarındaki sargıların üstüne lastik kılıflar geçirilmişti. Üzerinde incecik, ufacık bir hastane gömleği vardı. Öbür yandaki şort ve askılı bluz giymiş güzel kadın, sanki kocalarından dayak yiyen kadınların sığındığı evden yeni kaçmış gibiydi. Onun yanında uzun boylu bir adam duruyordu. Alnında sargı vardı, tek kolu da askıya alınmıştı. Gözlerinde şeytanlara meydan okuyan bakışlarla, başını arkaya atmış, gülüyordu. Eğer amiralin ofisine alındığınızda, altın çerçeveli resimdeki garip tiplerle ilgili soru soracak olursanız, bir saat boyunca dinlemeye kendinizi hazırlasanız iyi edersiniz. Çünkü bu çok uzun bir hikayedir, Sandecker da Rio Pitt'e o adın nasıl verildiğini anlatmaya bayılır. SON</p>
</body>
</html>
