<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmiyor</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h2 class="calibre4">9</h2>

  <p class="block5">GİORDİNO çabalayarak ilerliyordu. Ağaçların 10 metre yukarısından uçmaktaydı, hızı da saatte ancak 144 kilometreydi. Yirmi yıllık helikopter aslında 100 kilometreyi çok daha iyi bir hızla uçabilirdi, ama Giordino dağlardan geçerken kalan benzinini tasarruf etmek amacıyla yavaşlamıştı. Bir dizi tepeyi daha aşarlarsa, denize kadar uzanan dümdüz ovanın üzerine geleceklerdi. Giordino üç dakikada bir benzin göstergelerine bakıyordu. İbreler kırmızıya fena halde yaklaşmıştı. Bakışları, altlarından kayıp geçen yeşil bitki örtüsüne döndü. Orman pek sıktı. Açıklık yerler iri kayalarla doluydu. Helikopteri mecburi inişe geçirmek için iyi bir yer değildi burası. Pitt topallayarak kargo bölümüne gitmiş, herkese can yelekleri dağıtmaya başlamıştı. Shannon da kalkıp onun peşinden gitti, yelekleri kararlı bir hareketle onun elinden alıp Rodgers’a verdi.</p>

  <p class="block5">"Sana düşmez," dedi Pitt'e. Onu oradaki bir koltuğa zorla oturttu. Sonra bir baş işaretiyle oyluğundaki kanlı sargıyı gösterdi. "Kıpırdamadan otur şurada." Hemen bir ilkyardım çantası buldu, Pitt'in karşısına çömeldi, stressiz bir hareketle kanlı saç bandını çözdü, yarayı temizledi, sekiz dikişi ustaca atıp derileri birleştirdi, ancak ondan sonra sardı.</p>

  <p class="block5">Pitt hayran hayran, "Usta işi," dedi. “Yardım meleği olabilirmişsin."</p>

  <p class="block5">"Şansın varmış da olmamışım." Shannon ilk yardım çantasının kapağını kapadı. "Kurşun ancak deriyi yarmış," dedi."</p>

  <p class="block5">"Peki, neden kendimi hastanedeymiş gibi hissediyorum?"</p>

  <p class="block5">Shannon gülümsedi. "Ben bir çiftlikte büyüdüm. Beş erkek kardeşim vardı. Hep yaralanmanın yeni ve ilginç yöntemlerini keşfeder dururlardı."</p>

  <p class="block5">"Nasıl oldu da arkeolojiye heveslendin?"</p>

  <p class="block5">"Buğday tarlamızın bir köşesinde kızılderililerden kalma bir mezar höyüğü vardı. Çevresini eşeler, ok başları arardım. Lisedeyken bir kitap özeti ödevi için, Hopwell Kızılderili kültürüyle ilgili güney Ohio'daki mezar höyükleri hakkında bir kitap buldum. İlham geldi, çiftlikteki höyüğü kazmaya başladım. Birkaç kap kaçak ve dört iskelet bulunca, bu iş tutku haline geldi. Profesyonel bir kazı değildi yaptığım tabii. Doğru dürüst kazı yapmayı üniversitede öğrendim. O ara orta And yöresi kültürlerine hayran oldum, o konuda uzmanlaşmaya karar verdim." Pitt ona bir an sessizce baktı. "Doktor Miller'i ilk ne zaman tanıdın?"</p>

  <p class="block5">"Altı yıl kadar önce, doktoram üzerinde çalışırken bir ara görmüştüm. Kolombiya-Ekvator sınırından orta Şili bölgesine kadar yaklaşık beş kilometre giden bir İnka otoyol şebekesi konusunda verdiği konferansta rastlamıştım ona. Ne kadar derin bir çalışma yaptığını görünce, And kültürleri konusuna daha bir odaklanmıştım. Buralara gelmeye de ilk o zaman başladım."</p>

  <p class="block5">"O halde onu pek de iyi tanımıyorsun, öyle mi?" diye sordu Pitt.</p>

  <p class="block5">Shannon başını iki yana salladı. "Çoğu arkeologlar gibi biz de kendi sevdiğimiz projelere gömülü durumdaydık. Arasıra mektuplaşır, bilgi alışverişi yapardık. Altı ay kadar önce onu bu projeye ben davet ettim. Peru üniversite öğrencilerinden gönüllü katılanlara nezaret etmesini istedim. O sırada o da bir projeyi bitirmiş, yenisine başlamak üzereydi. Kabul etti. Ardından buraya beş hafta erken gelmeyi, hazırlıklara başlamayı, Peru hükümetinden gerekli izni alıp teçhizat ve malzemeyi toparlamayı önerdi. Juan Chaco'yla ikisi yakın işbirliği yaptılar." "Sen buraya geldiğinde doktorda herhangi bir farklılık dikkatini çekti mi?" Shannon'un gözlerinde garip bir ifade belirdi. "Ne tuhaf bir soru!" Pitt, "Yani görünüşü, hareket ediş biçimi açısından," diye direndi. Shannon bir an düşündükten sonra "Phoenix'den bu yana sakal bırakmış, yedi sekiz kilo vermiş, ama şimdi düşünüyorum da, güneş gözlüğünü hiç çıkarmadı..." "Sesinde bir değişiklik?"</p>

  <p class="block5">Genç kadın omuz silkti. "Belki biraz daha tok. Nezle oldu sandım." "Yüzük takıp takmadığına dikkat etmiş miydin? Kocaman amber bir yüzük?" Shannon'un gözleri kısıldı. "İçinde primitif bir karınca bulunan altmış milyon yıllık sarı amberi mi diyorsun? Doktor çok gurur duyardı o yüzükten. İnka yol şebekesi araştırması sırasında takıyordu, hatırlıyorum. Ama kutsal kuyu için geldiğimizde elinde yoktu. Neden takmadığını sordum, zayıflayınca parmağına bol geldiğini, o yüzden, kaybetmemek için takmadığını söyledi. Küçülttürecekmiş, evde bırakmış. Sen nerede biliyorsun Doktor'un yüzüğünü?"</p>

  <p class="block5">Pitt, kuyunun dibinde cesedin parmağından aldığı yüzüğü kendisi takmış, taşını da çevirip içe getirmişti. Hemen parmağından çıkardı, tek kelime söylemeden Shannon'a uzattı.</p>

  <p class="block5">Shannon yüzüğü alıp, yuvarlak pencereden gelen ışığa tuttu, kehribarın ortasındaki minik böceğe şaşkın bakışlarla baktı. "Bunu nere...?" Sesi sönüp yok oldu. "Kendini Doktor diye tanıtan adam onu öldürmüş, yerini almış. Sizler de onu kabullendiniz, çünkü kabullenmemek için bir neden yoktu. Böyle bir oyun oynanabileceği aklınıza bile gelmedi. Katilin yaptığı tek yanlış, Doktoru öldürdükten sonra obruğa atarken yüzüğü parmağından almayı unutmuş olması."</p>

  <p class="block5">"Yani sen bana, Doktor daha ben Amerika'dan yola çıkmadan öldürüldü diyorsun, öyle mi?" Shannon iyice afallamıştı.</p>

  <p class="block5">"Buradaki kamp yerine gelişinden bir iki gün sonra" diye açıkladı Pitt. "Cesedin durumuna bakılırsa, bir aydan fazladır suda."</p>

  <p class="block5">"Miles'la benim cesedi görmemiş olmamız garip."</p>

  <p class="block5">"O kadar da garip değil. Siz dosdoğru yan tünelin önüne indiniz ve hemen içeriye emildiniz. Ben karşı taraftan dibe indim, bir arama turu yapma fırsatı buldum, akıntı beni yakalayana kadar bir süre oralarda iki yeni ceset var mı diye bakındım. İki kişi yerine, Doktor'un kalıntısını buldum. On altıncı yüzyıldan kalma bir İspanyol askerin kemiklerine ek olarak."</p>

  <p class="block5">"Demek Doktor gerçekten öldürüldü." Shannon'un yüzüne bir dehşet ifadesi gelmişti. "Juan Chaco bunu kesinlikle biliyor olmalı, çünkü projemizin bağlantı görevlisi oydu. Biz gelmeden önce Doktorla birlikte çalışmaya başlamıştı. Acaba onun da bu pis işe karışmış olması mümkün mü?"</p>

  <p class="block5">Pitt başıyla evetledi. "Gırtlağına kadar. Sen tarihi eser kaçakçısı olsan, kendine paravan olarak, uluslararası saygınlığı olan bir arkeoloji uzmanı ve hükümet yetkilisinden daha iyisini bulabilir miydin?" "O zaman Doktorun yerine geçen sahtekar kimdi?"</p>

  <p class="block5">"Solpemachaco’nun bir başka adamı. Yetenekli bir artist. Ölme numarasını, Amaru'nun da yardımıyla, ustaca yapmış. Belki de örgütün en üst adamlarından biridir, ellerini kirletmekten de yüksünmeyen bir kişiliğe sahiptir. Hiçbir zaman bilemeyiz." "Eğer Doktoru öldürdüyse, aşmalı onu," dedi Shannon. Ela gözleri öfkeyle tutuşuyordu. "En azından, Juan Chaco'yu Peru mahkemelerinin kucağına atabileceğimiz kesin ..." Pitt birden gerginleşti, pilot kabinine dönüp, "Ne oluyor?" diye seslendi. Giordino helikopteri dik bir dönüşe geçirmişti.</p>

  <p class="block5">"Bir sezgi," dedi Giordino. "Kuyruğumuzu bir kontrol etmek için üç yüz altmış çizmek istedim. Bereket versin böyle titreşimlere duyarlıyım. Yalnız değilmişiz." Pitt kendini itip ayağa kalktı, pilot kabinine yürüdü, tek bacağına daha çok ağırlık vererek yardımcı pilot yerine oturdu. "Haydutlar mı, yoksa iyi adamlar mı?" diye sordu.</p>

  <p class="block5">"Tapınakta bizi basan dostlarımız, senin Chiclayo numaranı yutmamışlar." Giordino ellerini kontrollerden çekmeksizin başıyla ön camın sol tarafını gösterdi. Bir helikopter doğudaki yüksek dağları aşmaktaydı.</p>

  <p class="block5">Pitt, "Sen benzin tasarruf etmek için hızı düşürürken onlar da rotamızı tahmin edip peşimizden yetişmiş olmalılar," diye akıl yürüttü.</p>

  <p class="block5">Giordino, "Havadan havaya roketlerin yüklenebileceği bir yerleri yok," diye gözlemde bulundu. "Bizi tüfeklerle vurmak zorundalar ..."</p>

  <p class="block5">Tam o anda, arkalarındaki helikopterin açık duran ön yolcu kapısında alevler ve dumanlar belirdi, bir roket gökte uçtu, Giordino'nun helikopterinin burnuna öyle yakın geçti ki, Pitt'le Giordino pencereden uzansalar ona dokunabileceklerini sandılar. "Yanlış," dedi Pitt. "Kırk milimetrelik roketatar rampası var. Tapınakta kullandıklarının aynısı."</p>

  <p class="block5">Giordino birden helikopterini yükseltti, onlara hedef şaşırtmaya çalıştı. "Tüfeğini kap, bu adamları oyala. Ben kıyıdaki şu bulutlara ulaşıncaya kadar."</p>

  <p class="block5">Pitt motor sesini bastırmak için bağırarak, "Yapamam," dedi. "Tüfeği attım, Colt'um da boş. Bu uçakta silahı olan var mı?"</p>

  <p class="block5">Giordino bir yandan yeni bir manevraya girişirken, bir yandan da başını evet anlamında hafifçe salladı. "Ötekileri bilmem ama benimki kabin dibindeki dolabın içinde" Pitt koltuğunun kolunda asılı duran telsiz kulaklığını kapıp kafasına geçirdi, sonra yerinden kalktı, pilot kabini kapısının iki yanına tutunup, dik dönüş sırasında düşmemeye çalıştı. Kulaklığın fişini dolabın hemen yanındaki prize takarken Giordino'ya seslendi. "Sen de kulaklık tak ki savunmamızı koordine edebilelim." Giordino cevap veremedi. O anda sol pedala yüklenmiş, uçağa yassı dönüş yaptırmaktaydı. O iş bitince, kulaklığını takma fırsatını ancak buldu. Yüzünü buruşturup yeni bir roketten daha kurtuldu, bu seferki helikopterin karnının bir metre altından geçti, alçak bir tepenin yamacında patlayıp turuncu alevler kustu. Pitt uzanabildiği her yere tutuna tutuna, sendeleyerek yolcu kapısına yürüdü, kilidi açıp kanadı yana kaydırdı. Shannon'un yüzünde kaygı ve korku vardı. Elinde kargo ipiyle emekleyerek geldi, ipin bir ucunu Pitt'in beline bağlayıp düğümledi. Pitt de bu arada Perulu pilotları vurabilmek için Giordino'nun tüfeğine uzandı. Shannon ipin öbür ucunu da kapı yanındaki düşey çubuğa bağlamıştı.</p>

  <p class="block5">"Artık düşmezsin," diye bağırıyordu. Pitt gülümsedi. "Seni hak edecek ne iyilik yapmışım!" Yüzükoyun yere yatıp tüfekle kapının dışına doğru nişan aldı. "Ben hazırım, Al. İyi görüş sağla bana."</p>

  <p class="block5">Giordino helikopteri çevirip Pitt'e uygun mevkii sağlamaya, onu diğer helikopterin kör tarafına getirmeye çalışıyordu. Her iki helikopterin yolcu kapıları aynı tarafta olduğu için, Perulu pilot da aynı sorunla karşı karşıyaydı. Nişancısının işini kolaylaştırmak için arkadaki deniz kabuğu tipi kapıyı da açabilirdi, ama o zaman hızı yavaşlar, helikopterin kontrolü zorlaşırdı. Eski zamanın pervaneli uçaklarında olduğu gibi, bu iki helikopterin pilotları da avantajlı konum yakalama çabasındaydılar. Göklerde bu taşıtları yapanların aklına bile gelmemiş akrobasilere kalkışıyorlardı.</p>

  <p class="block5">Giordino içinden, bu pilot işini iyi biliyor diye düşündü. Profesyonel bir saygı duymuştu hasmına. Kendi silahları zaten diğer helikopterdekinden azdı. Kedi karşısındaki fare gibi hissediyordu Giordino kendini. Gözleri önündeki göstergelerden hasmına döndü, sonra yine ön cama baktı. Bir ağaca toslamak iyi olmazdı. Levyeyi itip tepedeki pervane kanatlarına komut verdi, nemli havayı daha bir hızla itmelerini sağladı. Helikopter birden yukarıya f ırlarken, diğer pilot da aynı şeyi yaptı. Ama o sırada Giordino burunu aşağıya kıvırdı, ayağıyla sağ pedala yüklendi, hız artırdı, helikopteri yan yatırıp Pitt'e nefis bir görüş sundu.</p>

  <p class="block5">"Haydi!" diye haykırdı mikrofona. Pitt pilot kabinindeki adamlara nişan almak yerine, rotor altındaki motor yuvasına nişan alıp tetiği çekti. İki patlama duyuldu, ardından sessizlik oldu.</p>

  <p class="block5">"Ne var?" diye bağırdı Giordino. "Ateş sesi kesildi. Ben tam kale çizgisinin karşısına geliyorum, sen de topu elinden mi düşürüyorsun?"</p>

  <p class="block5">Pitt, "Bu tüfekte iki kurşun varmış!" diye aksilendi. "Onu Amaru'nun bir adamından aldığımda, açıp da fişekleri saymaya zamanım olmadı."</p>

  <p class="block5">Pitt öfkeden kudurarak şarjörü çekti, boş olduğunu gördü. Rodgers'la şaşkın öğrencilere, "İçinizde tabancası olan var mı?" diye seslendi.</p>

  <p class="block5">Rodgers güvenlik kemerini sımsıkı bağlamış, vücudunu kasmış, Giordino'nun akrobasileri sırasında fazla sarsılmamak için önlem almıştı. İki elini açarak, "Uçağa koşarken onları bıraktık," dedi.</p>

  <p class="block5">O sırada roketin biri iskele tarafındaki pencereden girdi, alev kusarak uçup öbür yandan çıktı, ne patladı, ne de kimseye bir zarar verdi. Zırhlı taşıtlara ya da sağlam sığmak duvarlarına çarpınca patlamak üzere programlanmış olduğu için ince alüminyumdan ve plastikten, etkilenmemişti. Pitt içinden, bunlardan bir tanesi türbinlere çarptığı anda hapı yuttuk, diye düşündü. Kabinin içinde çaresiz bakışlarla bakınırken, herkesin kemerleri açmış, yere yatmış olduğunu gördü. Sanki çadır bezi, tanklar yıkan o kırk milimetrelik roketi durdurabilirmiş gibi. Çılgınca çırpman uçak onu kapı kenarına çarptırdığında küfretti. Pitt boş tüfeği açık kapıdan fırlatıp atarken, Shannon onun yüzündeki öfke ve umutsuzluğu gördü. Ama yine de ona güveni hiç sarsılmamıştı. Şu yirmi dört saat içinde onu iyice tanımıştı artık. Yenilgiyi kabullenecek biri değildi o. Pitt onun bakışını gördü, büsbütün kızdı. "Ne yapmamı bekliyorsun?" diye sordu. "Boşluğa atılıp kafalarına baltayla mı vurayım? Ya da belki taş atarsam giderler..." Pitt birden sustu, gözleri cankurtaran sallarına döndü, yüzünde vahşi bir gülümseme belirdi. "Al, duyuyor musun mu beni?"</p>

  <p class="block5">Giordino gergin bir sesle, "Telefon görüşmeleri yapamayacak kadar meşgulüm," dedi. "Bu antikayı yan yatır, onların tam tepesinden geç."</p>

  <p class="block5">"Ne planlıyorsan çabuk yap, yoksa ya bir roket yiyeceğiz ya da benzin bitecek." Pitt yine eski neşeli kişiliğine dönmüştü. "Yoğun istek üzerine, Mandrake Pitt yine ölüme meydan okuyan numarasıyla karşınızda," dedi. Sallardan birini yere bağlayan kayışların tokalarını açtı. Parlak turuncu salın üzerinde, "Yirmi Kişilik" diye yazıyor, ağırlığı da 45 kiloyu geçiyordu. Pitt beline Shannon'un bağladığı ipe asılarak kapıdan sarktı. Ayakları ve kolları iki yana açıktı. Şişmemiş salı omzuna kaldırmış, bekliyordu. Giordino yorulmaya başlamıştı. Helikopterleri yalnızca havada tutmak bile tam bir konsantrasyon isterdi, çünkü birbiriyle hiç ilişkisi olmayan çok çeşitli güçler devreye giriyordu. Genel kurala göre pilotlar, solo uçuşları bir saatten uzun sürdürmezlerdi. Bir saat doldu mu, yardımcı pilota devrederlerdi. Giordino ise bir buçuk saattir o kontrollerin başındaydı, üstelik otuz altı saattir de uyumamıştı. Bu son akrobasiler enerjisini hepten tüketiyordu. Bir yandan hedef olmaktan kaçınırken, bir yandan da Pitt'in istediğini yapabilmek için altı dakika boyunca uğraştı. Bu süre Pitt'e yüzyıl gibi geldi.</p>

  <p class="block5">O sırada diğer helikopter, Giordino'nun savunmasız pilot kabininin hemen üzerinden geçti. Bir an için, Perulu pilotu çok net görebilmişti. Savaş miğferinin içindeki yüzü sanki ikiye yarılmıştı, dişleri parlıyordu. Adam elini de salladı. Giordino öfkeyle, "İtoğlu gülüyor bana!" diye parladı. Pitt haykırdı. "Ne diyorsun?"</p>

  <p class="block5">"Orospu çocukları bu işi komik buluyor!" Giordino'nun sesi hırçındı. Ne yapması gerektiğini biliyordu. Düşman pilotun uçuş tekniğinde belli belirsiz fark edilen bir eğilim sezmişti. Sola yatarken hiç kararsızlığı yoktu, ama sağa yatarken bir saniyenin pek küçük bir parçası kadar geç kalıyordu. Giordino sola gidecekmiş gibi yapıp birden burnunu havaya dikti ve sağa kaçtı. Öbür pilot ilk hareket anında sola kaymayı başarmış, ama Giordino'nun vahşi tırmanışına ve ters tarafa kaçışma tepkisi biraz geç gelmişti. Daha o uyum sağlayamadan Giordino dönüp öbür helikopterin üzerinde yerini buldu.</p>

  <p class="block5">Pitt'in aradığı fırsat göz açıp kapayana kadar gelmişti, ama zamanlama çok önemliydi. Salı iki eliyle kafasının üzerine kolaylıkla kaldırdı, Peru helikopteri altından geçerken kapıdan savurdu. Turuncu denk, bowling topu hızıyla düşüp, dönmekte olan pervane kanatlarının birine, uçtan iki metre içerde bir noktada çarptı. Kanat metalik kıymıklar halinde parçalandı, santrifüj gücüyle dışarıya doğru saçıldı. Denge bozulunca diğer dört pervane giderek titreşimli dönmeye başladılar, sonunda rotor yuvasından fırlayıp ufacık parçalar halinde dağıldılar.</p>

  <p class="block5">Koca helikopter bir an havada asılı gibi durdu, sonra daireler çizerek burun aşağı, saatte 190 kilometrelik bir hızla düşmeye başladı. Pitt kapıdan sarkmış, bakıyordu. Sanki hipnotize olmuştu. Peru helikopteri alçak tepelerin birine, doruğun birkaç metre aşağısına çarptı. Pırıltılı metal parçacıkları ağaçlara uçarken Pitt hala bakıyordu. Yaralı kuş sonunda sağa devrilip öylece kalmıştı. Eğri büğrü bir maden topağıydı artık. Derken kocaman bir alev topu içinde görünmez oldu, ardından da çevresini kara dumanlar bürüdü.</p>

  <p class="block5">Giordino levyeleri ayarlayıp duman sütununun çevresinde ağır bir dönüş yaptı, ama o da, Pitt de, aşağıda bir hayat belirtisi görmediler. Giordino, "Herhalde uçan bir aracın bir sal tarafından düşürülmesi tarihte ilk defa yer alıyordur," dedi. "Uyarlama işte." Pitt tatlı tatlı gülerek dönüp Shannon'u, Rodgers’ı, alkışlayıp duran öğrencileri selamladı. "Uyarlama," dedi yine. Sonra ekledi. "Yaman uçuştu, Al. Sen olmasan, şu anda hiçbirimiz soluk alıp veremezdik." Giordino helikopterin burnunu bir kere daha batıya çevirip hızı benzin tasarrufu amacıyla düşürürken, "Tabii öyle, tabii öyle," dedi.</p>

  <p class="block5">Pitt yolcu kapısını kapadı, kilitledi, Shannon'un beline bağladığı ipi çözüp pilot kabinine döndü. "Benzin durumumuz ne?" "Benzin mi? Ne benzini ?"</p>

  <p class="block5">Pitt onun omzunun üzerinden baktığında, göstergelerde kırmızı uyarı ışıklarının yanıp sönmekte olduğunu gördü. Arkadaşının yüzündeki o büyük yorgunluk ifadesini de görebiliyordu. "Biraz dinlen de ben devralayım."</p>

  <p class="block5">"Bu kuşu buraya kadar getirdim. Depolar tam boşalmadan ne kadar gidebilirsek gideyim bari."</p>

  <p class="block5">Pitt tartışmak için soluk ziyan etmedi. Giordino’nun hep koruyabildiği o sakinliğine, buz dağı gibi sağlamlığına şaşar dururdu zaten. Dünyanın dört bucağını arasa, bu İtalyan gibi bir arkadaş daha bulamazdı. "Peki, sen indir. Ben şuraya oturup rüzgar arkadan essin diye dua ediyorum."</p>

  <p class="block5">Birkaç dakika sonra kıyı çizgisini aşıp deniz üzerinde uçmaya başladılar. Küçük bir koyda, yemyeşil çimenleri, kocaman yüzme havuzu, beyaz kumlu plajı olan bir tatil beldesi görünüyordu. Güneş banyosu yapan turistler alçaktan uçak helikoptere bakıp el salladılar. Pitt'in de yapacak başka işi olmadığından, o da onlara el salladı. Kalkıp kargo bölümüne yürüdü, Rodgers'a yaklaştı. "Ağırlık atmak zorundayız," dedi. "Sağ kalmak için gereken can yelekleriyle öbür salın dışında, ne varsa atalım. Fazla giysiler, aletler, her türlü donanım, koltuklar... Yere vidalanmamış ne varsa." Herkes yardım etti, buldukları her şey elden ele geçirilip Pitt'e uzatıldı, o da onları yolcu kapısından sulara fırlattı. Kabin bomboş kalınca, helikopter hemen hemen 136 kilo hafiflemişti. Pitt kapıyı kapamadan önce arkaya doğru baktı. Neyse, onları izleyen uçak ya da helikopter yoktu. Aslında Perulu pilotun telsiz mesajı verdiğinden, onları gördüğü yeri bildirip Chiclayo paravan mı yok ettiğinden emindi. Ama Solpemachaco'nun düşen helikopteri daha on dakika öğrenemeyeceği kanısındaydı. Sonunda durumu anlayıp Peru Hava Kuvvetlerinin bir jetini kaldırsalar bile iş işten geçmiş olacaktı. Silahsız bir Amerikan araştırma gemisine saldırmak, ABD hükümetiyle Peru arasında ciddi diplomatik patırtı koparır, gelişmeye çalışan bir Güney Amerika Cumhuriyeti böyle bir şeyi kolay kolay göze alamazdı. Solpemachaco el altından yüklü rüşvet vermedikçe, hiçbir bürokratın ya da askeri komutanın böyle bir işe kalkışmayacağını varsaymak zorundaydı Pitt.</p>

  <p class="block5">Topallayarak ön tarafa döndü, yardımcı pilot koltuğuna oturdu, telsiz mikrofonunu eline aldı. Artık her türlü tedbiri elden bırakmıştı. Verici düğmesine bastı. Ses dalgalarını denetleyen Solpemachaco ajanlarının canı cehenneme diye düşünüyordu.</p>

  <p class="block5">"NUMA, Deep Fathom'u arıyor. Konuş benimle, Stucky."</p>

  <p class="block5">"Alıyorum NUMA. Burası Deep Fathom. Pozisyonunuz ne?"</p>

  <p class="block5">"Aaa, gözlerin ne kadar büyümüş, sesin de ne kadar değişmiş, Büyükanne!"</p>

  <p class="block5">"Tekrar et, NUMA."</p>

  <p class="block5">Pitt güldü. "Çocukken masal da okumamış!" dedi, dönüp Giordino'ya baktı. "Karşımızda esprili bir sunucu var," dedi.</p>

  <p class="block5">Giordino sesinde alaycı bir tonla, "Bence ona pozisyonumuzu versen iyi edersin," diye söylendi.</p>

  <p class="block5">"Hakkın var." Pitt, mikrofona döndü. "Deep Fathom, burası NUMA. Pozisyonumuz Sihirli Hisar'ın hemen güneyi, yağmur ormanıyla Karaip Korsanlarının tam arası." Araya giren Perulu bir askerin sesi duyuldu. "Lütfen pozisyonunuzu tekrar edin." Stucky'nin tanıdık sesi hemen onu izledi. "Ne bu böyle? Disneyland için radyo reklamı mı?"</p>

  <p class="block5">"Vay vay, gerçekten uyandı. Cevabın neden o kadar gecikti, Stucky?" "Ben ikinci kişiliğimin ne dediğini dinliyordum. Siz Chiclayo'ya iniş yaptınız mı?" Pitt, "Yolda oyalandık, dosdoğru yuvaya dönmeye karar verdik," dedi. "Kaptan yakınlarda mı?"</p>

  <p class="block5">"Köprüde, Kaptan Bligh'cılık oynuyor, hız rekoru kırmak için milleti kırbaçlıyor. Bir mil daha artırırsak motorumuz çatlayacak."</p>

  <p class="block5">"Sizi gözle göremiyoruz. Siz bizi radarda buldunuz mu?"</p>

  <p class="block5">"Olumlu," dedi Stucky. "Burnunuzu iki yedi ikiye çevirin. O zaman rotalarımız karşılıklı olur."</p>

  <p class="block5">Giordino, "Rotayı iki yedi iki'ye çevirdim," diye onayladı. Pitt, Stucky'ye, "Randevuya ne kadar var?" diye sordu. "Kaptan altmış kilometre kadar diyor."</p>

  <p class="block5">"Neredeyse gözle görebileceğiz onları." Pitt, Giordino'ya dönmüştü. "Ne diyorsun?" Giordino hüzünlü gözlerle, bir benzin göstergelerine, bir ön paneldeki saate bakıyordu. Saat sabahın 10.47'siydi. Sahte Doktor Miller'in imdat çağrısına koştuklarından bu yana geçen kısacık sürede bu kadar çok şey olduğuna inanamıyordu. Şu bir günün ömründen üç yıl eksilttiğinden emindi.</p>

  <p class="block5">Sonunda, "Benzinin son damlasını kullanıyorum ve kaplumbağa hızıyla uçuyorum," dedi.</p>

  <p class="block5">"Kıyıdan esen rüzgar da yardımcı oluyor. Sanırım on beş yirmi dakika daha böyle gidebiliriz. Ha senin tahminin, ha benim tahminim."</p>

  <p class="block5">Pitt, "Umarım göstergeler biraz abartıyordur," dedi. "Alo, Stucky?"</p>

  <p class="block5">"Buradayım."</p>

  <p class="block5">"Sudan kurtarma hazırlığı yapsanız iyi olur. Tüm belirtiler ıslak inişe işaret ediyor." "Kaptana ileteyim. Düşerken beni uyarın." "İlk sana haber vereceğiz." "İyi şanslar."</p>

  <p class="block5">Helikopter kabarıp inen dalgalar üzerinde ilerliyordu. Pitt'le Giordino pek az konuşmaktaydılar. Kulakları türbinlerden gelen sesteydi. Sanki o sesin birdenbire kesilmesini bekliyorlardı. Benzin uyarı zili pilot kabininde çınlayınca, içgüdüsel olarak gerginleştiler.</p>

  <p class="block5">"Rezervler bitti," dedi Pitt. "Artık dumanlarıyla uçuyoruz."</p>

  <p class="block5">Başını eğdi, helikopterin karnının on metre aşağısındaki kobalt mavisi dalgalara baktı. Deniz oldukça sakin sayılırdı. Dalgaların dipten tepeye boyları bir metreden az gibiydi. Suyun sıcak ve davetkâr bir hali vardı. Gücü kesip inmek o kadar da zor olmazdı. Bu antik Mi-8 en azından altmış saniye yüzerdi suyun üzerinde... Tabii eğer Giordino iniş sırasında dikişlerini attırmazsa.</p>

  <p class="block5">Pitt, Shannon'a seslenip onu pilot kabinine çağırdı. Shannon kapıda belirdi, ona baktı, hafif gülümsedi. "Geminiz gözüktü mü?" diye sordu.</p>

  <p class="block5">"Ufkun hemen ötesinde herhalde. Ama bu benzinle ona kavuşamayız. Herkese söyle, su inişine hazırlansınlar."</p>

  <p class="block5">Shannon alaycı bir sesle, "Demek gerçekten yolun bundan sonrasını yüzerek gideceğiz," dedi.</p>

  <p class="block5">"O bir teknik gereklilik. Rodgers salı yolcu kapısına yanaştırsam, biz iner inmez suya atmaya hazır olsun. Hem ona söyle, şişirme ipini sal kapıdan çıktıktan sonra çeksin. Ben şahsen ayaklarımın ıslanmasından hoşlanmam." Giordino parmağıyla karşıyı gösterdi. "Deep Fathom. "</p>

  <p class="block5">Pitt gözlerini kısıp baktığında, ufukta minicik bir benek gördü. Telsiz mikrofonuna, "Gözüktünüz, Stucky," dedi.</p>

  <p class="block5">Stucky, "Partiye buyurun," diye karşılık verdi. "Barı şerefinize biraz erken açtık." "Tanrı korusun. Bence amiral bu öneriye hiç sevinmez."</p>

  <p class="block5">Patronları, yani Ulusal Sualtı ve Denizcilik Kurumu baş yöneticisi Amiral James Sandecker bir kural koymuştu. NUMA gemilerinde tüm alkollü içkiler yasaktı. Sandecker vejetaryendi, sağlıklı yaşam manyağıydı, böyle yapmakla yanında çalışanların ömrünü uzattığı inanandaydı. Bin dokuz yüz yirmilerdeki içki yasağı günlerinde olduğu gibi, yabancı limanlardan gemiye yüklenip duran içki kasaları tabii bu kuraldan hiç etkilenmezdi.</p>

  <p class="block5">Stucky, "Yoksa sağlıklı bir kadeh Ovaltine mi yeğlersin?" dedi. "Ancak içine havuç suyu ve yonca filizleri katarsan." Giordino sohbet sesiyle, "Motor şu anda durdu," dedi. Pitt’in gözleri ön panele döndü. Türbin göstergelerinde ibreler eski yerlerine dönüp hareketsizleşiyordu. Shannon'a baktı. "Herkese söyle, suya geminin sancak tarafı değecek."</p>

  <p class="block5">Shannon'un kafası karışmış gibiydi. "Neden dümdüz inmiyoruz?"</p>

  <p class="block5">"Karın üstü inersek pervane kanatları suya değdiğinde gövdeyle aynı hizadayken parçalanır. Uçan parçacıklar kabinin derisinden kolaylıkla girer. Özellikle de pilot kabinine. Pilotumuzun kafasına saplanır. Yan inersek, parçalanan kanatlar bizden uzağa doğru saçılır."</p>

  <p class="block5">"Neden sancak tarafı?"</p>

  <p class="block5">Pitt bezgin bir sesle, "Şimdi tebeşirimle kara tahtam yok," dedi. "Demek ki mutlu öleceksin. Bu da pervane kanatlarının dönüş yönüyle ilgili. Tabii çıkış kapısının iskele tarafında olmasının da rolü var."</p>

  <p class="block5">Shannon anlamış gibi başını salladı, yüzü parladı. "Tamam," dedi. Pitt devam ediyordu. "Suya değer değmez, öğrenciler hemen kapıdan f ırlasın. Şu tekne batmadan. Şimdi yerine dön, tokanı bağla." Giordino'nun omzuna bir şaplak indirdi. "Daha biraz gücü varken indir," dedi, bu arada kendi tokasını da taktı. Giordino'nun inatlaşmaya niyeti yoktu. Motorun son gücü kaybolmadan levyeyi çekti. Helikopter ileri doğru hareketini suların 3 metre yukarısındayken kaybedip yavaşça sancak tarafına eğildi. Pervane kanatları suya çarptığı anda toz olup dağıldı, gövde çırpıntılı dalgalara gebe bir albatros kuşu gibi otururken uçtu gitti. Sarsıntı hızlı giden bir arabanın yoldaki bir çukura rastlaması gibi olmuştu. Giordino tek motoru da kapadı, Mi-8 Hip-C'nin sularda sarhoş gibi yüzmekte olduğunu görünce keyiflendi.</p>

  <p class="block5">"Yol buraya kadar!" diye bağırdı Pitt. "Herkes hemen dışarı!" Dalgaların gövdeye çarpışı, motorun ve pervanenin sesinden sonra hoş bir değişiklikti. Rodgers'ın açtığı yolcu kapısından giren tuzlu hava kabini doldururken, Rodgers salı dışarı fırlatmıştı bile. Şişirme kordonunu gereğinden erken çekmemek için de özen göstermişti. Salın dışarı çıktıktan sonra bir fısss sesiyle şişmeye başladığını duyunca sevindi. Birkaç saniye sonra sal, helikopterin yanıbaşında sallanıp duruyordu, ipi de Rodgers’ın elindeydi: "Haydi, atlayın!" diye bağırdı Rodgers. Perulu arkeoloji öğrencileri kapıdan birer birer sala atladılar. Pitt güvenlik kemerini çözüp çabucak arka kabine geçti. Shannon'la Rodgers boşaltım işini iyi yönetiyorlardı. Üç öğrenci kalmıştı. Diğerleri şimdiden saldaydı. Helikopterin durumuna şöyle bir bakmak, bu durumun uzun süremeyeceğini anlamaya yetiyordu. Deniz kabuğu kapılar çarpma etkisiyle bükülmüş, aralıklardan sular içeriye sızmaya başlamıştı. Gövdenin tabanı şimdiden arkaya doğru bükülüyor, dalgalar yolcu kapısının alt kısmından da girmeye başlıyordu.</p>

  <p class="block5">"Fazla zamanımız yok," deyip, Shannon'un sala inmesine yardım etti, ardından Rodgers indi. Pitt, Giordino'ya döndü. "Sıra sende Al."</p>

  <p class="block5">Giordino buna yanaşmadı. "Deniz geleneğine göre, önce yaralılar," dedi." Pitt itiraz edemeden, Giordino onu ittiği gibi kapıdan aşağıya attı. Kendisi atlarken sular bileklerine yükselmişti. Salın küreklerini yuvalardan çıkarıp kendilerini helikopterden uzaklaştırdıklarında, kuyruk sulara gömülüyordu. Birden sular yolcu kapısından içeriye doldu, helikopter acımasız denizde geriye doğru devrildi. Gargara gibi bir ses ve sularda birkaç küçük kıpırtı çıkararak yok olduğunda, en son kaybolan da parçalanmış pervanesi oldu. Güdük uçlar dalgaların etkisiyle hala dönüyor, sanki helikopter kendi gücüyle denizin tabanına iniyormuş gibi gözüküyordu. Sonunda sular içini doldurdu, o da kendine denizin dibinde son kere bir iniş yeri buldu. Hiç kimse konuşmadı. Helikopterin batışı hepsini üzmüş gibiydi. Sanki kişisel bir kayba uğramışlardı. Pitt'le Giordino, su üstünde çok rahattılar. Ötekiler kendilerini uçsuz bucaksız denizin üzerinde bulunca, içleri korkunç bir boşluk duygusuyla, bir çaresizlik korkusuyla dolmuştu. Sulardan hemen başgösteren bir köpek balığı kuyruğu çevrelerinde daire çizmeye başladığında, ikinci duygu daha da güçlendi. Giordino, Pitt'e, "Hep senin suçun," diye takıldı. "Senin bacağından gelen kan kokusu çekti onu buraya."</p>

  <p class="block5">Pitt saydam sulara baktı, balık salın altından geçerken ince gövdeyi inceledi, yatay geçiş sırasında dengeyi sağlayan kafasına, uçaklardaki kanat ışıkları gibi iki uca yerleşmiş gözlerine baktı. "Çekiçkafa," dedi. "Boyu iki metreden fazla değil. Onu görmezden geleceğim."</p>

  <p class="block5">Shannon ürperip Pitt'e biraz sokuldu, koluna sarıldı. "Ya salı ısırır da bizi batırırsa?" Pitt omuz silkti. "Köpek balıkları salları pek iştah verici bulmaz." Giordino, "Arkadaşlarını da yemeğe davet etmiş," dedi, parmağıyla yeni beliren iki kuyruğu gösterdi.</p>

  <p class="block5">Pitt genç öğrenciler arasında panik başlayacağını seziyordu. Salın tabanına rahatça uzandı, ayaklarını kaldırıp kenara dayadı, gözlerini yumdu. "Sakin bir denizde, sıcak güneş altında uyumak gibisi yoktur," dedi. "Semi gelince beni uyandırın."</p>

  <p class="block5">Shannon ona inanmaz bakışlarla bakıyordu. "Deli herhalde," dedi.</p>

  <p class="block5">Giordino, Pitt'in planını anlamış, hemen uymuştu. "İki deli var o halde," dedi, Pitt'e katıldı.</p>

  <p class="block5">Kimse nasıl tepki göstereceğini bilemiyordu. Saldaki her çift göz, uyuyormuş gibi görünen NUMA uzmanlarından ayrılıp bir kere daha köpek balıklarına döndü. Dakikalar uzayıp saatler gibi gözükürken, panik yavaşça son buldu, yalnızca tedirginlik kaldı. Yemek öncesi partisine daha başka köpek balıkları da gelmişti. Ama Deep Fathom görününce bütün yüreklere yeniden umut doldu. Burnu, suları köpürte köpürte geliyordu. NUMA'nın emektar oşinografi gemisinin bu kadar hız yapabileceğini gemidekilerden hiçbiri bilmezdi. Aşağıdaki motor dairesinde, yapılı ve göbekli bir adam olan baş makinist August Burley iki koca dizelin arasındaki balkona çıkıp rpm göstergelerinin ibrelerine dikkatle bakmıştı. Kırmızıdaydı ibreler. Kulak kabartıp metalden bir işaret geliyor mu diye de dinlemişti. Köprüde Kaptan Frank Stewart dürbününü kaldırdı, masmavi denizdeki turuncu beneğe baktı.</p>

  <p class="block5">Dümenciye, "Motorları geri vitese takmadan, yarım i hız üstlerine varacağız," dedi.</p>

  <p class="block5">Sarışın, atkuyruklu genç, "Durdurup sürüklenerek t yaklaşmak istemiyor musunuz, Kaptan?" diye sordu.</p>

  <p class="block5">"Çevrelerini bir köpek balığı sürüsü sarmış," dedi II Stewart. "Öyle tedbirlerle zaman kaybedemeyiz." Bir adım atıp geminin hoparlör sistemini açtı. "Sala sancak tarafından yanaşacağız. Herkes onları gemiye almaya hazırlansın."</p>

  <p class="block5">Yaman bir denizcilik başarısı oldu. Stewart gemiyi salın iki metre ötesinde durdurdu.</p>

  <p class="block5">Görevlilerden birkaçı aşağıya bakıp el salladılar, seslenerek aşağıdakileri selamladılar,</p>

  <p class="block5">Biniş merdiveni sarkıtıldı, bir görevli de alt platformda, elinde tekne kancasıyla yerini aldı. Sopayı uzattığında, Giordino yakaladı, sal platformun hemen yanına yanaştı.</p>

  <p class="block5">Köpek balıkları unutulmuştu. Herkes gülümsüyor, gülüyordu. Rehine alındıkları andan buy ana en az dört kere ölümden dönmüşlerdi. Shannon araştırma gemisinin koca gövdesine baktı, sonra gözlerinde zeki bir pırıltıyla Pitt'e döndü.</p>

  <p class="block5">"Bize dört yıldızlı otel ve diriltici bir banyo vadetmiştin. Paslı bir hurda değil."</p>

  <p class="block5">Pitt güldü. "Gülün adına ne desen yine güldür. Fırtına çıktı mı, her liman iyidir. Sen de benim şık odamı paylaşırsın. Kibar olduğum için sana alt yatağı veririm ben çilemi üstte çekerim. Jakuzi de veririm. "</p>

  <p class="block5">Shannon gülerek bakıyordu ona. "Çok şeyi varsaymaya hazırsın bakıyorum," dedi.</p>

  <p class="block5">Pitt rahatlamıştı. Saldakilerin merdiveni birer birer tırmanışına babaca bir ilgiyle bakıyordu. Shannon şeytan gibi sırıtarak mırıldandı. "Tamam, razı oldum. Sen üst yatağa geç, ben alttakine."Dedi.</p>

  <p class="softbreak"></p>

  <h2 class="block5" id="sigil_toc_id_3"><br /></h2>

  <h2 class="block5" id="sigil_toc_id_3">10</h2>

  <p class="block5">JUAN Chaco'nun dünyası yıkılmış, toz olup çevresine yığılmıştı. Viracocha Vadisi'ndeki fiyasko, hayalinde canlandırabileceği her şeyden kötü olmuştu. Bir kere, kardeşi ilk öldürülen kişiydi. Tarihi eser kaçakçılığı operasyonu mahvolmuştu. Amerikalı arkeolog Shannon Kelsey'le üniversite öğrencileri olup biteni basına ve yetkililere anlattığı an, Juan'ı Bakanlıktan kovar, üstelik de rezil ederlerdi. Daha da beteri, belki tutuklarlardı bile. Ülkesinin tarihi mirasını satmaya kalkıştı diye. Uzun süre hapis yatabilirdi.</p>

  <p class="block5">Chachapoya'daki karavanın yanıbaşında, küçük uçağın inişini seyrederken kaygılar içindeydi. Siyah, üzeri yazısız, dokuz kişilik uçak önce havada bir tur atmış, sonra pilotu onu yumuşacık indirmeyi başarmıştı.</p>

  <p class="block5">İçinden koca sakallı, kirli bir şortla haki bir gömlek giymiş, kan lekeleri içinde bir adam indi. Sağına soluna hiç bakmadı. Yüzündeki ifade ters ve ciddiydi. Chaco'ya selam bile vermeden yanından geçti, karavana girdi. Chaco köpek gibi onu izledi. Cyrus Sarason, yani Doktor Steven Miller rolüne çıkan adam, Chaco'nun masa başındaki yerine oturdu, buz gibi bakışlarla baktı. "Duydun mu?" Chaco başını sallamakla yetindi. Sarason'un gömleğindeki kan lekesini sormadı bile. Bunun sahte kurşun yarasından kalma olduğunu biliyordu. "Kardeşimin subaylarından tam rapor geldi," dedi.</p>

  <p class="block5">"O halde Doktor Kelsey'le öğrencilerin elimizden kaçtığını, bir Amerikan oşinografik araştırma gemisi tarafından kurtarıldığını da biliyorsundur." "Evet, o fiyaskonun farkındayım."</p>

  <p class="block5">"Kardeşine üzüldüm" dedi Sarason. Ama sesinde duygu yoktu.</p>

  <p class="block5">Chaco, "Öldüğüne inanamıyorum," diye mırıldandı. O da duygularını belli etmiyordu.</p>

  <p class="block5">"Mümkün değilmiş gibi geliyor. Arkeologları ortadan kaldırmak kolay iş olmalıydı."</p>

  <p class="block5">"Sizinkilerin işi yüzüne gözüne bulaştırdığını söylemek, durumu azımsamak olur," dedi</p>

  <p class="block5">Sarason. "NUMA'nın o iki dalgıcı tehlikeli demiştim size."</p>

  <p class="block5">"Ama kardeşim bir ordunun organize direnişini beklemiyordu."</p>

  <p class="block5">Sarason buz gibi bir sesle, "Tek kişilik bir ordu," dedi. "Ben olup biteni saklandığım mezardan seyrettim. Tapınağın tepesindeki bir tek nişancı, kardeşini ve subaylarını öldürüp senin beceriksiz paralı askerleri oyalarken, arkadaşı pilotları hakladı, helikopteri ele geçirdi. Kardeşin aşırı güveninin ve aptallığının bedelini pahalı ödedi."</p>

  <p class="block5">Chaco şaşkın bir sesle, "İki dalgıçla çocuk yaşta bir arkeologlar grubu, eğitim almış bir güvenlik kuvvetini nasıl alt eder?" diye söylendi.</p>

  <p class="block5">"O sorunun cevabını bilseydik, öteki helikopteri nasıl düşürdüklerini de anlardık." Chaco, Sarason'a bakıyordu. "Hala durdurabiliriz onları," dedi. "Çıkar onu kafandan. Resmi bir ABD gemisini içindekilerle birlikte batırıp da felaketi daha beter hale getirmek istemem. Olanlar oldu artık. Lima'daki kaynaklarıma göre, durum baştan sona, Miller'in öldürülmesi de dahil olmak üzere, Cumhurbaşkanı Fujimori'nin ofisine Dr. Kelsey tarafından bildirilmiş. Gemiye çıkar çıkmaz yapmış o işi. Akşam olmadan radyo ve televizyonlar haberi tüm ülkeye duyurur. Operasyonumuzun Chachapoya ucu battı gitti."</p>

  <p class="block5">"Eserleri vadiden hala çıkarabiliriz." Chaco'nun kardeşini kaybetmesi açgözlülüğünü köreltmiş değildi.</p>

  <p class="block5">Sarason başıyla evetledi. "O konuda senden öndeyim. Salak kardeşinin roket saldırısından kurtulan parçaları alacak ekip yola çıktı bile. Çabalarımıza karşılık elimizde birkaç parça bir şey kalması bile bir mucize."</p>

  <p class="block5">"Ölüler Kenti'nde Drake'in quipu'suyla ilgili bir ipucu bulma ihtimalimiz de hayli yüksek bence."</p>

  <p class="block5">"Drake'in guipu'su!" Sarason bu sözleri tekrarlarken gözlerine dalgın bakışlar gelmişti. Sonra omuz silkti. "Örgütümüz o hazineyle ilgili olarak başka bir iz sürmeye başladı bile, " dedi.</p>

  <p class="block5">"Amaru ne durumda? Sağ mı?"</p>

  <p class="block5">"Ne yazık ki sağ. Ömrünün geri kalanı boyunca hadım artık." "Çok yazık. Sadık adamdı."</p>

  <p class="block5">Sarason alaycı bir sesle, "En çok parayı kim verirse, ona sadık," dedi. "Tupac Amaru sosyopatik bir katil. Ona Miller'i kaçırıp operasyonun sonuna kadar bir yere kapat dedim, hemen kafasına bir el ateş edip onu o lanet olası obruğa attı. Kuduz köpek gibi beyni var."</p>

  <p class="block5">Chaco yavaşça, "Yine de işe yarayabilir," dedi. "Nasıl?"</p>

  <p class="block5">"Eğer onu tanıyorsam, kendisini bu hale getirenlerden öç almaya ahdedecektir. Onu Doktor Kelsey'le bu Pitt denen dalgıcın üstüne salarsak, uluslararası gümrük soruşturmacıları ikisini de muhbir olarak kullanamaz."</p>

  <p class="block5">"Onun gibi bir deliyi ortaya salarsak kendimizi tehlikeye atmış oluruz. Ama bu önerini yine de aklımın bir köşesinde tutacağım."</p>

  <p class="block5">Chaco devam etti. "Solpemachaco'nun benimle ilgili planları ne? Burada bittim ben artık. Vatandaşlarım tarihi eserler konusunda güvenlerine ihanet ettiğimi öğrendiğine göre, ömrümün sonuna kadar bizim leş gibi cezaevlerinde yatacağım demektir."</p>

  <p class="block5">"Tabii öyle," diye omuz silkti Sarason. "Kaynaklarım yerel polise senin tutuklanman için emir verildiğini de söylüyor. Bir saate kalmaz burada olurlar." Chaco, Sarason'a uzun uzun baktı, sonra konuştu. "Ben bilimadamıyım, azılı bir suçlu değilim. Uzun sorgulara, işkencelere dayanamam. Ağzımdan neler kaçacağı belli olmaz." Sarason bu örtülü tehdit karşısında gülümsemesini zor tuttu. "Senin gibi değerli birini kaybetmeyi zaten göze alamayız," dedi. "Uzmanlığın ve And kültürleri konusundaki bilgin kimseden geri kalmaz. Panama'daki koleksiyon depomuzun yöneticiliğine getirilmen için hazırlık yapılıyor. Güney Amerika'da kazılar yöneten akademik kurum pozuna girip oranın yerel huagueroslarından satın aldığımız eserleri tanımlar, kataloglar, onarım operasyonunu yönetirsin."</p>

  <p class="block5">Chaco'nun yüzünde kurt gibi bir ifade belirdi. "İltifat sayarım. Tabii ki kabul ediyorum. Bu kadar önemli bir görevin geliri de herhalde iyidir." "Eserlerin New York ve Avrupa açık artırma salonlarında getirdiği paranın yüzde ikisini alacaksın."</p>

  <p class="block5">Chaco aslında Solpemachaco'nun tüm sırlarını bilemeyecek kadar alt düzeylerdeydi, ama örgütü tanıyor, karının çok büyük olduğunu biliyordu. "Ülkeden kaçmak için yardıma ihtiyacım olacak," dedi.</p>

  <p class="block5">"Kaygılanma. Benimle geliyorsun." Başıyla pencereden siyah uçağı gösterdi. Üçer kanatlı pervaneleri yavaş yavaş dönmekteydi. "Şu uçak bizi dört saatte Kolombiya’nın başkenti Bogota'ya atabilir."</p>

  <p class="block5">Juan Chaco bu şansına inanamıyordu. Bir dakika önce kendi hükümetini kazıkladığı için rezil olup hapislere düşme tehlikesiyle burun burunayken, şimdi çok zengin bir adam olma yolundaydı. Kardeşinin acısı hızla diniyordu. Zaten ana bir kardeştiler, birbirlerine pek de yakın değildiler. Sarason sabırlı sabırlı beklerken, Chaco çabucak birkaç parça eşya kapıp valizine koydu, sonra ikisi birlikte uçağa doğru yürüdüler. Juan Chaco, Bogota'yı görecek kadar yaşamadı. Ekvator yakınlarındaki kuş uçmaz, kervan geçmez bir yerde, patates tarlalarında çalışmakta olan köylüler bir ara gökte garip bir uğultu duyup başlarını kaldırdılar, 500 metre yukardaki uçağı gördüler. Derken uçaktan düşmekte olan adam da bir korkulu rüya gibi belirdi. Zavallının sağ olduğu bile fark ediliyordu. Bacaklarıyla havayı tekmeliyor, inişini yavaşlatabilecekmiş gibi pençeleriyle bir yerlere sarılmaya çabalıyordu.</p>

  <p class="block5">Chaco bir mercan yuvasına, orada otlayan ineğin iki metre ötesinde bir yere çarptı, hayvanı fena halde şaşırttı. Çiftçiler koşup geldiler, toprağa yarım metre saplanmış cesede baktılar. Basit ve cahil insanlar oldukları için, 60 kilometre ötedeki en yakın polis karakoluna adam yollamaya kalkışmadılar. Gökden düşen esrarengiz adamın kalıntılarını alıp, eski kilisenin yanıbaşındaki mezara gömdüler. Tanımadıkları için ona yas tutmadılar, ama onu kuşaklar boyunca bir efsane haline getirdiler. Shannon havluyu başına türban gibi sarmıştı. Kaptanın kamarasında nefis bir sıcak banyo yapmıştı. Saçları hala ıslaktı. Elinde şarap kadehi ve Pitt'in büyük bir nezaketle gemi mutfağından yollattığı tavuklu sandviçle banyoya girmeden önce, Perulu kız öğrencilerin girmesine izin vermişti. Teni pırıl pırıl parlıyor, lavantalı sabun kokuyordu. Derisinin gözeneklerine, tırnaklarının dibine sinmiş orman çamurları gitmişti artık. Gemideki adamlardan nispeten ufak tefek olan biri ona tulumunu ödünç vermiş, kadrodaki tek kadın olan bir deniz jeologu da gardrobunda ne var ne yoksa Perulu kızlara dağıtmıştı. Shannon giyinme işini bitirdiği anda, üstünden çıkardığı mayoyla kirli bluzu hemen çöpe attı. Unutmak istediği anılar gizliydi onlarda. Saçlarını kurutup fırçaladıktan sonra Kaptanın traş losyonundan çalıp biraz süründü. Acaba erkekler neden duştan sonra talk pudrası kullanmıyor, diye merak etti. Tam saçını örüyordu ki, Pitt kapıyı vurdu. Bir süre birbirlerine bakıp öylece durdular, sonra kendilerini tutamayıp gülmeye başladılar.</p>

  <p class="block5">Shannon, "Seni neredeyse tanıyamıyordum," dedi. Pitt de banyo yapmış, traş olmuş, üstüne parlak çiçekli bir Hawaii gömleğiyle bej bir pantolon giymişti. Shannon'a göre, pek de olağanüstü yakışıklı bir erkek sayılmazdı, ama o çekiciliği, yüzünde var olan kusurları örtüyordu. Dayanmak zordu o çekiciliğe. Shannon'dan daha bile yanıktı. Siyah, dalgalı saçları, o yemyeşil gözlerine çok yakışıyordu.</p>

  <p class="block5">Tatlı bir gülümsemeyle, "Aynı insanlar değiliz sanki" dedi. "Yemekten önce gemiyi bir dolaştırayım mı?"</p>

  <p class="block5">"Çok hoş olur." Sonra Pitt'i ölçüyormuş gibi süzdü. "Senin kamarada yatacağım sanıyordum. Oysa bakıyorum, kaptan cömertlik edip bana kendi kamarasını vermiş." Pitt omuzlarını kaldırdı. "Tombala şansı herhalde." "Sen sahtekarın birisin, Dirk Pitt. Aslında öyle sülük, değilsin, ama öyle görünmeye çalışıyorsun."</p>

  <p class="block5">"Ben her zaman için insanlar arasında yakınlığın yavaş yavaş gelişmesine inanmışımdır." Shannon birden kendini pek tedirgin hissetti. O delici gözler sanki zihnini okuyordu. Shannon'un hayatında başka birinin var olduğunu sezmiş gibiydi Pitt. Shannon zorla gülümsedi, kolunu onunkine doladı. "Nereden başlıyoruz?" dedi. "Gemiyi dolaşmaktan söz ediyorsun herhalde." "Başka neden olacak?" Deep Fathom en modern yapıma sahip bilimsel bir çalışma gemisiydi, öyle olduğunu da gösteriyordu. Resmi türü "Süper Sismik Gemi"ydi. Esas olarak okyanus derinliklerine ilişkin jeofizik araştırmalar için yapılmıştı, ama daha pek çok su altı faaliyetini de üstlenebiliyordu. Kıçta ve iki yanda göze çarpan dev vinçleri, su altında her şeyi yapabilecek biçimde ayarlanabiliyor, maden kazılarından dipte kurtarma, insanlı-insansız derin dalışlar ve daha bir yığın işlevi görebiliyordu. Geminin gövdesi NUMA'nın geleneksel turkuaz rengine boyanmıştı. Üst kesimler beyaz, vinçler koyu maviydi. Burundan kıça kadar boyu bir futbol alanı kadar vardı. Kamaralarında otuz beş bilimadamı ve yirmi tayfa kalıyordu. Dıştan bakıldığında pek belli olmasa da, içi en lüks yolcu gemileri gibi döşenmişti. Amiral Sandecker, pek az bürokratta bulunan büyük bir ileri görüşlülük göstermişti. Adamlarına iyi davranılırsa, daha iyi performans vereceklerini anlıyor, Deep Fathom da onun bu inancını yansıtıyordu. Yemek salonu kaliteli bir restoran gibiydi, mutfaktan da nefis bir aşçı sorumluydu.</p>

  <p class="block5">Pitt, Shannon'u seyir köprüsüne götürdü. Eliyle kocaman odayı göstererek, "Beyin merkezimiz," dedi. Her tarafta dijital cihazlar, bilgisayarlar, video monitörleri vardı. Hepsi geniş pencerelerin altındaki uzun konsollara yerleştirilmişti. "Gemide hemen her şey buradan kontrol edilir. Yalnız derin deniz cihazları dışında. Onları özel tasarımlanmış elektronik kompartımanlarından kontrol ederler." Shannon pırıl pırıl kromajlara, monitörlerdeki renkli görüntülere, çevredeki denizin görünüşüne baktı. Fütüristik video salonları kadar etkileyici bir yerdi. "Dümen nerede?" diye sordu.</p>

  <p class="block5">"Eski model yuvarlak dümenler Queen Mary gemisiyle birlikte gitti artık," dedi Pitt. Gemiyi otomatik olarak kontrol eden konsolu gösterdi. Orada levyelerin, uzaktan kumanda ünitelerinin bulunduğu bir panel vardı. "Seyir artık bilgisayarlarla yönetiliyor. Kaptan bu gemiyi sesli emirlerle bile götürebilir."</p>

  <p class="block5">"Eski eserlere dönük bir insan olarak, gemilerin bu kadar ilerlediğinin farkında bile değildim."</p>

  <p class="block5">"Deniz bilimi ve teknolojisi kırk yıl kadar üvey evlat muamelesi gördükten sonra, sonunda hükümet ve özel sektör bu işin önemini anladı. Geleceğin sanayilerinden biri de bu."</p>

  <p class="block5">"Peru sularında neler yaptığınızı hiç tam olarak anlatmamıştın." "Denizleri yoklayıp yeni ilaçlar arıyorduk," dedi Pitt.</p>

  <p class="block5">"Yani akşam yatarken iki plankton yut, sabah uyanınca bana telefon et, türünden ilaçlar mı?"</p>

  <p class="block5">Pitt başıyla evetleyip gülümsedi. "Doktorun bir gün böyle bir ilaç önermesi de olmayacak şey değil."</p>

  <p class="block5">"Demek yeni ilaç arama işi artık su altına indi."</p>

  <p class="block5">"O şart. Kara organizmalarının yüzde yetmişi bulundu ve işleme alındı artık. Hastalıkları iyileştirecek ilaç oldular. Aspirinle kinin ağaç kabuklarından yapılıyor. Yılan zehirinden kurbağa salgılarına, domuz lenf bezlerine kadar her şey ilaç bileşimlerine konuyor. Ama denizlerin derinliklerinde yaşayan canlılarla mikroorganizmalar henüz yararlanılmamış bir kaynak. Belki birçok hastalığın çaresi de onlarda yatıyordur. Buna nezle de, kanser de, AİDS de dahil olabilir."</p>

  <p class="block5">"Ama herhalde gidip bir tekne dolusu mikrop getirmekten, bunları laboratuar da işleyip eczanelerde sattırmaktan söz etmiyorsun."</p>

  <p class="block5">"O da senin sandığın kadar uzak değil. Bir damla suda yaşayan yüz kadar organizmanın herhangi birinin kültürü yapılabilir, hasat edilebilir, ilaçlara sokulabilir. Denizanaları, brizoan denilen bir omurgasız hayvan, bazı tür süngerler, hatta mercanlardan bazıları, halen anti-kanser ilaç olarak geliştiriliyor, kimisi iltihaplara iyi geldiği için artrit ağrılarına karşı deneniyor, bazıları da organ naklinden sonra vücudun yeni organı reddetmesini engelleyecek gibi görünüyor. Bir balıktan izole edilen bir kimyasal maddenin deneme sonuçları, dirençli veremle savaşmakta işe yarayabilecek." "Bu harika ilaçları okyanusun neresinde arıyorsunuz?" diye sordu Shannon. "Daha çok, magmanın yükseldiği, sızıp deniz tabanına yayıldığı bacaların çevresinde arıyoruz. Deniz suyuyla ilk temas ettiği yerde. Böyle yerlere, su altı sıcak su kaynakları diyebilirsin. Çok geniş alanlara yayılmış çeşitli mineral yatakları var. Bakır, çinko, demir... Ayrıca bol su içeren hidrojen sülfit. İnanmayacaksın ama çok geniş dev midye kolonileri, kocaman çubuk biçiminde kurtlar ve bakteriler hala şeker sentezi yapmak için kükürt bileşimleri kullanıyor, o karanlık ve toksik ortamda o sayede yaşayabiliyorlar. Bizim topladığımız bu inanılmaz deniz canlıları, Amerika'daki laboratuvar testleri ve klinik deneyler için."</p>

  <p class="block5">"Bu harika tedaviler üzerinde çalışan bilimadamları kalabalık mı?"</p>

  <p class="block5">Pitt başını iki yana sallıyordu. "Bütün dünyada belki elli, altmış kişi. Deniz tıp araştırmaları henüz yeni başlıyor." "İlaçları piyasada ne zaman görebileceğiz?"</p>

  <p class="block5">"Bu işin resmi formaliteleri akıl durdurucudur. Doktorlar daha on yıl o ilaçları reçetelerine yazamaz."</p>

  <p class="block5">Shannon monitörlerin önünden yürüdü. "Çok etkileyici görünüyor," dedi. "İkinci görevimiz de her gittiğimiz yerde deniz tabanının haritasını çıkarmak." "Monitörler ne gösteriyor?"</p>

  <p class="block5">"Şu anda deniz dibindeki türlü formasyonlara bakıyorsun," dedi Pitt. "Bu bizim uzun menzilli, düşük rezolüsyonlu, yandan taramalı sonar sistemimiz. Elli kilometrelik alan içinde her şeyi üç boyutlu ve renkli olarak gösterebilir."</p>

  <p class="block5">Shannon ekranda, denizin binlerce metre dibindeki uçurumlara, dağlara bakıyordu. "Suyun altındaki toprakları bu kadar net görebileceğimi hiç bilmezdim," dedi. "Uçak penceresinden Kayalık Dağları'na bakar gibi bir şey."</p>

  <p class="block5">"Bilgisayar devreye girince daha da netleştirir." "Yedi denizin romantizmi," diye mırıldandı Shannon. "Sizler yenidünyaları haritalamış olan o kâşifler gibisiniz." t Pitt güldü. "Yüksek teknoloji, romantikliği bir anda silip süpürür," dedi. Köprüden indiler, Pitt ona geminin laboratuvarlarını gösterdi. Bir grup kimyager ve deniz biyologu, bir düzine kadar cam deponun başında uğraşıyordu. Depolardaki sularda yüzlerce minik canlı vardı. Adamlar bilgisayarların verilerini incelemekte, mikroorganizmaları mikroskoplarla izlemekteydiler.</p>

  <p class="block5">Pitt, "Dipten çıkarıldıktan sonra, yeni ilaç arama işinin ilk adımları burada atılır," dedi. Shannon, "Bütün bunlarda senin rolün ne?" diye sordu.</p>

  <p class="block5">"Al Giordino'yla ben, iyi görünen organizma bölgelerinde robotik deniz dibi taşıtlarını çalıştırıyoruz. İyi bir yer bulduğumuza inandığımız zaman, kabinle dalıp örnek topluyoruz."</p>

  <p class="block5">Shannon içini çekti. "Senin alanın benimkinden çok daha egzotik."</p>

  <p class="block5">Pitt başını yine iki yana sallıyordu. "Aynı kanıda değilim. Atalarımızın kökenlerine bakmak da egzotik bir şey. Geçmişi hiç çekici bulmayacaksak, o zaman neden milyonlarca insan eski Mısır'a, Roma'ya, Atina'ya her yıl gidip tavaf ediyor? Gettysburg ve Waterloo savaş alanlarını neden adım adım geziyoruz, neden Normandiya kumsallarına kayaların tepesinden bakıp duruyoruz? Çünkü kendimizi görebilmek için tarihe bakmak zorundayız."</p>

  <p class="block5">Shannon sessizleşmişti. Hiç pişmanlık duymadan adam öldürüşünü seyrettiği bir insandan, bir derece soğukluk bekliyordu. Oysa sözlerinin derinliği de, düşüncesini ifade edişindeki rahatlık da şaşırtmıştı onu.</p>

  <p class="block5">Pitt denizlerden, batık gemilerden, kayıp hazinelerden söz etti ona. Çözüm bekleyen arkeolojik esrarengizliklere değindi. Bu sohbette karşılıklı paylaşılan bir zevk vardı, ama aralarındaki o tanımlanmaz boşluk da hala hissediliyordu. Nedense ikisi de birbirlerine doğru çekildiklerini pek hissetmiyorlardı.</p>

  <p class="block5">Güverteye çıkmış, parmaklığa dayanmış, Deep Fathom'un coşturduğu beyaz köpüklere bakıyorlardı. O sırada Frank Stewart belirdi.</p>

  <p class="block5">Kelimeleri yuvarlayan bir Alabama aksanıyla, "Resmi mesaj," dedi. "Perulu gençlerle Doktor Kelsey'i Lima'nın limanı Callao'ya götürmemiz emrediliyor."</p>

  <p class="block5">"Amiral Sandecker’le mı konuştun?" diye sordu Pitt.</p>

  <p class="block5">Stewart başını iki yana salladı. "Operasyonlar yönetmeni Rudi Gunn'la."</p>

  <p class="block5">"Onları indirdikten sonra herhalde hemen limandan ayrılıp araştırmalarımıza dönüyoruz, öyle mi?"</p>

  <p class="block5">"Tayfalarla ben öyle yapıyoruz. Senin ve Al'ın kutsal kuyuya dönüp Doktor Miller' in cesedini çıkarmanız emrediliyor."</p>

  <p class="block5">Pitt, Stewart'in yüzüne, sanki ruh doktoruymuş da, bir delinin sorununu teşhis etmeye çalışıyormuş gibi bakıyordu. "Neden biz? Neden Peru polisi çıkarmıyor?" Stewart omuz silkti. "Ben itirazımı yaptım, toplama operasyonu için ikinizin şart olduğunuzu söyledim, ama Gunn sizin yerinize NUMA araştırma laboratuvarından iki kişiyi yola çıkardığını söyledi. Başka da bir şey söylemedi."</p>

  <p class="block5">Pitt elini güvertede boş duran helikopter iniş yerine doğru salladı. "Rudi'ye Aile beni yerlilerin pek sevmediğini, ayrıca uçan taşıtımızın da taze bittiğini söyledin mi?" "Öncekini söylemedim," diye sırıttı Stewart. "Sonrakini söyledim. Amerikan Büyükelçiliği yetkilileri Lima'dan bir ticari helikopter kiralayabilmen için hazırlık yapıyorlar."</p>

  <p class="block5">"Fransız restoranına gidip fıstık ezmeli sandviç ısmarlamak kadar saçma bir şey bu!" "Şikayetin varsa Gunn'a söyle. Bizi Callao limanında karşıladığı zaman." Pitt'in gözleri kısıldı. "Sandecker'in sağ kolu olan adam Washington'dan kalkıp altı bin beş yüz kilometre uçuyor, bir ceset çıkarılmasına nezaret ediyor, öyle mi? Nedir bu işin püf noktası?"</p>

  <p class="block5">Stewart, "Besbelli bu iş göründüğü kadar basit değil," dedi. Sonra dönüp Shannon'a baktı. "Gunn size de David Gaskill diye birinden mesaj aktardı. Adını hatırlayacakmışsınız, öyle dedi."</p>

  <p class="block5">Shannon bir an düşünceli gözlerle güverteye baktı. "Evet, hatırlıyorum. ABD Gümrüğünün bir gizli ajanıdır. Eski eser kaçakçılığı konusunda uzmandır." Stewart sözünü sürdürdü. "Gaskill'in size söylemek istediği şu: Tiapollo'nun Altın Zırhını Chicago'da bir özel koleksiyoncunun evine kadar izleyebilmiş olduğunu sanıyormuş."</p>

  <p class="block5">Shannon'un yüreği bir takla atar gibi oldu. Parmaklığa sarılan ellerinde eklemleri bembeyaz kesildi.</p>

  <p class="block5">"İyi haber mi?" diye sordu Pitt.</p>

  <p class="block5">Shannon ağzını açtı, ama sesi çıkmadı. Afallamış bir hali vardı. Pitt kolunu onun beline sarıp destek oldu. "İyi misin?"</p>

  <p class="block5">Shannon'un saygı dolu sesi, "Tiapollo'nun Altın Zırhı," diye mırıldandı. "1922 yılında Seville'deki Museo Nacional de Antropologia'nın soyulması sırasında kaybolmuştu. Hangi arkeolog olsa, onu incelemek için emekli maaşından vazgeçer."</p>

  <p class="block5">Stewart, "Onu o kadar özel kılan şey nedir?" diye sordu.</p>

  <p class="block5">"Tarihsel önemi nedeniyle Güney Amerika'dan çıkan en değerli eser sayılır." Shannon trans halinde gibiydi. "O altın zırh, Naymlap adlı Chachapoya generalinin mumyası üzerindeydi. Tepesinden ayaklarının ucuna kadar. İspanyollar Naymlap'ın mezarını 1547'de Tiapollo kentinde bulmuşlar. Dağlar üzerinde bir kent. Olay eski kaynakların ikisinde not edilmiş, ama bugün Tiapollo'nun asıl yerini bilen yok. Ben zırhın yalnız siyah beyaz fotoğraflarını gördüm, ama çekiçle yapılmış işlemelerin soluk kesici olduğu belli. İkonografi, geleneksel imgeler, dış tasarım son derece ileri sanatsal düzeyde. Ayrıca her olayın resimli bir tarihi de kaydedilmiş. Her efsanenin. "Resim yazısı mı? Mısır'ın hiyeroglifi gibi mi?" diye sordu Pitt. "Çok benziyor."</p>

  <p class="block5">Güverteye az önce gelmiş olan Giordino, "Bir tür resimli roman yani," dedi. Shannon güldü. "Ama çerçeveler yok. Çerçeveler hiçbir zaman tam deşifre edilemedi. Bir takım çözümlenememiş göndermeler var. Gemilerle uzaklara, Aztek imparatorluğunun ötesinde bir yerlere yapılan uzun bir yolculuktan söz ediliyor." Stewart, "Hangi amaçla?" dedi.</p>

  <p class="block5">"İnka devletinin zengin hazinelerini saklamak amacıyla. Hazineler İnka kralı Huasear'a ait. Üvey kardeşi Atahualpa, bir savaşta onu esir aldıktan sonra öldürmüş. Sonunda onu da İspanyol fatih Francisco Pizarro idam ettirmiş. Huascar'ın sahip olduğu bir kutsal altın zincir var. Boyu iki yüz on dört metreymiş. İnka'ların İspanyollara anlattığına göre, onu taşımaya iki yüz adam yetmiyormuş." Giordino, "Kaba bir hesapla her adam kendi vücut ağırlığının yüzde altmışı kadar kaldırsa, senin söz ettiğin zincir dokuz bin kilo altın olmalı," dedi: "Onu da on iki ons'la çarparsak..."</p>

  <p class="block5">Pitt hemen, "İki yüz kırk bin ons eder," diye yardımcı oldu. Giordino'nun yüzünde boş bir şaşkınlık ifadesi belirdi. "Ah Tanrım! Bugünün altın piyasasında o parça yüz milyon dolardan fazla eder."</p>

  <p class="block5">Stewart, "Bu doğru olamaz," deyiverdi.</p>

  <p class="block5">Giordino, "Kendin hesapla öyleyse," dedi. Hala şaşkındı.</p>

  <p class="block5">Stewart gerçekten hesapladı, sonunda onun yüzüne de Giordino'nunki gibi bomboş bir ifade geldi. "Ulu Tanrım, hakkı var!"</p>

  <p class="block5">Shannon başıyla evetledi. "O yalnızca altın fiyatı olarak değeri. Tarihi eser olarak ona hiç paha biçilemez."</p>

  <p class="block5">Pitt, Shannon'a, "İspanyollar hiç mi bulamamış o zinciri?" diye sordu. "Hayır. Pek çok değerli parçayla birlikte zincir de yok olmuş. Huascar'ın kardeşi Atahualpa'nın öyküsünü duymuşsundur. Pizarro'dan kendi özgürlüğünü satın almak için yedi metreye beş metre boyutlarında bir odayı altınla doldurmayı önermiş. Atahualpa parmak uçlarına kalkıp, boyunun yettiği hizadan duvara yatay bir çizgi çekmiş. Yerden hemen hemen üç metre yükseğe. Altının yüksekliği o kadar olacakmış. Ona bitişik, daha küçük bir oda da, iki kere gümüşle doldurulacakmış."</p>

  <p class="block5">Stewart, "Dünyanın en büyük fidyesi bu olmalı," diye mırıldandı.</p>

  <p class="block5">Shannon devam ediyordu. "Efsaneye göre Atahualpa, saraylardan, tapınaklardan ve kamu binalarından çok sayıda büyük altın parçalar toplamış, ama yetmemiş. Bu sefer ağabeyinin hazinelerine saldırmış. Huascar'ın adamları onu önceden uyarmış oldukları için, o da krallığının hazinelerini, Atahualpa'ya ya da Pizarro'ya kaptırmadan kaçırmaya karar verip bir plan yapmış. Sadık Chachapoyalı askerler, General Naymlap'ın komutası altında tonlarca altın ve gümüş objeyi ve o zinciri gizlice taşıyıp götürmüşler. Elden ele geçirerek kıyıya indirdikten sonra, sallardan oluşan bir filoya yükleyip kuzeyde bilinmeyen bir yere götürmüşler." Pitt, "Bu masalın gerçek dayanakları var mı?" diye sordu.</p>

  <p class="block5">"1546'yla 1568 yılları arasında, Cizvit bir tarihçi ve çevirmen olan Piskopos Juan de Avila, eski Peru kültürlerine dair pek çok mitleri kayda geçirmiş. Chachapoya halkını Hıristiyanlaştırmaya çalıştığı sıralarda, ona İnka krallığına ait büyük hazineyi kendi atalarının nasıl taşıdığı, nasıl Aztek topraklarının ötesinde bir adaya götürüp gömdüğü konusunda dört ayrı efsane aktarılmış. Söylentiye göre hazineyi bir kanatlı pars koruyormuş.</p>

  <p class="block5">İnkalar geri dönüp Peru'da kendi krallıklarına sahip olana kadar da koruyacakmış." Stewart, "Buradan California'ya kadarki kıyı boyunda öyle yüz kadar ada vardır," dedi. Shannon, Pitt'in bakışını izleyerek dalgalı denize döndü. "Ama efsanenin bir başka dayanağı daha var... Daha doğrusu vardı," diye ekledi. Pitt, "Pekâlâ, onu da duyalım," dedi. "Piskopos, Bulut İnsanlar diye bilinen Chachapoya'lara sorular sorarken, anlatılan öykülerden biri de yeşim bir kutu içinde saklı kayıtlardan söz ediyormuş. O yolculuğun ayrıntılı bir kaydı." "Hayvan derisine simgesel resimlerle mi yazılmış?" "Hayır, bir quipu," dedi Shannon yavaşça. Stewart başını kaldırıp, "Bir ne?" diye sordu. "Quipu. İnkalara özgü, matematik problemi çözme ve kayıt tutma yöntemi. Aslında çok akıllıca bir yöntem. Bir tür eski bilgisayar gibi. Renkli sicimler kullanılıyor, farklı aralıklarla düğümler atılıyor. Renk şifresi, değişik anlamlar taşıyor. Din için mavi, kral için kırmızı, yerler ve kentler için gri, insanlar için yeşil sicim. Öylece gidiyor. Sarı sicim altını simgelerken, beyaz da gümüşü simgeliyor. Düğüm yerleri sayıları ifade ediyor. Aradan geçen süreyi falan. Sekreter memurlara quipu mayoc diyorlar. Böyle birinin elinde quipu, tarihsel kayıtlardan antrepo envanterlerine kadar her şeyi not etmeye yarıyor. Ama ne yazık ki tarihin en ayrıntılı istatistik kayıtları olan bu guipuların hepsi, İspanyolların fethi sırasında ve sonraki baskı döneminde ortadan kaybolmuş."</p>

  <p class="block5">Pitt, "Bu sicimli araç herhalde o yolculuğu baştan sona, zamanını, uzaklıkları ve yerleri de işaretleyerek anlatıyordu, öyle mi?" dedi. "Evet, öyle." "Yeşim kutuya ne olduğu konusunda herhangi bir ipucu?" "Bir efsaneye göre, İspanyollar kutuyu ve içindeki guipuyu bulmuşlar, değerini bilmeksizin İspanya'ya yollamışlar. Ama hazine gemisi Panama'ya doğru giderken İngilizlerin deniz kurdu Sir Francis Drake o kalyonu ele geçirmiş."</p>

  <p class="block5">Pitt dönüp Shannon'a garip garip baktı. Sanki ömründe görmediği bir tür klasik otomobile bakıyordu. "Chachapoya hazine haritası İngiltere'ye mi gitmiş?" Shannon çaresizlik içinde omuzlarını kaldırdı. "Drake dünya çevresinde epik yolculuğunu yapıp İngiltere'ye döndüğünde, yeşim kutudan da, içindekinden de hiç söz etmemiş. O günden beri ondan Drake quipu'su diye söz ediliyor, ama onu bir daha gören olmamış."</p>

  <p class="block5">Pitt alçak sesle, "Yaman bir masal," diye mırıldandı. Gözleri ufkun ötelerinde bir şeyler görüyormuş gibi dalgınlaşmıştı. "Ama en iyi bölümü henüz gelmedi." Shannon'la Stewart ona baktılar. Pitt'in bakışları gökyüzüne döndü, geminin çevresinde dönen martıyı izledi, sonra kara tarafına baktı. Dudaklarında çarpık bir gülümsemeyle onlara döndüğünde, rüzgar dalgalı saçlarını havalandırıyordu. Shannon kararsız bir sesle, "Neden öyle dedin?" diye sordu.</p>

  <p class="block5">"Çünkü o yeşim kutuyu ben bulacağım." Stewart, "Bizi işletiyorsun," diye güldü.</p>

  <p class="block5">"Hiç işletmiyorum." Pitt'in yüzündeki dalgın ifade, kesin bir kararlılığa dönüşmekteydi. Shannon bir an şaşkınlığa kapıldı. Deminki alaycı halinden sonra Pitt'in bu yeni ifadesi onu hazırlıksız yakalamıştı. "Çıldırmış gibisin," dedi.</p>

  <p class="block5">Pitt başını arkaya atıp içtenlikle güldü. "Çıldırmanın en iyi yanı da bu işte. İnsan hiç kimsenin göremediği şeyleri görebiliyor."</p>

  <p class="block5">ST. Julien Perlmutter, hayatı da, yemek yemeyi de çok seven tiplerdendi. Kaliteli yiyecek ve içeceğe aşırı tutkundu, dünyanın en büyük aşçılarından topladığı inanılmaz tarifler için bir dosya tutmuştu, evinde 4000 şişelik bir de şarap mahzeni vardı. En şık lokantalarda nefis davetler vermekle ünlüydü. Ama bunların bedelini de pahalıya ödüyordu. St. Julien Perlmutter 181 kiloya yakındı. Cimnastiği de, perhiz yiyeceklerini de küçümserdi. Sonunda nefis bir yemeğin ardından, 100 yıllık bir konyağı yudumlarken ebediyete intikal etmeyi hayal ederdi.</p>

  <p class="block5">Yemenin dışında ikinci tutkusu da gemiler ve batıklardı. Tarihi gemilerle ilgili olarak, arşiv uzmanlarınca dünyanın en eksiksiz literatür koleksiyonu diye nitelendirdiği kayıtlar biriktirmişti. Dünyada ne kadar deniz müzesi varsa, aşırı oburluğun onu alt edeceği günü bekliyordu. Hepsi akbabalar gibi saldıracak, koleksiyonun mümkün olduğu kadar çoğunu kendi kütüphanelerine aktarmaya çabalayacaklardı. Perlmutter'in konuklarını her zaman lokantalarda ağırlamasının, başkent Washington dışında, Georgetown'daki o garajdan bozma çok geniş evine sokmamasının bir nedeni vardı. Dünya kadar kitap yerlerde, bel vermiş raflarda, yatak odasında bulabildiği her gedik ve kovukta tıklım tıklımdı. Mutfak dolapları bile kitaplarla doluydu. Banyodaki küçük masanın üzerine tavana kadar yığılmış kitaplar vardı. Kocaman yatağının üzerine bile kitaplar saçılmıştı. Yalnız karavanında bulunan binlerce kitabı bile arşiv uzmanlarının ayırıp kataloglaması bir yıldan fazla sürerdi. Ama Perlmutter için durum farklıydı. O her bir cildin nereye tıkılmış olduğunu bilir, aradığını birkaç saniye içinde bulurdu.</p>

  <p class="block5">Üzerinde yine her zamanki günlük kılığı vardı. Mor pijama, kırmızılı simli robdöşambr Lusitania'nın bir salonundan kurtarılmış aynanın önünde, o şahane kır sakalını biçimlendiriyordu. Tam o sırada özel telefonu, gemi kampanası gibi bir sesle çalmaya başladı.</p>

  <p class="block5">"Ben St. Julien Perlmutter. Lütfen konuyu kısaca özetleyin." "Merhaba koca serseri."</p>

  <p class="block5">"Dirk!" diye gürledi Perlmutter. Sesi tanımıştı. Mavi gözleri, yusyuvarlak kırmızı suratında pırıl pırıldı. "Bana söz verdiğin o kayısılı sote karides tarifi nerede?"</p>

  <p class="block5">"Masamın üstünde, bir zarfın içinde. Ülkeden ayrılırken onu sana postalamayı unuttum.</p>

  <p class="block5">Özür dilerim."</p>

  <p class="block5">"Nereden arıyorsun?"</p>

  <p class="block5">"Peru açıklarında bir gemiden."</p>

  <p class="block5">"Orada ne işin var demeye korkuyorum."</p>

  <p class="block5">"Uzun hikaye."</p>

  <p class="block5">"Her hikaye öyle değil mi ki?"</p>

  <p class="block5">"Senden bir ricam var."</p>

  <p class="block5">Perlmutter içini çekti. "Bu sefer hangi gemi?"</p>

  <p class="block5">"Golden Hind."</p>

  <p class="block5">"Francis Drake'in Golden Hind'i mi?"</p>

  <p class="block5">"Ta kendisi."</p>

  <p class="block5">"Sic parvis magna," diye söylendi Perlmutter. "Büyük şeylerin küçük başlangıçları olur. Drake'in sloganıydı bu. Biliyor muydun?"</p>

  <p class="block5">"Her nasılsa duymamışım," diye itiraf etti Dirk. "Drake bir İspanyol kalyonunu ele geçirmiş ..."</p>

  <p class="block5">"Nuestra Senora de la Concepcion," diye onun sözünü kesti Perlmutter. "Kaptanı Juan de Anton. Lima'nın Callao limanından kalkmış, Panama'ya gidiyormuş. Kargo olarak altın ve değerli İnka eserleri taşıyormuş. Doğru hatırlıyorsam, 1578 Martı olmalı." Hattın öbür ucunda bir anlık bir sessizlik oldu. "Seninle konuşurken neden her seferinde bisikletimi elimden almışsın gibi hissediyorum, Julien?" "Seni neşelendirmek için biraz bilgi verirsem hoşuna gider sandım," diye güldü Perlmutter. "Tam neyi bilmek istiyorsun?" "Drake Concepcion" aldığında kargoyu ne yapmış?"</p>

  <p class="block5">"Çok iyi kaydedilmiş bir olay o. Altınlarla gümüşleri, bu arada bir yığın değerli taşla incileri Golden Hind'a taşımış. Çok fazla bir yükmüş. Gemi tehlikeli biçimde ağırlaşmış. Birkaç ton gümüşü, Ekvator kıyısındaki Cano Adası açıklarında suya boşaltmış, sonra yoluna devam edip dünyanın çevresini dolaşmış." "Ya İnka hazineleri?"</p>

  <p class="block5">"Onları Concepcion'ın ambarlarında bıraktı. Esir aldığı gemiye seçme bir kadro atadı, onlara Macellan Boğazı'ndan geçip Atlas Okyanusunu aşarak İngiltere'ye gitmelerini söyledi." "Varabildi mi?"</p>

  <p class="block5">"Hayır," dedi Perlmutter düşünceli bir sesle. "Battığı varsayılıyor. İçindeki herkesle birlikte."</p>

  <p class="block5">"Bunu duyduğuma üzüldüm." Pitt'in sesinde gerçekten üzüntü vardı. "Seminin her nasılsa kurtulmuş olacağını umuyordum."</p>

  <p class="block5">Perlmutter birdenbire, "Aslına bakarsan Concepcion'ın kayboluşuyla ilgili bir efsane var," deyiverdi. "Özeti ne?"</p>

  <p class="block5">"Harika bir öykü. Ama sırf söylenti sayılmaz. Kalyon deprem dalgasına kapılmış, dalga onu karaya, ta içerlere sürüklemiş. Tabii belgeli değil, kanıtlanmış da değil." "Bu söylentinin bir kaynağı da var mı?" "Ayrıntıları çıkarmak için biraz araştırma gerekiyor, ama doğru hatırlıyorsam, bu hikaye deli bir İngiliz'den çıkmış. Portekizliler onu Amazon nehri boylarındaki bir köyde bulmuşlar. Şu anda söyleyebileceğim bu kadar, üzgünüm."</p>

  <p class="block5">"Biraz daha incelersen minnet duyacağım," dedi Pitt. "Sana Concepcion'ın boyutlarını ve tonajını da, kaç yelkeni olduğunu da, nerede, ne zaman yapıldığını da bulabilirim. Ama yağmur ormanlarında serseri gibi dolaşan bir deli... Benim koleksiyonun dışında kaynaklar gerektirir."</p>

  <p class="block5">"Eğer denizde yer almış bu esrarengiz olayı araştırabilecek biri varsa, o da sensin." "Senin bulmacalarından biriyle karşılaşınca içimde müthiş bir irade eksikliği hissediyorum. Hele seninle birlikte Abe Lincoln'u Sahra Çölü'nün ortasında, Konfederasyon'un bir zırhlı gemisinde bulduktan sonra." "Bu işi sana bırakıyorum, Julien." "Çöllerde zırhlı gemiler, dağlarda Nuh'un Gemisi, balta girmemiş ormanlarda İspanyol kalyonları. Bu gemiler neden denizde durmuyor Tanrı aşkına?" "Seninle ikimizin iflah olmaz batık avcısı oluşumuz o yüzden zaten," dedi Pitt neşeyle. "Bu seferkine neden ilgi duyuyorsun?" Perlmutter'in sesinde kuşku vardı. "Dev bir İnka hazinesinin yerini işaretleyen düğümlü iplikler, bir yeşim kutunun içinde, o gemideymiş."</p>

  <p class="block5">Perlmutter, Pitt'in bu kısa cevabını birkaç saniye düşündü, sonunda, "Eh, herhalde bu da her neden kadar geçerlidir," demekle yetindi.</p>

  <p class="block5"><span style="text-indent: 1em; font-size: 1em;">Hiram Yaeger, hırdavat dolu bir işporta arabasını arka sokaklarda ite ite dolaştıracak tiplere benzerdi. Üzerinde Levi's ceket ve pantolon vardı. Uzun sarı saçları gevşek bir atkuyruğu yapılmış, çocuksu yüzünün yarısı sakalının ardına saklanmıştı. Aslında Yaeger'in ite ite dolaştırdığı tek araba, süpermarketin meze bölümünde ittiğiydi. Onu tanımayanlar, Maryland'in en şık, en moda kesiminde, çok güzel ressam karısı ve şipşirin, çok da akıllı iki kızıyla birlikte oturduğuna, en nefis model bir BMW kullandığına inanamazlardı.</span></p>

  <p class="block5">NUMA'nın iletişim ve enformasyon ağının başı olduğunu da tahmin edemezlerdi. Amiral Sandecker onu Silikon Vadisi'nin bir bilgisayar şirketinden kapıp kaçırmış, buraya getirmiş, denizle ilgili olarak yazılmış yazılacak her türlü kitabı, makaleyi, bilimsel ya da tarihsel tezi, gerçeği ya da kuramı içeren çok geniş bir veri kütüphanesi kurmasını istemişti. Gemiler konusunda St. Julien Perlmutter’in Kütüphanesi neyse, oşinografi ve giderek genişleyen sualtı bilimi konusunda da Yaeger'in kütüphanesi oydu. NUMA binasının onuncu katını tümüyle kaplayan bilgisayar veri biriminin küçük bir yan odasında, kendi özel terminalinin başında otururken telefon çaldı. Yaeger gözlerini ekrandaki Avustralya okyanus akıntılarından ayırmaksızın kulaklığı aldı. Rahat bir sesle, "Beyin vakfından selamlar," dedi.</p>

  <p class="block5">Eski bir dostun sesi, "Sen gri maddeyi pabuçlarına damlasa tanıyamazsın!" diye karşılık verdi.</p>

  <p class="block5">"Sesini duymak ne güzel, sayın Özel Projeler Müdürü. Bugünkü dedikodulara göre Güney Amerika güneşinde keyifli bir tatil yapıyormuşsun." "Yanlış duymuşsun, ahbap." "Deep Fathom'dan mı arıyorsun?"</p>

  <p class="block5">"Evet. Al'le ikimiz ormanda küçük bir geziden gemiye yeni döndük." "Sana nasıl yardımcı olabilirim?"</p>

  <p class="block5">"Veri bankana dal, bakalım 1578 Martında Peru'nun Lima kentiyle Panama arasındaki kıyıya vurmuş bir deprem dalgası bulabilecek misin." Yaeger içini çekti. "Dünya yaratıldığı günkü ısıyla nem oranını sorsana!" "Dalganın vurduğu yeri kabaca bilsek yeter, sağol."</p>

  <p class="block5">"Böyle bir olayın kaydı, olsa olsa Seville'deki İspanyol arşivlerinin o eski meteoroloji ve deniz dosyalarında olabilir. Bir başka kaynak da, olayı kuşaktan kuşağa anlatan yöre yerlilerinin efsaneleri olabilir. İnkalar sosyal ve dinsel olayları kumaşlara ve kapkacağa kaydetmekte ustaydılar."</p>

  <p class="block5">Pitt kuşkulu bir sesle, "Pek iyi bir ipucu sayılmaz," dedi. "İnka imparatorluğu benim dediğim tarihten kırk yıl önce İspanyollar tarafından ezilip yok edilmişti. Günlük kayıtları da çoktan dağılmış, kaybolmuş durumda."</p>

  <p class="block5">"Kıyıya saldıran deprem dalgaları genellikle deniz tabanındaki hareketlerin sonucu olur. Belki o bölgedeki bilinen jeolojik olaylardan bir şeyler çıkarabilirim." "Elinden geleni yapıver." "Ne kadar çabuk lazım?"</p>

  <p class="block5">"Amiral sana özel bir proje vermediyse, her işi bırakıp buna bak." "Tamam!" dedi Yaeger. Heveslenmişti. "Bakalım neler bulabileceğim!" "Sağol, Hiram. Kendimi sana borçlu sayacağım." "Yüz borcu aştı."</p>

  <p class="block5">"Sandecker'e de sakın söyleme," dedi Pitt.</p>

  <p class="block5">"Hımm, bunun senin karanlık planlarından biri olduğunu sezmiştim zaten. Konunun ne olduğunu bana söylemende bir sakınca var mı?" "Ormanda kaybolmuş bir İspanyol kalyonu arıyorum."</p>

  <p class="block5">"Öyle ya, başka ne olabilirdi ki!" Yaeger şaşırmamış gibi yapmaya çalışıyordu. Pitt’ten ne çıkacağı konusunda erken tahmin yürütmemeyi artık öğrenmişti. "Arayacağım alanı küçültebilirsin diye umuyorum." "Aslında sırf mantıkla bile arama alanını şu anda hayli küçültmüş sayılırım."</p>

  <p class="block5">"Senin bilip benim bilmediğim ne var?" Yaeger kendi kendine gülümsedi. "And dağlarının batı yamaçlarındaki alçak düzlüklerin Peru kesiminde, ortalama sıcaklık on sekiz santigrattır. Yıllık yağışa gelince, bir kadehi zor doldurur. Yani orası dünyanın en soğuk ve en kuru alçak çöllerinden biri. Oralarda kalyonun kaybolabileceği orman falan yok."</p>

  <p class="block5">"Nerede olabilir o halde?" diye sordu Pitt. "Ekvator. Orada kıyı boyu ta Panama'ya kadar tropiktir."</p>

  <p class="block5">"Sağlam mantığın nefis bir gösterisi. Harikasın Hiram. Eski karıların senin hakkında ne derse desin, harikasın."</p>

  <p class="block5">"Basitti. Sana yirmi dört saat içinde bilgi veririm." "Ararım." Yaeger telefonu kapar kapamaz düşüncelerini toparlamaya çalıştı. Batık arama projelerini her zaman ilginç ve heyecan verici bulurdu. Nerelere bakacağı, kafasının içindeki bilgisayarın dosyalarında düzenli biçimde hazırdı. NUMA'da çalıştığı yıllar boyunca, Dirk Pitt'in hayatta diğer insanlar gibi yaşamadığını öğrenmişti. Yalnız Pitt'le çalışıp ona veri bulmak bile, upuzun, ilginç bir serüvendi. Yaeger kendisine pas verildiğinde topu hiç yere düşürmemiş olmaktan gurur duyardı. PİTT İspanyol kalyonunu karada arama planları kurarken, Güney Amerika eserlerinin dikkat çeken koleksiyoncularından Adolphus Rummel asansörün kapısını açmış, Chicago'nun Göl Kıyısı Caddesi'ndeki bir apartmanın çatı katında kiraladığı lüks daireye girmekteydi. Kısa boylu, incecik bir adamdı. Kafası traşlıydı, dudağının üstünde koskocaman pala bıyıkları vardı. Yaşı artık yetmişlerin ortalarına gelmişti. Altı kocaman oto mezarlığının sahibi olmaktan çok, Sherlock Holmes serüvenlerindeki kötü kahramanlara benziyordu.</p>

  <p class="block5">Karaborsadan hiç soru sormadan tarihi eser toplayan nice kişiler gibi Rummel de bekardı. Münzevi bir hayat sürerdi. Elindeki Kolomb öncesi eserleri görmek hiç kimseye kısmet olmamıştı. Böyle bir koleksiyonu olduğunu bile ancak muhasebecisiyle avukatı bilirdi. Ama onlar da koleksiyonun ne zengin bir envantere sahip olduğundan habersizdiler.</p>

  <p class="block5">Dünyaya Alman olarak gelmiş bulunan Rummel, bin dokuz yüz ellilerde bazı Nazi tören objelerini Meksika sınırından içeri kaçak sokmuştu. Bu parçalar arasında, Almanya'nın en büyük İkinci Dünya Savaşı kahramanlarına ödül olarak sunulan hançerler, şövalye haç madalyaları, ayrıca Adolf Hitler ve manyak hempaları tarafından imzalanmış bir dizi de tarihi belge vardı. Bu malları Nazi anıları toplayan koleksiyonculara çok iyi fiyatlarla satan Rummel, eline geçirdiği karla eski oto işine başlamış, oradan bir hurda metal imparatorluğu kurmuş, kırk yıllık süre içinde yaklaşık 250 milyon doların sahibi olmuştu.</p>

  <p class="block5">1974'de Peru'ya iş için gittiğinde, eski Güney Amerika sanatına ilgi duymuş yasal ya da yasa dışı satıcılardan parçalar satın almaya başlamıştı. Kaynağın önemi yoktu onun gözünde. Tropik ormanlarda yağmur ne kadar olağansa, Orta ve Güney Amerika'nın tarihi eser arayıcıları ve satıcıları topluluğu içinde de rüşvet ve kaçakçılık bir o kadar olağandı. Rummel 'in aldığı parçalar, ister yasal bir kazıda bulunup sonra gizlice çalınmış olsun, ister bir müzeden aşırılmış olsun, vız geliyordu ona. Bunları kendi zevki için alıyordu zaten.</p>

  <p class="block5">Giriş holünün İtalyan mermer duvarları önünden ilerledi, kalın yaldız çerçeveli aynaya yürüdü. Çerçevenin üzerinde çıplak melek çocuklar bir asma dalının çevresinde oynaşıyorlardı. Rummel bir köşedeki melek çocuğun kafasını hafif çevirdi, gizli kapı hemen ortaya çıktı. Aynanın arkasından aşağıya inen bir merdiven, sekiz odalı geniş dairede son buluyordu. Burada her taraf duvar raflarıyla kaplıydı. Ortadaki masalarda en azından otuz cam kutu içinde, iki bini aşkın Kolomb öncesi eser vardı. Rummel galerinin içinde, kilisede mihraba doğru yürüyen bir adamın duyduğu huşu içinde ilerledi, özel mülkiyetindeki bu hazinenin güzelliğini ve sanatsal ustalığını hayranlıkla seyretti. Bunu her akşam yatmadan önce kesinlikle yapardı. Uyuyan çocuklarına bakan bir baba gibi.</p>

  <p class="block5">Rummel 'in gezisi, galerinin odak noktası olan cam kutunun önünde son buldu. Bu kutuda koleksiyonunun tacı sayılan eser duruyordu. Halojen lambaların ışığı altında, Tiapollo Zırhı bütün görkemiyle yatmaktaydı. Kollar ve bacaklar açık, mask'ın göz yerlerindeki zümrütler pırıl pırıldı. Bundaki sanatın o şahane yüceliği, Rummel'i her seferinde heyecanlandırırdı.</p>

  <p class="block5">Bu parçanın İspanya'nın Seville kentindeki ulusal antropoloji müzesinden altmış yedi yıl önce çalındığını bal gibi bilen Rummel, kendisine Mafyaymış gibi yaklaşan, ama aslında tarihi eser ticareti yapan bir yeraltı örgütünün önerisi üzerine iki yüz bin doları nakit olarak şakır şakır saymakta hiçbir sakınca görmemişti. Altın zırhı nereden ele geçirdiklerini bilmiyordu. Ya kendileri çalmış, ya da ilk hırsızlarla iş yapan bir koleksiyoncudan almış olmalıydılar.</p>

  <p class="block5">O geceki tavafını da bitirmiş olarak ışıkları söndürdü, üst kattaki hole dönüp ayna kapıyı kapadı. İki bin yıllık bir Roma sarkofajına benzetilerek yapılmış barın arkasına geçip küçük bir kadehi yarısına kadar brendiyle doldurdu, uyumadan önce biraz okumak üzere yatak odasına geçti.</p>

  <p class="block5">Tam karşıdaki apartmanın aynı hizaya rastlayan dairesinde, ABD Gümrük Ajanı David Gaskill oturmuş, sacayağa takılı güçlü dürbünüyle, onun yatmaya hazırlanışını seyrediyordu. Başka bir ajan olsa bir haftadır hep aynı şeyleri seyretmekten usanırdı, ama Gaskill farklı bir insandı. Gümrükte on sekiz yılı aşkın süredir çalışmaktaydı. Özel hükümet ajanından çok, futbol takımlarının koçlarına benzerdi. Bu görünümü işi için bilerek böyle geliştirmişti. Kıvırcık kır saçlarını arkaya doğru tarardı. Afrika kökenli bir Amerikalıydı, yani siyahtı, ama teni koyu kahve olmaktan çok, kumru kahverengisiydi. Gözleri de maunla yeşilin pek garip bir karışımıydı. Koskocaman buldog kafası, omuzlarının hemen üzerinde, kesik ağaç gövdesini andıran kısa bir boyundan yükselirdi. Bir zamanlar Güney California Üniversitesi takımında ünlü futbolcuydu Gaskill. Güney California aksanından kurtulmak için çok uğraşmıştı. Şimdi artık öyle güzel bir telaffuz edinmişti ki, onu İngiltere'den Bahamalara gelip yerleşmiş sanan çoktu.</p>

  <p class="block5">Gaskill okul yıllarında Yucatan yarımadasına yaptıkları bir grup gezisinden bu yana, Kolomb öncesi sanatına tutkundu. Washington DC.'ye atandıktan bu yana, Güneydoğu çöllerinin Anasazl ve Hohokam kültürleriyle ilgili bir düzine kadar kaçakçılık olayını izleyip ortaya çıkarmıştı. Maya taş panolarıyla ilgili kaçakçılık üzerinde çalışırken, Chicago polisi bir temizlikçi kadından gelen ihbarı ona yansıtmıştı. Kadın raslantı sonucu, Rummel'in çatı dairesindeki çekmecelerden birinde, altından bir erkek vücuduna benzeyen şeyin fotoğraflarını görmüştü. Belki biri öldürülmüştür diyerek fotoğrafı çalmış, polise vermişti. Daha önce sanat sahtekarlıkları konusunda tecrübesi olmuş bir detektif, resimdeki parçanın bir tarihi eser olduğunu anlamış, Gaskill'e telefon açmıştı.</p>

  <p class="block5">Rummel'in adı zaten Gümrüğün listesinde vardı. Bu liste, eski eserleri çalınmış olduğuna aldırmaksızın satın alan koleksiyoncuların listesiydi. Ama adamın yasa dışı iş yaptığı konusunda hiçbir zaman kanıt bulunmuş değildi. Gaskill aslında Rummel'in eserleri nerede sakladığını da bilmiyordu. Eski eserlerle ilgili geniş bilgi sahibi olduğu için, resme bakar bakmaz bunun Tiapollo Zırhı olduğunu hemen tanımıştı. Rummel 'in çatı dairesini yirmi dört saat gözlemek üzere önlemlerini hiç vakit kaybetmeden almıştı. Adamın kendisi de evinden çıktığı andan başlayarak, oraya dönene kadar ayrıca izleniyordu. Ama altı gündür Rummel'in koleksiyonu nerede sakladığını öğrenememişlerdi. Adam programını hiç değiştirmiyordu. Evinden çıkıp Michigan Caddesi'ndeki işine gidiyor, orada dört saat kalıyor, yatırımlarının durumunu denetliyor, öğle yemeğini hep aynı salaş kafede yiyor, her seferinde fasulye çorbasıyla bir salata söylüyordu. Öğleden sonra antikacı dükkanlarını ve sanat galerilerini dolaşıp, sessiz bir Alman lokantasında akşam yemeği yiyor, ardından bir sinema ya da tiyatroya gidiyordu. Evine genellikle on bir buçukta dönüyor, bu programı asla aksatmıyordu. Özel ajan Winfried Pottle, "Yatağında hep aynı konyağı yudumlamaktan usanmaz mı bu herif?" diye söylendi. "Ben olsam, ince siyah bir şeyler giymiş güzel bir kadının kollarında yatmayı çoktan yeğlerdim."</p>

  <p class="block5">Gaskill dürbünün başından çekilip ekipteki baş yardımcısına baktı, yüzünü ekşitti. Gaskill tam basket koçu gibi blucin ve futbol ceketi giymişti ama Pottle onun tam t ersine, incecik, yakışıklı, keskin hatlı, yumuşak kızıl saçlı bir gençti. Yelekli takımlar giyer, köstekli saat takardı. Gaskill ona, "Birlikte çıktığın birkaç kadını görmüş biri olarak konuşuyorum, hayal kuruyorsun bence," dedi.</p>

  <p class="block5">Pottle başıyla Rummel'in çatı katını gösterdi. "En azından böyle bir hayat sürmeyişimi takdir et bari."</p>

  <p class="block5">"Onun parası sende olsa nasıl davranırdın, düşünmek bile tüylerimi ürpertiyor."</p>

  <p class="block5">"Bunca parayı kızılderili sanatına yatırmış olsam, koleksiyonumu bu kadar ustaca saklayabilir miydim, onu bilemiyorum."</p>

  <p class="block5">Gaskill, "Rummel onu bir yere saklamış olmak zorunda," derken sesinden cesaretinin ve hevesinin biraz eksildiği belli oluyordu. "En değerli ve en renkli geçmişe sahip eserleri satın aldığını o kadar çok kaynaktan duyuyoruz ki, yalan olmasına olanak kalmıyor. Kendine bu kalitede eserler toplayan bir adamın, hiç o eserleri görmeye gitmemesi de akla uymuyor. İster pul, ister sikke, ister kartpostal toplasın, her koleksiyoncu kendi parçalarını her fırsatta seyredip okşamak ister. Zengin sanat tutkunları bazen Rembrandt'lara, van Gogh'lara dünyanın parasını verir, sonra kilitli kasalara girip saatlerce oturur, o eseri seyreder. Bu tiplerden bazılarını tanımışımdır. Hayata meteliksiz başlarlar, sonradan zengin olurlar, değerli parçalar biriktirmek isterler. Çoğu ailelerini terk eder ya da karıları boşayınca sevinirler bile. Rummel gibi Kolomb öncesi sanata tutkun birinin, dünyadaki her müzeyle yarışabilecek o değerli parçalarını böyle ihmal etmesi olacak şey değil."</p>

  <p class="block5">Pottle ölgün bir sesle, "Bilgi kaynaklarımızın yanılıyor olabileceği hiç aklına geldi mi?" diye sordu. "Altın zırhın resmini bulan temizlikçi kadının alkolik olduğu onaylandı bile." Gaskill başını yavaşça iki yana salladı. "Rummel onu bir yere saklamış. Eminim." Pottle dönüp Rummel 'in penceresine baktığı sırada, pencere karardı, içerdeki ışık söndü. "Bu söylediklerin doğruysa, ben de Rummel'in yerinde olsam, yatarken bile koynuma almak isterdim onu."</p>

  <p class="block5">"Tabii isterdin ama ..." Gaskill birden sustu. Pottle'ın bu sözü aklına yepyeni bir düşünce getirmişti. "Senin o sapık kafandan ilginç bir fikir doğdu işte," dedi. "Sahi mi?" Pottle'ın kafası karışmıştı. "Bu çatı katında hangi odaların penceresi yok? Göremediğimiz hangi odalar var?"</p>

  <p class="block5">Pottle gözlerini yerdeki halıya dikip bir süre düşündü. "Kat planına göre, iki banyo, bir kiler, esas yatak odasıyla konuk yatak odaları arasındaki küçük hol, bir de dolaplar var."</p>

  <p class="block5">"Bir şey atlıyor olmalıyız."</p>

  <p class="block5">"Neyi atlıyoruz? Rummel perdelerini kapatmaya pek özen göstermiyor. Asansörden çıktığı andan başlayarak hareketlerinin yüzde doksan beşini görebiliyoruz. Hazinelerini iki banyo küvetiyle bir dolaba tıkmış olması olanaksız."</p>

  <p class="block5">"Doğru ama dairesine adım attıktan sonra, salona girene kadar olan o otuz kırk dakikayı nerede geçiriyor? Herhalde giriş holünde değil." "Belki tuvaletteki klozetin üstünde oturuyordur."</p>

  <p class="block5">"Hiç kimse o kadar düzenli olamaz." Gaskill ayağa kalkıp sehpaya yürüdü, karşı apartmanın müteahhidinden aldıkları planlara baktı. Belki ellinci kere inceliyordu o planları. "O eserler bu binada olmak zorunda," dedi.</p>

  <p class="block5">Pottle, "Bodrumdan tavanarasına kadar her daireyi aradık," diye söylendi. "Hepsinde kiracılar oturuyor."</p>

  <p class="block5">"Ya Rummel'in hemen altındaki daire?" diye sordu Gaskill.</p>

  <p class="block5">Pottle elindeki bilgisayar baskılarını karıştırdı. "Orayı kiralayan, Sidney Kammer'le karısı Candy. Adam cakalı avukatlardan biri. Şirketleri fazla vergi ödemekten kurtarıyor."</p>

  <p class="block5">Gaskill, Pottle'a baktı. "Kammer'le karısı bu binaya en son ne zaman gelmiş?" Pottle gözlem süresince binaya girip çıkan kiracılar listesini inceledi. "Burada adları yok. Hiç gelip gitmemişler."</p>

  <p class="block5">"Bahse girerim, bu Kammer'ler başka bir yerdeki lüks bir dairede oturuyordur, bu binaya ömürlerinde ayak basmamışlardır."</p>

  <p class="block5">"Tatile falan gitmiş olabilirler." Beverly Swain'in sesi, Gaskill'in bel telsizinden duyuldu. "Binanın arkasında bodruma geri geri girmekte, olan bir kamyon görüyorum." Gaskill, "Ön güvenlik masasında adam var mı, bodrum kontrol altında mı?" diye sordu. "Ben lobideyim, asker gibi nöbetteyim," diye karşılık verdi Swain. Akıllı bir sarışındı. Gümrüğe girmeden önce California plajlarının gülüydü. Gaskill onu ekibinde hizmet etmiş en iyi gizli ajanlardan biri sayardı. Rummel'in binasına bu yüzden onu sokmuştu. Kız devam ediyordu. "Ekranları seyretmekten, bodrumu, asansörleri, koridorları denetlemekten usandığıma inanıyorsan, ben ilk uçakla Tahiti'ye gidiyorum, çünkü hakkın var," dedi.</p>

  <p class="block5">Pottle, "Paran cebinde dursun," diye akıl öğretti. "Tahiti denilen yerde yüksek palmiyelerle egzotik plajlardan başka hiçbir şey yok. O kadarı Florida'da da var." Gaskill, "Ana giriş kaydını bağla, sen kalkıp bodruma in, taşıma şirketinin adamlarını sorgula," diye emir verdi. "Bakalım binadan bir taşınan mı var? Hangi daireden? Niye böyle olmayacak bir saatte gelmişler?" "Gidiyorum." Kızın sesi esner gibiydi. Pottle, "Umarım karşısına bir canavar falan çıkmaz," dedi.</p>

  <p class="block5">"Ne canavarı?" Gaskill kaşlarını kaldırmıştı. "Bilirsin, o aptal korku filmlerinde kadınlar hep gece bodrumdan gelen garip sesler duyar. Mutfak bıçağını eline alır, ışığı yakmadan oraya, kontrole iner."</p>

  <p class="block5">Gaskill, "Saçma Hollywood filmleri işte," diye omuz silkti. "Bev için kaygılanma. O bodrum zaten Las Vegas Bulvarları gibi. Kızda da dokuz milimetrelik Colt Combat Commander var. Ona saldıracak canavara acırım."</p>

  <p class="block5">Rummel 'in çatı katı artık karanlık olduğuna göre, Gaskill dürbünün başından bir süre uzak kalıp altı tane çörek yedi, bir termos dolusu soğuk süt içti. Gözleri, boşalan çörek kutusuna döndüğünde Swain'in sesi duyuldu. "Taşıyıcılar on dokuzuncu kattaki bir daire için mobilya getirmiş, onu boşaltıyorlar. Bu saatte çalışmak zorunda oldukları için bozuk çalıyorlar, ama fazla mesai için ödenen para iyiymiş. Müşterinin adını hemen hatırlayamadılar. Bir şirket yetkilisi son dakikada ev değiştiriyor, diyorlar."</p>

  <p class="block5">"Rummel'in evine kaçak tarihi eser getiriyor olabilirler mi?"</p>

  <p class="block5">"Kamyonun arka kapısını açıp bana gösterdiler. İçi art deco mobilyalarla dolu."</p>

  <p class="block5">"Pekâlâ. Sen birkaç dakikada bir her hareketlerini kontrol et."</p>

  <p class="block5">Pottle bir bloknota bir şeyler not etti, sonra mutfaktaki duvara takılı telefonu kapattı. Gaskill'in pencere önündeki nöbet yerine döndüğünde, yüzünde sırıtkan bir ifade vardı. "Sezgilerine hayranlık duyuyorum. Sidney Kammer'in adresi Lake Forest'te."</p>

  <p class="block5">Gaskill bu sefer, "Bahse girerim, Kammer'in baş müşterisi de Adolphous Rummel'dir," dedi.</p>

  <p class="block5">"Şimdi de bana Kammer'in bu daireyi kime kiraladığını söyle." "Herhalde Adolphous Rummel."</p>

  <p class="block5">Pottle kendinden pek memnundu. "Artık rahatlıkla Evreka diye bağırabiliriz bence," dedi.</p>

  <p class="block5">Gaskill karşı binanın perdesi açık duran penceresinden Rummel'in yatak odasına bakıyordu. Artık biliyordu bu adamın sırrını. Konuşmaya başladığında, gözlerindeki bakışlar derinleşti. "Giriş holünden alt kata inen bir gizli merdiven" dedi. Senaryo yazıyormuş gibi, kelimelerini pek dikkatli seçiyordu. "Rummel asansörden çıkıyor, gizli kapıyı açıp hemen alttaki kata iniyor, orada kırk dakika boyunca özel hazinelerinin zevkini çıkarıyor. Sonra yukarıya dönüyor, brendisini alıyor, mutlu insanlar gibi uyuyor. Garip ama... Ona imrenmeden edemiyorum."</p>

  <p class="block5">Pottle uzanıp Gaskill'in omzunu tıpışladı. "Tebrikler, Dave. Şimdi tek işimiz bir arama emri getirtip Rummel'in çatı katını basmak."</p>

  <p class="block5">Gaskill başını iki yana sallıyordu. "Arama emri, tamam. Ama bir yığın ajanla baskın vermeye yokum. Rummel'in Chicago'da nüfuzlu dostları var. Sonunda basından eleştiri alacak ya da bizi mahkemelere sürükleyecek patırtılar koparmak istemeyiz. Hele de mantığım yanlış çıkarsa. Sen ben, bir de Bev Swain oraya gider, sessizce aramayı yaparız, Rummel'in gizli koleksiyonunu buluruz."</p>

  <p class="block5">Pottle yağmurluğunu giyiyordu. O yağmurluk, ajanlar arasında hep alay konusu edilen bir şeydi. Kapıya doğru yürürken, "Yargıç Aldridge erken uyumaz," dedi. "Onu yatağından kaldırıp arama emrini alırım, gün doğmadan da burada olurum." Gaskill buruk buruk gülümseyerek "Daha çabuk dön," dedi. "İçimde sabırsızlık kol geziyor."</p>

  <p class="block5">Pottle gittikten sonra Gaskill, Swain'i aradı. "Taşıyıcılar konusunda durum raporu ver," dedi.</p>

  <p class="block5">Rummel 'in apartmanının giriş katında, Bev Swain güvenlik masasında oturmuş, karşısındaki dört ekrana bakıyordu. Mobilya taşıyan işçilerin kamera menzilinden çıkışlarına baktı. Uzaktan kumandanın düğmesine basıp öbür kameraya geçti. Bu kameralar hep stratejik yerlere konmuştu. On dokuzuncu kattaki yük asansöründen çıkan işçiler karşısındaydı.</p>

  <p class="block5">"Şu ana kadar bir kanepe, iki koltuk, iki sehpa taşıdılar, birkaç da koli kutusu getirdiler. Sanıyorum içinde tabaklar, mutfak ve banyo gereçleri, giysiler var." . "Oradan bir şey alıp kamyona yüklediler mi?" "Yalnızca boş kutular."</p>

  <p class="block5">"Rummel<sup class="calibre5">’</sup>in koleksiyonunu nereye sakladığını bulduk galiba. Pottle arama emri getirmeye gitti. O döner dönmez basıyoruz."</p>

  <p class="block5">Swain içini çekerek, "Bu iyi haber," dedi. "Şu lanet olası lobinin dışındaki dünyayı çoktan unutmuştum bile."</p>

  <p class="block5">Gaskill güldü. "Dünya bıraktığın gibi. Sen o zarif poponun üstünde oturmaya birkaç saat daha dayan."</p>

  <p class="block5">"Bu sözü cinsel taciz diye nitelendirebilirim," dedi Swain kasılarak. Gaskill güvensiz bir sesle, "Bunlar iltifattı, ajan Swain" dedi. "Takdirdi bu sözler." Çok güzel bir gün doğuyordu. Serin ve diri. Michigan gözünden esen rüzgar bir fısıltı gibiydi. Çiftçiler Ajandası göller yöresi için nefis bir pastırma yazı vaadediyordu. Gaskill de öyle ummaktaydı. Mevsim normallerinden daha sıcak bir sonbahar demek, Wisconsin gölü üzerindeki yazlık kulübesine gidip birkaç gün daha balık tutabilmek demekti. Yirmi yıllık karısı hemokromatis denilen aşırı demir yükü nedeniyle kalp krizinden gittiğinden beri, özel hayatı pek yalnızdı. Artık en büyük aşkı, işiydi. Boş zamanlarını sahip olduğu teknede geçirir, üzerinde çalıştığı projeleri planlar, veri analizleri yapardı.</p>

  <p class="block5">Rummel'in çatı dairesine çıkan asansörde, yanında Pottle ve Swain'le birlikte ayakta dikilirken, elindeki arama emrini üçüncü kere okudu. Yargıç Rummel'in evinin aranmasına izin vermiş, ama Kammer'in bir alttaki dairesi için izin vermekten kaçınmış, çünkü bunda haklı neden görememişti. Küçük bir eksiklik. Şimdi dosdoğru Gaskill'in hazine odası olarak bildiği yere gidecekleri yerde, üst kattan oraya inen gizli kapıyı aramak zorunda kalacaklardı.</p>

  <p class="block5">Birden aklına garip bir düşünce geldi. Ya bu koleksiyoncuya gerçek sana t eserlerinin taklitleri satılmışsa? Yaşadığına bakmaksızın önüne gelen herkesten sana t eseri satın alanlar arasında bu tür kazıkları ilk yiyen Rummel olmayacaktı tabii. Gaskill bu kötümser düşünceyi kafasından uzaklaştırdı, sevinç duygusuna geri dönmeye çalıştı. Bunca saatlik emeğin sonuçlarını elde etmeye birkaç dakika kalmıştı. Swain asansörün alt katları geçip doğrudan Rummel 'in çatı katının içine çıkması için gerekli şifreli düğmeye basmıştı. Kapı açıldığında kendilerini birdenbire mermer duvarlı, mermer döşemeli holde buldular. Gaskill bir alışkanlık sonucu, omuz askılığındaki dokuz milimetrelik otomatiğe parmak uçlarıyla dokundu. Pottle dairenin içine ait enterkomun düğmesine bastı, çatı katında bir zil duyuldu. Kısa bir sessizlikten sonra uykulu bir ses cevap verdi. "Kim o?" Pottle mikrofona, "Bay Rummel, lütfen asansöre gelir misiniz?" dedi. "Hemen gitseniz iyi olur. Polisi arıyorum."</p>

  <p class="block5">"Zahmet etmeyin. Biz federal polisiz. Lütfen söyleneni yapın, neden geldiğimizi anlatacağız."</p>

  <p class="block5">Swain asansörün tepesindeki ışıkların yanıp söndüğünü gördü. Asansör otomatik olarak aşağıya inmeye başladı. Yarı şaka, "İşte bu yüzden çatı katı kiralamam," dedi. "Özel asansörü çalmak, Mercedes-Benz çalmaktan bile kolay."</p>

  <p class="block5">Rummel pijaması, terlikleri, eski model robdöşambrıyla belirdi. Robdöşambrın kumaşı Gaskill'e büyükannesinin yatak örtüsünü hatırlatmıştı. "Adım David Gaskill," dedi.</p>

  <p class="block5">"ABD Gümrük Hizmetlerinde özel ajanım. Burayı aramak için elimde mahkeme emri var."</p>

  <p class="block5">Rummel çerçevesiz gözlüğünü kayıtsız bir hareketle gözüne taktı, arama emrini sanki sabah gazetesi okuyormuş gibi okudu. Yakından bakıldığında yetmiş altı yaşında göstermiyor, on yıl daha genç gösteriyordu. Yataktan yeni kalkmış olmasına karşın aklı başında ve işini bilir bir hali vardı.</p>

  <p class="block5">Gaskill sabırsız hareketlerle onun çevresinde dolaşıyordu. "Özür dilerim."</p>

  <p class="block5">Rummel yazıdan başını kaldırdı. "Evimi istediğiniz kadar arayın," dedi. "Saklayacak bir şeyim yok."</p>

  <p class="block5">Zengin hurdacı sinirlenmemiş, tedirginleşmemişti, üstelik kaba da davranmıyordu. Olayı nezaketle, yardımsever bir havada karşılamıştı.</p>

  <p class="block5">Gaskill bunun sırf rol olduğunu biliyordu. "Biz yalnız bu hole ilgi duyuyoruz," dedi. Swain'le Potter'a neyi aramaları gerektiğini söylemişti. İşe koyuldular. Her çatlak, her birleşim yeri incelendi. Ama Swain’in en çok ilgisini çeken, o aynaydı. Kadın olarak, dosdoğru oraya yürümüştü. Camına baktı, en küçük bir kusur bile bulamadı. Camın köşelerine çiçek desenleri oyulmuştu. On sekizinci yüzyıl, diye tahmin yürüttü Swain. Üç yüz yıldır acaba kimler durmuştu bu aynanın önünde? Hepsinin hayalleri hala oradaydı. Hissedebiliyordu onları.</p>

  <p class="block5">Sonra ince işli çerçeveye baktı, onu inceledi. Çocuk melekler altın kaplamalıydı. Keskin gözlemci Swain, bu meleklerden birinin boynunda ince bir çizgi gördü. Çevresindeki yaldızlar sürtünmeden biraz eskimiş gibiydi. Hemen kafayı yakalayıp saat yönünde çevirmeye çalıştı. Kafa dönmedi. Ters yönde çevirmeyi denediğinde kafa ta arkaya kadar döndü. Ardından dikkati çeken bir çıt sesi duyuldu, aynanın bir yanı aralandı, duvardan birkaç santim uzaklaştı.</p>

  <p class="block5">Swain aralıktan arkadaki merdivene bakıp, "İyi düşünmüşsün, patron," dedi.</p>

  <p class="block5">Rummel sararmıştı. Gaskill hemen aynayı tutup çekti, kapıyı ardına kadar açtı. İçinden yükselen gurur duygusu, gülümsemesine yol açıyordu. İşinin en çok bu yanını severdi Gaskill. Türlü zeka oyunlarıyla sonunda hasmını alt etmeyi.</p>

  <p class="block5">"Lütfen yolu gösterir misiniz, Bay Rummel?" "Alt kat avukatım Sidney Kammer'a aittir," dedi Rummel. Gözlerine kurnaz bir pırıltı gelmişti. "Arama emriniz ancak benim çatı katım için yetki veriyor."</p>

  <p class="block5">Gaskill ceketinin cebini yokladı, dün satın aldığı levrek yemlerinin bulunduğu küçük kutuyu çıkardı. Kolunu uzatıp kutunun merdivenlerden aşağıya düşmesine izin verdi. "Sakarlığımı bağışlayın. Umarım Bay Kammer bana ait olan bir şeyi oradan almamda sakınca görmez."</p>

  <p class="block5">"Bu yasayı ihlaldir," diye patladı Rummel. Cevap veren olmadı. İri yapılı ajan, peşinde Pottle'la birlikte merdivenleri inmeye başlamıştı bile. Bir an durup yem kutusunu aldı, yoluna devam etti. Alt kata vardığında, karşısında gördüğü manzara soluğunu kesti. Nefis Kolomb öncesi sanat eserleri dairenin bütün odalarını doldurmuştu. Camekanlar içinde korunan İnka kumaşları tavandan sarkıtılmış, öylece duruyordu. Bir oda tümüyle tören masklarına ayrılmıştı. Bir başkasında dinsel parçalar ve mezar küpler vardı. Süslü başlıklar, özenle boyanmış seramikler, egzotik heykeller diğer odalara dağılmıştı. Oda kapıları daha kolay ulaşım sağlamak amacıyla çıkarılmış, mutfak ve banyodan lavabolar, dolaplar ve aksesuarlar alınmış, yer açılmıştı. Gaskill'le Potter, bu değerli eserler karşısında şaşkın, duraladılar. Buranın zenginliği onların tahminini kat kat aşmıştı.</p>

  <p class="block5">İlk şaşkınlık geçince Gaskill odadan odaya koşup bu koleksiyonun şah eserini aramaya başladı. Ama bulabildiği, bir odanın orta yerindeki kırılmış, boş bir cam kutu oldu. Hayal kırıklığı tüm benliğini sarıverdi. "Bay Rummel!" diye seslendi. "Gelin buraya!"</p>

  <p class="block5">Yenik Bay Rummel, yanında Swain'le birlikte ağır adımlarla odaya girdi, birden olduğu yerde çakılıp kaldı. Sanki duvarlardaki İnka mızrakları karnına saplanmıştı. "Gitmiş!" diye soludu. "Tiapollo'nun Altın Zırhı gitmiş!"</p>

  <p class="block5">Gaskill'in yüzü gerildi, buz gibi bir ifadeye büründü. Kırık cam kutunun çevresine bir takım mobilyalar bırakılmıştı. Bir kanepe, iki koltuk, iki de sehpa. Gözleri Pottle'dan Swain'e döndü. "Taşıyıcılar," diye soludu yavaşça. "Zırhı burnumuzun dibinden çaldılar."</p>

  <p class="block5">Swain ifadesiz bir sesle, "Onlar binadan çıkalı bir saat oldu," dedi.</p>

  <p class="block5">Pottle'ın gözleri kamaşmış gibiydi. "Onları izlemek için çok geç kaldık. Zırhı çoktan bir yere saklamışlardır." Sonra ekledi. "Belki de uçağa yüklemiş, ülke dışına götürüyorlardır."</p>

  <p class="block5">Gaskill koltuklardan birine çöktü. "Bu kadar yaklaştıktan sonra" diye mırıldandı.</p>

  <p class="block5">"Umarım zırh bir altmış altı yıl daha kaybolmaz."</p>

  <p class="whitespace1"></p>

  <p class="block6"><span class="text">Concepcion</span><span class="text1">'</span><span class="text">u Ararken</span></p>
</body>
</html>
