<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="wordsection">
    <h2 class="calibre19" id="calibre_pb_22"><a class="pcalibre1 pcalibre" id="_Toc408020508"><span class="calibre20">BELGELER</span></a></h2>

    <p class="msonormal2"><span class="calibre4"> </span></p>

    <h3 class="calibre23" id="sigil_toc_id_16"><a class="pcalibre1 pcalibre" id="_Toc408020509"><span class="calibre20">Belge 1</span></a></h3>

    <p class="msonormal2"><span class="calibre4">TBMM Tutanak Dergisi B:119 21.9.1962 O:1’den:</span></p>

    <p class="msonormal2"><span class="calibre4">Milletlerarası Yapı işçileri Sendikası Temsilcisi John Thalmayer’in ikamet izninin ne sebeple uzatılmadığı ve Karadeniz Ereğli’sinde Amerikan Morrison firması hakkında ileri sürülen ithamlarla ilgili, İstanbul Milletvekili Coşkun Kırca’nın İçişleri ve Çalışma Bakanlarına yönelttiği sözlü soru önergesi ve Çalışma. Bakanı Bülent Ecevit’in sözlü cevabı:</span></p>

    <p class="msonormal2"><span class="calibre4">İstanbul Milletvekili Coşkun Kırca’nın, Milletlerarası Yapı İşçileri Sendikası temsilcisinin ikamet izninin ne sebeple uzatılmadığına dair İçişleri ve Çalışma Bakanlarından sözlü soru önergesi ve Çalışma Bakanı Bülent Ecevit’in sözlü cevabı (6/383)</span></p>

    <p class="msonormal2"><span class="calibre4">BAŞKAN - İstanbul Milletvekili Coşkun Kırca, buradalar mı efendim? Burada... İçişleri Bakanı? Yoklar. Çalışma Bakanı? Buradalar. Sayın Coşkun Bey, İçişleri Bakanı olmadığından Çalışma Bakanının vereceği cevaplarla sorunuzun görüşülmesine razı mısınız efendim?</span></p>

    <p class="msonormal2"><span class="calibre4">COŞKUN KIRCA (İstanbul) - Razıyım efendim.</span></p>

    <p class="msonormal2"><span class="calibre4">BAŞKAN - Soruyu okutuyorum.</span></p>

    <p class="msonormal2"><span class="calibre4">4 Eylül 1962</span></p>

    <p class="msonormal2"><span class="calibre4">Millet Meclisi Yüksek Başkanlığına</span></p>

    <p class="msonormal2"><span class="calibre4">Aşağıdaki sorumun İçişleri ve Çalışma Bakanları tarafından sözlü olarak cevaplandırılmasına yüksek delaletlerini derin saygılarımla rica ederim.</span></p>

    <p class="msonormal2"><span class="calibre4">İstanbul Milletvekili</span></p>

    <p class="msonormal2"><span class="calibre4">Coşkun Kırca</span></p>

    <p class="msonormal2"><span class="calibre4">1. Milletlerarası Yapı-İşçileri Sendikası temsilcisi Amerikalı Mr. Thalmayer’in Türkiye’deki ikamet izninin uzatılmamasının sebebi nedir.</span></p>

    <p class="msonormal2"><span class="calibre4">2. Karadeniz Ereğlisi’nde çalışan Amerikan “Morrison” firması hakkında bazı sendikacılar tarafından ileri sürülen ithamların ve bu ithamlara bağlı olarak tertiplenen hareketlerin mahiyeti nedir?</span></p>

    <p class="msonormal2"><span class="calibre4">BAŞKAN - Buyurun Sayın Çalışma Bakanı.</span></p>

    <p class="msonormal2"><span class="calibre4">ÇALIŞMA BAKANI BÜLENT ECEVİT</span></p>

    <p class="msonormal2"><span class="calibre4">(Ankara) - Muhterem arkadaşlarım; İstanbul Milletvekili Sayın Coşkun Kırca’nın sorularına cevaplarımı arz ediyorum:</span></p>

    <p class="msonormal2"><span class="calibre4">Sayın Kırca’nın sorusunun birinci kısmı şudur:</span></p>

    <p class="msonormal2"><span class="calibre4">“Milletlerarası Yapı İşçileri Sendikası temsilcisi Amerikalı Mr. Thalmayer’in Türkiye’deki ikamet izninin uzatılmamasının sebebi nedir?”</span></p>

    <p class="msonormal2"><span class="calibre4">Takdir buyrulacağı üzere yabancılara verilen ikamet izninin uzatılıp uzatılmaması, İçişleri Bakanlığının yetkileri içine giren bir meseledir. Onun için, Çalışma Bakanlığı olarak bu zata verilen 6 aylık ikamet izninin uzatılmayışı sebepleri üzerinde herhangi bir şey söylemeye kendimi yetkili görmüyorum. Nitekim adı geçen sendika temsilcisinin Türkiye’den ayrılmadan önce verdiği bir demeç üzerine basına vermiş olduğum demeçte de aynı hususu belirtmiştim. Sadece bu yabancı sendikacının demeci ve onun Türkiye’deki davranış ve tutumu hakkında kendi şahsi düşünce ve intibalarımı belirtmekle yetinmiştim. Onun için buradaki konuşmamda da Sayın Kırca’nın sorusunun birinci kısmına cevabım bu çerçeve içinde olacaktır. Evvela Milletlerarası Yapı ve Ağaç İşleri Federasyonu temsilcisi olarak memleketimize gelen Mr. John Thalmayer’in memleketimize ne şekilde gelmiş olduğu hususunda maruzatta bulunmak isterim.</span></p>

    <p class="msonormal2"><span class="calibre4">Son seçimlerden sonra, Birinci Koalisyon Hükümetinin kurulmasından kısa bir zaman sonra, Türkiye İşçi Sendikaları Konfederasyonu yöneticileri Çalışma Bakanlığına müracaat ederek, o zamana kadar Çalışma Bakanlığının denetiminde ve idaresinde yürütülen sendikacılık eğitiminin artık memleketimizde hür bir sendikacılık vasatına geçildiğine göre, tamamıyla ve serbest olarak sendikalara bırakılmasını istediler. Biz de Türkiye İşçi Sendikaları Konfederasyonunun bu görüşünü yerinde bularak sendikacılık eğitimi konusunda, sendikacılarımıza tam bağımsızlık tanıdık. Bu suretle esasen 27 Mayıs Devriminden sonra Milletlerarası Hür İşçi Sendikaları Konfederasyonuna üye olmaları hakkı tanınmış olan Türkiye İşçi Sendikaları Konfederasyonu, sendikacılık eğitimi konusunda seminerler tertip ederek dışarıdan uzmanlar getirtmeye başlamıştır. Mister John Thalmayer bu şekilde memlekete gelmiştir. Kendisinin sendikacılık eğitimi alanındaki veya sendikaların teşkilatlandırılması alanındaki faaliyetleri ile hiçbir şekilde ilgilenilmemiştir. Ancak Mr. Thalmayer’in buradaki çalışmalarını, uzmanlık ve müşavirlik sınırları içerisinde tutmadığını, bırakmadığını, bazı yürüyüşlere iştirak ederek, bunların yapılmasında istişari olarak da olsa rol oynayacak, şekilde aktif sendikacı durumuna geçtiğini öğrenmekte idik. Kendisi de Türkiye’deki görevini, bir müşavirlik ve uzmanlık fonksiyonunun ötesinde telakki ettiğini, Türkiye’den ayrılmadan önce verdiği demeçte belirtmiştir.</span></p>

    <p class="msonormal2"><span class="calibre4">Mesela bu demeçte şöyle diyor: “Komünistler, Türkiye’de sendika hürriyeti yok diyorlar, işçi hakları yok diyorlar. Bunları sağlamaya, gelen adamı sınır dışına çıkarırlarsa onlara hak vermiş olmazlar mı?” Bu sözleri de gösteriyor ki kendisi, Türkiye’de sendika hürriyetini sağlamaya ve işçi haklarını korumaya gelmiş adam olmak iddiasındadır. Bunları sağlamak üzere gelen adam olduğunu söyleyen kimse, aynı demecinde, kendisinin sınır dışı edilmesini, Türk işçi haklarının sınır dışı edilmesi olarak gördüğünü de ifade etmiştir. Gene aynı demecinde, Amerikalı sendikacı “Benim buraya gelmemle, Türk işçisine sağlanan Milletlerarası Sendikacı Teşkilatının yaptığı teknik ve para yardımını, sınır dışı edilmem önleyebilir” demiştir. Aynı yabancı sendikacı, yabancı sermayenin sömürücülüğü karşısında Türk işçisini korumakla vazifeli olduğu tarzında da konuşmuştur.</span></p>

    <p class="msonormal2"><span class="calibre4">Arkadaşlarını, hiç şüphesiz malumlarınız olduğu üzere, bugün Türkiye’de sendikacılık, sendikacılığa en geniş hürriyet tanınmış demokratik ülkelerdeki kadar hürdür. İkinci Hükümet programında da Devletin, sendikaları, iktisadi, sosyal meselelerin çözümünde kendisine yardımcı göreceği belirtilmiştir. Çalışma Bakanlığı, teşkilatına yolladığı bir genelgede sendikacılığa bu gözle bakılmasını belirtmiştir. Ayrıca, bilindiği gibi, bir süredir, Hükümet üyeleri ile sendika yöneticileri arasında toplantılar yapılmakta ve böylece işçi meseleleri Hükümet seviyesinde, bakanlarla sendikacılar karşı karşıya gelmek ve bir masa etrafında birleşmek suretiyle ele alınmaktadır.</span></p>

    <p class="msonormal2"><span class="calibre4">Ayrıca beş yıllık kalkınma planının, işçi temsilcilerinin de hazır bulunduğu bir tanışma toplantısında görüşüldüğü malumunuzdur. Çalışma hayatımızı düzenleyecek olan yeni kanun tasarıları, mesela Toplu Sözleşme, Grev, Lokavt kanun tasarıları, yeni iş Kanunu, Sosyal Sigortalar kanun tasarıları hazırlanırken işçilerin ve işverenlerin geniş ölçüde fikri alınmıştır. Bunlar da gösteriyor ki, bu yabancı sendikacının iddiası hilafına. Türkiye’de sendika hürriyetini kurmak ve işçi haklarını korumak için Türk işçilerinin bir yabancının vasiliğini, onun kendilerine önderlik etmesine asla ihtiyaçları yoktur. (Alkışlar) Türkiye’de işçi haklarını yerleştirmeye ve korumaya, Türk işçi ve sendikaları muktedirler. Türk Hükümeti ve inanıyorum ki, TBMM’de bu yolda kendileri ile beraberdir. (Umumi alkışlar)</span></p>

    <p class="msonormal2"><span class="calibre4">John Thalmayer adlı yabancı sendikacının altı aylık giriş izni uzatılmadığı için yurdumuzdan ayrılışından kısa bir süre sonra bir başka yabancı sendikacı, Uluslararası Sanayi Kolu Federasyonu Başkanı Mr. Van Leon Türkiye’ye gelmiş ve bu konuda Hükümeti tenkit eden -şiddetli beyanlarda bulunmuştur. Bu arada Van Leon adlı yabancı sendikacı “Türk sendikacıları Avrupa’daki sendikacıların 60 yıl önceki savaşını sürdürmektedirler” demek suretiyle, Türkiye’deki sendikacılık tarihini ‘ve bugünkü durumu bilmekten değerlendirebilmekten ne kadar uzak olduğunu göstermiştir.</span></p>

    <p class="msonormal2"><span class="calibre4">Bugün Türkiye’de sendikacılar 60 yıl önce Batıda yapılan mücadeleleri yapmaya mecbur bırakılmak şöyle dursun, tersine Batı ülkelerinin ancak çetin mücadeleler toplumu yaralayıcı mücadeleler sonunda işçilere kazandırmış oldukları hakları biz bu mücadelelere hacet kalmaksızın işçilerimize sendikacılarımıza tanımak azmindeyiz. Yakında yüksek huzurunuza gelecek olan tasarılar bunların en yakın delilleri olacaktır. Aynı yabancı sendikacı, Mr. Thalmayer’in Milletlerarası Federasyona göndermiş, olduğu bir raporu okuduğunu ve o raporda tarım ve yapı işçilerinin teşkilatlandırılmasından Türkiye Hükümetinin memnun olmadığının anlaşıldığını ifade etmiştir. Böyle bir iddia, Mr. Thalmayer’in raporunda gerçekten yer almış mı bilmiyorum. Eğer almışsa hakikatle hiçbir ilişiği olmadığını belirtmek isterim. Hükümet, sendikaların teşkilatlanma hareketleriyle hiçbir şekilde alakadar olmadığı, hele tarım işçilerinin teşkilatlanmasına karşı hiçbir tahditte bulunmadığı gibi, bu işçiler henüz iş Kanununa alınmamış olmakla beraber, onların da teşkilatlanmalarını ve toplu sözleşme yolu ile kendi haklarına teminat altına almalarını sağlamak için, yakında yüksek huzurunuza gelecek olan İş Kanunu ve Sosyal Sigortalar Kanunu tasarılarında görüleceği üzere, tarım işçilerine iş verenlerle toplu sözleşme yapma-imkanı verilmektedir. O suretle henüz tarım kesimindeki işçiler için kanun uygulanmamakla beraber, birçok Batı memleketlerinde olduğu gibi, toplu sözleşme yolu ile tarım işçileri çalışma hayatlarına bir hukuki düzen vermeye imkân bulmuş olacaklardır. Tarım işçileri yine isterlerse, İşçi Sigortaları Kurumuna müracaat ederek özel grup sigortası anlaşması yapabileceklerdir. Bu gerçekler. Hükümetin tarım işçilerinin teşkilatlanmasına karşı olduğu bu yoldaki faaliyetleri memnuniyetle karşılamadığı yolundaki iddiaların ne kadar asılsız olduğunu göstermeye yetse gerektir.</span></p>

    <p class="msonormal2"><span class="calibre4">Gerek Mr. Thalmayer hadisesi ile gerek Morrison hadisesi ile bazı çevreler tarafından öyle bir tablo çizilmek istenmiştir ki, bu tabloya bakıldığında, güya bugün Türkiye’de, “emperyalizm”, “yabancı kapitalizm” imtiyazlı olarak Türk işçisini sömürebilmekte ve bu sömürmeye karşı Türk işçisini sadece yabancı sendikacılar koruyabilmekte imiş gibi bir intiba edinilmektedir. Böyle bir intibaın gerçekten ne kadar uzak olduğunu, Türk sendikacılarının büyük çoğunluğunun gördüğünü ve bildiğini iftiharla söyleyebiliriz.</span></p>

    <p class="msonormal2"><span class="calibre4">Sendika yöneticilerinden pek çoğu, ismi etrafında bu kadar gürültü koparılmak istenen Mr. Thalmayer’in Türkiye’deki ikamet izninin uzatılmamasına üzülmekle beraber, kendisinin Türk sendikacısı üzerindeki vasilik iddiası karşısında daha çok üzüldüklerini ve böyle bir iddiayı reddettiklerini muhtelif vesilelerle basında beyan etmişlerdir.</span></p>

    <p class="msonormal2"><span class="calibre4">Başka bazı ülkelerde Hükümete karşı, kurulu Devlet düzenine karşı cephe almak suretiyle kazanılmış olan ve bugün bütün demokratik ülkelerde meşru sayılan işçi haklarını, Türk Hükümeti ve eminim ki, Türkiye Büyük Millet Meclisi, kendiliğinden tanımak azmindedir. Bu haklar uğrunda Türk işçisi kimsenin vesayetine muhtaç değildir. Türkiye’de Türk işçisinin haklarını korumak için yabancı sendikacıların yardımına muhtaç olduğumuz fikrini bir an için bile olsa kabul etmek, yabancı firmalara Türk işçisini sömürme imkânını vermek kadar onur kırıcı bir durum olsa gerektir.</span></p>

    <p class="msonormal2"><span class="calibre4">Şimdi Sayın Coşkun Kırca’nın sorusunun ikinci kısmına geçiyorum.</span></p>

    <p class="msonormal2"><span class="calibre4">Sorunun bu kısmı şöyledir: Karadeniz Ereğli’sinde çalışan Amerikan Morrison firması hakkında bazı sendikacılar tarafından ileri sürülen ithamların ve bu ithamlara bağlı olarak tertiplenen hareketlerin mahiyeti nedir?”</span></p>

    <p class="msonormal2"><span class="calibre4">Muhterem arkadaşlarım, bugün Zonguldak Ereğli’sinde, Ereğli Demir ve Çelik Fabrikaları Türk Anonim Şirketinden başka, bu şirketin bazı işlerini ihale ettiği 21 firma vardır. “Morrison-Knudsen of Turkey” adlı firma da bunlardan birisidir.</span></p>

    <p class="msonormal2"><span class="calibre4">Ereğli hakkında ileri sürülen iddiaları şöylece sıralayabiliriz: Ereğli’de sendikalı işçilerin işlerinden atıldığı iddia edilmiştir. Sendikalı işçilere türlü şekilde baskı yapıldığı iddia edilmiştir. Türk işçisinin emeğinin sömürüldüğü iddia edilmiştir İşçilerin öz vatanlarında bir casus gibi polis nezaretinde işe götürüldüğü iddia edilmiştir. Bunlara karşılık Çalışma Bakanlığınca gerekli teftiş ye denetlemenin yapılmadığı veya yapılamadığı iddia edilmiştir. Ve nihayet, yabancı firmalara Türk Hükümetinin Türk makamlarının karışamadığı iddia edilmiştir. Bu ve benzeri bütün iddialar, hep Morrison Firmasına yöneltilmiştir. Böylelikle, Türkiye’de Devletin yabancı emperyalizme, yabancı kapitalizme boyun eğdiği ve Türk halkının bir müstemleke halkı muamelesi gördüğü ve buna karşı devletin, hiçbir şey yapamadığı sanısı, bilerek veya bilmeyerek, yerleştirilmek istenmiştir. Bu yüzden, bu iddialara dayanılarak, bilindiği gibi, 12 Ağustos Zonguldak Ereğli’sinde bir miting tertip edilmiştir. Anlaşıldığına göre bu miting, Yapı-İş Federasyonunun ısrarlı talepleriyle ve bu iddiaların ortaya atılmasıyla tertip edilmiştir. Bu mitingden sonra, Morrison Firmasının 150 işçiyi işten çıkardığı iddia edilmiş ve bunun üzerine, Yapı-İş Federasyonu tarafından ayrıca bir yürüyüş tertip edilmiştir.</span></p>

    <p class="msonormal2"><span class="calibre4">Elbette ki bu iddialara seyirci kalamazdık. Hele bu iddialar, sonuç olarak Türkiye’nin yabancı emperyalizme terk edildiği, Türk işçisinin sömürge halkı muamelesi görmesine göz yumulduğu intibaını verme yolunu açtığı için bu iddialar üzerine titizlikle gitmek zorunda idik. Onun için, Zonguldak Ereğli’sine, en dikkatli bir şekilde teftiş ve tahkikat yapmak üzere Bakanlıktan, merkezden müfettişler gönderdik. Bu müfettişlerimiz el’an Zonguldak’tadırlar. Zonguldak Ereğli’sinde vukua gelen her hadise veya vukua geldiği iddia edilen her hadise derhal tahkik olunmakta ve durumdan Bakanlığımız haberdar edilmektedir.</span></p>

    <p class="msonormal2"><span class="calibre4">İlk büyük teftişin sonucu alındıktan sonra, ben de Bakanlıktan bazı arkadaşlarla birlikte 28 Ağustos günü Zonguldak Ereğli’sine gittim. Orada, ileri sürülen, biraz önce saymış olduğum iddialardan hiçbirinin Morrison Firması ile hiçbir ilişiği olmadığını hayretle tespit ettim. Müfettişlerimizin raporlarında da esasen bu husus açıkça gösterilmekte idi. Gerek müfettişlerin vardığı sonuçları, gerek benim yaptığım temaslarda vardığım sonuçları 2 Eylül günü bir basın toplantısı ile kamuoyuna açıkladım. Bana verilen cevaplarda, söylediklerimin herhangi bir noktasında hakikate uygun olmadığını iddia etmeyi mümkün kılacak bir tek delil veya vesika gösterilememiştir.</span></p>

    <p class="msonormal2"><span class="calibre4">Yaptığımız teftiş neticesinde, daha önce sıraladığım iddialara bağlantılı olarak şu durumu ortaya çıkmıştır:</span></p>

    <p class="msonormal2"><span class="calibre4">Sendikal, işçilerin işlerinden atıldığı iddia ediliyordu. Bir kere böyle bir iddianın, daha önce yayılan haberlerin tersine olarak, Morrison Firması ile veya herhangi bir yabancı firma ile ilişiği olmadığı anlaşılmıştır. Sendikalı oldukları için işten çıkarıldığı iddia edilen 15 isçi ve ait liste müfettişlerimiz, mahalli Yapı-İş Sendikası tarafından verilmiştir. Bu 15 kişinin sendikacı oldukları için işten çıkarıldıklarına dair her hangi bir delil gösterilememiştir. Bu 15 kişiden hiçbirinin Morrison Firması ile bir alakaları yoktur. Sendikalı işçilere baskı yapıldığına gelince, bununla da Morrison firmasının bir ilgisi olmadığı Yapı-İş Sendikasının idarecileri, İdare Heyeti üyeleri tarafından bize bildirilmiştir. Bu iddianın şundan doğduğu anlaşılmıştır: Ereğli’deki esas firma, Ereğli Demir-Çelik Fabrikaları İşletmesi, bir ara kendi şantiyesinde çalışan işçilerden hangilerinin Yapı-İş Sendikasında üye olduğunu tespit etmek istemiş, fakat sendikalı üyelere baskı şeklinde tefsir edilmesi üzerine derhal bu tespit işinden vazgeçmiştim.</span></p>

    <p class="msonormal2"><span class="calibre4">Ereğli Demir-Çelik İşletmesi idarecilerinin bana izah ettiklerine göre, böyle bir tespite de sadece Yapı-İş Sendikasının oradaki işçiler adına müzakereye veya toplu sözleşme yapmaya yetkili olup olmadığını anlamak için ihtiyaç görülmüştür. Bunun başka şekilde yorumlandığı görülür görülmez, tespit teşebbüsünden vazgeçilmiştir.</span></p>

    <p class="msonormal2"><span class="calibre4">Türk işçisinin emeğinin sömürüldüğü yolundaki iddiaların da hakikatle hiçbir ilişiği olmadığı müfettişlerin teftişleri ve müşahedelerimiz sonunda meydana çıkmıştır. Tersine, yapı işçilerine en yüksek ücretlerin verildiği yerin, Zonguldak Ereğlisi olduğu ve Zonguldak Ereğli’sinde en yüksek ücretler de, itiraf etmek gerekir ki, Morrison Firmasının vermekte olduğu görülmüştür.</span></p>

    <p class="msonormal2"><span class="calibre4">İşçilerin, “öz vatanlarında bir casus gibi” polis nezaretinde iş yerine götürüldüğü iddiasına gelince, bu iddianın esasının şundan ibaret olduğu mahalli sendikacılar tarafından bize belirtilmiştir: Bir Türk firmasının başındakilerle ihtilafları bulunan birkaç işçi bu ihtilaflı durum görüşmek üzere firma idarecilerine gitmek istediklerini fakat korktuklarını, çekindiklerini Sendika Başkanına söylemiştir. Sendika Başkanı bir avukata danışmış, avukat da, “Mademki böyle bir endişeniz var, savcılığa başvurun, polis refakatinde gitsinler”, demiş. Fakat daha bu mesele görüşülürken işverenle işçi arasındaki ihtilaflar da halledilmiş.</span></p>

    <p class="msonormal2"><span class="calibre4">Gerekli teftiş ve murakabenin yapılmadığı iddiasının da hakikatle hiçbir ilişiği olmadığını belirttim.</span></p>

    <p class="msonormal2"><span class="calibre4">Yabancı firmalara Türk makamlarının karışamadığı iddiası ise şu durumdan doğmaktadır: Çalışma Bakanlığı müfettişleri askeri işyerlerinde teftiş yapamamaktadır. Bu, yabancılara tanınmış bir imtiyaz değildir. Bütün askeri işyerlerinde uygulanan bir husustur. Bu arada Askeri mahiyette yabancı bir işyeri varsa Çalışma Bakanlığı Müfettişleri bu işyerlerine gidememektedirler. Fakat askeri mahiyette olmayan bütün yabancı firmaların işyerleri Çalışma Bakanlığı müfettişlerine açıktır. Nitekim Zonguldak Ereğli’sinde Morrison Firmasının işyeri de teftiş edilmiştir. Bu vesile ile şu son gelişmeyi de huzurunuzda açıklamak ve müjdelemek isterim: Milli Savunma Bakanlığı ile yaptığımız görüşmeler sonucunda bundan böyle, yabancı askeri işyerlerinde de Çalışma Bakanlığına bağlı müfettişlerin teftiş ve denetleme görevlerine yapabilmeleri karar altına alınmıştır (Bravo, sesleri)</span></p>

    <p class="msonormal2"><span class="calibre4">Ereğli mitinginden sonra Morrison Firması tarafından 150 işçinin işten çıkarılması iddiasına gelince: Bununda hakikatle hiçbir ilişiği olmadığı anlaşılmıştır. Öğrendiğimize göre, federasyon başkanına 30 kadar işçi, iş bulamadıkları için, müracaat etmiş. Federasyon başkanı da, Morrison Firmasına yürüyüş yapalım demiş. 30 kadar işçiyle Morrison Firmasına yürüyüş yapmış. Bu işçiler, Morrison Firmasıyla ilgili değil. Henüz hiçbir yerde işe girmemiş kimseler... Gittikleri firmanın idarecileri, kendilerinin yapabileceği bir şey olmadığını söylemişler. İcap ediyorsa ilçe merkezine dönmeleri için kendilerine otobüs tahsis edebileceklerini söylemişler. Federasyon başkanı bunu kabul etmiş Morrison Firmasının verdiği otobüse binerek ilçe merkezine gelmiş, orada otobüsten inince doğru Atatürk büstünün önüne giderek heyecanlı bir hitabede bulunmuş. Bu hitabede federasyon başkanı, gazetelerin yazdığına göre ‘Istırabımıza anlatacak merci bulamadığımız için Atam sana dert yanmaya geldik. Atam işaret ettiğin gibi, kapitalizm ve emperyalizmin ne kadar zararlı olduğunu fark ettik. Fakat fark etmeyenler var. Atam kalk da bak halimize. Yılmadan, yorulmadan mücadele edeceğiz. Gerekirse bu uğurda ölmeyi şerefli bir vazife bileceğiz” demiş.</span></p>

    <p class="msonormal2"><span class="calibre4">Morrison Firmasıyla ilgili olarak, bu iddialarla ilgisi olmayan bazı şikâyetler daha önce alınmış ve bunlar Bakanlığımızca takip edilmişti. Bunlar, şantiye açıldığında içme suyu, yatacak yer, helâ, yatakhane ile ilgili birtakım eksikliklerdi. Biz gittiğimiz zaman gördük ki, bu eksiklikler ikmal edilmiş, güzel, temiz yatakhaneler yapılmış, revir yapılıyor, yıkanacak yerleri, içme suları temin edilmiş.</span></p>

    <p class="msonormal2"><span class="calibre4">Ben, Zonguldak Ereğli’sinden ayrıldıktan sonra, Morrison Firmasının yüz bularak, 50 işçiyi daha işten çıkardığı, yine Yapı-İş Federasyonu Başkanı tarafından beyan edildi. Bunun üzerine müfettişlerin yaptıkları tahkikat sonunda öğrendiklerine göre, 28 Ağustostan 5 Eylül’e kadar Morrison Firması 43 işçi çıkarmış ve yeniden 44 işçi almıştır. İşten çıkarılanların 32’si vasıfsızdır, vasıfsız işçidir. Alınanların 47’si de vasıflı işçidir. Gerek bu ve gerekse müfettişlerin tetkikleri gösteriyor ki devamlı olarak işin mahiyeti değiştiği için, müessesenin vasıfsız işçiye olan ihtiyacı zamanla azalmakta, kalifiye işçiye ihtiyacı artmaktadır. Bu değişikliklerde daha çok bundan ileri gelmektedir.</span></p>

    <p class="msonormal2"><span class="calibre4">Firma çıkardığı işçileri ya kanuni deneme süresi içinde çıkarmakta yahut da bu süreden sonra çıkardığı hallerde, ihbar, tazminat gibi bütün kanuni vecibeleri yerine getirmektedir. Bu firmanın iş disiplini bakımından biraz titiz olduğu anlaşılıyor. Nitekim bu titizlik yüzünden bazı Amerikalı teknisyenlerin de en ufak bir ihmalleri görülünce işten çıkarılıp memleketlerine geri gönderildiği tespit edilmiştir işçi çıkarmaların başka bir sebebinin de işçilerin iyi bir elemeye tabi tutulmadan alınmaları ve formen durumundaki ustabaşlarından bazısının yakınlarını kayırma gayretleri olduğu görülmüştür. Bunu önlemek için Ereğli’de de bir İş ve İşçi Bulma Şubesi açılmasına karar verilmiş ve bu şube 16 Eylül’den itibaren faaliyete geçmiştir. Görüştüğümüz bütün firmalar bundan sonra alacakları işçileri tercihan İş ve İşçi Bulma Kurumu Şubesinden alacaklarını belirtmişlerdir.</span></p>

    <p class="msonormal2"><span class="calibre4">Ereğli’de çalışan bütün firmaların tutumunu gördükten sonra şunu belirtmeyi bir borç bilirim ki, memleketin her tarafından Ereğli’ye büyük bir işçi akını olmasına rağmen orada bulunan Türk veya yabancı firmalardan hiçbiri, bu akını ücretleri düşürmek için fırsat bilmemişlerdir. Aksine en yüksek ücretleri vermeye devam etmişlerdir.</span></p>

    <p class="msonormal2"><span class="calibre4">Bizim Morrison firmasıyla ilgili gerçekleri açıklamamızdan sonra ilk tepki bazı sendikacılardan önce bir partinin genel başkanından gelmiştir. Gazetelerde her halde okumuş olacağınız demecinde bu parti genel başkanı, belki Bakanın söyledikleri doğru olabilir, bu yabancı firma hakkında ileri sürülen iddialar hakikate uygun olmayabilir, Ama yine de memleketimizde yabancı firmaların kalmasına izin vermek hatalıdır; bütün yabancı firmalar ancak Türk işçisini sömürmek için Türkiye’ye gelirler: Morrison firması da onun için gelmiştir; buna imkân veren kanun antidemokratik bir kanundur, değiştirilmesi lazımdır, yolunda konuşmuştur.</span></p>

    <p class="msonormal2"><span class="calibre4">Bu da gerçi bir fikirdir. Eğer Türk işçisinin haklarının yeteri kadar korunmadığı bir ortamda olsaydık, şahsen ben de hakları korunmayan Türk işçisinin yabancı firmalar tarafından çalıştırılmasında endişe edilebilecek noktalar görebilirdim. Türk işçisinin hakları üzerinde bu kadar titizlikle durulduğu ve grev ve toplu sözleşme hakkının tanınmak üzere bulunduğu bir sırada ise, hiçbir yabancı firmanın Türk İşçisinin haklarını sömürebileceğine inanmıyorum. Buna rağmen akıl fikirde olan çıkabilir. Fakat politikacılara doğruluk tavsiye edenler kendilerinin ileri sürdükleri iddiaları doğru verilere dayandırmaya alışmalıdırlar.</span></p>

    <p class="msonormal2"><span class="calibre4">Şunu bir kere daha övünerek ve samimiyetle belirtmek isterim ki küçük bir çevreden gelen asılsız iddiaların kısa bir süre sendikacılık âlemimizi karıştırmasından sonra gerçekler meydana çıkınca. Türk sendikacılarının büyük kısmı gerçeklerin yanında yer almışlar ve bu gibi asılsız iddialara itibar etmeyeceklerini göstermişlerdir. Kendilerinin bu şuurlu davranışları ile ne kadar övünsek yeridir.</span></p>

    <p class="msonormal2"><span class="calibre4">Sözlerimi bitirirken şunu da arz edeyim ki, adı geçen yabancı firma hakkındaki Morrison Firması hakkındaki müşahedelerimiz sadece Zonguldak Ereğli’sindeki şantiye ile ilgilidir. Bir de bu firmanın İzmir yakınında, Çiğli’de NATO’ya ait bir havaalanı inşaatında şantiyesi vardır. Orası hakkında da aynı çevreler tarafından bazı üzücü iddialar ileri sürülmektedir. Bunların doğruluğu veya yalanlığa üzerinde hiçbir şey söyleyecek durumda değilim. Çünkü bugüne kadar Çalışma Bakanlığı müfettişleri askeri mahiyetteki işyerlerine girememekte idiler. Fakat Milli Savunma Bakanlığı iL varılan mutabakattan sonra Çalışma Bakanlığı müfettişlerinin ilk teftiş edecekleri yer, Çiğli havaalanının Morrison firmasına ait işyeri olacaktır. Eğer bu işyeri hakkında ileri sürülen iddiaların doğru olduğu anlaşılırsa, elbette Ereğli’deki Morrison firması hakkında ne kadar açık konuştu isek aynı firmanın Çiğli’deki tutumu hakkında da aynı açıklıkla konuşmayı, müspet olsun menfi olsun sonuçları açıklamayı vazife biliriz. Saygılarımla. (Alkışlar)</span></p>

    <p class="msonormal2"><span class="calibre4">BAŞKAN - Coşkun Kırca</span></p>

    <p class="msonormal2"><span class="calibre4">COŞKUN KIRCA (İstanbul) - Muhterem arkadaşlarım, Sayın Çalışma Bakanına candan teşekkür ederim. Kendileri bugün ölçü ve itidalin ve ayrıca, bir Bakan olarak işleri didik didik edercesine takip etmenin övünülebilir bir misalini vermiş oldular.</span></p>

    <p class="msonormal2"><span class="calibre4">Muhterem arkadaşlarım, John Thalmayer Hür Dünya İşçi Sendikaları Birliğine dâhil bir milletlerarası sendikanın temsilcisidir. Kabul etmek lazımdır ki, bu sendika ve Mr. J. Thalmayer komünist değildirler.</span></p>

    <p class="msonormal2"><span class="calibre4">Gönül ister ki, Mr. J.Thalmayer Sayın Bakanın bahis buyurduğu bu ölçüsüz haddini bilmez şımarık hareketlere girişmenin ve İçişleri Bakanlığımız da Batı camiasına dâhil memleketler arasında yapılan uzman ve vatandaş mübadelelerinde pek de mûtat olmayan bir yola başvurarak bu zatın ikamet iznini yenileme durumunda kalmasın. Ancak, bendeniz zannediyorum ki, milli haysiyeti, basireti ve sağduyuyu her Türk gibi her şeyin üstünde tutan sendika liderlerimiz, herhalde, böylesine radikal bir çareye başvurulmasından önce, bu zatın aslında Türk sendikacılığına yardım etmek isteyen mensubu olduğu teşekkül tarafından sessiz sedasız geri çekilebilmesi için gereken- teşebbüsü yapmışlardır bilmiyorum fakat, tahmin ediyorum. Çünkü kendilerinin bu yakından tanıdığım insanların ölçü ve basiretlerinden eminim.</span></p>

    <p class="msonormal2"><span class="calibre4">İkamet izninin uzatılmaması üzücüdür. Fakat bu üzücü harekete Türk Hükümetini icbar eden bizzat John Thalmayer’dir.</span></p>

    <p class="msonormal2"><span class="calibre4">Muhterem arkadaşlar bu vesileyle memleketimizde bir başka istikamette yapıla gelen bazı tahrikler ki, Sayın Çalışma Bakanının bahsettikleri Mr. J.Thalmeyer’in mensup bulunduğu sendika, aslında komünist inançları reddettiği için bilmeyerek alet olduğu bazı komünist tahriklerinin mahiyetini açıklamakta fayda vardır:</span></p>

    <p class="msonormal2"><span class="calibre4">Muhterem arkadaşlarım: Türkiye’de halen geniş bir sosyalist cereyanının mevcudiyetinden bahsedilmektedir. Derhal belirtmek lazımdır ki, yürürlükte olan Anayasamız sosyalizmi yasak etmemiştir, ama batı şartlarla; Anayasamız demokrasiye bağlı olan, Batılı anlamında demokratik rejime ve insan haklarına bağlı olan sosyalizmi yasak etmemiştir. Asya anlamında, bir “Halk Demokrasisi”ni, hatta onun diktatörlüğünü sağladığını iddia ettiği sınıfın aleyhinde istismar eden bir sosyalizmi, insan haklarını ayaklar altına alan bir sosyalizmi., bu Anayasa yasak etmiştir.</span></p>

    <p class="msonormal2"><span class="calibre4">Elbette ki, bu anayasa alelıtlak sosyalizmi yasak etmemiştir. Fakat bu memleketi ülkesiyle ve milletiyle ve bütün vatandaşlarıyla, hangi sınıfa hangi ırka mensup olurlarsa olsunlar, bölünmez bir bütün telakki etmek kaidesini bir Anayasa kuralı haline getiren bir hukuk nizamının dışına çıkan ve Atatürk milliyetçiliği ilkelerine aykırı hareket eden gerek sosyalizm, gerek herhangi bir başka fikir cereyanını bu Anayasa yasak etmiştir. (Bravo sesleri)</span></p>

    <p class="msonormal2"><span class="calibre4">Bu çerçeve içinde sosyalist fikirler bu memlekette muhteremdir; iştirak ederiz, etmeyiz. Ama propagandası yapılır, partisi kurulur, her şey yapılabilir. Ama bu çerçeve içinde. Tıpkı, diğer fikir cereyanları için olduğu gibi...</span></p>

    <p class="msonormal2"><span class="calibre4">Muhterem arkadaşlarım, bu çerçeve içinde dahi olduğu zaman, doktrinci sosyalizmden bahsedildiği vakit (eğer bazı sendikacılarımız Türk sendikacılığının da inkişafı için bu fikirlerden istifade edilmesi gerektiği kanaatinde iseler) bu fikirlere sahip olmak biraz evvel belirttiğim şartlar içinde tamamen serbest olmakla beraber, iktisadi ve sosyal ilimlerin 20’nci asrın şu anında, vardığı gelişme devresinde artık menşeini ister ütopik sosyalizmden, ister ilmi maddecilikten alsın, hatta bu vatanın bütünlüğüne ve demokrasiye riayetkar olduğu zaman bile, hatta muteber olduğu zaman bile, bu tarz fikirlerin hakikaten pek modası geçmiş olduğunu kabul etmek lazımdır. Huzurunuzda konuşan arkadaşınız, Temsilciler Meclisi Umumi Heyetinde o zaman da’ mensubu bulunduğu Anayasa Komisyonunun henüz kâtibi iken, sosyal devlet anlayışını ve sosyal adalet fikrini en hararetli bir şekilde müdafaa etmiş olan ve bununla iftihar eden birisidir. Ama bugün yalnız Batı memleketlerinde değil, yalnız İngiltere’de Norveç’te, İsveç’te, Danimarka’da değil, (Fransa’daki, Belçika’daki, Avusturya’daki, şuradaki buradaki sosyalist partileri şu veya bu bakımdan tenkit etmenin mümkün olduğunu hesaba katarak onlardan bahsetmiyorum), ama İngiltere’de, Norveç’te, Danimarka’da, İsveç’te hakikaten sosyal ıslahatı en ciddi seviyeye ulaştırmış olan iktidarlar ve nihayet sosyal adalet fikrinin kalkınma ile demokrasi ile pekala bağdaşabileceğini, bunun için ne bir sınıf diktatoryasına, ne de herhangi bir otoriter idareye ihtiyaç olmadığını açıkça ispat eden Gandilerin, Nehruların memleketinin misalleri önümüzde dururken, bugün, işçi sınıfının devamlı fakirleşmesi sınıf mücadelesi, gibi, Türk sendikacılığını hakikaten ilmin bir tarafa atmış olduğu birtakım doğmaların esiri telakki etmek suretiyle, Türkiye’de sosyal reform fikrini, sosyal adalet fikrini, sosyal Devlet fikrini inkişaf ettirmeye imkan yoktur. Arkadaşlar.</span></p>

    <p class="msonormal2"><span class="calibre4">Muhterem arkadaşlarım: Anayasamız, Batı İttifakına bağlı olmamayı, hatta yabancı sermayenin Türkiye’ye gelmemesinin propagandasını yapmayı yasak etmiş değildir. Ama bu noktalarda da, sosyal ıslahat, sosyal adalet, sosyal reform isteyen, Anayasanın koyduğu sosyal Devlet ilkesinin şu veya bu zümrenin tesiri altında kağıtta kalmamasını hakikaten isteyen insanların bilmesi icap eden bir şey vardır ki, Türk milletini Batı İttifakından ayırmak gibi, sergüzeştler içine atacak bir nötralizme gitmenin Türk milletinin hakiki menfaatine en uygun yol olduğunu söylemek sosyal adalet ve sosyal ıslahat fikirlerinin birbirinden ayrılmayacağını iddia etmek, işte, bu sosyal adalet ve sosyal ıslahat fikrine en büyük zararı vermek demektir.</span></p>

    <p class="msonormal2"><span class="calibre4">Şunu açıkça belirtmek lazımdır ki, aydınların içinde de, sendika liderleri içinde de, sosyal adalet, sosyal reform ve işçi hakları fikirlerine samimiyetle bağlı olanlar, bu fikirlerinde de bu memleketin kalkınmasını arzu ediyorlarsa, bazı noktalarda çok sarih olmaları lazımdır.</span></p>

    <p class="msonormal2"><span class="calibre4">Demokratik rejime, insan haklarına bağlı iseler Batı ittifakına bağlı iseler Atatürk ilkelerine bağlı iseler, bunlara bağlı olduklarını samimiyetle ispat ettikleri takdirde sosyal adalet fikri işte o zaman bu memlekette şahikasına çıkabilecektir. (Alkışlar) Çünkü o zaman sosyal adalet fikrine karşı dikilmek isteyenler, bu fikirleri ve onların sahiplerini bu memleketin düşmanı, demokratik rejimin düşmanı olarak ilan edebilme bahanesini kendilerinde bulamayacaklardır. Onlara bu bahaneyi verenler, bu memlekette sosyal adaleti, sosyal devleti değil, sadece keşmekeşi, bizi nereye götüreceği belli olmayan keşmekeşi bilerek veya bilmeyerek, maksatlı veya maksatsız olarak, arzu eden insanlardır.</span></p>

    <p class="msonormal2"><span class="calibre4">Muhterem arkadaşlarım; yine bendeniz Temsilciler Meclisinde bu kürsüde Türkiye’ye gelen yabancı sermaye muvacehesinde, Lausanne’da yapmış olduğumuz gibi, Türk hakkı kazasının asla feda edilmemesi lazım geldiğini ve şu Anayasanın Türk özel teşebbüsleri için emrettiği gibi bir yandan özel teşebbüsün büyük bir güven içinde çalışmasını sağlamakla görevli olan Devletin, öte yandan aynı özel teşebbüsün toplum yararına ve milli iktisadın gereklerine uygun şekilde hareket etmesini sağlayacak tedbirleri almasını müdafaa eden bir insan olarak elbette ki, aynı ölçülerin yabancı sermayeye de tatbikini lüzumlu görmüştüm.</span></p>

    <p class="msonormal2"><span class="calibre4">Buraya gelen büyük yabancı sermayenin; kalkınma planının muvaffakiyeti için, planla münasebetlerinin tanzimini, yabancı sermayenin gelmesini arzu eden bir insan olarak gönülden savunmuş idim.</span></p>

    <p class="msonormal2"><span class="calibre4">Kurucu Mecliste bulunan arkadaşlarımız bilirler. Ama yabancı sermayenin Türk bağımsızlığını; Türk hakkı kazasını ortadan kaldırılmaması, Türk kalkınmasının planlı olmasına engel olmaması, Türk kalkınmasının muvazenesiz bir kalkınma olması yolunda hareket etmemesini istemek başka bir şey, alelıtlak yabancı sermayeye karşı olmak gene başka bir şeydir.</span></p>

    <p class="msonormal2"><span class="calibre4">Biraz evvel Çalışma Bakanının bahsettikleri partinin genel başkanı, (hangi partinin genel başkanı ise) alelıtlak yabancı sermayeye karşı geldiği zaman, kendisini, hakikaten bugün dahi sosyalizmi demokratik sosyalizmi hatta yirmi yıldır iktidarda bulunduğu memleketlerde bir iktisat fakültesinin birinci sınıfından ikinci sınıfına geçecek kadar modern bilgiden mahrum demektir, arkadaşlar.</span></p>

    <p class="msonormal2"><span class="calibre4">Muhterem arkadaşlarım; Türk işçisinin Türk sendika liderlerinin sağduyusundan eminiz. Çok şükür ki; bu memlekette Türk işçisinin hakları şu Anayasa’da 42’nci maddeden 50’nci maddeye kadar yer almıştır ve her biri ayrı ayrı kanun teklifi ve tasarıları şeklinde huzurunuza sunulacak olan bu haklar bir sınıf mücadelesi neticesinde elde edilmiş değildir:</span></p>

    <p class="msonormal2"><span class="calibre4">Çünkü demokrasi mücadelesi yapan, insan hakları mücadelesini yapan Türk Milleti, herhangi bir sınıf farkı gözetmeksizin, bir bütün halinde insan olarak hakkı olduğu için, Türk işçisine bu hakları vermiştir. Şu halde sanki Türkiye’de bu haklar ancak bir sınıf mücadelesi neticesinde elde edilebilirmiş ve sanki bu haklar elde edilmemişmiş gibi, üstelik komünist olmadığından emin bulunduğumuz bazı milletlerarası sendikaların hatta onların bazı Amerikalı temsilcilerinin böyle bir inanç taşımalarını, kendi memleketlerindeki tarihi gelişme içersinde işçi ve işveren münasebetlerin çok sert olmasından doğan hissi gelenekleri içinde hareket etmiş olmalarına vermek istiyoruz.</span></p>

    <p class="msonormal2"><span class="calibre4">Muhterem arkadaşlar, Sayın Çalışma Bakanına sözlerimi bitirirken teşekkür ederim, bir meselenin burada deşilmesine fırsat verdiler..</span></p>

    <p class="msonormal2"><span class="calibre4">Bütün arkadaşlarımı hürmetle selamlarım. (Alkışlar)</span></p>

    <h3 class="calibre23" id="sigil_toc_id_17"><a class="pcalibre1 pcalibre" id="_Toc408020510"><span class="calibre20">Belge2</span></a></h3>

    <p class="msonormal2"><span class="calibre4">5 Eylül 1962 tarihli Öncü gazetesi, Çalışma Bakanı Bülent Ecevit’in Morrison Şirketi ile ilgili sözlerine cevap veren Yapı-İş Federasyonu Başkanı Tahir Öztürk’ün basın toplantısını ve Thalmayer’in sınır dışı edilmesini şöyle veriyordu:</span></p>

    <p class="msonormal2"><span class="calibre4">“Federasyonumuzun Morrison ve benzeri inşaat şirketleri ile yaptığı mücadele ve yine Türk işçinin hakları yönünden işçi liderlerinin yaptığı mücadelenin tarafsız olması gereken Çalışma Bakanının taraflı hareketi ile akim kaldığına, Türk halk efkârı ve işçisi tarafından şahit olunmuş bulunmaktadır.</span></p>

    <p class="msonormal2"><span class="calibre4">Senelerden beri izlenip gelen ve Türk işçisine reva görülen hareketler basında ve yayınladığımız bültenlerde açıkça ortaya konmuş, maruz kalan şahıslar dahi teker teker ilan edilmiş olmasına rağmen Sayın Bakanın onların sözcülüğünü yapmış olması bir ibret levhası olarak Türk işçisinin içinden silinmeyecektir.</span></p>

    <p class="msonormal2"><span class="calibre4">Türk sendikacılarının Türk işçi haklarını ararken yaptığı hareketleri ellerinde mevcut vesikalara istinaden yapmış olmalarına rağmen bir Bakanın taraflı hareket etmesi işi tamamen çığırından çıkarmış ve hüviyetleri ortaya koymuştur.</span></p>

    <p class="msonormal2"><span class="calibre4">Türk ulusunu, Türk basınını Türkiye işçi sendikaları konfederasyonunu asılsız iddialarla yanıltmaya kalktığımızı söyleyen Bakan eğer zahmeti ihtiyar edip de gerek Konfederasyondan gerekse Federasyonumuzdan ağıtlarımızın yönünü çizen vesikaları istemiş olsalardı bu tezat’ın içine düşmezler ve bu şekilde bir beyanatta bulunmaya cesaret göstermezlerdi.</span></p>

    <p class="msonormal2"><span class="calibre4">Aylardır Türk basınında çıkan ve Morrison Şirketinin işyerlerinde Türk işçisine yapılan hareket, aşağı görme, bir itmiş gibi kulaklarından tutularak kapı dışarı atma olayları bugüne kadar cevaplandırılmamış. Şirket tarafından bugüne kadar tekzip edilmemiş, fakat Sayın Çalışma Bakanı onların sözcüleri olarak meseleyi halledip, kotarmış bulunmaktadır.</span></p>

    <p class="msonormal2"><span class="calibre4">Biz daha evvelki açıklamalarımızda Türk işçisinin sömürüldüğünü; izzeti nefsi ile oynandığını, insanlığın kabul etmeyeceği hakaretlerle karşı karşıya bulunduğunu, işyerlerine teftişe giderken bir Bakanın karşısına muhakkak işverenlerin adamlarının çıkarılacağını, aslında tebdili kıyafetle tetkikler yaparsa işçinin perişan durumuna şahit olacaklarını arz etmiş, ilan etmiştik. Kanaatlerimiz değişmemiştir.</span></p>

    <p class="msonormal2"><span class="calibre4">Morrison Şirketinin işçiye en fazla ücret ödeyen bir şirket olması, .Türk işçisine saygı göstermesinin bir delili saymak, Türk işçisinin her şeyinin para ile alınabileceğini göstermek gafletine düşmüş olmanın vebalini kim taşıyacak?</span></p>

    <p class="msonormal2"><span class="calibre4">Türk işçisinin haklarını aramak için sendika liderlerinin jurnalcılık memleket dışı ideolojilere hizmet, tahriklerin peşine koşan maceraperest kişiler, diyecek kadar ağır ithamın altında kaynayan cümlelerini Türk halk efkârı ve işçisi anlamakta gecikmemiştir.</span></p>

    <p class="msonormal2"><span class="calibre4">Sayın Çalışma Bakanı samimi olsalardı, bütün vesikaları kedisine ibraz için Türkiye İşçi Sendikaları Konfederasyonu Genel Sekreteri Halil Tunç’un da bulunduğu heyetimizi kabul ederler ve bugünkü şartlar yaratılmazdı. Bunlar yapılmadı, kabul edilmedik, haklarımızın müdafaasını ve kaderimizin yönünü kendi kendimize tayine kalktığımız zamanda bizi ağza alınmayacak sözlerle itham etmek durumuna düşmeyecekti.</span></p>

    <p class="msonormal2"><b class="calibre12"><i class="calibre18"><span class="calibre24">Tarama 3 scan0006 daki fotoğraf</span></i></b></p>

    <p class="msonormal2"><b class="calibre12"><i class="calibre18"><span class="calibre4">Sayın Bakanın, sözcülüğünü yaptığı Morrison Şirketi, Bakanın Ereğli’den dönüşünden sonra 50 işçiyi 31 Ağustos – 1 Eylül günleri işinden atışı, acaba nasıl izah olunabilir?</span></i></b></p>

    <p class="msonormal2"><span class="calibre4">Kaderini bir işe bağlamış ve “İşe girdim” diye sevinen bir işçinin sevincinin birden söndürülmesi, iki ay önce başlamış işte mevcut olan 480 işçiden, 153’ünün günleri dolmadan kapı dışarı, atılması olayını vicdanlarının sesine bırakıyoruz.</span></p>

    <p class="msonormal2"><span class="calibre4">Kanunları tatbikle görevli ve sorumluların, esas olan kanunu tatbik edeceği yere, onun tatbikini tamamen ortadan kaldıran ve bizi yiyip bitirmek isteyenlere büyük fırsat vermiş olması çok acıdır; çok üzücüdür.</span></p>

    <p class="msonormal2"><span class="calibre4">Bugüne kadar Sayın Bakan vesikaları talep etmediler. Talep edemezlerdi, çünkü İşte halk efkarına bizleri küçük düşürmek beklediği fırsatı bulmak esas hüviyetini ortaya koymak istiyormuş..</span></p>

    <p class="msonormal2"><span class="calibre4">Biz çok açık söylemiş ve ‘hakikatleri ortaya koymuş idik. Muhalefet yıllarında yabancı sermayeye tanınan imtiyazlara işaret ederek kapitülasyonların memlekete bu kanunla gireceğine dair haykırışlar yapanların sözcüsü olan Devletçi bir partinin içinde bulunan Atatürk ilkelerine her fırsatta bağlı olduğu üzerinde ısrar eden Sayın Bakanımız, bugün bizim bu yoldaki müdafaalarımızı tamamen reddetmekte, aksini müdafaa durumuna düşmenin aczi içinde bocalamaktadır.</span></p>

    <p class="msonormal2"><span class="calibre4">Kısaca şunu söyleyelim ki:</span></p>

    <p class="msonormal2"><span class="calibre4">Bakanımız, ıstırabımızın söylenmek istediği 1 Temmuz günü tertip edilen mitingden tam iki ay sonra işyerine gitti. Oraya ait vesikaları ve daha evvel olup gelen hadiselerin müsbit evraklarının tarafımızdan veya Konfederasyonumuzdan istenmeyip, merasimli Bakan tetkiki ile bir netice alınmayacağı daha evvelki beyanlarımızla ortaya kotarıldığı halde, söylediklerimizin tam aksine beyanlar yapıp esastan uzak ve itham edici görüşünü serdetmesi samimiyetle ve tarafsız bir Bakanın bu yönde isnatsız bir açıklama yapması Türk işçisi ve sendikacısında olduğu kadar Türk halk efkârında da hiç iyi karşılanmamıştır.</span></p>

    <p class="msonormal2"><span class="calibre4">Unutmamak lazımdır ki, Bu vatan hepimizin vatanıdır. Biz emekçilerin alın yazısı bu imiş, deyip oturmak istemediğimizden ve vatana yararlı olma çabası içinde bulunduğumuzdan, bilmeyenleri de uyarmak ve hakikatleri görmeye teşvik ettik. Günah bizde değil, hakikatleri görmek istemeyenlerindir.</span></p>

    <p class="msonormal2"><span class="calibre4">Sırası geldikçe ayrı ayrı vesikaları Türk halk efkârına ve muhterem basınımıza arz edeceğiz.</span></p>

    <p class="msonormal2"><span class="calibre4">Sırası geldikçe haklarımız uğruna Türk işçisinin ve fikir halk kitlelerinin ıstırabını dile getirip Anayasanın tanıdığı haklara istinaden mücadelemizi bütün kuvvetimizle yapacağız. Ve hiçbir zaman tahrik ve yabancı tesirlerin altında kalmadan, vatan mefkûresini bayrak gibi omuzlarımızda taşıyacağız.</span></p>

    <p class="msonormal2"><span class="calibre4">Meyveli ağaca taş atarlar. Alın terinin meyvesini almak için mukaddes mücadeleden kimse gocunmamalıdır. Bilhassa Sayın Çalışma Bakanı gocunmasın.</span></p>

    <p class="msonormal2"><span class="calibre4">Parlamentoda 3 Mayıs yürüyüşümüzü demokrasinin icabı sayanların sinirlenmesine sebep yok. Bizden vesika steme1iydi. Vermezsek kabahatli bulmalıydı. Bunları yapmadılar Meşru haklarımızı er geç almaya azmettik. Karar kıldık. İsterlerse yardım etmesinler. Hak doğrunun yardımcısıdır.”</span></p>

    <p class="msonormal2"><span class="calibre4">İSTANBUL: (Uğur Cankoçak</span></p>

    <p class="msonormal2"><span class="calibre4">Bildiriyor):</span></p>

    <p class="msonormal2"><span class="calibre4">Dün saat 10’dan 13’e kadar Türkiye Lastik-İş Sendikası binasında İstanbul’daki sendikacıların birçoğu ile Uluslararası Sanayi Kolları Sendikaları Federasyonu Genel Başkanı Van Leon’un başkanlığında önemli bir toplantı yapılmıştır.</span></p>

    <p class="msonormal2"><span class="calibre4">Toplantıya başkanlık eden Van Leon, Thalmayer olayı hakkında kendi görüşünü ve uluslararası teşekküllerin olayı nasıl karşılayacaklarına dair bilgi vermiştir. Van Leon, sendikacılık hareketinin kısa bir tarihçesini yaptıktan sonra, son olayların ışığı altında Türk sendikacılığının eleştirmesine geçerek, “Türkiye’de sendikacı arkadaşlar, Avrupa’daki sendikacıların 60 yı1 önceki savaşını sürdürmektedirler. Grev ve Toplu Sözleşme yetkileri olmayan sendikalar hür sendikalar sayılamazlar. Ancak yüzeyde kalan ve kısa vadeli mücadeleleri olabilir, oysaki bugün sendikacılık çok derinlere inen bir konudur. Hükümetlere ve işverenlere karşı istediğini yaptırmak ancak grevle olabilir. Grev hakkı olmayan sendikacılık Hükümet sendikacılığıdır” demiştir.</span></p>

    <p class="msonormal2"><span class="calibre4">Van Leon’un bu sözleri genel bir tasviple karşılandığı halde, Bahir Ersoy itiraz etmiş ve Türkiye’de hür sendikacılık olduğunu, Hükümete bile zaman zaman kafa tuttuklarını söylemiştir.</span></p>

    <p class="msonormal2"><span class="calibre4">Van Leon, Ersoy’un bu sözleri üzerine, “Bu savaşlar sonunda Türk işçileri neler elde etmiştir?” diye sormuştur. Ersoy Leon’a cevaben, “Yeni Anayasa’daki sosyal maddelerin Kurucular Meclisindeki işçi üyelerin sayesinde Anayasa’ya girdiğini” iddia edince, Leon, “O maddelere rağmen Hükümetiniz bugün Hür İşçi Sendikaları temsilcisi Thalmayer’i yurt dışına atabilmektedir. Eğer Türkiye’de iddia ettiğiniz gibi hür sendikacılık olsaydı Thalmayer yurt dışına atılamazdı.” demiştir.</span></p>

    <p class="msonormal2"><span class="calibre4">Van Leon, Thalmayer’in yurt dışına atılışında Çalışma Bakanının son beyanatının ışığı altında Hükümetle sermaye çevrelerinin işbirliği ederek Türk-İş’in de tasvini alarak hareket ettiği kanaatinde olduğunu söylemiştir. Bunun üzerine İbrahim Denizcier, (Türk-İş İdare Heyeti üyesidir) “Türk-İş’in Thalmayer’in yurt dışına atılışını değil tasvip etmek, üstelik yurt içinde kalması için çalışmıştır.”demiştir. Buna karşı Van Leon, geniş bir açıklamada bulunmuş meseleyi bütün sendikacıların gözleri önüne sermiştir. Leon sözlerine İbrahim Denizcier’e, Türk-İş İdare Heyetinin ne kadar zamanda toplandığını sormuş, altı ayda bir cevabını alınca, şöyle devam etmiştir: “Altı ay gibi çok uzun bir süre üç kişilik icra heyetini yalnız başına bırakmak, denetlemeye tabi tutmamak, onların çeşitli baskılar altında kalmasını sağlar. Ve bu İcra Heyetinin Hükümet tesiri altında kalması çok normaldir. Avrupa’da İdare Heyetleri on dört günde bir, İcra Heyetlerini denetlerler ve baskı altında kalmasını önler. Bu, işin birinci meselesidir. Geri kalanına gelince; Türk-İş İcra Heyetinin çalışma metodu ile Thalmayer’in çalışma metodu arasında fark vardır. Türk-İş İcra Heyeti inşallahçı, maşallahçı bir heyettir. Oysaki Thalmayer Dünya sendikacıları arasında en dinamik olanıdır. Türk sendikacılığını çok kısa bir zamanda Avrupa sendikacılığı ayarına çıkartabilecek bir insandır. Thalmayer, Türk-İş’le metot farkı olduğunu görünce yetkisini kullanarak doğrudan doğruya temsilcisi olduğu Yapı-İş ve Tarım-İş’le işbirliği yapmıştır. Bu işbirliği sonucu hareket kazanan Yapı-İş Ereğli mitingini tertip etmiş, bu mitinge Türk-İş Başkanı katılmamıştır. Mitinge katılmayan Başkan, Thalmayer yurt dışına çıkartılırken Yapı-İş’e bağlı bir sendikanın kongresine gitmiştir. Bütün bu durumlar gösteriyor ki, Thalmayer olayında Tür-İş, Hükümeti’ni desteklemiştir. Hür sendikacılığı değil.” cevabını vermiştir.</span></p>

    <p class="msonormal2"><span class="calibre4">Toplantıya katılan sendikacılar, Van Leon’un konuşmalarından çok yararlandıklarını söylemişlerdir.</span></p>

    <p class="msonormal2"><span class="calibre4">THALMEYER OLAYI MECLIS’DE</span></p>

    <p class="msonormal2"><span class="calibre4">CHP İstanbul Milletvekili Coşkun Kırca Millet Meclisi Başkanlığına bir soru önergesi vererek Türkiye sınırları dışına çıkartılan Uluslararası Yapı İşçileri Sendikası Temsilcisi Thalmayer’in yurdumuzda kalma süresinin uzatılmama nedeninin İçişleri ve Çalışma Bakanları tarafından açıklanmasını istemiştir.</span></p>

    <h3 class="calibre23" id="sigil_toc_id_18"><a class="pcalibre1 pcalibre" id="_Toc408020511"><i class="calibre18"><span class="calibre20">BELGE 3</span></i></a></h3>

    <p class="msonormal2"><b class="calibre12"><i class="calibre18"><span class="calibre24">tarama 3 scan0008deki resim tablo var.</span></i></b></p>

    <p class="msonormal2"><span class="calibre4">YİS</span></p>

    <p class="msonormal2"><span class="calibre4">Yapı İşçileri Sendikası Yayını: I</span></p>

    <p class="msonormal2"><span class="calibre4">PETROL</span></p>

    <p class="msonormal2"><span class="calibre4">KAN</span></p>

    <p class="msonormal2"><span class="calibre4">TER</span></p>

    <p class="msonormal2"><span class="calibre4">ECEL</span></p>

    <p class="msonormal2"><span class="calibre4">İskenderun-Batman Pipe-Line</span></p>

    <p class="msonormal2"><span class="calibre4">Boru hattı inşaatı çalışanları hakkında</span></p>

    <p class="msonormal2"><span class="calibre4">DEVLET RAPORU</span></p>

    <p class="msonormal2"><span class="calibre4">Gaziantep Bölge Çalışma Müdürlüğünün Boru-Hattı inşaatındaki çalışma koşullarını tespit eden ve YİS tarafından “PETROL, KAN, TER, ecel… İskenderun-Batman Pipe-Line Boru Hattı inşaatı çalışanları hakkında- DEVLET RAPORU” adıyla yayınlana raporlar:</span></p>

    <p class="msonormal2"><span class="calibre4">ÇAĞRI:</span></p>

    <p class="msonormal2"><span class="calibre4">Şehitler ülkesi Türkiye’miz! Sevgili Vatan ve Milletimiz!</span></p>

    <p class="msonormal2"><span class="calibre4">Batman ile İskenderun arasında Petrol Borusu döşemek üzere bir yabancı Şirket 400 milyon liralık ihalenin üzerine oturmuş, kendi yabancı işçilerine buzlu su, Türk işçisine -resmi rapora göre- 40 derece santigrat sıcak su içirerek milyon kırıyor. Kurtuluş Savaşımızın şehitleri bunun için mi ölmüşlerdir?</span></p>

    <p class="msonormal2"><span class="calibre4">Yabancı sermaye Türk’e ekmek getiriyor, denildi. 27.7.1966 günlü Cumhuriyet Gazetesi Şirketin ne getirdiğini şöyle yazdı:</span></p>

    <p class="msonormal2"><span class="calibre4">“3 İŞÇİ FECİ ŞEKİLDE ÖLDÜ: Su borularının denize isabet eden sahadaki kaynak işlerinde çalışan Mehmet Uzun, Ahmet Kersik ve Rifat Vurucu adındaki işçiler, bidonların tazyikine dayanamayarak ölmüşlerdir.”</span></p>

    <p class="msonormal2"><span class="calibre4">Ahmetlerin, Mehmetlerin bu yeni Şehit düşmeleri neden? İşçi Sağlığı ve iş Güvenliği Kanunları 500 kişi çalıştıran işverenin bir hastane açmasını buyurur. Kanunca 4 hastane açması gereken yabancı Şirket sekiz aydan beri Çalışma Bakanlığına beyanname vermek tenezzülünde dahi bulunmaksızın, yarı kaçak ve tam kontrolsüzce 2000 Türk işçisini bir tek doktorun bile yerinde tıp gözetiminden yoksun bırakarak ölüme gönderebiliyor.</span></p>

    <p class="msonormal2"><span class="calibre4">Yabancı Şirket, kendi yabancı işçisine ayda 15 bin lira, Türk mühendisine 2 bin lira veriyor. Aynı işi ölüm tehlikesi altında gören Türk işçisine ise saatte 1 lira seksen kuruş ödüyor. Haysiyetli dış politikadan çok konu açıldı Ondan geçtik. Haysiyetli iç politika: Türk mühendisini yabancı işçiden 8 kat aşağı tutmak, Türk işçisini yabancı işçiden 30 kat aşağı düşürmek midir? Bidonların basıncı altında can vermeye gidenler: 30 kat yüksek haysiyetli ve kazançlı tutulan yabancı işçiler değil, bizim Mehmetçikler, Ahmetçikler, Rifatçıklardır!</span></p>

    <p class="msonormal2"><span class="calibre4">Bu medeniyet şehitlerimizi kimin için veriyoruz? Bir tek yabancı şirket, altı ayda 400 milyonu açık Türk bütçesinden kılıç hakkı olarak kesip alacak. Türk kanını taşıdığı şüpheli iki yobaz değnekçi 14 biner lira maaşla satın alınarak, günde 14 liraya öldürttüğü iki bin Türk işçisinin başına geçirildi miydi, Şirket hazretleri, Türk kanunlarını özel otomobili ile çiğneye çiğneye zahmetsizce sömürge saltanatı sürecek...</span></p>

    <p class="msonormal2"><span class="calibre4">Ey, AP’nin çember sakallı dindarları: gayretullaha dokunmaz mı bu? Ey milliyetçiliği yabancı sermaye çil akçasına çevirenler, neredesiniz? Neredesiniz “Halkçı” CHP’liler, “Milletçi” MP’liler, “Vatancı” CKMP’liler, “İnsan halkçı” YTP’liler, “İşçici hakçı” TİP’liler.. neredesiniz?.. Yabancı sermayeye böylesine boğaz tokluğuna köle ve kurbanlık koyun gibi şehit verilen bu vatanın köylü çocuğu işçi Mehmetler Ahmetler, Rifatlar sizin insanınız, özbeöz kardeşlerimiz değil midirler? Şehitlerimizin ellerindeki nasır vicdanlarımıza mı geçti?</span></p>

    <p class="msonormal2"><span class="calibre4">Aşağıdaki raporu sizlere, bu toprağın insanı olmanızı, bu insanların bizim İnsanlarımız olduğunu hatırlatır ümidiyle yayınlıyoruz.</span></p>

    <p class="msonormal2"><span class="calibre4">Y.İ.S.</span></p>

    <p class="msonormal2"><span class="calibre4">Sendikası</span></p>

    <p class="msonormal2"><span class="calibre4">T.C.</span></p>

    <p class="msonormal2"><span class="calibre4">ÇALIŞMA BAKANLIĞI</span></p>

    <p class="msonormal2"><span class="calibre4">Gaziantep Bölge Çalışma Müdürlüğü</span></p>

    <p class="msonormal2"><span class="calibre4">SAYI:474.44/3-5                                                                        26/7/1966</span></p>

    <p class="msonormal2"><span class="calibre4">YİS. Yapı İşçileri Sendikası Başkanlığına</span></p>

    <p class="msonormal2"><span class="calibre4">Nuriosmaniye Cad. Emek İş Hanı Kat: 5, No: 43</span></p>

    <p class="msonormal2"><span class="calibre4">Cağaloğlu- İSTANBUL</span></p>

    <p class="msonormal2"><span class="calibre4">İLGİ: 12/7/1966 tarihli ve 2185 sayılı yazı.</span></p>

    <p class="msonormal2"><span class="calibre4">Joint-Venture Entrepose-Techint Firması’nın, İskenderun-Batman arası Pipe-Line inşaatı işinin, bölgemiz coğrafi hududu içinde Maraş-Pazarcık-Sarıl mevkiindeki muvakkat şantiyesinde ve bilfiil çalışılan iş sahalarında 14, 19/7/1966 tarihinde İşin Yürütümü ve İşçilerin Sağlığını Koruma ve İş Güvenliği yönünden yapılan Genel Teftiş’e ait 24/7/1966 tarihli, 1 ve 2 sayılı raporların birer nüshası ilişikte gönderilmiştir.</span></p>

    <p class="msonormal2"><span class="calibre4">Her iki raporda da tespit edilen kusur ve noksanların ikmali hususunda işveren şirkete ve alakalılara gereken yazının yazıldığına ve durumun takip olunduğuna bilgi edinilmesi rica olunur.</span></p>

    <p class="msonormal2"><span class="calibre4">İmza.</span></p>

    <p class="msonormal2"><span class="calibre4">Yılmaz İneler</span></p>

    <p class="msonormal2"><span class="calibre4">Bölge Çalışma Müdürü</span></p>

    <p class="msonormal2"><span class="calibre4">EK: 24/7/1966 gün ve 1 sayılı rapor</span></p>

    <p class="msonormal2"><span class="calibre4">EK: 24/7/1966 gün ve 2 sayılı rapor</span></p>

    <p class="msonormal2"><span class="calibre4">Paraf: K.B.</span></p>

    <p class="msonormal2"><span class="calibre4"> </span></p>

    <p class="msonormal2"><span class="calibre4">Rapor tarihi: 24/7/1966</span></p>

    <p class="msonormal2"><span class="calibre4">Rapor sayısı: 1</span></p>

    <p class="msonormal2"><span class="calibre4">Rapor eki: 3</span></p>

    <p class="msonormal2"><span class="calibre4">RAPOR</span></p>

    <p class="msonormal2"><span class="calibre4">İşverenin unvanı: Joint-Venture Enstrepose Techint Pipe-Line</span></p>

    <p class="msonormal2"><span class="calibre4">İskenderun Batman arası inşaatı.</span></p>

    <p class="msonormal2"><span class="calibre4">İşverenin adresi: Pazarcık Kazası Aşağımülk Köyü Sarıl Mevkii (Muvakkat Şantiyesi)                                                                           MARAŞ</span></p>

    <p class="msonormal2"><span class="calibre4">Teftiş konusu: GENEL TEFTİŞ (Yürütüm yönünden)</span></p>

    <p class="msonormal2"><span class="calibre4">Müdürlük emri: İş Müfettişi Yardımcısı Fikret Şengül’e muhatap 6/7/1966 gün ve 2571 sayılı ve 12/7/1966 gün ve 2670 sa.</span></p>

    <p class="msonormal2"><span class="calibre4">Teftiş tarihi: 14, 19/7/1966</span></p>

    <p class="msonormal2"><span class="calibre4">Teftiş yapan: İş Müf. Yrd. Fikret Şengül Bölge Ç.Md. Yılmaz İnaler</span></p>

    <p class="msonormal2"><span class="calibre4">İşçi sayısı: 754 Erkek.</span></p>

    <p class="msonormal2"><span class="calibre4">Yukarıda tarih ve sayısı belirtilen Müdürlük emri gereğince ve ayrıca Yapı İşçileri Sendikası’nın müracaatı üzerine işyerinde lüzumlu Genel Teftişte bulunulmuş ve- durum aşağıda ayrı ayrı belirtilmiştir.</span></p>

    <p class="msonormal2"><span class="calibre4">DOSYA TETKİKİ:</span></p>

    <p class="msonormal2"><span class="calibre4">Bugüne kadar ihale makamı TPAO tarafından Müdürlüğümüze konusu ihbar edilmemiş bulunan İskenderun-Batman Pipe-Line İnşaatı işinin Joint - Venture Entrepose Techint Firması tarafından teahhüt olunduğu, bu firmadan, taşeron olarak iş alan Tekfen Firması’nın Müdürlüğümüze 14 Kasım 1965 tarihli ve 65/2150 sayılı müracaatından anlaşılmış ve işyerinin tescili için gerekli teşebbüse geçilmesine ve tasnif işlemi “TEKFEN” isimli taşeron firmadan alınan işyeri Beyannamesine müsteniden esas müteahit firma adına 24/2/1966 tarihinde tasnif olunmasına rağmen, bu firmaya bugüne kadar işyeri Beyannamesi tanzim ettirilememiştir. Haklarında 2 ayrı defa bu yüzden kanuni takibata geçilmiş bulunmaktadır.</span></p>

    <p class="msonormal2"><span class="calibre4">İŞYERİNİN DURUMU:</span></p>

    <p class="msonormal2"><span class="calibre4">Bahis konusu teahhüt işi, coğrafi bölgeler itibariyle, Adana, G.Antep ve Diyarbakır Bölge Çalışma Müdürlükleri hudutları dahilinde ifa edilmektedir: Vaki temaslardan edinilen bilgiye göre müteahhidin Dörtyol’daki şantiyesi faaliyetleri Adana Bölge Çalışma Müdürlüğü tarafından iş Kanununa tabi tutulmuş ve tescil olunmuştur. Bilâhara Maraş ili hudutlarından bölgemize intikal eden iş, Pazarcık mıntıkasında kurulan şantiyesi dolayısiyle Müdürlüğümüzce 474.44 sayı ile İş Kanununa tabi tutulmuştur.</span></p>

    <p class="msonormal2"><span class="calibre4">Pazarcık - Sarıl mevkiindeki şantiyenin. faaliyetlerinin. Batman’a doğru ne miktar ilerlemiş olduğu şu ana kadar resmen bilinmemektedir. Tabiatiyle, Diyarbakır Bölge Çalışma Müdürlüğünce bu işyeri hakkında yapılan işlem de bilinmemektedir.</span></p>

    <p class="msonormal2"><span class="calibre4">Teahhüt işi, seyyar birkaç ekip halinde yürütülmektedir. Önce kanal açma işi yapılmakta, bu arada ariyet yolları açılarak boruların nakli temin edilmekte bilâhara bunlar, arkadan gelen bir ekip vasıtasiyle, kanal dışında kaynak suretiyle monte edilmekte, bir başka ekip de bunların arkasında, kanallara kum ferşi işi ile plastik sargı işini yapmaktadır. Bunların gerisinden de, boruların kanala indirme ve toprak ile kapatılması işi ile tecrübe ekiplerinin geleceği, ifade olunmuştur. Halen son ekip hariç diğerlerinin faal olduğu anlaşılmıştır.</span></p>

    <p class="msonormal2"><span class="calibre4">İfadelere göre, sargı ekibi, Maraş - Kömürleri civarında, kanal ekibi ise, Diyarbakır - Pirinçlik mevkiindeki şantiyelerdedir.</span></p>

    <p class="msonormal2"><span class="calibre4">Bölgemizdeki Sarıl mevkii şantiyesinde ise kaynak ekipleriyle merkez atelye gurupları faaliyet göstermektedir.</span></p>

    <p class="msonormal2"><span class="calibre4">Tetkiklerimiz ancak bu şantiyeye inhisar ettirilmiştir.</span></p>

    <p class="msonormal2"><span class="calibre4">İşyerinde bugüne kadar münferit bir, iki işçi şikâyeti hariç, genel teftiş yapılmamıştır.</span></p>

    <p class="msonormal2"><span class="calibre4">TETKİKLER:</span></p>

    <p class="msonormal2"><span class="calibre4">YİS Sendikası’nın 12/7/1966 tarihli ve 2/85 sayılı müracaatı ile, bundan önce Müdürlüğümüzce görülen lüzuma binaen işyeri Müfettiş Yardımcısı Fikret Şengül’ün Temmuz 1966ayı teftiş programına ithal edilmiştir.</span></p>

    <p class="msonormal2"><span class="calibre4">İşyerinde 14/7/1966 tarihinde, iş yeri kayıtları ve işçilerin ifadelerine müracaat olunarak gereken teftiş yapılmışsa da durumu tevsik için tanzim edilen tutanak ilgili şantiye mesulleri tarafından, tercüme edilmedikçe imzalanmıyacağı ısrarı üzerine tutanak imzalanmadan kalmıştır.</span></p>

    <p class="msonormal2"><span class="calibre4">Adı geçen sendikanın, işyerindeki işçiler arasında devam eden huzursuzluğun, işverenler ikaz edilmediği takdirde, işi bırakma, bazı tahrip ve tertiplere varacak kadar vahim olduğu hususunda müdürlüğümüze bilgi vermeleri üzerine, bizzat tarafımdan esasen toplu iş sözleşmesi teşebbüsü ne işverence vaki itiraz da nazara alınarak mahallinde gereken genel teftiş yapılmış, işçilerle öğle paydosu sırasında ve şantiyeden 20 km. uzaktaki iş sahalarında temas olunmuş dertleri ve şikâyetleri not edilerek, bunlardan kanuni müsdenidatı bulunanlar bilâhare aynı gün şantiyede işyeri muhasebecisine intikal ettirilerek ilgili kanun hükümleri anlatılmıştır.</span></p>

    <p class="msonormal2"><span class="calibre4">19/7/1966 günü yapılan bu tetkikte evvelce tanzim ve imza edilmiyen 14/7/1966 tarihli tutanak ilgililere imza ettirilmiştir. İşbu tutanak, raporumuza ilişik olarak sunulmaktadır.</span></p>

    <p class="msonormal2"><span class="calibre4">a) KAYITLAR ÜZERİNDE YAPILAN TETKİKTE:</span></p>

    <p class="msonormal2"><span class="calibre4">1- İşyerinde bütün kısımlarda fazla mesai yapıldığı ve bunun % 50 zamlı olarak ödendiği görülmüştür.</span></p>

    <p class="msonormal2"><span class="calibre4">Ancak, bazı işçilere günde 4 ve daha fazla saat, fazla mesai yaptırılmaktadır.</span></p>

    <p class="msonormal2"><span class="calibre4">Fazla mesai için 18/3/1966 gün ve 6/6515 sayılı Bakanlar Kurulu Kararı istihsal olunmuştur.</span></p>

    <p class="msonormal2"><span class="calibre4">Kararnamenin bir sureti ilişiktir.</span></p>

    <p class="msonormal2"><span class="calibre4">2- İşyerinde 754 sayıda işçi çalışmaktadır. Ücretler saat esasına göre, her ayın sonunda işlenmiş olarak ödenmektedir. 15 günde bir avans verilmektedir.</span></p>

    <p class="msonormal2"><span class="calibre4">3- Tediyede işçilere şerit verilmekte ve aylık istihkakı ile şerit bir zarfa konarak, zarfın üzerindeki kısım işçiye imza ettirilip alındıktan sonra rnazrufu verilmektedir.</span></p>

    <p class="msonormal2"><span class="calibre4">Böylece, işçi istihkakı noksan ise de peşin imza vermek suretiyle tahakkuk ettirileni almaktadır. Bir kasadan ve bir kompartmandan tediye yapıldığı için, işçi tahukkuklara zamanında itirazını yapamamaktadır.</span></p>

    <p class="msonormal2"><span class="calibre4">4- 5837 ve 6734 sayılı kanunlar ile 255 sayılı karar usule uygun olarak tatbik olunmaktadır.</span></p>

    <p class="msonormal2"><span class="calibre4">5- Bayındırlık Bakanlığı Genel Şartnamesi’nin 15. maddesi uyarınca işçilere gerekli karneler verilmemiştir.</span></p>

    <p class="msonormal2"><span class="calibre4">6- İşçilere saat ücretleri ve sair munzam ödemeler 14/7/1966 günlü ilişik tutanağın 9, 10 ve 11’inci maddelerinde belirtilmiştir.</span></p>

    <p class="msonormal2"><span class="calibre4">7- Bu işyerinde faaliyete, bu şantiye tarafından 5/7/1966 da başlanmıştır. Daha önce kanal açma şantiyesi, Pazarcık içinde kurulmuş ve işini bitirince Diyarbakır istikametine ilerlemiştir.</span></p>

    <p class="msonormal2"><span class="calibre4">8- Gerek umumi olarak ve gerekse ekipler için bir çalışma proğramı tanzim ve işyerinde ilan olunmamıştır.</span></p>

    <p class="msonormal2"><span class="calibre4">b) İŞ BAŞINDA VE BİLAHARA İLGİLİLER</span></p>

    <p class="msonormal2"><span class="calibre4">NEZDİNDE YAPILAN TETKİKLER:</span></p>

    <p class="msonormal2"><span class="calibre4">1- Normal olarak iş 6 - 18 saatleri arasında cereyan etmektedir. 12-13 arası, işbaşında ara dinlenmesi yapılır.</span></p>

    <p class="msonormal2"><span class="calibre4">Bazı ekipler hafta tatili günün çalışma yapar, bazıları çalışmaz. Çalışma yapmayanların, o günü işyerinde geçirmeleri zaruridir. Şehre ancak, zuhur edecek herhangi bir özel vasıtadan istifade olunarak giilebi1ir. İşveren herhangi bir vasıta tahsis etmemiştir. Aksine, şirkete ait vasıtaların şoförlerine, vasıtalara, talimat olmadıkça hiç bir kimseyi almamaları tembih olunmuştur.</span></p>

    <p class="msonormal2"><span class="calibre4">2- Ancak yukarıda belirtilen saatlerin dışında da fazla çalışma yapılmaktadır, şöyle ki:</span></p>

    <p class="msonormal2"><span class="calibre4">Fevzipaşa Bucağı’nın Bahçe mıntıkasına işçi sevk eden vasıta şoförleri ile su taşıyan kamyon şoförlerinin günlük çalışması 15-16 saati bulduğu halde kendilerine yalnızca ve en çok 4 saatlik fazla mesai ücreti ödenmektedir.</span></p>

    <p class="msonormal2"><span class="calibre4">Bu durumda bulunan şoförlerin, adedi ilgililerin ifadesine göre 5-6 kişidir.</span></p>

    <p class="msonormal2"><span class="calibre4">Diğer taraftan meskûr şantiyeden 15-20 km. mesafedeki iş mahalline kamyonlarla sevk edilen kaynakçı ekiplerinin, saat 6.00 da şantiyeden hareket ettikleri ve öğle dinlenmesinden sonra işi saat 18.00 veya daha ec saatlere kadar uzadığı halde saat 18.00’den sonraki yolda geçen kısmın ücreti ıle kanuni zammının verilmediği anlaşılmıştır.</span></p>

    <p class="msonormal2"><span class="calibre4">Durum başlangıçtan beri ve daha önce kurulan şantiyeden beri böyle devam etmektedir.</span></p>

    <p class="msonormal2"><span class="calibre4">3- Yine kaynakçı ve yardımcıları ekibinde, tetkik tarihi 19/7/1966 gününden önceki 15 günden beridir, fiili çalışma 12 saat yapıldığı halde, fazla mesai ve zamları 3 saat üzerinden ödenmektedir.</span></p>

    <p class="msonormal2"><span class="calibre4">4- İşçiler muhtelif konuları ilgilendiren şikâyet ve müracaatları için şantiyede başvuracakları mesul bir şahıs veya merci bulamamaktadırlar. Çünkü şantiye, her ne kadar Fransız tabiyetli personel tarafından yönetiliyorsa da, haşin tabiatlı bu personel yanında muhtelif tabiyetli sair ecnebi personel de vaki olacak müracaatları aksilikle karşılamakta ve işin halli yoluna gidilmemektedir.</span></p>

    <p class="msonormal2"><span class="calibre4">5- İşyerinden viziteye çıkmak zorunda bulunan birçok işçi, çoğu zaman karşı karşıya bulunduğu zorluklar yüzünden, bundan sarfınazar etmekte, pek zaruri hallerde viziteye çıkmaktadır. (Doktor yoktur. X Sendika notudur.)</span></p>

    <p class="msonormal2"><span class="calibre4">Viziteye çıkacak olan işçiler’ işverenin vasıtası ile Pazarcık veya Gaziantep’e gönderilmekte ve orada bırakılmaktadırlar. Aynı gün işbaşı alması muhtemel işçiler, vasıta olmadığı için istedikleri halde işe dönememektedirler. Çünkü, şantiye Gaziantep’e en az 90-100 km mesafede ve bu yolun 15-20 km’si de, umumi hiç bir vasıtanın çalışmadığı bir dağ köyü yoludur.</span></p>

    <p class="msonormal2"><span class="calibre4">Böylece işe gelemeyen işçinin o günkü ücreti ve hafta tatili ücreti de işveren tarafından kesilmektedir. Bu yüzden işçiler bir kaç yön itibariyle mağdur olmaktadırlar</span></p>

    <p class="msonormal2"><span class="calibre4">6- İşyerinde yapılan işler ağır ve tehlikeli işler olduğu halde, birkaç personelin (ki, bunlar ambar vesair yerlerde çalışmaktadır) 16 yaşını doldurmadığı anlaşılmıştır.</span></p>

    <p class="msonormal2"><span class="calibre4">7- Sendikanın, sendikal çalışmalara baskı yapıldığı, işçilerin bu yüzden atıldıkları iddiası vârit değildir.</span></p>

    <p class="msonormal2"><span class="calibre4">Çünkü kendileriyle temas ettiğimiz işçiler arasında henüz sendikalaşma şuuru arzu edilen derecede gelişmemiştir. İşçi ürkek durumdadır. Hatta o kadar ki, sendika çalışmalarının olumlu olabileceğinden endişeli ve mütereddittir.</span></p>

    <p class="msonormal2"><span class="calibre4">Birçok işçi de müşahede ettiğimiz bu durum karşısında kendilerine bu yolda ışık tutulmuş ve sendikalaşmalarının faydaları anlatılmıştır</span></p>

    <p class="msonormal2"><span class="calibre4">8- Sendikanın iddiasında ileri sürdüğü, işçilerin bir ay doldurmadan toplu olarak işten çıkarılmaları da bahis konusu değildir. Esasen işin tabii icabı olarak, bilhassa kazı işlerinde çalışanlar mahalli köylerden temin olunmakta, iş ilerledikçe, kendi mıntıkasından ayrılmak istemeyen işçi işi terk etmektedir.</span></p>

    <p class="msonormal2"><span class="calibre4">İşveren şirketin bu yönden maksatlı davranışına hükmedilemez.</span></p>

    <p class="msonormal2"><span class="calibre4">9- Sendikanın işçi şikâyeti ile ilgili dileği hakkında ayrı rapor tanzim olunacaktır.</span></p>

    <p class="msonormal2"><span class="calibre4">SONUÇ:</span></p>

    <p class="msonormal2"><span class="calibre4">Yukarıda bertafsil arz olunan durum karşısında;</span></p>

    <p class="msonormal2"><span class="calibre4">1. İşçilere ücret tediyesi sırasında verilen zarfların içine konan şeritlerin, zarf içine konmadan önce işçi tarafından tetkikine imkân bırakılması ve bilâhare, parası verilerek zarfının imza mukabili kendisine verilmesi, itirazı varsa, teslim etmeden önce bunun işverence tetkik edilmesi mutabakattan sonra ödenmesi ve her halükârda işçinin bu konuda veya sair tereddütlerinde kendisine muhatap mesul bir işveren temsilcisinin bulundurulması tavsiyeye şayandır. (İş K.Mad. 21)</span></p>

    <p class="msonormal2"><span class="calibre4">2- A) İşyerinde, 3008 sayılı kanunun 37. maddesi ile tayin edilen, azami fazla mesai haddinin aşılmaması gerekir. Bakanlar Kurulu Kararında, Kanunun tayin ettiği günlük iş müddeti üzerinde, ölçüsüz fazla çalışma yapılabileceğine dair herhangi bir belirti yoktur.</span></p>

    <p class="msonormal2"><span class="calibre4">Bu sebeple işyerinin bütün şantiye ve servislerinde, işçilerin günde, normal çalışmaları üzerinde en çok 3 saat fazla mesaiye tabi tutulmaları gerekir. Bundan, uzak mesafelere ve şehirler arası seferlere tabi olan şoförler hariç tutulmalıdır.</span></p>

    <p class="msonormal2"><span class="calibre4">(3008 sayılı kanunun 37. maddesi ve Faz. S.Ça.Tüz. maddeleri.)</span></p>

    <p class="msonormal2"><span class="calibre4">B) İşyerinde bugüne kadar geçen zaman zarfından, raporumuzun (b) bölümünde 2 ve 3’üncü maddelerde belirtilen işçilerin usulsüz fazla mesailerinin işveren tarafından ‘derhal, kendileriyle temasa geçilerek hesaplanması suretiyle ödenmesi gerekir.</span></p>

    <p class="msonormal2"><span class="calibre4">3- İşçilerin, İş Kanununun 35. maddesinde belirtilen ve 394 sayılı kanunun 3. maddesine ilave olunan fıkra gereğince haftalık istirahatlarının temini cihetine gidilmesi gerekir.</span></p>

    <p class="msonormal2"><span class="calibre4">Bu halde, şantiyeden şehre gitmek üzere vasıta tahsis olunması da şayanı tavsiyedir.</span></p>

    <p class="msonormal2"><span class="calibre4">4- İşyerinde işçilerin topluca yatıp kalktıkları ikamet mahallinde, her bir bölüme tatbik olunacak günlük, iş ve dinlenme saatlerinin i1n olunması İş Kanununun 41. maddesi icabı zaruridir. Çalışma programlarının da bu ilan edilen saatlere uygunluğu gerekir.</span></p>

    <p class="msonormal2"><span class="calibre4">5- Viziteye çıkan işçilerin raporumuzun (b) bölümü 5. maddesinde temas olunduğu üzere, karşılaştıkları imkânsız durumun giderilmesi için işverence lüzumlu vasıta tahsisinde bulunması şayanı tavsiye olmakla beraber, bu gibilerin ücretlerinin ve hafta tatili ücretlerinin işverence ödenmesi gerekir. (5837/6734 Md. 2 ve Borçlar K.md. 328)</span></p>

    <p class="msonormal2"><span class="calibre4">6- İşyeri işçilerine Bayındırlık Genel Şartnamesi’nin 15. maddesi hükmünün tam olarak uygulanması gerekir kanaatindeyim. Bu hususun işverene bildirilirken bir taraftan da TPAO’na bildirilmesinde faide görmekteyim.</span></p>

    <p class="msonormal2"><span class="calibre4">7- Bunların dışında, işveren temsilcilerinin, iş devamı sırasında, işçi münasebetlerinde, anlayış ve yumuşak tarzda muamele etmeye alışmaları tavsiye olunur.</span></p>

    <p class="msonormal2"><span class="calibre4">Yukarıda 7 madde halinde belirttiğimiz kusur ve noksanlıkların işveren şirketin şantiyesine tebliği, sendikaya bildirilmesi, Çalışma Bakanlığına bilgi için arz ve bundan sonra, şantiyelerin intikal edeceği mıntıka olması ‘ve takip olunabilmesi için Diyarbakır Bölge Çalışma Müdürlüğüne, duyurulması, ayrıca TPAO’nun da durumdan haberdar edilmesinin uygun olacağı kanaatiyle keyfiyeti ve yürütülecek işlemi takdirlerinize arz ederim.</span></p>

    <p class="msonormal2"><span class="calibre4">İmza</span></p>

    <p class="msonormal2"><span class="calibre4">Yılmaz İnaler</span></p>

    <p class="msonormal2"><span class="calibre4">Bölge Çalışma Müdürü</span></p>

    <p class="msonormal2"><span class="calibre4"> </span></p>

    <p class="msonormal2"><span class="calibre4">Rapor tarihi: 24/7/1966</span></p>

    <p class="msonormal2"><span class="calibre4">Rapor sayısı: 2</span></p>

    <p class="msonormal2"><span class="calibre4">Rapor eki: 2</span></p>

    <p class="msonormal2"><span class="calibre4">RAPOR</span></p>

    <p class="msonormal2"><span class="calibre4">İşyeıinin unvanı: Joint-Venture Entrepose Techint Pipe-Line İskenderun Batman arası inşaatı.</span></p>

    <p class="msonormal2"><span class="calibre4">işyerinin adresi: Pazarcık Kazası Aşağımülk Köyü Sarıl Mevkii</span></p>

    <p class="msonormal2"><span class="calibre4">(Muvakkat şantiyesi). MARAŞ</span></p>

    <p class="msonormal2"><span class="calibre4">Sicil numarası: 474. 44/5</span></p>

    <p class="msonormal2"><span class="calibre4">Teftiş konusu: GENEL TEFTİŞ (İşçi sağlığı ve emniyet yönünden)</span></p>

    <p class="msonormal2"><span class="calibre4">Müdürlük emri: İş Müfettişi Yardımcısı Fikret Şengül’e muhatap 6/7/1966 gün ve 2571 sayılı ve 12/7/1966 gün ve 2670 S.</span></p>

    <p class="msonormal2"><span class="calibre4">Teftiş tarihi: 14, 19/7/1966</span></p>

    <p class="msonormal2"><span class="calibre4">Teftiş yapan: İş Müf. Yrd. Fikret Şengül</span></p>

    <p class="msonormal2"><span class="calibre4">Bölge Ç.Md. Yılmaz İnaler.</span></p>

    <p class="msonormal2"><span class="calibre4">İşçi sayısı: 754 erkek.</span></p>

    <p class="msonormal2"><span class="calibre4">TETKİKLER:</span></p>

    <p class="msonormal2"><span class="calibre4">İşçilerin Sağlığını Koruma ve İş Güvenliği yönünden yapılan tetkik sonunda aşağıda belirtilen hususların noksan ve hatalı olduğu müşahede olunmuştur.</span></p>

    <p class="msonormal2"><span class="calibre4">1- İçme suyu:</span></p>

    <p class="msonormal2"><span class="calibre4">İş başına, yani bilfiil çalışma yapan ekiplerin bulunduğu yere bir veya iki kamyona monte edilen kazanlarla ve güneş altında su götürülerek, işçilerin iş başına beraberlerinde götürdükleri şişeler ile su tevzi edilmektedir. Kazanın her tarafı kapalı olmasına rağmen 40 ve daha fazla hararet altında sevk edilmekte, üzerlerinin bir siperlik ile güneşten korunması dahi düşünülmemektedir.</span></p>

    <p class="msonormal2"><span class="calibre4">Hâlbuki kamyon karoseri üzerine basit bir tertibat ile su dolu kazanların güneşten muhafaza edilmesi ve işçiye nispeten sıcak olmayan su verilebilir.</span></p>

    <p class="msonormal2"><span class="calibre4">Bunun yanında ekiplerde çalışan ecnebi personelin, istifadesine amade olarak buz kasalarında her an su ve sair içecek mevcuttur.</span></p>

    <p class="msonormal2"><span class="calibre4">Bunun gibi çalışan bütün personelin bu ihtiyaçlarının normal şartlarla karşılanmasında zaruret görülmektedir. Kaldı ki, tevzi edilen su da yeterli değildir, suyun daha sık dağıtılması veya ekiplerle birlikte daimi içecek su bulundurulmasının temini gerekir. Bundan daha tabii bir ihtiyaç olamaz.</span></p>

    <p class="msonormal2"><span class="calibre4">Bunlardan başka, akşam iş paydosundan sonra şantiyeye çadırlarına dönen işçiler, gündüzün uzak mesafeden su getiren vasıtaların şoförlerinin de işi bitmiş olduğundan, içecek su bulamamaktadırlar. Hatta el-yüz yıkanması için kolayca su bulunmamaktadır. Su vasıtalarının bu saatlerde kilitlendiği bu suretle gündüzden arta kalan sudan dahi istifade etmedikleri işçiler tarafından belirtilmiştir.</span></p>

    <p class="msonormal2"><span class="calibre4">Buna rağmen şantiyenin yöneticilerine ait kamp ile yan yana bulunan işçi çadırlarından işçiler, kamptakilerin, her an istenilen miktar ve kalitede içilecek ve kullanılacak suyun bulunduğunu müşahede etmeleri, kendilerini moralman ve haklı olarak sarsmaktadır.</span></p>

    <p class="msonormal2"><span class="calibre4">Aynı sahada ve hemen hemen aynı şartlarla insanlara en az, eşit imkânların tatbik olunması hem çalışanı memnun edecek ve hem de işe verim sağlayacak, memnunsuzluğu ortadan kaldıracaktır.</span></p>

    <p class="msonormal2"><span class="calibre4">2- Birinci maddede temas olunan su konusu ile yakın ilgisi dolayısıyla, işçilerin vücutça veya el ve yüzlerini yıkamaları için lüzumlu tesislerin noksanlıklarına işaret edelim.</span></p>

    <p class="msonormal2"><span class="calibre4">Şantiyede, 3 göz banyo mevcuttur. Bu yetersizdir. Adedin arttırılması ve en az 15’e çıkarılması ve her an için akarsu bulundurulması gerekir.</span></p>

    <p class="msonormal2"><span class="calibre4">İşçilere ayrıca yıkanma levazımı olan sabun tahsis edilmesi bir zarurettir.</span></p>

    <p class="msonormal2"><span class="calibre4">3- İş paydosundan sonra akşamları işçinin topluca yemek yeme, hata oturma ve dinleme ihtiyacını karşılayacak tarzda şantiye merkezinde muvakkat, portatif çardaklar yapılmasına mutlak zaruret görmekteyim. Buralarda yeteri kadar malzemenin bulundurulması ise tabiidir.</span></p>

    <p class="msonormal2"><span class="calibre4">İş başında ise, işçilerin, beraberlerinde götürdükleri yemeklerini dahi muhafaza edecekleri bir yer mevcut değildir. Birçok defa yemekler, açıkta güneş altında bırakılmakta, bozulmakta ve ayrıca işçiler, beraber çalıştıkları kaldırıcı ve enerji üretici makinelerin gölgelerinden istifade ederek toz-toprak içinde yemek yemeğe mecbur bırakılmışlardır. Etrafta siper olabilecek, gölgesine sığınılabilecek ekseriya bir dikili ağaç dahi bulunmamaktadır. Bu durumda, esasen geceleri, iş mahallinde kalan makinelerin beklenmesi işini gören bekçilerin hem barınacağı ve hem de bakımında bulunacakları, nakli kolayca mümkün etrafı açık çadır veya çardakların kurulması ve ekip ilerledikçe bunların da naklinin temin edileceği, geçici ve fakat çalışanın öğleyin rahatça oturabileceği, yemek yiyeceği bir gölgelik yer temini mümkündür. Ve buna mutlaka ihtiyaç vardır.</span></p>

    <p class="msonormal2"><span class="calibre4">4- İşçilere istisnasız iş elbisesi verilmemiştir. Bilhassa, tıraşlamada, kaynakta, boru naklinde velhasıl bütün bir ekipte çalışan işçilerin zati elbiselerinin işbaşında kısa zamanda parçalandığı müşahade olunmuştur.</span></p>

    <p class="msonormal2"><span class="calibre4">Bu sebeple işçilere yıpratıcı iş sayılabilecek bu işin ifası sırasında kullanmaları şartı ile tulum tarzında iş elbisesi verilmesi gerekir.</span></p>

    <p class="msonormal2"><span class="calibre4">İşçilere bilâ istisna güneş başlığı verilmesi zaruridir.</span></p>

    <p class="msonormal2"><span class="calibre4">Ekiplerdeki taşçılara verilen gözlüklerin kalitesizliği sebebi ile camların etrafından gözlere çapak kaçtığı işçiler tarafından şikâyet konusu olmuştur.</span></p>

    <p class="msonormal2"><span class="calibre4">Keza, işin hususiyeti işçilere iş ayakkabısı verilmesi gerektiğini göstermiştir.</span></p>

    <p class="msonormal2"><span class="calibre4">5- Gerek ekiplerde ve gerekse vasıtalarda, acil vakalara müdahaleyi gerektirecek ecza dolaplarının bulundurulmasına ve bunların çalışma anında beraber bulunulan vasıtalarda tutulması uygun görülmektedir.</span></p>

    <p class="msonormal2"><span class="calibre4">6- Merkezde, esas şantiyede, marangozluk işlerinin açıkta ve güneş altında yapıldığı müşahede olunmuştur. Bunlarda da keza üzeri örtülü etrafı açık muvakkat tesisleri ile çalışma şartları uygun hale getirilebilir ve buna ihtiyaç görülmektedir.</span></p>

    <p class="msonormal2"><span class="calibre4">SONUÇ:</span></p>

    <p class="msonormal2"><span class="calibre4">Yukarıda, 17.2.1941 tarih ve 2/15156 sayılı İşçilerin Sağlığını Koruma ve İş Güvenliği Tüzüğünün 23. maddesinin hükmü dairesinde ve işbu raporun 1’inci maddesinde, belirtilip, tüzüğün 20 ve 29’uncu maddeleri ile ilgili olan, 3. maddede belirtilen ve tüzüğün 18 ve 31’inci maddesi ile ilgili bulunan, 4. maddede belirtilip, tüzüğün 19 ve 25’inci maddeleri ile ilgisi bulunan ve keza raporun 5. maddesinde belirtilip, tüzüğün 40. maddesini ilgilendirir noksanlıkların derhal ikmali cihetine gidilmesinde zaruret görülmektedir.</span></p>

    <p class="msonormal2"><span class="calibre4">İşbu noksanların ikmali için işveren müesseseye önemle tebliğde bulunulması, diğer taraftan, durumun Bakanlık makamına arzı, ayrıca İş Güvenliği Adana Gurubu Müfettişliğinin durumdan haberdar edilmesi ve ilgili sendikaya bilgi verilmesi uygun olacağı düşünülerek keyfiyet ve yürütülecek işlemi takdirlerinize arz ederim.</span></p>

    <p class="msonormal2"><span class="calibre4">İmza</span></p>

    <p class="msonormal2"><span class="calibre4">Yılmaz İnaler</span></p>

    <p class="msonormal2"><span class="calibre4">Bölge Çalışma Müdürü</span></p>

    <p class="msonormal2"><span class="calibre4">İmza</span></p>

    <p class="msonormal2"><span class="calibre4"> </span></p>

    <h3 class="calibre23" id="sigil_toc_id_19"><a class="pcalibre1 pcalibre" id="_Toc408020512"><i class="calibre18"><span class="calibre20">Belge 4</span></i></a></h3>

    <p class="msonormal2"><b class="calibre12"><i class="calibre18"><span class="calibre24">Tarama 3 Scan0016daki Çetin Altan Resmi</span></i></b></p>

    <p class="msonormal2"><span class="calibre4">1 Ekim 1966 tarihli Akşam Gazetesinde Çetin Altan Boru Hattı grevini şöyle değerlendiriyor:</span></p>

    <p class="msonormal2"><span class="calibre4">EMEKÇİ DÜŞMANLIĞI</span></p>

    <p class="msonormal2"><span class="calibre4">Türk işçisi bir defa daha, bu sefer de Katolik İtalyan ve Fransız kumpanyalarının hatırına jandarmayla karşı karşıya bırakılmış ve dipçiklenerek yerlerde sürüklenmiştir.</span></p>

    <p class="msonormal2"><span class="calibre4">Batman İskenderun petrol boru hattının döşenmesi bir İtalyan Fransız şirketine verilmiştir. Bu- şirket yabancı işçilere ayda 15.000 lira Türk mühendislerine 2000 lira, Türk işçilerine de saatte 180 kuruş ödemektedir.</span></p>

    <p class="msonormal2"><span class="calibre4">İşçiler 55 derece bir sıcaklıkta çalışmaktadırlar. Yabancı işçilere buzlu içecekler ikram edilmekte, Türk işçilerine ise</span></p>

    <p class="msonormal2"><span class="calibre4">-Başınızın çaresine bakın denmektedir. Bu arada yabancı şirketlerin Türk işçilerine karşı gösterdiği kayıtsızlıktan ötürü 27 Temmuzda işçileri taşıyan kamyon devrilmiş ve üç kişi ölmüştür. Kumpanyaya işçilerin hakkını kabul, ettirmek isteyen, işçi temsilcileri işlerinden atılmıştır.</span></p>

    <p class="msonormal2"><span class="calibre4">İşçiler yapmak istedikleri toplu sözleşmelerde;</span></p>

    <p class="msonormal2"><span class="calibre4">Vasıfsız işçiler için 150, daha basit işçiler için 100 kuruşluk saat zammı, günde 3000 kuruşluk yemek yahut bedelini ve bir de birikmiş maddi hakların ödenmesini istemişlerdir.</span></p>

    <p class="msonormal2"><span class="calibre4">İtalyanlarla Fransızlar bunları reddetmişlerdir. İşçiler grev kararı alınca da:</span></p>

    <p class="msonormal2"><span class="calibre4">-Siz greve giremezsiniz, hükümetiniz bunu önler anladınız mı, denmiştir kendilerine ve gerçekten de hükümet grev kararını ertelemiştir. Bunun üzerine işçiler her şeyi göze alıp işi bırakmışlardır ve karşılarına dikilen jandarmalar da kendilerini dipçikleyip yerlerde sürüklemeye başlamışlardır. Savcı işçilerin tevkifi talebinde bulunmuş, sendika sekreteri tutuklanmış, işçiler sorgudan geçirilmiştir.</span></p>

    <p class="msonormal2"><span class="calibre4">Biz AP, kapitalist bir iktidardır ve işçilerin, köylülerin emekçilerin karşısındadır dediğimiz zaman, bunu lf gelişi söylenmiş bir söz olduğunu sananlar çıkmıştı herhalde.</span></p>

    <p class="msonormal2"><span class="calibre4">Peş peşe sökün eden olaylar durumu tabak gibi ortaya koymaktadır. Yabancı kumpanyalar çıkarına horlanan, ezilen yerlerde sürüklenen Türk işçileri, günde üç liralık bir zammı alamadıkları için bin kilometre yürümeyi göze alan Çorumlu temizlik işçileri, Ankara yollarına dökülen pancar motor fabrikası işçileri ve Zonguldak’ta öldürülen işçiler, İzmir’de dövülen işçiler, Paşabahçe’de hakları çiğnen işçiler... Ve onların haklarından yana oldukları için dövülen gazeteciler, sövülen aydınlar, zindanlara düşen şairler ve yazarlar...</span></p>

    <p class="msonormal2"><span class="calibre4">Sanayi Bakanı Mehmet Turgut ise son demeciyle AP’nin tutumunu büsbütün gün -ışığına çıkarmış:</span></p>

    <p class="msonormal2"><span class="calibre4">-Bizim iktidarımız kapitalistlerden yanadır, demiştir. Kapitalistler toplanın ve işçi haklarını arayanları, halkın ezilmesine karşı çıkanları susturun, demiştir.</span></p>

    <p class="msonormal2"><span class="calibre4">İşçilerimiz, köylülerimiz çeşitli yalan ve vaatlerle uyutulmuş olmanın narkozu içinde her gün kafalarına yeni bir tokmak yemekte, Varto’da İskenderun’da perişan edilmekte horlanmakta, ezilmekte ve yavaş yavaş gözlerini aralamaya çalışmaktadırlar.</span></p>

    <p class="msonormal2"><span class="calibre4">Protestan şirketlerinden haklarını alamayanlar Katolik kumpanyalarınca eski Afrika zencilerine yapılan muamelelere maruz kalanlar ve haklarını aramaya kalkınca da karşılarında jandarma dipçiğini bulanlar, dış sömürücülerle işbirliğini ön planda tutan kapitalist bir iktidarın ne olduğunu yeni yeni anlamakta, yüzyıllarca sürmüş bir uykunun mahmurluğundan usul usul kurtulmaya uğraşmaktadırlar.</span></p>

    <p class="msonormal2"><span class="calibre4">Karşılarına ise bin bir tuzak dikilmektedir; Aralarından bazıları parayla satın alınmakta, sendika faaliyetleri her gün biraz daha kasten parçalanmakta ve kapitalist partilere karşı örgütlenerek mücadele etmek yerine, partiler üstü kalmak öğütleri verilmektedir kendilerine...</span></p>

    <p class="msonormal2"><span class="calibre4">Uydurma özel okullar, aracılara kazandırılan milyonlar, tütüncülere açılan takas kapıları ve Mehmet Turgut’un demeci:</span></p>

    <p class="msonormal2"><span class="calibre4">Biz kapitalistlerden yanayız, kapitalistler, sizlere karşı çıkanlarla savaşın..</span></p>

    <p class="msonormal2"><span class="calibre4">Bütün bu sömürü ve kahrolu Türk halkı uyanıp da gerçekleri görünceye kadar devam edecektir.</span></p>

    <h3 class="calibre23" id="sigil_toc_id_20"><a class="pcalibre1 pcalibre" id="_Toc408020513"><span class="calibre20">Belge 5</span></a></h3>

    <p class="msonormal2"><span class="calibre4">5 Eylül 1966 Tarihli Milliyet Gazetesinde Hasan Pulur Boru Hattı grevi ile ilgili bir izlenimi şöyle aktarıyordu:</span></p>

    <p class="msonormal2"><b class="calibre12"><i class="calibre18"><span class="calibre24">Tarama 3 scan0017’deki tablo</span></i></b></p>

    <p class="msonormal2"><span class="calibre4">OLAYLAR ve İNSANLAR;</span></p>

    <p class="msonormal2"><span class="calibre4">Hazırlayan: HASAN PULUR</span></p>

    <p class="msonormal2"><span class="calibre4">GREVCİ İŞÇİLERDEN</span></p>

    <p class="msonormal2"><span class="calibre4">BİRİ BAĞIRDİ.</span></p>

    <p class="msonormal2"><span class="calibre4">GREVCİ İŞÇİLERDEN</span></p>

    <p class="msonormal2"><span class="calibre4">BİRİ BAĞIRDI</span></p>

    <p class="msonormal2"><span class="calibre4">Yabancı işverenin kasıla kasıla “Grevinizi hükümet durduracaktır” demesinden sonra, her şeye rağmen grev yapan Petrol İşçilerinin Arastul şantiyesi... Danıştay henüz hükümetin grevi erteleme kararını durdurmamış... Grev o haliyle yürürlükteki kanunlara göre kanun dışı.. Siverek Savcısı şantiyede grevci işçilerin ifadelerini alıyor. Etraf süngülü jandarmalarla çevrilmiş... Şantiyedeki Fransızlar yılışık yılışık sırıtıyor... Benzetmek dahi yüz kızartıcı ama sanki bir esir kampının terör havası esiyor. O kahrolası sessizliği bağrı açık, üstü başı yırtık pırtık kara yağız bir işçinin haykırışı bozdu... Yerinden kalkmış bağırıyordu: .</span></p>

    <p class="msonormal2"><span class="calibre4">- Savcı bey, Savcı bey! Türk süngüsü altında Fransız esareti yaşıyoruz!</span></p>

    <p class="msonormal2"><span class="calibre4">Bu bir şamardı... Ve bu şamarın en büyük hissesi, Paşabahçe grevini destekleyen, Çorumlu işçilere önce yan çizen ve şimdi de petrol hattı işçilerinin karşısına dikilen, Türk-İş’in suratında “şrakkk!” diye patlıyordu.</span></p>

    <p class="msonormal2"><span class="calibre4">Belge 6</span></p>

    <p class="msonormal2"><span class="calibre4">Tarama 3 scan0018deki 28 Eylül 1966 CUMHURİYET tablo olarak</span></p>

    <p class="msonormal2"><span class="calibre4">28 Eylül 1966 Tarihli Cumhuriyet Gazetesinde İlhan Selçuk Boru Hattı inşaatındaki işçilerin çalışma koşullarına geniş yer veriyor ve grevin ertelenmesini eleştiriyordu:</span></p>

    <p class="msonormal2"><span class="calibre4">PETROL BORU HATTI GREVİ</span></p>

    <p class="msonormal2"><span class="calibre4">Batman İskenderun petrol boru hattı konusunda okuyucularımız bilirler. T.P.A.O.’nun gerçekleştirdiği bu yatırım Doğu illerimizde çıkan ham petrolü Akdeniz’e taşımak içindir. Kamyonlarla yapılan taşımanın tehlikesi ve masrafı böylece ortadan kalkacaktır. Türk petrolü değerlenecektir.</span></p>

    <p class="msonormal2"><span class="calibre4">Ne var ki İhsan Topaloğlu’nun yönetimindeki T.P.A.O.’nun bu amaca varması kolay olmamıştır. Bu konudaki gerçekleri kamuoyu artık bilmektedir. Cumhuriyet’in dünkü tartışma köşesinde Siyasal Bilgiler Fakültesi öğrencisi Baskın Oran, petrol boru hattının hikâyesini özetleyiveriyor:</span></p>

    <p class="msonormal2"><span class="calibre4">“-...Yabancı şirketler bu projeye önce karşı koymuş, başaramayınca “Biz yapalım” diye can atmış, nihayet bu işi T.P.A.O.’nun gerçekleştirmesi üzerine ortak olmak istemiş, bunda da dikiş tutturamayınca hükümet değişikliğiyle beraber harekete geçerek bu sefer de boru hattının T.P.A.O.’dan alınarak özel kişilere devredilmesini öngören bir planı A.P. hükümetine sevimli göstermeye muvaffak olmuşlardır. Böylece bir değil, birkaç kuş birden vuracaklardır: Hem özel kişiler eliyle hisse senetlerini ele geçirip petrolümüzü, daha doğrusu ulusal ekonomimizi baltalayacaklar, hem de T.P.A.O.’nun elde edeceği karları etrafa dağıtarak bu milli kuruluşun yeni yatırımlar’ yapmasını önleyecekler, hem de bu hisse senetlerinin kendi uyduları tarafından alınıp bu arada onların da beslenmesini sağlamış olacaklardır.”</span></p>

    <p class="msonormal2"><span class="calibre4">Şimdi Baskın Oran’ın pek güzel özetlediği petrol boru hattı işinin bir de öte yanı var. Gerek İskenderun-Batman petrol borusunu yapan gerek Türkiye’de başka işler alan yabancı kumpanyaların Türk kanunlarına göre çalışması, Türk işçisini ezmemesi, yaptığı işi dikkatli ve ihtimamlı yapması gerekir. Her yabancı müteahhit Türkiye’ye büyük ölçüde kar etmek düşüncesiyle gelir. Boru hattını yapmaya gelen yabancı müteahhit, karşısında uyanık resmi makamlar uyanık sendikalar, uyanık bir kamu oyu bulursa işini ciddi tutar. Anlaşma hükümlerine boyun eğer, verdiği sözü zamanında yerine getirir.</span></p>

    <p class="msonormal2"><span class="calibre4">Eğer çoğu Şark ülkelerinde olduğu gibi, politikacılarla anlaşıp idarecileri gevşetip memlekete kazık atmak imkanını bulursa da atar kazağı..</span></p>

    <p class="msonormal2"><span class="calibre4">Petrol boru hattının Batman’dan İskenderun’a kadar çeşitli işyerleri vardır. Buralarda petrol borusu inşasında çalıştırılan Türk işçileri “Yapı İşçileri Sendikası” üyesidirler. Petrol-boru hattı işini üstüne alan Fransız-İtalyan Ortaklığı, Türk işçilerine kötü davranmaktadır. Yabancı müteahhidin kendi çıkarına bakması tabiidir. Ve gerek ücret konuşmalarında ve gerekse öteki koşullarda yabancı kumpanya ile anlaşamayan Türk işçilerinin kanuni haklarını kullanmaları da tabiidir.</span></p>

    <p class="msonormal2"><span class="calibre4">Nitekim “Yapı İşçileri Sendikası” bir hafta önce yayınladığı bildiride, yabancı işverenle anlaşmazlık sebeplerin şöyle göstermişti:</span></p>

    <p class="msonormal2"><span class="calibre4">1- İşçi emniyeti ve sağlığa yönünden gerekli tedbirler alınmamıştır.</span></p>

    <p class="msonormal2"><span class="calibre4">2- İşçilere çalıştıkları günlerde birer, öğün yemek verilmesi reddedilmiştir</span></p>

    <p class="msonormal2"><span class="calibre4">3- Brüt 180 kuruş saat ücretiyle 50-55 derece sıcaklıkta çalışan işçilere zam kabul edilmemiştir.</span></p>

    <p class="msonormal2"><span class="calibre4">4- Türk personel her türlü insani şartlardan yoksun bırakılırken yabancı personel lüks yaşama şartlan içindedir.</span></p>

    <p class="msonormal2"><span class="calibre4">5- Aynı iş dalındaki ücretlerde yabancılar lehine en az 20 misli fark vardır.</span></p>

    <p class="msonormal2"><span class="calibre4">Yapı İşçileri Sendikası bu iddialardan sonra greve gidileceğini de bildirmişti.</span></p>

    <p class="msonormal2"><span class="calibre4">Ancak... Bundan bir hafta önce Türk işçileri adına Sendikanın yayınladığı bildiride şu endişe de belirtilmekte idi:</span></p>

    <p class="msonormal2"><span class="calibre4">“- Sendikanın başlıca endişesi, yabancı işverenlerin görüşmeler esnasında çekinmeksizin ve büyük bir emniyet içinde açıkladıkları üzere hükümetin grevi ertelemesi ihtimalidir.”</span></p>

    <p class="msonormal2"><span class="calibre4">İddia dehşet vericidir; Bu demektir ki Türkiye Cumhuriyeti bazı resmi makamları yabancı kumpanyalara:</span></p>

    <p class="msonormal2"><span class="calibre4">- Siz hiç merak etmeyin! Eğer işçiler greve gitmek isterlerse, biz, “milli menfaatlere dokunuyor” diye grevi erteleriz.. diye teminat vermişlerdir.</span></p>

    <p class="msonormal2"><span class="calibre4">Ne gariptir ki bu iddia ortaya atıldıktan bir hafta sonra dün çıkan gazetelerde şu haber yayınlanmıştır:</span></p>

    <p class="msonormal2"><span class="calibre4">“İskenderun-Batman arası petrol boru hattında çalışan 1200 işçinin almış olduğu grev kararı “milli güvenliği bozucu” nitelikte görüldüğünden Bakanlar Kurulu kararıyla otuz gün ertelenmiştir.”</span></p>

    <p class="msonormal2"><span class="calibre4">Oyun içinde oyun devam etmektedir. Petrol boru hattını hisse senetleri halinde satışa çıkarmakta milli güvenliği bozucu bir taraf bulamayan iktidarın, işçilerin grevinde milli güvenlik için sakınca bulması tuhaf değil midir?</span></p>

    <p class="msonormal2"><span class="calibre4">Demirel -her davranışıyla- başlangıçtan beri üstünde toplanan şüpheleri yoğunlaştırmaktadır. Yabancıların çıkarlarına öncelik tanımak politikasının hizmetindedir bu iktidar.. Gün geçtikçe gerçek bütün yüzleriyle aydınlanmaktadır..</span></p>

    <p class="msonormal2"><span class="calibre4">Belge 7</span></p>

    <p class="msonormal2"><span class="calibre4">4 Ekim 1966 Tarihli Milliyet Gazetesinde Refik Erduran Boru Hattı grevinde TÜRK-İŞ’in genci tutumunu şöyle eleştiriyordu:</span></p>

    <p class="msonormal2"><b class="calibre12"><i class="calibre18"><span class="calibre24">Tarama 3 scan0019daki fotoğraf</span></i></b></p>

    <p class="msonormal2"><span class="calibre4">TÜRK-İŞ KİMDEN</span></p>

    <p class="msonormal2"><span class="calibre4">YANADIR?</span></p>

    <p class="msonormal2"><span class="calibre4">Akla karayı o kadar açıkça ayıran günler yaşıyoruz ki, bazen tek bir olay bile ülkemizde hangi güçlerin milli haysiyet ve çıkarların yanında hangilerinin de bağımlılık kampında bulunduğunu röntgen gibi ortaya koyuveriyor.</span></p>

    <p class="msonormal2"><span class="calibre4">Şu Batman grevi konusuna bakın.</span></p>

    <p class="msonormal2"><span class="calibre4">Durum apaçık: Bir yabancı ortaklık, adam yerine koymadığı Türk işçilerini çok kötü şartlarla çalıştırarak 400 milyonluk bir ihalenin kremini fazlasıyla almak derdinde.</span></p>

    <p class="msonormal2"><span class="calibre4">İşçilerimiz ise can derdinde. Başka çare bulamayınca sendika kararıyla greve gidiyorlar.</span></p>

    <p class="msonormal2"><span class="calibre4">Yabancı ortaklığın temsilcileri kendilerinden emin:</span></p>

    <p class="msonormal2"><span class="calibre4">- Siz böyle yapıyorsunuz ama diye sırıtıyorlar, greviniz ertelenecek.</span></p>

    <p class="msonormal2"><span class="calibre4">Gerçekten de Demirel Kabinesi hiç vakit geçirmeden erteliyor grevi.</span></p>

    <p class="msonormal2"><span class="calibre4">Ama Danıştay da hiç vakit geçirmeden Demirel Kabinesinin bu kararını durduruyor.</span></p>

    <p class="msonormal2"><span class="calibre4">Ve ortaya çıkan durum basınla işçi kuruluşlarını bıçakla kesilmiş gibi ikiye ayırıp kimin kimden yana olduğunu açığa vuruyor.</span></p>

    <p class="msonormal2"><span class="calibre4">Biz en çok Türk-İş’in tutumunun, özellikle yayınladığı karmakarışık ve mantık yoksulu bildirideki bir iddianın üstünde durmak istiyoruz.</span></p>

    <p class="msonormal2"><span class="calibre4">İşçilerin “tahrikler” sonunda greve gittiğini söylüyor Türk İş.</span></p>

    <p class="msonormal2"><span class="calibre4">Emekçilerin direkt yoldan haklarını savunma çabalarını “tahrik” lafıyla karalamaya kalkmak, suyunun kaynağı belirsiz• değirmenleri döndüren karanlık kişilerin ağzıdır.</span></p>

    <p class="msonormal2"><span class="calibre4">Herhangi bir olayda suç unsuru “tahrik” varsa bunu kovuşturup gereğini yapmak adliye cihazına ve polise düşer.</span></p>

    <p class="msonormal2"><span class="calibre4">İşçi kuruluşlarına, işçileri -korkutmayı denemek değil- savunmak düştüğü gibi...</span></p>

    <h3 class="calibre23" id="sigil_toc_id_21"><a class="pcalibre1 pcalibre" id="_Toc408020514"><span class="calibre20">Belge 8</span></a></h3>

    <p class="msonormal2"><span class="calibre4">30 Eylül 1966 Tarihli Milliyet Gazetesinde Abdi ipekçi Boru Hattı grevini şöyle yorumluyordu:</span></p>

    <p class="msonormal2"><span class="calibre4">GREV KANUNSUZ AMA..</span></p>

    <p class="msonormal2"><span class="calibre4">Petrol borusu hattı inşaatında çalışan işçiler ile jandarma ve polisin karşı karşıya getirilmeleri Zonguldak’taki üzücü olayları hatırlatmaktadır.</span></p>

    <p class="msonormal2"><span class="calibre4">Mesele şudur:</span></p>

    <p class="msonormal2"><span class="calibre4">Batman ile İskenderun arasında döşenecek petrol hattının inşaatı bir Fransız-İtalyan ortaklığına verilmiştir. Ortaklık, kendileri ile inşaatta çalışan işçileri temsilen toplu sözleşme yapmak isteyen Yapı-İş Sendikasının şu taleplerini reddetmiştir:</span></p>

    <p class="msonormal2"><span class="calibre4">* Vasıfsız işçiler için 150, vasıflılar için 100 kuruşluk saat ücreti zammı,</span></p>

    <p class="msonormal2"><span class="calibre4">* Günde 300 kuruşluk yemek, ya da bedeli,</span></p>

    <p class="msonormal2"><span class="calibre4">* Birikmiş maddi hakların verilmesi.</span></p>

    <p class="msonormal2"><span class="calibre4">İşverenin bu istekleri reddi üzerine, Sendika 27 Eylül’de başlamak üzere grev kararı almıştır. Ancak Bakanlar Kurulu, kanuni yetkisini kullanarak grevi bir ay süre ile ertelemiştir. Sendika ertelemeye Danıştay’da itiraz etmekle birlikte üyelerine bu karara uymayı ve kanundışı yollara başvurulmamasını bildirmiştir. Buna rağmen işçiler 27 Eylül sabahı işbaşı yapmak istemeyince jandarma kuvveti ile çalışmaya zorlanmışlar, çıkan çatışmalarda yaralananlar olmuştur.</span></p>

    <p class="msonormal2"><span class="calibre4">Bu haliyle mesele kanunsuz greve karşı zabıtanın müdahalesi niteliğinde gözükmektedir. Ancak işin içyüzüne eğilince, dikkate alınması gereken birçok faktörlerle karşılaşılmakta ve (Zonguldak olaylarında olduğu gibi) psikolojik yönden her an patlamaya hazır huzursuz bir ortam yaratıldığı anlaşılmaktadır.</span></p>

    <p class="msonormal2"><span class="calibre4">Şöyle ki:</span></p>

    <p class="msonormal2"><span class="calibre4">İşçi sendikasının iddiasına göre hattı inşa eden Fransız-İtalyan ortaklığı yabancı işçilere ayda 15.000, Türk mühendislere 2.000 lira vermekte, Türk işçilere de saatte 180 kuruş ödemektedir. İşveren, iş emniyeti ile ilgili kanuni tedbirleri almamış, bu yüzden 27 Temmuz’da Mehmut Uzun, Ahmet Kersik ve Rifat Vurur adlı işçilerin ölümüne sebep olmuştur. İşveren, grev kararı alındığında bunun hükümet tarafından durdurulacağından emin olarak hareket etmiş, Bakanlar Kurulunun erteleme kararı onları doğrulamıştır.</span></p>

    <p class="msonormal2"><span class="calibre4">Bu iddiaları ileri süren sendika yöneticileri hat inşaatında işçilerin 55 derece ısı altında çalıştırıldıklarından, yabancı işçiler buzlu sular içerken kendilerine 40 derece sıcaklıkta su verildiğinden söz etmektedirler. Bu ifadelerde mübalağa payı bulunabilir. Gerçek şudur ki, petrol hattı inşaatında işçiler için maddi ve manevi şartlar psikolojik yönden huzursuz bir ortam yaratacak niteliktedir.</span></p>

    <p class="msonormal2"><span class="calibre4">İşçilerin greve sendikadan hiçbir yardım gelmeyeceğini bile bile razı olmaları infialin ne kadar kuvvetli olduğunu gösteren bir davranıştır. Bu ortamda hükümetin aldığı karar işçiler üzerinde herhalde büsbütün kışkırtıcı bir etki yapmıştır. Nihayet grev için kararlaştırılmış olan 27 Eylül sabahı işçileri işe götüren kamyonun devrilip üç kişinin ölmesi ve üç işçi temsilcisinin işten çıkarıldığının duyulması bardağı taşıran son damlalar olmuş, işçiler sendikanın erteleme kararına uyulması konusundaki bildirisine rağmen işbaşı yapmak istememişlerdir.</span></p>

    <p class="msonormal2"><span class="calibre4">Durumu değerlendirirken bu noktaları dikkate almak gerekir. Meseleyi sırf kanunsuz grev fiili açısından görüp işçinin üzerine jandarma sevk etmek, ikinci bir Zonguldak faciasına yol açacak yanlış bir davranıştır. Olayların genişlemesini önlemek ve milli ekonomimiz için önemli olan petrol hattının huzur içinde bir an önce gerçekleşebilmesini sağlamak için tedbirleri, işçilerimizi infiale düşüren sebepleri göz önünde tutarak almakta fayda var4ır. Abdi İPEKÇİ- (Milliyet’ten)</span></p>

    <h3 class="calibre23" id="sigil_toc_id_22"><a class="pcalibre1 pcalibre" id="_Toc408020515"><span class="calibre20">Belge 9</span></a></h3>

    <p class="msonormal2"><span class="calibre4">İzmit Petro-Kimya tesisleri inşaatında, Amerikan Foster Wheeler şirketi işçileri arasında Örgütlenme çalışmalarını yürüten YİS’e karşı, TÜRK-İŞ’e bağlı YAPI-İŞ tarafından yayınlanan anti-komünist bildirilerden bir örnek:</span></p>

    <p class="msonormal2"><span class="calibre4">YAPI İŞ</span></p>

    <p class="msonormal2"><span class="calibre4">Türkiye Yapıcılık Genel Hizmetleri</span></p>

    <p class="msonormal2"><span class="calibre4">Sanayi işçileri Sendikası</span></p>

    <p class="msonormal2"><span class="calibre4">SAYGI DEĞER TÜRK İŞÇİ KARDEŞLERİM</span></p>

    <p class="msonormal2"><span class="calibre4">Mersin’de, Ereğli’de ve kısa bir’ müddet Yarımca’da Foster şirketi planlı işlerinde sizlerle beraber alın teri dökmüş, sizlerle beraber yanıp yıkılarak dert ortaklığı yapmış bir arkadaşınız bir adil abiniz, bir adil amcanız olarak sizlere sesleniyorum.</span></p>

    <p class="msonormal2"><span class="calibre4">1- MERSİNDEKİ HAKLARIMIZI (Pis ve zehirli midelerine akıtılan bir kaç kuruşluk menfaat uğruna) Foster şirketine bağışlayan yüzsüzlerin çevirdiği dalavereleri ne yazık ki bizler çok geç öğrendik (HAKLARIMIZ KAYIP OLDU GİTTİ)</span></p>

    <p class="msonormal2"><span class="calibre4">2- EREĞLİ’DEKİ HAKLARIMIZI (Amerikalıyım dediği halde Amerikalı olmadığı meydana çıkan ve bir TÜRK DÜŞMANI olduğu ispatlanarak hükümetimizce kuyruğundan tutulup hudut dışı edilen bir ÇİFİTİN etrafına topladığı para düşkünleri ile birlikte haydutçasına çevirdiği dolaplarla) Foster şirketine çok ucuza satmış olduklarını da yine çok geç öğrendik (HAKLARIMIZ KAYIP OLUP GİTTİ)</span></p>

    <p class="msonormal2"><span class="calibre4">3- BUGÜNLERDE İZMİT - YARIMCADAKİ HAKLARIMIZI kayıplara karıştırmak yok etmek için dalavereler çevrilmeye başlanmıştır, Perde arkasında oyun çevirmeye çabalayan çok iyi tanıdığımız menfaat ve paraya tapmışlardan başka birde (YİS) sendikası vardır, Bunlar el ele verip yalan, iftira, palavra foyasındadırlar.</span></p>

    <p class="msonormal2"><span class="calibre4">YİS denilen Sendika masum bir kuzu postuna bürünerek aramıza girip bizden aldığı ve almaya çabaladığı paralarla çıkardığı SOSYALİST adlı gazetenin ZEHİRLİ satırları arasında- bizleri beyaz bir Ayının pençelerine teslim etmeye çabalamaktadırlar.</span></p>

    <p class="msonormal2"><span class="calibre4">Mersin’de ve Ereğli’de başımıza gelenler şimdi İZMİT-YARIMCA’da başımız gelecektir. Bunların nedenlerini daha açık ve daha etraflı olarak kapalı ve açık toplantılarımızda anlatacağız.</span></p>

    <p class="msonormal2"><span class="calibre4">Arkadaşlar, bir tecrübe bin nasihatten yektir diye bir atasözü vardır bizler iki tecrübe gördük, üçüncüsünün de içine girdik oyuna ve dalaverelere gelmemeliyiz ve gelmeyeceğiz.</span></p>

    <p class="msonormal2"><span class="calibre4">İşte bunun içindir ki ben,</span></p>

    <p class="msonormal2"><span class="calibre4">Petkim Yarımca tesisleri müteahhidi FOSTER işvereni ile Ankara YAPI-İŞ sendikasının yapacağı toplu iş sözleşmesinde vazife kabul etmeye karar verdim ve bu vazifede yüce Tanrının bizlere yardımcı olacağına da katiyetle inanıyorum.</span></p>

    <p class="msonormal2"><span class="calibre4">Siz kıymetli kardeşlerimin MERSİN’de, EREĞLİ’de yok edilen haklarının intikamlarını da alabilmek için coşacak, bağıracak gürleyecek kadar, kuvvetli, kararla ve hatta yeminliyiz.</span></p>

    <p class="msonormal2"><span class="calibre4">İşte ben Adil abiniz, Adil amcanız olarak daha çok kuvvetlenerek bir yıldırım gibi -işverenin başına düşebilmek, size ait menfaatleri koruyabilmek için dosyamızdaki üye sayılarının çok olması şarttır.</span></p>

    <p class="msonormal2"><span class="calibre4">Üye olmak için çabuk gel ve gelirken de arkadaşını getirmeyi unutma.</span></p>

    <p class="msonormal2"><span class="calibre4">YAPI-İŞ</span></p>

    <p class="msonormal2"><span class="calibre4">GENEL MERKEZ İRTİBAT BÜROU</span></p>

    <p class="msonormal2"><span class="calibre4">TÜTÜN ÇİFTLİĞİ</span></p>

    <h3 class="calibre23" id="sigil_toc_id_23"><a class="pcalibre1 pcalibre" id="_Toc408020516"><span class="calibre20">Belge 10</span></a></h3>

    <p class="msonormal2"><span class="calibre4">YİS’in, İzmit Petro-Kimya tesislerinde toplu iş sözleşmesi yetkisinin sahte üyelik fişi düzenleyen YAPI-İŞ’e verilmesi ile Amerikan şirketinin sömürü ve baskılarını protesto mitingine çağrı bildirisi:</span></p>

    <p class="msonormal2"><span class="calibre4">YİS</span></p>

    <p class="msonormal2"><span class="calibre4">YAPI İŞÇİLERİ SENDİKASI -</span></p>

    <p class="msonormal2"><span class="calibre4">Babıâli Cad. No. 29/3</span></p>

    <p class="msonormal2"><span class="calibre4">Cağaloğlu - İstanbul - 16 Şubat 1968</span></p>

    <p class="msonormal2"><span class="calibre4">Tel: 277068</span></p>

    <p class="msonormal2"><span class="calibre4">BASINA BİLDİRİ</span></p>

    <p class="msonormal2"><span class="calibre4">İZMIT’TE YAPI İŞÇİLERİNİN MİTİNGİ VAR</span></p>

    <p class="msonormal2"><span class="calibre4">Zonguldak olayları üzerinden bir hafta geçmemiş, basında çıkan bir kısım haberler, benzeri olayların İzmit’te de beklendiğini yazıyor. Bu haberlerde gerçek payı vardır.</span></p>

    <p class="msonormal2"><span class="calibre4">Olaylar şöyle gelişmiştir: İzmit’te kurulmakta olan Petro-Kimya tesislerinde 1000-1500 İşçisi çalışmaktadır. Bu işyeri 1967 yılı ilkbaharında faaliyete geçmiştir. Müteahhit firma Foster Wheeler adındaki Amerikan şirketidir.</span></p>

    <p class="msonormal2"><span class="calibre4">İşyeri faaliyete geçtiği günden beri, orada çalışmakta olan işçiler sendikamıza üye olmaya başlamışlardır. Bugün işyerinde çalışan işçilerin büyük çoğunluğu sendikamız üyesidir.</span></p>

    <p class="msonormal2"><span class="calibre4">Fakat aradan geçen 8-9 ay içerisinde bu işçilerin kaderiyle ilgili birçok oyunlar oynanmıştır.</span></p>

    <p class="msonormal2"><span class="calibre4">Merkezi Ankara’da bulunan Yapı-İş Sendikası, bu işyerinde hiç üyesi olmadığı halde, sahte fişler tanzim ederek yetki almıştır. Bu sahtekârlıkları tespit edilerek, Adli Tıp’tan rapor alınmış ve durum yeniden görüşülsün diye iade’i muhakeme yoluna başvurulmuştur. 5-6 ay süren birçok duruşmadan sonra, hâkim kararını vermiş ve fakat her nedense Yapı-İş Sendikasının yetkisini iptal etmemiştir. Şimdi bu karar temyiz edilmiştir.</span></p>

    <p class="msonormal2"><span class="calibre4">Aradan geçen zaman zarfında yetki sahibi sendika işvereni toplu sözleşme müzakerelerine bile davet etmiş değildir. Zaten işçi bu sendikayı tanımıyor. İşveren de işçinin bu tutumunu bildiği için Yapı-İş Sendikasıyla müzakerelere girişmeye cesaret edemiyor.</span></p>

    <p class="msonormal2"><span class="calibre4">Bu şekilde, 1000-1500 işçi hiçbir hak alamadan aylardan beri beklemektedir. Ücretler düşüktür, işyeri meskûn bir mahalde olmadığı için işçilerin evlerine gidip gelmeleri çok büyük sıkıntılar pahasına mümkün olmaktadır.</span></p>

    <p class="msonormal2"><span class="calibre4">Yapıcılık işkolu diğer işkollarına benzemez. Bir işyerinin ömrü en çok birkaç senedir. Petro-kimya tesisleri de 1968 yılının sonunda tamamlanmış olacaktır. Bu şartlar altında, orada çalışan işçiler hiçbir hak elde edemeden iş bitmiş olacaktır.</span></p>

    <p class="msonormal2"><span class="calibre4">Toplu iş sözleşmesi yapma yetkisini alan Ankara Yapı-İş Sendikası Genel Sekreteri Emrullah Akdoğan, rüşvet yüzünden Genel Başkan Tahir Öztürk’ü öldürmüştür. Diğer taraftan, sahte fiş tanzimi sebebiyle bu sendikanın yetkileri hakkında İzmit Asliye Ceza Mahkemesinde 20 tane dava açılmıştır.</span></p>

    <p class="msonormal2"><span class="calibre4">Sahtekârlıkla yetki alan bu sendika işçilerle de ilgilenmemektedir. İşçiler bu kanunsuzluğu protesto etmek için 18.2.1968 Pazar günü İzmit’te bir yürüyüş ve miting yapacaklardır. Yürüyüş Pazar günü sabah saat 10.30’da İzmit Halkevi Binası önünde başlayacaktır.</span></p>

    <p class="msonormal2"><span class="calibre4">Saygılarımızla</span></p>

    <p class="msonormal2"><span class="calibre4">Arif Şimşek</span></p>

    <p class="msonormal2"><span class="calibre4">M. Sekreter</span></p>

    <h3 class="calibre23" id="sigil_toc_id_24"><a class="pcalibre1 pcalibre" id="_Toc408020517"><span class="calibre20">Belge 11</span></a></h3>

    <p class="msonormal2"><span class="calibre4">Kocaeli sendikalarının Foster Wheller şirketi işçilerinin mücadelesi ni destekleyen ortak açıklamaları:</span></p>

    <p class="msonormal2"><span class="calibre4">14.2.1968</span></p>

    <p class="msonormal2"><span class="calibre4">Toplantı</span></p>

    <p class="msonormal2"><span class="calibre4">Kocaeli sendikaları</span></p>

    <p class="msonormal2"><span class="calibre4">14.Şubat.1968 günü saat 18.30’da Lastik-İş toplantı salonunda Kocaeli Seıdikaları olarak Türkiye Maden-İş, Türkiye Basın-İş, Y.İ.S., Selüloz-İş, Türkiye Lastik-İş, Türkiye Kimya-İş, Serçip-İş Sendikası Başkan ve Yöneticileri Bölgemizdeki işçi sorunlarını görüştük.</span></p>

    <p class="msonormal2"><span class="calibre4">Gece saat 24.00’e kadar devam eden toplantıda gündem gereğince yapılan müzakereler sonucu işçi sınıfı yararına aşağıdaki aldığımız kararları kamuoyuna duyururuz:</span></p>

    <p class="msonormal2"><span class="calibre4">1- Kocaeli bölgesinde bütün işkollarında çalışan işçilerin kardeşçe dayanışmaları ve birlikte hareket etmeleri için her türlü eylemin yapılmasına,</span></p>

    <p class="msonormal2"><span class="calibre4">2- Emekçi halkımızın Anayasadaki Sosyal ve Ekonomik haklarının tastamam alınması için Sendikal faaliyetler yanında politik güçlerini de birleştirerek Devlet Yönetiminde söz ve karar sahibi olmalarının çıkarları açısından büyük zorunluluk olduğuna,</span></p>

    <p class="msonormal2"><span class="calibre4">3- İşçi sınıfı aleyhine gelişen çıkarcı çevrelerin desteklediği Türk-İş’in de koruduğu ve beslediği sarı sendikaların işçilere daha zararlı hale gelmemesi için Kocaeli Bölgesinde sarı sendikalarla mücadele edilmesine,</span></p>

    <p class="msonormal2"><span class="calibre4">4- Türk İşçi Sınıfına her geçen gün ihanet ettiği açık seçik görülür hale gelen Türk-İş’in adamlarına daha önce alınan (Kocaeli Bölgesinin yasak bölge olması) kararının bundan böyle tavizsiz uygulanmasına,</span></p>

    <p class="msonormal2"><span class="calibre4">5- Kocaeli bölgesinde salon toplantıları, konferanslar, mitingler yapmak suretiyle işçilere eğitici konuşmalarla sınıf bilincine ulaşmaları için gereken çalışmaların yapılmasına,</span></p>

    <p class="msonormal2"><span class="calibre4">6- 18.2.1968 Pazar günü Y.İ.S. (Yapı İşçileri Sendikasının) in Petkim ve Foster Wheller şirketinde, Zonguldak’taki işçi kardeşlerimizin haksızlıklarına benzer uğradıkları haksızlığı protesto etmek amacıyla düzenleyeceği miting’in desteklenmesine,</span></p>

    <p class="msonormal2"><span class="calibre4">7- Türkiye Kimya-İş Sendikasının İstanbul’da 17.2.1968 Cumartesi günü yabancı ilaç şirketlerini, Türk halkının sıhhatlerini ve Türk işçisinin emeğinin sömürülmesini protesto amacıyla, tertip ettikleri sessiz, yürüyüşü desteklemek üzere Kocaeli sendikalarından bir gurubun yürüyüşe katılmasına,</span></p>

    <p class="msonormal2"><span class="calibre4">Yukarıda 7 madde halinde görüş birliğine varılan tasarıları gerçekleştirmek için Kocaeli’nde emekçi halkımızın sınıf bilincine ulaşmasına yardımcı olmak amacıyla Kocaeli Sendika Başkanlarından bir komite kurulmasına karar verildi.</span></p>

    <p class="msonormal2"><span class="calibre4">Türkiye Lastik-İş Sendikası</span></p>

    <p class="msonormal2"><span class="calibre4">Kocaeli Şb. Başkan v.</span></p>

    <p class="msonormal2"><span class="calibre4">Fikri TANTA</span></p>

    <p class="msonormal2"><span class="calibre4">Türkiye Serçip-İş Sendikası</span></p>

    <p class="msonormal2"><span class="calibre4">Genel Başkan</span></p>

    <p class="msonormal2"><span class="calibre4">Remzi ÇAKAR</span></p>

    <p class="msonormal2"><span class="calibre4">Türkiye Kimya-İş Sendikası</span></p>

    <p class="msonormal2"><span class="calibre4">Kocaeli Şb. Başkanı</span></p>

    <p class="msonormal2"><span class="calibre4">Naci OĞUR</span></p>

    <p class="msonormal2"><span class="calibre4">Türkiye Basın-İş Sendikası</span></p>

    <p class="msonormal2"><span class="calibre4">Kocaeli Şb. Başkanı</span></p>

    <p class="msonormal2"><span class="calibre4">Ahmet Salih KÜLEY</span></p>

    <p class="msonormal2"><span class="calibre4">Türkiye Maden-İş Sendikası</span></p>

    <p class="msonormal2"><span class="calibre4">Vİİ. Bölge Temsilcisi</span></p>

    <p class="msonormal2"><span class="calibre4">Sezai ZEREN</span></p>

    <p class="msonormal2"><span class="calibre4">Yapı İşçileri Sendikası</span></p>

    <p class="msonormal2"><span class="calibre4">Genel Başkanı</span></p>

    <p class="msonormal2"><span class="calibre4">İsmet DEMİR</span></p>

    <p class="msonormal2"><span class="calibre4"> </span></p>

    <h3 class="calibre23" id="sigil_toc_id_25"><a class="pcalibre1 pcalibre" id="_Toc408020518"><span class="calibre20">Belge 12</span></a></h3>

    <p class="msonormal2"><span class="calibre4">Foster Wheeler Şirketi’nin Ankara Mühendislik Bürosu’nda greve giden teknisyen ve mühendislerin kamuoyuna yayınladığı bildiri:</span></p>

    <p class="msonormal2"><span class="calibre4">ÇİRKİN AMERİKALI DİNLE!</span></p>

    <p class="msonormal2"><span class="calibre4">Evvelki gün Morrison, dün Mobil, bugün sen: Foster Wheeler.</span></p>

    <p class="msonormal2"><span class="calibre4">Gazetelere bilmem kaç bin lira ödeyerek sayfa sayfa ilan veriyor, Türk halkını şaşırtmaya kalkışıyorsunuz. Vuruşunuz bile bayağıca. Sizi idare eden merkezin emri mi bu? İlanın altına üç harfli rumuzunu da ilave etseydin ya!</span></p>

    <p class="msonormal2"><span class="calibre4">Şaşırtamayacaksın, benim yurttaşımı şaşırtamayacaksın. Artık, o seni de metotların da iyi tanıyor.</span></p>

    <p class="msonormal2"><span class="calibre4">Sana otuz üç maddelik bir muhtıra verdik. İş güvenliği istedik, disiplin kurulu istedik, 1ıasta1andığımız zaman ödenmeyen ücrt1erimizi istedik, süresi belli olmayan ve teminatsız bir işte çalıştığımız için iş bitirme primi istedik, emeğimize saygı duyulmasını istedik. Sen ise, kendin kadar çirkin bir yalanla para istediğimizi ilan ediyorsun. Bu otuz üç maddeden hangisini kabul ettin, hangi konularda anlaşmaya yanaştın ki?! Tutmuş bir de ücretlerimizi açıklıyorsun. Malumu ilana ne hacet, Türkiye’de teknik personelin iyi ücret aldığını herkes bilir. Bu, senin memleketinde de böyle değil midir?</span></p>

    <p class="msonormal2"><span class="calibre4">Sen eğer mertsen, yardakçılarınla birlikte Türk Milletine yutturduğunuz mukaveleyi açıkla! Sen eğer mertsen, Türk emeğiyle yapılan, bu işte aldığın komisyonu açıkla! Ve sen eğer mertsen, bu konuyu haftalarca savsaklamanın Türk Hazinesine kaybettireceği milyonları açıkla!</span></p>

    <p class="msonormal2"><span class="calibre4">Bunları açıklamak ne senin ne de yardakçılarının işine gelmez, değil mi? Hâlbuki bu açıklamaları, Basın, ilan ücreti almaksızın yapardı.</span></p>

    <p class="msonormal2"><span class="calibre4">Ama yine de ücretlerimiz konusunda konuşalım. Teknik personelin’ aldığı ücretlerin yanına kaç yıllık mesleki tecrübeleri olduğunu ve günde kaç saat çalıştıklarını da yazsaydın, yürürlükte olan 4/10195 sayılı kararnameye göre devlet sektöründe çalışan personele ödenen ücret limitinin aşılmadığını, hatta altında kalındığını görecektin. Devlet sektöründe haftalık normal çalışma süresi 36,5 saattir. Biz haftada 48 saat çalışırız. Yani devlet sektöründeki çalışmaya nazaran % 31,5 bir fazla çalışma yapmaktayız. Kaldı ki bu çalışmanın tamamı teknik hesap ve teknik çizim işidir ve herkesin çalışmasını İngilizce yürütmesi zorunludur. Böyle mi, değil mi? Cevap ver!</span></p>

    <p class="msonormal2"><span class="calibre4">Sonra, sen kendini devlet sektörü ile değil, özel proje firmaları ile karşılaştır. Sen bir proje müteahhidisin, başka bir şey değil! Karşımızda devlet gibi konuşma! Yoksa arkanda çok iyi tanıdığımız diğer bir çirkin surat mı var? Öyleyse o çıksın meydana!</span></p>

    <p class="msonormal2"><span class="calibre4">Çirkin Amerikalı bekle!</span></p>

    <p class="msonormal2"><span class="calibre4">Bugün Ankara’da vurduğumuz şamar sana tesir etmemişe benziyor. Yarın Yarımcada yumruğumuzu yiyeceksin!</span></p>

    <p class="msonormal2"><span class="calibre4">O zaman Türk işçisine verdiğin ücretleri de ilan edersin.</span></p>

    <p class="msonormal2"><span class="calibre4">Çirkin Amerikalı Dinle!</span></p>

    <p class="msonormal2"><span class="calibre4">Bu yolu sen açtın. Kıpırdadıkça batacaksın, konuştukça çirkinleşeceksin ve her gün biraz daha balyoz yumruğumuzu ensende hissedeceksin.</span></p>

    <p class="msonormal2"><span class="calibre4">YAPI-İŞ. SENDİKASI                                FOSTER WHEELER ANKARA</span></p>

    <p class="msonormal2"><span class="calibre4">GENEL MERKEZİ             ve        MÜHENDİSLİK BÜROSU TEKNİSYEN</span></p>

    <p class="msonormal2"><span class="calibre4">VE MÜHENDİSLERİ</span></p>

    <p class="msonormal2"><span class="calibre4"> </span></p>

    <h3 class="calibre23" id="sigil_toc_id_26"><a class="pcalibre1 pcalibre" id="_Toc408020519"><span class="calibre20">Belge 13</span></a></h3>

    <p class="msonormal2"><span class="calibre4">İsmet Demir’in YAPI-İŞ’te ilişkisini kestiğini açıklayan 3.9.1968 tarihli YİS bildirisi:</span></p>

    <p class="msonormal2"><span class="calibre4">3.9.1968</span></p>

    <p class="msonormal2"><span class="calibre4">Y.İ.S</span></p>

    <p class="msonormal2"><span class="calibre4">Yapı İşçileri Sendikası</span></p>

    <p class="msonormal2"><span class="calibre4">Babıâli Cad. N.29-Cağaloğlu</span></p>

    <p class="msonormal2"><span class="calibre4">Telefon 277068-İstanbul</span></p>

    <p class="msonormal2"><span class="calibre4">İŞÇİ ARKADAŞ</span></p>

    <p class="msonormal2"><span class="calibre4">Türkiye’de sayıları dört yüz bini bulan Yapı İşçileri Henüz doğru ve güçlü tek bir sendikanın çatısı altında toplanamadı. Bunun sebepleri çok evvela geri bir ülkenin insanlarıyız, sonra kuzu gibi her kasaba boynumuzu teslim edişimiz var. Birde, sarı sendika denilen baş belaları var. İşçilerimizi domuzca yemek için kuzu postuna bürünmüş kurt işçi (sendika) patronları var. Bir yandan işçileri sayarken, pay kavgası ile birbirini yiyenlerde var.</span></p>

    <p class="msonormal2"><span class="calibre4">Bunun son örneğini Merkez Ankara’da bulunan Yapı-İş’te gördük. Onun Başkanı Tahir Öztürk’ü Genel Sekreteri Emrullah Akdoğan öldürdü. Paylaşamadıkları şey: ÇALINAN İŞÇİ HAKLARI İDİ, Böylece Yapı-İş, tam Amerika’dan modeli getirilmiş bir gangster sarı sendika oldu.</span></p>

    <p class="msonormal2"><span class="calibre4">Bu gangster sarı sendika son olarak İzmit’te çirkin oyunlara girerek, sahte fişler düzmek suretiyle Foster Wheeler işyerinin toplu sözleşme yetkisini aldı. Bütün işçi arkadaşlarımız YİS-SENDİKAMIZA yazılmış, yetki ise sahtekârlıkla Yapı-İş’te kalmıştı. Toplu sözleşme yapılamıyordu. Bir senedir işçinin hakkı askıda kalıyordu.</span></p>

    <p class="msonormal2"><span class="calibre4">YİS SENDİKAMIZIN KONGRESİ toplanarak Foster’de mağdur olan işçilerin haklarının nasıl korunacağını görüştü. Neticede kongre: Foster Wheeler işyeri için Yapı-İş’le işbirliği yapılmasına karar verdi.</span></p>

    <p class="msonormal2"><span class="calibre4">Bu işyeri için toplu sözleşme görüşmeleri yapılırken Yapı-İş yöneticileri işçi haklarını işverenle kırışmak yoluna girdiler. YİS Yöneticileri zaman zaman çok zor durumlarda kalmıştı.</span></p>

    <p class="msonormal2"><span class="calibre4">Yapı-İş Yöneticilerinin yapacağı herhangi bir kötü davranışı HUKUKEN önlemeye YİS Yöneticilerinin gücü yetmiyordu. Neticede: Yapı-İş Yöneticilerine yapılan baskılar sonunda daha fazlasını almak mümkünken güçlükle, her işçiye ortalama olarak ayda ancak 550 lira zam alınabildi.</span></p>

    <p class="msonormal2"><span class="calibre4">Bu sözleşmenin sonucunda Yapı-İş, işçilerin bir senelik mağdur durumları ile alay eder gibi, sözleşme ile elde edilen hakların bir aylık tutarındaki zam miktarın işçinin muvafakatini almaksızın işverenle anlaşarak KANUNA aykırı olarak kestiriyordu. Bu hususta YİS Sendikamız işçi arkadaşların vekâletlerini alarak işveren ve Yapı-İş adına dava açarak, kesilen zamları işçi arkadaşlara iade ettirecektir.</span></p>

    <p class="msonormal2"><span class="calibre4">Bu davranış neticesi YİS yöneticilerinden İsmet Demir ile Yapı-İş arasındaki bağlar koptu. Yapı-İş gangster sarı sendikacılık yolunda devam etmeye kararlı idi. Zira Keban Barajı inşaatında da Yapı-İş işçilere çok kötü davranışlarda bulunuyordu.</span></p>

    <p class="msonormal2"><span class="calibre4">İşçiler Yapı-İş’ten ayrılarak Mahalli YMS Sendikasına üye olmuşlardı. Buna rağmen Yapı-İş, bu işyerlerinde yetkisini almak için kirli oyunlarına devam ediyordu. Bu sırada üzücü olaylar geçti. Yapı-İş adına yetkili giden Suat Şükrü Kundakçının bir saldırı sırasında kolu kırıldı. Yapı-İş yöneticisi Mevlüt Bayraktar dövüldü. Böylece o iki kişinin şahsında Yapı-İş işçiden gereken dersi almış oluyordu.</span></p>

    <p class="msonormal2"><span class="calibre4">28 Nisan 1968 tarihli YİS SENDİKASI Kongresinin kararına uyan İsmet Demir, YİS’teki görevine döndü. Suat Şükrü Kundakçı, Avni Tok ve Fahrettin Tunçkaya (YİS) YAPI İŞÇİLERİ SENDİKA’sının kendilerini para bakımından doyuramayacağı gerekçesiyle, aç kalacaklarını ileri sürerek Yapı-İş’te kalmaya karar verdiler.</span></p>

    <p class="msonormal2"><span class="calibre4">-YİS-Yapı İşçileri Sendika’mızın ana tüzük hükmü gereğince üyelikleri düşmüştür. Yapı İş de görevli olan bu üç kişinin bundan böyle YİS ile hiç bir ilgileri kalmamıştır.</span></p>

    <p class="msonormal2"><span class="calibre4">(YİS) Yapı İşçileri Sendikamız 1965 yılında çizdiği işçi kardeşliği, doğru sendikacılık, hak savaşçılığı yoluna devam ederek işçi sınıfımızın başına bela olan gangster sarı sendikacılıkla mücadele edecektir. İşçi sırtından saltanat sürerek yaşayan gangster sarı sendikacılara karşı mücadele için YİS-Yapı İşçileri Sendikasında Birleş.</span></p>

    <p class="msonormal2"><span class="calibre4">YİS-Yapı İşçileri Sendikası</span></p>

    <h3 class="calibre23" id="sigil_toc_id_27"><a class="pcalibre1 pcalibre" id="_Toc408020520"><span class="calibre20">Belge 14</span></a></h3>

    <p class="msonormal2"><span class="calibre4">YİS’in 3 Kasım 1968 tarihli genel kuruluna çağrı bildirisi:</span></p>

    <p class="msonormal2"><span class="calibre4">31.10.1968</span></p>

    <p class="msonormal2"><span class="calibre4">Y.İ.S.</span></p>

    <p class="msonormal2"><span class="calibre4">Yapı İşçileri Sendikası İstanbul</span></p>

    <p class="msonormal2"><span class="calibre4">Babıâli Cad. No.29-Cağaloğlu. İst.</span></p>

    <p class="msonormal2"><span class="calibre4">Telefon: 277068</span></p>

    <p class="msonormal2"><span class="calibre4">İşçi, Arkadaş</span></p>

    <p class="msonormal2"><span class="calibre4">Senin kendi teşebbüsünle kurduğun ve yönettiğin Yapı İşçileri Sendikası (YİS)’in kongresi 3 Kasım 1968 Pazar günü saat 10.00’da İzmit Tütünçiftliği’nde yeni sinemada yapılacaktır. Yapı işçileri yıllardan beri sarı sendikaların ve sarı sendikacıların oyunlarından kendini kurtarmak ve kendi kaderine hâkim olabilmek için savaşmaktadır. Bu konuda merkezi Ankara’da olan Yapı-İş namındaki sendikanın yaptıklarını hepiniz bilmektesiniz.</span></p>

    <p class="msonormal2"><span class="calibre4">Yine çok iyi biliyorsunuz ki, Sendikamızda vaktiyle çalışmış olan 3 kişi bu Yapı-İş adlı sendikada şimdi YİS Sendikamıza karşı çalışmaktadırlar. Bu 3 kişinin sendikamızla ilişiklerinin Tüzük hükmü gereğince kesildiğini daha önce bir bildiri ile size duyurmuştuk.</span></p>

    <p class="msonormal2"><span class="calibre4">Fakat kendilerine kongremizde son olarak bir müdafaa hakkı tanıdık. Kendilerini telgrafla kongreye çağırdık. Mert Yapı İşçileri ve onların sendikacıları mevzularını orta yerde açık açık konuşur. Yapı işçilerinin sendikası (YİS) bu yolu tutmuştur. Bu kongreden sonra kıyı köşe dedikoduculuğuna paydos diyeceğiz.</span></p>

    <p class="msonormal2"><span class="calibre4">Bu kongre, Yapı işçilerinin teşkilatlanmasında en önemli dönüm noktasıdır. Artık geçmişin meselelerini karara bağlayıp, Türkiye’de Bütün Yapı İşçilerini tek bir sendikanın, YİS’in çatısı altında toplamak için kesin hamleye gireceğiz.</span></p>

    <p class="msonormal2"><span class="calibre4">Kongreye mutlaka gel. Bu tarihi toplantıda mutlaka bulun. Meselelerini en yetkili organda delegelerinin karara bağlayışını bizzat dinle, izle ve sen de karara var. Çünkü ilerde, çalışacağın işyerlerinde haklarının savsaklanması veya kurtarılması bu kongrede alınacak kararlara yakından bağlıdır.</span></p>

    <p class="msonormal2"><span class="calibre4">Hepinize sevgi, selam sağlık ve başarı dileklerimizle.</span></p>

    <p class="msonormal2"><span class="calibre4">YİS</span></p>

    <p class="msonormal2"><span class="calibre4">Yapı İşçileri Sendikası</span></p>

    <h3 class="calibre23" id="sigil_toc_id_28"><a class="pcalibre1 pcalibre" id="_Toc408020521"><span class="calibre20">Belge 15</span></a></h3>

    <p class="msonormal2"><span class="calibre4">İsmet Demir’in Kadıncık Barajı eyleminin sonuçlarını değerlendirdiği ve tüm işçilere gönderdiği bir açıklama:</span></p>

    <p class="msonormal2"><span class="calibre4">6 Şubat 1968</span></p>

    <p class="msonormal2"><span class="calibre4">YİS</span></p>

    <p class="msonormal2"><span class="calibre4">YAPI İŞÇİLERİ SENDİKASI</span></p>

    <p class="msonormal2"><span class="calibre4">Babıâli Cad. No: 29/3</span></p>

    <p class="msonormal2"><span class="calibre4">Cağaloğlu-İstanbul</span></p>

    <p class="msonormal2"><span class="calibre4">Tel: 277068</span></p>

    <p class="msonormal2"><span class="calibre4">İŞÇİ ARKADAŞ</span></p>

    <p class="msonormal2"><span class="calibre4">Unutma ki ana sütün gibi helal haklarını paylaşmak için, işverenlerle menfaat birliğine girip işçi kandırmaya çıkan bir kısım sendikaların işçilerin başına nasıl bela olduğunu Tarsus’taki olaylardan sonra iyice anlamış olmalıyız. Şunu bir kere daha öğrendik ki: çalıştığınız işyerinde uyanık olmazsanız, haklarınıza sahip çıkmazsanız zararlarımız büyük olacaktır. Artık işçi sınıfı uyanmalı ve sırtından geçinen sömürücülere karşı durmasını bilmelidir.</span></p>

    <p class="msonormal2"><span class="calibre4">YİS sendikamız işçi arkadaşlarımızla birlikte Tarsus’ta işverenlere ve onlara uşaklık yapan sendikalara karşı inanç ve iman birliği içinde mücadeleye girmişti. Ne yazık ki bu kavgada işveren ve onun uşakları hile ve tertiplerle kâğıt, üzerinde bizleri mağlup ettiler. Hepimizin bildiği gibi: en masum taleplerimizi dahi devlet makamları ve mahkemeler reddederek, işverenin yaptığı kanunsuz lokavtı nazara almadan, bizlerin kanunsuz grev yaptığımıza karar verdiler.</span></p>

    <p class="msonormal2"><span class="calibre4">Bu karar üzerine bir kısım arkadaşlarımız hırsız gibi hapse mahkûm edildiler. Tarsus mahkemesinin aleyhimize verdiği kararı Yüksek Mahkeme nezdinde temyiz ettik. Fakat henüz bir karar çıkmadı. Karar çıktığında sizlere haber salacağız. Ve haklarınızı sonuna kadar savunacağız. Buna işçi arkadaşlarımızın inanmalarını ve sonuna kadar sabırlı olmalarını istiyoruz. İşçi kardeşlerimiz şu gerçeği iyice bilmelidirler ki: biz, bu masum Türk işçisinin haklarının alınması yolunda, her şeyimizi ve hatta hayatlarımızı dahi bu mücadeleye adamış bir teşkilatın fertleriyiz,</span></p>

    <p class="msonormal2"><span class="calibre4">Hiçbir hareketimiz aldatıcı olmamıştır ve asla olmayacaktır da. Daha önce de söylediğimiz gibi, bu bir kavgadır: insan döver de dövülür de... Yıllar yılı bir kene gibi kanımızı emen ve haklarımızı yiyenlerin karşısına elbet bir gün Türk işçisi daha güçlü bir teşkilat olarak çıkacak ve onlara gereken şamarı, Anayasamızın verdiği haklarına dayanarak vuracaktır.</span></p>

    <p class="msonormal2"><span class="calibre4">İşçi kardeşim, şunu iyice belle: Tarsus’taki olay EMEKLE SERMAYE SAVAŞININ sadece bir örneğidir. Bu mücadeleler daha çok sürecektir. Sizlerden uzak kalalı çok oldu. Sanmayın ki mücadelenin peşini bıraktık. Eskişehir’de, İzmit’te, İstanbul’da ve daha birçok yerde sizin dertlerinize benzeyen işçi arkadaşlarımızın dertleriyle uğraşmaktayız. Dün Tarsus’ta olduğu gibi, bu işyerlerinde de Yapı-İş ve benzeri sarı sendikaların işçi haklarına el atmalarının önüne geçmeye çalışmaktayız.</span></p>

    <p class="msonormal2"><span class="calibre4">Şuna inanmaktayız ki: Allah daima doğrunun yanındadır. Dün 545 işçi arkadaşımızın çoluk çocuğunun nafakası ile oynayan işveren uşağı Yapı-İş Sendikası ve yöneticileri hak ettikleri cezayı buldular. Şu anda biri hapishanede, diğeri mezardadır. Geri kalanlar da vicdan azabı içinde çırpınıp duruyorlar. Kötülükler er geç hak ettiği cezayı bulur. Biz belki kısa zaman için işsiz ve aç kaldık, ama çok şükür namuslu ve doğruyuz. Eğriler ise hak ettiklerini bulmuşlardır.</span></p>

    <p class="msonormal2"><span class="calibre4">İşçi arkadaşlarımız sık sık mektuplar göndererek işe yeniden girip girmeme konusunda bilgi istiyorlar. Hepimizce malum ki, bizlerin işine işveren son verdi. Ve mahkemenin kararı da aleyhimize çıktı. Bu haksız durum Yüksek Mahkeme nezdinde temyiz edilmiştir. Şu anda temyiz henüz karar vermiş değildir. Durum ortaklıktadır. Kazanmak ta vardır, kaybetmekte. Temyiz lehimize karar verirse, tekrar haklarımızı arayıp işverenden alacağız. Şayet Yüksek Mahkeme aleyhimize karar verirse, davayı kaybetmiş olacağız.</span></p>

    <p class="msonormal2"><span class="calibre4">Bütün bu olaylardan sonra elbette ki birçok işçi arkadaşımız mağdur bir duruma gelmiştir. Yalnız şunu unutmamalı ki, her savaşta şehidin de gazinin de bulunması, galibin de mağlubunda olması tabii bir şeydir. Gayemiz yenmekti. Ama şimdi yeniğiz. Temyizden lehimize karar çıksa da, bundan elle tutulur neticeler elde edebilmek için, uzun bir zaman beklememiz gerekecektir. Bu açık gerçeği işçi arkadaşlarımızın görerek karar vermelerinde fayda görmekteyiz.</span></p>

    <p class="msonormal2"><span class="calibre4">Bizler işçi olarak çalışmak mecburiyetinde kaldığımız müddetçe EMEKLE SERMAYE SAVAŞININ daima içerisinde bulunacağız. Bu savaşlarda galibiyetlerinin de mağlubiyetlerimiz de olacaktır. Yeni işyerlerinde güçlü teşkilatlar olarak mücadelemize tekrar devam edeceğiz ve galibiyetim izin sevincini ve nimetlerini hep beraber toplayacağız. Buna inancımız tamdır.</span></p>

    <p class="msonormal2"><span class="calibre4">İşçi arkadaşlar gerektiğinde sendika merkezinden istedikleri bilgileri sorabilirler. Bu onların en tabii haklarıdır.</span></p>

    <p class="msonormal2"><span class="calibre4">Saygılarımızla</span></p>

    <p class="msonormal2"><span class="calibre4">İsmet Demir</span></p>

    <p class="msonormal2"><span class="calibre4">Genel Başkan</span></p>

    <p class="msonormal2"><span class="calibre4">Not: Adresleri değişmiş olan</span></p>

    <p class="msonormal2"><span class="calibre4">arkadaşlar yeni adreslerini</span></p>

    <p class="msonormal2"><span class="calibre4">bize bildirsinler.</span></p>

    <h3 class="calibre23" id="sigil_toc_id_29"><a class="pcalibre1 pcalibre" id="_Toc408020522"><span class="calibre20">Belge 16</span></a></h3>

    <p class="msonormal2"><span class="calibre4">Kadıncık Barajı grevine katılan işçilerin sendikaya gönderdiği mektuplardan bir örnek:</span></p>

    <p class="msonormal2"><b class="calibre12"><i class="calibre18"><span class="calibre24">Tarama 3 scan0029daki el yazması mektup</span></i></b></p>

    <p class="msonormal2"><span class="calibre4"> </span></p>

    <h3 class="calibre23" id="sigil_toc_id_30"><a class="pcalibre1 pcalibre" id="_Toc408020523"><span class="calibre20">Belge 17</span></a></h3>

    <p class="msonormal2"><span class="calibre4">8.12.1970 Tarihli SOSYALIST gazetesinin 1. sayısında “İzmir Aliağa’daki işçi Olaylarının Nedeni” başlığı ve: Ali Kaynakçı imzası ile yayınlanan YİS’in Aliağa Örgütlenmesine ve inşaat işçilerinin özelliklerine yer veren bir yazı:</span></p>

    <p class="msonormal2"><span class="calibre4">İZMİR ALİAĞA’DAKİ İŞÇİ OLAYLARININ NEDENİ</span></p>

    <p class="msonormal2"><span class="calibre4">Ali KAYNAKÇI</span></p>

    <p class="msonormal2"><span class="calibre4">Son aylarda Aliağa’da meydana gelen işçi olayları, hâkim sınıflar tarafından devrimcilerden çok daha iyi değerlendirilmiştir. Devrimcilerin gazetelerinde olaylar basit bir işçi-patron çelişkisi olarak yüzeyselleştirilmişti. Basit bir ekonomik mücadele gibi görünen grev, direniş, Necmettin’in öldürülüşü gibi seri olayların zaman içinde nasıl önem kazandığı Finans Kapital’in ücret ve sendikalar politikasıyla çelişkileri, Türkiye İşçi Sınıfı mücadelesindeki yeri, bilhassa özel olarak inşaat işçilerinin teşkilatlanmasındaki önemi gözden kaçırılmıştır. Bunun bir nedeni de: son zamanlarda strateji tartışmalarının hayattan ve yaratıcılıktan, uzak bir durgunluğa erişi, bir takım sloganların tekrarı ile dertlerimizin halledileceği zannının yerleşmesidir.</span></p>

    <p class="msonormal2"><span class="calibre4">Türkiye de yarım milyona yakın inşaat işçisi vardır. Bu sayı yaz aylarında artar, kış aylarında azalır. Türkiye halkının teşkilatlanması meselesinde toplumun bütün sınıf, tabaka ve zümreleri hakkında sosyalistlerin özel bir bilgi ve deneye ihtiyaçları olduğu gün geçtikçe daha bir berraklıkla açığa çıkmaktadır. Bu bakımdan inşaat işçilerinin kendilerine has bazı özelliklerinden söz etmek; ileride bu alanda çalışacak sosyalistlere bir anahtar olması bakımından yararlı olabilir.</span></p>

    <p class="msonormal2"><span class="calibre4">Yarım milyona yaklaşan inşaat işçileri, kendi aralarında birtakım farklılıklar gösterirler. Her gün etrafımızda gördüğümüz ve apartman, yol, kanalizasyon inşaatlarında çalışanlar inşaat işçilerinin en kalabalık kesimini teşkil ederler. Kalifiye olmayan işçiler (ameleler) geçici olup topraksız ve az topraklı köylü tabakalarından kopup gelirler. Ürünlerin kaldırılacağı zaman köylere dönerler. Kalifiye olanlar (marangoz, demirci duvarcı ustası) ise çok kez taşeron durumunda bulunduklarından bir yanlarıyla işverendirler. İnşaat işçileri ortalama 20-30 kişilik işyerlerinde çalıştıkları sürekli işçi olmadıkları, kalifiye olanların işveren olmaları nedeniyle; işçi sınıfımızın en az teşkilatlanmış hatta hiç teşkilatlanmamış bölümüdür. Günde en az 10 saat çalışırlar, pazar, bayram, fazla mesai, sigorta, çocuk zammı vs. gibi hiçbir hakları yoktur. İşsiz kalma tehlikesi inşaat işçisinin başında sallanır durur. İnsan pazarlarında binlerce işsiz, müteahhit ya da taşeronların kurbanlık koç gibi etlerini butlarını sıkıp, dolgun güçlü kuvvetli bulduğunu seçmesini bekler.</span></p>

    <p class="msonormal2"><span class="calibre4">Bunun yanı sıra işverenler sınıf sezgileri ile işçinin önüne pek çok engeller koymuşlardır. Taşeronlar, işçi olarak, çok kez kendi hemşerisini, akrabasını ya da aşiretten ‘olanı alır. İşçi, işverenle hiçbir zaman karşı karşıya gelmez. İşçi olarak taşeronun kendi hemşerisini seçmesi: onu işçinin gözünde (koruyucu) durumuna yükseltir. Bütün bunlar inşaat işçisini teşkilatlanmanın, sınıf bilinci uyandırmanın en zor yanlarıdır. Fakat her gün karşılaşılan binlerce baskı, zulüm, haksızlık; işçileri hemşeri grupları biçiminde ilkel: bir dayanışmaya itmiştir. Bu durum onların teşkilatlanmasında önemli bir kolaylıktır.</span></p>

    <p class="msonormal2"><span class="calibre4">Biz -yazımızın esas konusu- Aliağa’daki hareketleri yapan inşaat işçilerine daha yakından’ bakmaya çalışalım. İnşaat işçilerinin ikinci kısmını meydana getiren; rafineri, baraj, köprü gibi büyük tesis ve fabrikaların inşaatlarında çalışanlar kendi deyimleriyle “şirketçiler” vardır. Türkiye’de bugün 50.000 kişilik bir kadrodurlar. 3-4 bin kişilik işyerlerinde toplu halde çalışırlar, köyden gelmişlerdir, fakat genellikle köyle ekonomik bağları kopmuştur. Çoğunluğu kalifiye oluşturur. İşte Aliağa olaylarını, inşaat işçilerin bu kesimi meydana getirmiştir.</span></p>

    <p class="msonormal2"><span class="calibre4">Şirketçiler çoğunlukla Tunceli, Elazığ, Maraş, Mardin, Adana, İskenderun, Erzurum, Kars, Ordu, Sivas, Kırşehir, Kayseri gibi illerin köylerinden çıkarlar. Çoğunluk aşiret ilişkilerinin hâkim olduğu bölgelerden gelir, beraberlerinde ilkel sosyalizmin gelenek ve göreneklerinin kalıntılarını getirirler. Bu aşiret bağları onların “gurbette”ki işçilik hayatlarında dayanışmasını, kapitalizmin sömürüsü, pahalılık ve işsizlik karşısında çok ilkel bir örgütlenme biçimi alır. Sendikal teşkilatlanma geliştikçe aralarında bu toplumsal ilişkiler parçalanır, “dede”lerin, “seyit”lerin, “soyu ulu”ların yerini “medeni cesaret sahibi” ileri işçiler almaya başlar. Kapitalist ilişkiler işçileri sendikalarda teşkilt1anmaya zorlarken eski ilkel sosyalizm kalıntısı kan bağına dayanan teşkil6tlanmaları paçavraya çevirir. İlkel sosyalizm kalıntısı kan ilişkilerine dayanan örgütlenme, işçilerin işsiz ve aç kaldıkları zaman lümpenleşmelerini bir dereceye kadar önler. Bazı bölgelerden gelenlerde lümpen-proleter yanların ağır basması ancak böyle açıklanabilir. Kapitalizm bunların geldiği bölgelerde ilkel sosyalizm kalıntısı ilişkileri parçalamış, ortaya çıkan yeni ilişkilere göre bir örgütlenme olmadığından gurbete çıkan işçiyi “teşkilat bakımından derisi yüzülmüş bir kızıl et gibi her mikrobun, her virüsün, her illetin saldırısına açık” bir hale getirmiştir.</span></p>

    <p class="msonormal2"><span class="calibre4">Şirketçiler Türkiye’de Finans-Kapital’in hâkimiyetini pekiştirmesiyle birlikte 1947 yıllarında ortaya çıkmıştır. Toplu halde bulunuş, aşırı sömürü onları sendikal teşkilatlanmaya zorlamış, grev ve lokavt kanununun çıkmadığı zamanlarda bir seri grevler olmuş, işverenlerden bir takım tavizler koparılmıştır.</span></p>

    <p class="msonormal2"><span class="calibre4">Hirfanlı, Demirköpü, Sarıyar, Keban barajları, Mersin Rafinerisi, Ereğli Demir-Çelik, Çiğli, Pirinçlik ve İncirli Havaalanı inşaatlarında bir seri kendiliğinden gelme teşkilatlanmalar ve hareketlenmeler olmuştur. Sendikalar kanunu ile birlikte CIA Ajanı gangster sendikacılar piyasaya sürülmüş, şirketçilerin yıllardan beri gelen örgütlenme tecrübesi kontrol altına alınmıştır.</span></p>

    <p class="msonormal2"><span class="calibre4">Bir ara gerçek bir sendika Boru-Hattı, Kadıncık Barajı Küçük Çekmece Santral inşaatlarında işçileri teşkilatlanmayı başarmış, büyük grevler işçi direnişleri olmuş, fakat devrimci paravanası ardında gizlenmiş kariyeristler, ajanlar sendikanın bütün mali imkânlarını yok etmeyi becermişlerdi. Bugün Aliağa’daki sendika ve onun etrafında teşkilatlanmış işçiler 1947’den beri gelen bu tecrübelerin ürünüdürler. Şirket işçileri bugün hal6 sarı sendika çemberini kıramamıştır. Fakat en yakın zamanda CIA ajanları sökülüp atılacaktır. Şimdi konuyu biraz daha derleyip toparlayabilmek için bir sıra olayları inceleyelim.</span></p>

    <p class="msonormal2"><span class="calibre4">1965-66-67 yıllarında şirket işçileri büyük bir atılım yaparlar. CIA ajanlarının kontrolündeki “Yapı-İş” sendikasından ayrılıp, işverenlerin ve devletin çeşitli baskılarına rağmen “YİS” Yapı İşçileri Sendikası’nda teşkilatlanırlar. Küçükçekmece’de Boru Hattı’ndaki işçiler günlerce süren grevlerle sözleşmeler imzalamayı başarırlar. Yıl 1966-67’dir. Sözleşmelerin özelliğine dikkat etmek gerekir. Vasıfsız işçinin saat ücreti 350 kuruş. Kaynakçının saat ücreti 11.00 kuruştur. Bunun yanı sıra, diğer işkollarında daha yeni yeni ortaya atılan yolda geçen zaman ücreti de alınmıştır.</span></p>

    <p class="msonormal2"><span class="calibre4">Bu şartlardaki sözleşmeler Finans Kapitalin ücret politikasını altüst etmiştir. İçinden ve dışından bu sendikaya karşı ajanları vasıtasıyla saldırıya geçerler. Çeşitli oyunlarla; YİS’in adını kullanıp başka sendikalara üye kayıt ederek, YİS’in toplu sözleşme yaptığı yerlerden gelen işçileri işe almayarak, YİS’in militanlığını yapan fakat sınıf bilincine ulaşmamış işçileri satın alarak yahut baskı yaparak, içinden bir darbe vurarak, YİS’i kadrosuz ve maddi imkânlardan yoksun bıraktılar.</span></p>

    <p class="msonormal2"><span class="calibre4">Bu sendika niye bu kadar saldırılara hedef oldu? Birinci sebep: İşçilerin tuttuğu bir yönetici bilimsel sosyalizme inanmış; inşaat işçisi içinde suda balık olmayı” başarmış bir işçi lideridir. Bu sebebin sonucu olan ikinci sebep: 1969’da ilden edilen ve halen yürürlükte olan devletin asgari ücret politikası İzmir’de 18.50’dir. 1966 yılında saat ücretine 350 kuruş, 8 saatte 28.00 liradır. İşte devletin 1970 yılında işçilere verdiği, işte işçilerin 1966’da aldığı ücret arada 4 sene ve 950 kuruş fark var.</span></p>

    <p class="msonormal2"><span class="calibre4">YİS’in ekarte edilmesine rağmen devlet şirket işçilerine diğer işkollarından daha değişik bir ücret politikası tanımak zorunda kalmıştır. Şirket işçileriyle ilk karşılaşan, işçi meselelerine ilgi duyan şahısların, şirket işçileri ücretlerinin diğerlerine nispetle yüksekliği karşısında şaşırması boşuna değildir. Sarı sendikalar da devletin kabul zorunda kaldığı bu ücret politikasının uygulayıcısı olmuşlardır. Bu arada Finans Kapital boş durmamış, işçiyi örgütlenmeden soğutmak için çeşitli oyunlara, provokasyonlara girmiştir. Örneğin Keban’da işçiler sarı sendika vasıtasıyla kışın greve itilmiş, sendika hâkim sınıflara açıklar vermiş, sonunda 1500 işçi atılmıştır. Bu tip oyunlar çeşitli işyerlerinde uygulanmış, çok güçlü bir polis örgütü kurulmuş, işçi terör altında yıldırılmaya çalışılmıştır.</span></p>

    <p class="msonormal2"><span class="calibre4">Sarı sendikaların kontrolü altında geçen 3 yıl sonunda YİS İzmir Aliağa’da teşkilatlanmaya girmiştir. İşveren Finans Kapital’dir. Hollanda, İngiliz, Amerikan ve yerli TPAO (devlet) sermayesinin ortaklığıdır.</span></p>

    <p class="msonormal2"><span class="calibre4">Keban’da kıyıma uğrayan 1500 işçinin önemli bir kısmı Aliağa’ya iş aramaya gelmiştir. Teşkil6tlannıadan soğutulmuş bu işçileri tekrar teşkilatlanmak önemli bir zorluktur. Fakat bütün bunlara rağmen, zorlaşan hayat şartları, işçiyi YİS altında teşkilatlanmaya zorlamış, belki de Türkiye’de ilk kez bir işyerinde işçi daha iş başlamadan 1 ay önce bir sendikada teşkilatlanmayı başarmıştı.</span></p>

    <p class="msonormal2"><span class="calibre4">Sarı sendikalar, işveren polis ellerindeki hudutsuz imkânlarla faaliyete girmekte gecikmedi. Aylardan beri kapı önünde bekleşen; açlık ve borç içindeki, gecelerini kahvelerde sandalye üzerinde yatarak geçiren işçiyi para ile üye kayıt etmeye çalıştı. İşverenden işçilerin isim listelerini alarak sahte üye kayıt fişleri düzenledi. YİS üyesi işçiler işe alınmadı. Fakat bütün bunlara rağmen işçinin çoğunluğunu sağlayamadılar. Fakat sonunda sahte üye fişleri ile yetkiyi aldılar. İmzalanan sözleşmede 4 sene önce alınan haklar bile yoktu, Vasıfsız işçinin saat ücreti 375 kuruştu (4 sene Önce 350 kuruş alınmıştı) ve sosyal haklar eskiye nispetle çok düşük, yolda geçen zaman yok idi.</span></p>

    <p class="msonormal2"><span class="calibre4">YİS bunun üzerine gene aynı yerde, başka bir müteahhidin tank temel ve montajında teşkilatlanmaya girdi. Buradaki olaylara geçmeden önce, başka oyunlara göz atalım.</span></p>

    <p class="msonormal2"><span class="calibre4">Mayıs ayında gazetelerde küçük bir haber yer alıyordu. AET (Uluslararası Finans-Kapital teşkilatı) Türkiye’ye yardım (!) vermek için “işçi ücretlerinin dondurulması ve devalüasyon yapılması” şartlarını ileri sürüyordu. İşçi ücretlerini dondurmak nasıl olacaktı?</span></p>

    <p class="msonormal2"><span class="calibre4">1) Devalüasyonun hemen ardından gelecek pahalılık ve enflasyon yoluyla paranın satın alma değeri düşecek, işçi ücretleri değişmeyecek.</span></p>

    <p class="msonormal2"><span class="calibre4">2) İşçiler sarı sendikalara hapsedilecek, böylece Finans-Kapitalin uygun gördüğü (SİBOP) ücret artışları olacaktır.</span></p>

    <p class="msonormal2"><span class="calibre4">Uygulamaya girmekte gecikmediler. Daha haberin mürekkebi kurumadan yeni sendikalar ve toplu iş sözleşmesi kanunları Meclise verildi. Emperyalistlerden yardım alan vatan hainleri kanuna karşı çıkan işçi sınıfını kurşun yağmuru altında durdurabilirdi. Ok yaydan çıktı. İşçi liderleri işkencelere uğratılıyor, fabrikalarda polis teşkilatları kuruluyordu</span></p>

    <p class="msonormal2"><span class="calibre4">İstanbul ve İzmit’te baskı işçi hareketlerini durdurmuş, işçilerin sesi duyulmaz olmuştu. İşte Aliağa’daki olaylar bu politik ortam içinde ortaya çıktı.</span></p>

    <p class="msonormal2"><span class="calibre4">Finans Kapital iki açıdan 500 işçinin üzerine bütün ağırlığı ile çöktü: 1) İşçileri sarı sendikalara mahpus edecek kanuna uygulamada geçerlik sağlamak. 2) 1966’dan beri uygulanmak zorunda kalınan ücret politikasını devam ettirmek.</span></p>

    <p class="msonormal2"><span class="calibre4">İşçi direnişleri bu ortam içinde ortaya çıktı. İşçilerin teşkilatlandığı YİS’e karşı tecrübesiz işveren, tecrübeli polisin “YİS’in girmesini ne olursa olsun engelleyeceksiniz: aksi takdirde şirketler allak bullak olur” yollu akıl vermeleriyle, sarı bir sendika ile gizli bir sözleşme imzaladı. Sözleşme o kadar sarı idi ki saat ücretlerine 25 kuruş zam ve 100 kuruş yemek parasından başka bir şey ihtiva etmiyordu. Kaldı ki bu sözleşme uygulanmıyordu. Zaten sözleşme YİS’in önüne hukuki engeller çıkarmak amacıyla yapılmıştı.. .Çalışma Bakanlığı polis ve bütünüyle devlet cihazı işçilere karşı elinden geleni ardına koymuyordu. Mahkeme uzatılıyor, işçilerde yılgınlık ve parçalanma yaratılmak isteniyordu. Sonunda bıçak kemiğe dayandı. İşçiler direnişe geçti. Hedef:</span></p>

    <p class="msonormal2"><span class="calibre4">Kendi sendikalarını kabul ettirmek idi. Jandarma ve polisin baskısı karşısında tekrar işbaşı yapmak zorunda kaldılar. Fakat Çalışma Bakanlığı vasıtasıyla bir taviz verildi. Sözleşme müzakerelerine yer ve gün gösterildi. İşveren gelmeyince, greve gidildi. Grevi engellemeleri lazımdı, engellemek yetmez, işçilerin sendikasına bir gözdağı verilmeliydi. Grev başladıktan 25 dakika sonra eski bir MİT ajanı olduğu söylenen şoför, Finans Kapitalin doldurduğu silahla Türkiye’nin belki de teli sosyalist sendikasının başkanı Necmettin Giritlioğlu’nu tek mermi ile profesyonel bir soğukkanlılıkla öldürdü İki gün sonra da mahkeme grevi durdurdu. İşçiler tekrar işbaşı yaptı, fakat üretim durdurularak ya da yavaşlatılarak yeni direnişler yapılmaya devam edildi. İşçinin bu kararlı tutumu karşısında hâkim sınıflar geri çekilmek zorunda kaldı. YİS işyerinde işçilerin teşkilatı olarak kabul edildi.</span></p>

    <p class="msonormal2"><span class="calibre4">Sözleşme müzakerelerinde şu durum açık açık ortaya çıkıyordu: Rafineri inşaatının ana kısmını yapan Badger Turkey şirketinde çalışan işçinin saat ücreti yukarıda da belirtildiği gibi 375 kuruştu. İşverenlerin en çok korktuğu şey işçi hareketinin buraya sıçramasıydı. Hazırlanan plan gereğince işveren 375 kuruşluk bir teklifle çıkıyordu. Bu onun 25 kuruşluk bir “taviz” vererek 400 kuruşu kabul edeceği manasını taşıyordu. Bu işverenin değil Finans Kapitalin tavizi idi.. Çünkü devalüasyondan sonra ortaya çıkan zamlar ve hayat pahalılığının yaratacağı memnuniyetsizliğe karşı 25 kuruşluk bir sıpop bulduğu düşüncesindeydi.Türk-İş’in yaptığı gürültülü sözleşmelerle bu politika uygulanmaya başlanmıştı bile. Diğer 3000 işçiye hareketin sıçramasını önlemek için 25 kuruş verilecekti. Esas hedef YİS’te teşkilatlanmış işçilere 400 kuruşu kabul ettirmek bunun için de işçinin elindeki en büyük kozu, İŞİNİ elinden almaktı. Bunun için yeni provokasyonlar tezgâhlandı. İşyerine yeni taşeron ve işçiler alındı, eski taşeron vasıtasıyla işçiler işten atılacakları yönünde tahrik edilmeye başlandı. Sözleşme müzakereleri uzatıldı, satın alınan, birkaç kişi vasıtasıyla, işçinin sabırsızlığı ve sistemli olarak işlenen işten atılma tehdidi ile tekrar direnişe itildi. İşveren kanunsuz bir lokavt yaptı. Sıkıyönetimle birlikte işverenler toplu işçi çıkarmalarına başvurmuşlardı. 480 işçi işe girmeyi başaramadığı takdirde 1) Sendika tasfiye edilecek, 2) Kanunsuz lokavtlar uygulamada geçerlik kazanacak, 3) Olması muhtemel işçi direnişlerine karşı bir tehdit olarak kullanılacaktı.</span></p>

    <p class="msonormal2"><span class="calibre4">İkinci hedef: Eğer işçiler sabırla direnir, işveren sendika ile sözleşme yapmaya mecbur kalırsa; kapı dibinde bekleyen işçi elbette eskisi gibi gerçek istekleriyle çıkamayacak, ilk hedef işbaşı yapmak olacağından; isteklerin bir kısmından vazgeçecekti. Senelerin ve son birkaç ayın yoğun tecrübesinden gelen işçi kapı önünden ayrılmadı. İşveren içeri başka işçi sokamayınca yavaş yavaş geri çekilmek zorunda kaldı.. Fakat bu ricatlarını işçiye belli etmeden yapmaları gerekiyordu. Aksi takdirde işçinin maneviyatı yükselirdi. Sonunda işçilerin bir ay açlığa rağmen sabrı üstün geldi. İşbaşı yapıldı ama 400 kuruş kabul edildi. Bunun yanı sıra yolda geçen zaman alındı. İşte 25 kuruşun hikâyesi. Eğer YİS sosyalistlerin yönetiminde bir sendika olmasa idi polis-işveren bu 25 kuruşu çok daha rahat verirlerdi. Ekonomik mücadele bile bir yerde siyasi nitelikler taşıdığı için böyle zor olmuştur.</span></p>

    <p class="msonormal2"><span class="calibre4">İnşaat işçileri bu gedikten faydalanıp, CIA ajanı gangster sendikacıların eline tutsak olmaktan kurtulabilecek mi? Bir gün elbet kurtulacak. Fakat Finans Kapital yeni oyunlar peşinde. Her fabrikada işçilere karşı yeni polis örgütleri kuruluyor. İşçiler güçlü birliklerden mahrum edilmek için, hızla küçük mahalli sendikaların örgütlenmesine gidiliyor. İşverenler her sene kârlarının bir kısmını fabrikalarda kurulmakta olan özel polis örgütüne bağışlamaya karar veriyor.</span></p>

    <p class="msonormal2"><span class="calibre4">Bunun yanı sıra sendikacı kulislerinde bizzat polis tarafından da yayılmasına yardım edilen “Türk-İş’i kimse kurtaramaz” fısıldaşmaları ortalığı allak bullak ediyor. Türk-İş gibi açık açık sağ olmayan sol gösterip, sağ vuracak “orta sol” veya “sosyal demokrat” bir federasyon fikri işleniyor, bu yönde kapılar açılıyor. Bütün sosyalistler bu yöndeki gelişmeleri (!) yakından incelemeli, işçi sınıfına anlatmalıdır.</span></p>

    <p class="msonormal2"><span class="calibre4">Aliağa olayları çok daha iyi göstermiştir ki, sendikalar istediği kadar bilimsel sosyalizme inanan kişilerin yönetiminde bulunsun; işçi sınıfının siyasi partisi olmadan yapılan savaşlar (grevler, direnişler vs.) çetecilikten öteye geçemez. Halkımızı teşkilatlanmada kaplumbağa hızından ileriye gidemez. Fakat burada sendikaların (İŞÇİNİN HAYAT VE HAK SAVAŞI OKULUNUN) küçümsendiği zannedilmesin. Hele hele genç devrimci arkadaşlar “ekonomik mücadeleyi” biraz küçümseme havasındadırlar. 15-16 Haziran olaylarını bu “basit ekonomik” mücadeleler okulunda yetişen işçi sınıfımız yapmıştır.</span></p>

    <p class="msonormal2"><span class="calibre4">Şunu unutmamalıyız ki; Finans Kapitalin gizli kuruluşları, bilimsel sosyalizmin (işçi sınıfı düşünce ve davranışı) her ileri hamlesini kesmek, bilimsel sosyalizmden her türlü sapmayı örgütlemekte çok ustadır. Kaldı ki bunu yapmak için işçi olmayan sınıflarla doludur toplumumuz.</span></p>

    <p class="msonormal2"><span class="calibre4"> </span></p>

    <h3 class="calibre23" id="sigil_toc_id_31"><a class="pcalibre1 pcalibre" id="_Toc408020524"><span class="calibre20">Belge 18</span></a></h3>

    <p class="msonormal2"><span class="calibre4">Necmettin Giritlioğlu’nun öldürülmesi üzerine DİSK Genel Sekreter Yardımcısı İbrahim Çetkin’in yaptığı açıklama:</span></p>

    <p class="msonormal2"><b class="calibre12"><i class="calibre18"><span class="calibre24">Tarama3 scan0034teki siyah tablo</span></i></b></p>

    <p class="msonormal2"><span class="calibre4">24.Ağustos 1970</span></p>

    <p class="msonormal2"><span class="calibre4">DİSK Genel Sekreter Yardımcısı İbrahim Çetkin, İzmir’de öldürülen sendika başkanı hakkında basına aşağıdaki demeci vermiştir.</span></p>

    <p class="msonormal2"><span class="calibre4">İŞÇİ SINIFI UYANIK OLMALIDIR</span></p>

    <p class="msonormal2"><span class="calibre4">Türk işçi sınıfı gerçek haklarını elde etmek için giriştiği Anayasal grev ve direnişlerde şehit vermektedir. Son yıllarda Zonguldak’ta, İstanbul’da ve dün de İzmir’de işçilerin kurşunlanmasına devam edilmektedir. Kanuni bir grevi yönetirken ve yüzlerce işçinin içinde Yapı İşçileri Sendikası Başkanı Necmettin Giritlioğlu, işçi sınıfına atılan kurşunlara hedef olmuş ve öldürülmüştür.</span></p>

    <p class="msonormal2"><span class="calibre4">A.P. iktidarı bir taraftan paranın değerini düşürerek emekçi halk kitlelerini en ağır yaşama şartları altına iterken, bir taraftan da işçi ücretlerine zam yapılmaması için çeşitli tertipler hazırlamaktadır. 274 Sayılı Sendikalar Kanununda yaptığı değişiklikle işçi sınıfını bölmeye çalışmıştır. Bazı sendikacıları bu amacına alet etmekle bunda başarı sağlayacağını zannetmiş, fakat umutlan boşa çıkmıştır. Çünkü işçi sınıfı bölünmez bir bütündür.</span></p>

    <p class="msonormal2"><span class="calibre4">A.P. iktidarı Türkiye’yi her gün biraz daha ekonomik, siyasi ve idari bunalımlara sürüklemiş ve sürüklemeye devam etmektedir. Hiç şüphe edilmemelidir ki bu bunalımlar patlamalara sebebiyet verir ve bunun sorumluluğu da iktidara ait olur. Hiç bir memlekette beceriksizliğin bu derece kötü örneklerine rastlanamaz. Bu kör gidiş devam edemez ve bu gidişte başlar bakalım nerelere çarpacak.</span></p>

    <p class="msonormal2"><span class="calibre4">A.P. iktidarının başı 2 gündür radyolarda, çıkışı olmayan yol olan Devalüasyon kararını, Türkiye’yi kurtaracakmış gibi göstermeye çalışmaktadır. Bu çıkmaz yolun geçmişte 2 defa denendiği fakat yoksul halkımıza hiç bir fayda getirmediği, aksine birkaç vurguncunun aşırı zengin edildiği tarihen sabittir. Memleket şartlarına göre bu defa da bunun emekçi halka asla yarar getirmeyeceği bilinen gerçektir.</span></p>

    <p class="msonormal2"><span class="calibre4">Bu ekonomik yaşama şartları içinde ezilen işçilerin kanuni grev haklarını kullanırken, sendika başkanı Necmettin Giritlioğlu’na atılan kurşunlar, bütün Türk işçisine atılmıştır. Bunların hesabı bir gün mutlaka sorulur.</span></p>

    <p class="msonormal2"><span class="calibre4">İşçi sınıfımız, mahvı için oynanan bu oyunları daha açık görmeye başlamıştır. Bu kavga onun yaşama kavgasıdır. Onun savaşında şehit olan kardeşimiz Necmettin Giritlioğlu hepimizin rehberi olacaktır.</span></p>

    <p class="msonormal2"><span class="calibre4"> </span></p>

    <h3 class="calibre23" id="sigil_toc_id_32"><a class="pcalibre1 pcalibre" id="_Toc408020525"><span class="calibre20">Belge 19</span></a></h3>

    <p class="msonormal2"><span class="calibre4">İzmir’de “Devrimci Güçbirliği” içinde yer alan Örgütlerin Aliağa Rafinerisindeki işçilerin mücadelesini desteklerine ilişkin ortak açıklamaları:</span></p>

    <p class="msonormal2"><span class="calibre4">10 Ekim 1970</span></p>

    <p class="msonormal2"><span class="calibre4">BASIN BİLDİRİSİ</span></p>

    <p class="msonormal2"><span class="calibre4">DEVRİMCİ GÜÇBİRLİĞİ OLARAK HALKIMIZA SESLENİYORUZ</span></p>

    <p class="msonormal2"><span class="calibre4">Aliağa’da devrimci sendikacı Necmettin Giritlioğlu’nu öldürten Amerikancı katil patron, Yapı işçileri sendikasına bağlı 480 işçiyi işten atmıştır. İşveren işçilerin haklı ve devrimci mücadelesini kırmak için faşist tedbirlere başvurmaktadır. Bu olay bütün halkımızın üzerindeki baskıların ve zulümlerin açık bir örneğidir.</span></p>

    <p class="msonormal2"><span class="calibre4">Biz, DEVRİMCİ GÜÇBİRLİĞİ olarak, halkımıza karşı girişilen her baskıya, tek bir yumruk gibi mücadele kararı almıştık.</span></p>

    <p class="msonormal2"><span class="calibre4">Aliağa rafinerisindeki işçileri bütün gücümüzle sonuna kadar destekliyoruz.</span></p>

    <p class="msonormal2"><span class="calibre4">YİS ve DEVRİMCİ GÜÇBİRLİĞİ olarak 11 Ekim Pazar günü Aliağa rafinerisindeki yiğit işçilerin haklı ve güçlü sesini duyurmak için bir miting düzenlenmiştir.</span></p>

    <p class="msonormal2"><span class="calibre4">Bu mitinge bütün halkımız mutlaka katılmalıdır. Çünkü 480 içinin mücadelesi bütün halkımızın mücadelesidir.</span></p>

    <p class="msonormal2"><span class="calibre4">Yürüyüş saat 14.00’de Basmane’den başlayacak, miting Heykel’de yapılacaktır.</span></p>

    <p class="msonormal2"><span class="calibre4">Not: Aliağa’daki işten çıkarılan işçiler için bir yardım kampanyası açılmış ve Gültepeli bir işçi YİS hesabına Merkez Emlik ve Kredi Bankasına 11224 no’ya ilk yardımı yapmıştır,</span></p>

    <p class="msonormal2"><span class="calibre4">YİS, TÖS, DİSK, DEV-GENÇ, SDDF, DEV-Kemalistler</span></p>

    <p class="msonormal2"><span class="calibre4">İşsizlik ve Pahalılıkla Savaş Derneği, Devrimci Kadınlar Derneği, E.Ü.M.B.F., E.Ü.Öğ.Birliği</span></p>

    <p class="msonormal2"><span class="calibre4">E.Ü.F.F. Tal. Cem., E.Ü.Z.F.Tal. Cem., İz.Y.Öğ.Ok.Öğ.Der.</span></p>

    <p class="msonormal2"><span class="calibre4"> </span></p>

    <h3 class="calibre23" id="sigil_toc_id_33"><a class="pcalibre1 pcalibre" id="_Toc408020526"><span class="calibre20">Belge 20</span></a></h3>

    <p class="msonormal2"><span class="calibre4">Türkiye İşçi Partisi Karşıyaka İlçe Yönetim Kurulunun Aliağa işçilerinin mücadelesine ilişkin açıklaması:</span></p>

    <p class="msonormal2"><span class="calibre4">HALKIMIZA</span></p>

    <p class="msonormal2"><span class="calibre4">Aliağa’da rafineri inşaatında çalışan 480 işçiyi patronlar işten attılar. İşçilerin hiç bir hakkı ödenmedi. Çoluk çocukları ile 480 aile açlığa mahkûm edildiler. Bir süre önce de işçilerin bağlı olduğu Yapı İşçileri Sendikası’nın (YİS) Genel Başkanı Necmettin Giritlioğlu patronların şoförü tarafından kurşunlanarak öldürüldü.</span></p>

    <p class="msonormal2"><span class="calibre4">Aliağa rafineri inşaatında cinayetler birbirini kovalıyor. Görevliler susuyor, patronları koruyor.</span></p>

    <p class="msonormal2"><span class="calibre4">Türkiye’nin her tarafında işçilere karşı baskılar artıyor.</span></p>

    <p class="msonormal2"><span class="calibre4">İstanbul’da, 1516 Haziran’da, hakları gasp edilmek istendiği için direnen işçilerden üçü öldürüldü, yüzlercesi yaralandı, hapislere atıldı, binlercesi işsiz kaldı.</span></p>

    <p class="msonormal2"><span class="calibre4">İzmir’de Maden-İş Sendikası üyeliğine geçen Belediye işçileri işlerinden çıkarıldılar.</span></p>

    <p class="msonormal2"><span class="calibre4">B.M.C. fabrikası bir anda 300 işçinin işlerine son verdi.</span></p>

    <p class="msonormal2"><span class="calibre4">Üniversite öğrencileri her gün kurşunlanıyor, devrimciler vuruluyor.</span></p>

    <p class="msonormal2"><span class="calibre4">Hükümet paranın değerini düşürdü, halkın yoksulluğunu üç kat artırdı.</span></p>

    <p class="msonormal2"><span class="calibre4">Her gün yeni yeni zamlar geliyor ve bütün ağırlığıyla emekçi halkın sırtına yükleniyor.</span></p>

    <p class="msonormal2"><span class="calibre4">Uluslararası sermaye ve içimizdeki ortakları işbirlikçi iktidarın desteğinde halkımızı en korkunç şekilde, insafsızca sömürüyorlar.</span></p>

    <p class="msonormal2"><span class="calibre4">Daha fazla perişan edilmemek için bu adaletsiz gidişe “Dur” demek zorundayız. Mücadele birlikte yürütülür. Birleşmeliyiz.</span></p>

    <p class="msonormal2"><span class="calibre4">İşçiler-Köylüler-Gençlik ve tüm yurtseverler sımsıkı kenetlenerek bizi mahvetmek isteyen emperyalizmin ve işbirlikçilerinin karşısına dikilmeliyiz.</span></p>

    <p class="msonormal2"><span class="calibre4">Halkımızın milli demokratik iktidarı için güçlerimizi birleştirmeliyiz.</span></p>

    <p class="msonormal2"><span class="calibre4">İşlerinden atılan Aliağa işçilerinin mücadelesine omuz verelim.</span></p>

    <p class="msonormal2"><span class="calibre4">Türkiye İşçi Partisi</span></p>

    <p class="msonormal2"><span class="calibre4">Karşıyaka İlçe Yönetim Kurulu</span></p>

    <p class="msonormal2"><span class="calibre4"> </span></p>

    <h3 class="calibre23" id="sigil_toc_id_34"><a class="pcalibre1 pcalibre" id="_Toc408020527"><span class="calibre20">Belge 21</span></a></h3>

    <p class="msonormal2"><span class="calibre4">Mehmet Yavuz</span> <span class="calibre4">adlı sarı ve gangster bir sendikacının İsmet Demir ve YİS militanlarının 12 Mart döneminde İzmir Sıkıyönetim Komutanlığına ihbarı ve polise verdiği ifadesi:</span></p>

    <p class="msonormal2"><span class="calibre4">ŞAHİT MEHMET YAVUZ:</span></p>

    <p class="msonormal2"><span class="calibre4">Aslen Elazığ Harput nüfusuna kayıtlı İstanbul Vezirhan Caddesi Akdağ İşhanı 78 numara 3. kat’ta Türk Yapı İş Sendikası Genel Başkanı olarak çalışır. Ve aynı yerde kalır. Cebrail oğlu 1933 doğumlu MEHMET YAVUZ’un alman ifadesidir.</span></p>

    <p class="msonormal2"><span class="calibre4">SORULDU:</span></p>

    <p class="msonormal2"><span class="calibre4">Ben İsmet Demir’i 1964 yılından beri tanırım. Önceleri mensup olduğumuz Sendikanın ismi Yapı İşçileri Marmara Bölge Sendikası idi. 1965 yılında yapılan kongrede Türk Yapı İşçileri Sendikası ismini aldı. O zamandan beri bu sendikada görev yapmaktayım. 3 seneden beri de bu sendikanın genel başkanıyım. İlk zamanlar İsmet DEMİR, Suat ŞÜKRÜ KUNDAKÇI, Mevlüt BAYRAKTAR ve Avni TOK isimli arkadaşlarla beraber çalıyorduk. Sendikaya DR. Hikmet KIVILCIMLI, Yücel KIVILCIMLI ve öğretmenlikten atılma öğretmen Sadık olarak bildiğimiz şahıslar devamlı gelir giderlerdi. Dr. Hikmet KIVILCIMLI herhangi bir sendikada görev almamıştı. Yalnız devamlı olarak gelir giderdi. Arkadaşlarla temas eder, sendikaya sol kitaplar taşırdı. Yücel KİVILCIMLI Yalova’daki TINATOS Sendikası Başkanı idi. Ayni şekilde devamlı gelir giderdi. Bu şahısların emrinde olan öğretmen SADIK da Sendikada Hikmet KIVILCIMLI ve diğer saydığım arkadaşlar tarafından kendisine verilen vazifeyi yapar, bildiri sol yayınlar ve haberleşme gibi eylemleri yürütürdü. Bu 1uruma yakinen vakıf olunca mecburen kendilerine gizlice cephe almaya başladım. Bizim sendikadan olan İsmet DEMİR, Suat ŞÜKRÜ, Mevlüt ve Avni’yi akıllarını başlarına almalarını ve sendika merkezinde ve işçiler arasında sol faaliyetlerine son vermelerini aksi halde sendikadan uzaklaştıracağımızı bildirdik. Fakat onlar bilhassa akşam 7.00’den sonra ve Pazar günleri bütün gün buluşarak kesif ve gizli faaliyet içinde çalışmakta idiler. Bu hususta ilgili makamlara gerekli haberleri ulaştırdım. Bir gün işledikleri suçlar hakkında bildiğimiz kadar ifade verdik. Fakat yine de bu adamların cezalandırılmalarını sağlayamadık. Neticede 27 Şubat 1966 tarihinde yaptığımız Olağan Genel Kurul toplantısında bu şahısları ihraç ettik. O zamandan YİS sendikası safında aynı vatan ve memleket menfaatleri aleyhine gizli çalışmalarına devam ettiler. Son yapılan birçok kanunsuz işçi eylemlerine İsmet Demir başta olmak üzere diğerlerinin katkısı büyüktür. İsmet DEMİR herkesçe tanınan solcu ve anarşist bir insandır. Güney Anadolu’daki Boru Hattında, Etibank Anbarlı Termik Santralı’nda, Aliağa Rafineri İnşaatında ve İstanbul’da zuhur eden 15.16 HAZİRAN kanlı olayında olduğu gibi sendikamızın temsil ettiği Boğaz Köprüsü inşaatında zuhur eden kanunsuz ve anarşist olayların düzenlenip uygulanmasında bilhassa büyük rol oynamıştır. Planlamış yürürlüğe koymuştur. Dayandığı güçler ise DEV-GENÇ, TÖS ve diğer devrimci örgütlerden mensuplardan güç alıyordu. Barınma yerleri de Ortadoğu Teknik Üniversitesi ve El) idi. Kendisi öğrencilikle alakası olmadığı halde üniversitelerde yapılan boykot ve işgal hareketleri ve eğitim çalışmalarına dahi katılıyordu. Her zaman etrafında ve arkasında üniversiteli DEV-GENÇ militanları bulunuyordu. Bir gün İstanbul Boğaz Köprüsü ayak inşaat yerlerindeki polis kulübelerini dinamitleyeceklerini tesadüfen öğrenmiştik. Bu durumu İstanbul Emniyetine bildirdim. Tertibat aldılar ve gece İsmet DEMİR ile yanında DEV-GENÇ militanların da 6 kişi özel olarak hazırlanmış dinamitler ve tahrip maddeleri ile pusuya düşürüldüler. İsmet DEMİR ve yanındaki genel sekreteri olarak bildiğim Tuncelili bir işçiyi dört arkadaşı kaçtılar. İki kişi suç aletiyle beraber yakalandılar. Bu hadiseye yakinen, şahit oldum. İsmet DEMİR’i tanıdığımdan beri ordu ve polis düşmanlığı yapar. Bir gün yanımızda sendikacı arkadaşlar olduğu halde tahmin ederim 1967 yılında idi. Ankara’da... yakın bir lokantada içki içiyorduk. Birden İsmet DEMİR ayağa kalktı. Gömleğinin düğmesini çözdü ve göğsünü açarak “Ben komünistim. Bu memleket.., tane köpek ile satılmış Amerikan uşağa polislerle idare ediliyor. Be.. tane köpekle orduyu idare ederim.” şeklinde konuşunca biz kavga etmek için üzerine yürüdük, bütün lokanta ayaklandı. İsmet’i orada bulunan arkadaşları kaçırdı Bulunduğumuz yer Rüzgârlı Sokakta idi. O civarda herkes onu tanıyor ve kendisine hürmet ediyorlardı.</span></p>

    <p class="msonormal2"><span class="calibre4">1966 yılında tahmin ediyorum olmuştu. Sendika merkezinde yani İstanbul’da bir toplantımız vardı. Gündüzden bir arkadaşa para vererek binamızın duvarına asılmak üzere Atatürk resmi, Türkiye haritası ve bir Türk Bayrağı aldatmıştım. Arkadaş oradaki yerlerine ve sembollerimizi usulüne uygun Olarak yerleştirmiş. Toplantı saatinde yöneticiler odaya dolmaya başladı. Bu sırada İsmet DEMİR ile Suat ŞÜKRÜ KUNDAKÇI kapıdan girdiler. Birden yanlarındaki Ahmet CANSIZOĞLU ismindeki arkadaşlarıyla beraber duvara hücum ederek haritaya Atatürk resmini ve bayrağı yerlerinden hızla indirip yere attılar. Suat ŞÜKRÜ: “Biz memleketi bunlarla mı idare edeceğiz. Kim astı bunları buraya” diye bağırdı. Bunun üzerine İsmet DEMİR: “Biz Ankara Hükümeti tanımıyoruz. Milliyetçilik milli varlık tanımıyoruz. İşçi sınıfı olarak birleşip parlamentoyu kendimizin temsil etmesi gerekir. Bir gün gelecek bu memleketi işçiler yönetecek” demesi üzerine hepimiz bu şahısların üzerine yürüyerek epeyce hırpaladık. Suat ŞÜKRÜ kaçtı, diğerleri bize karşı koymadılar.</span></p>

    <p class="msonormal2"><span class="calibre4">SORULDU:</span></p>

    <p class="msonormal2"><span class="calibre4">250.000 lira tutarındaki geçmiş haklar parasının mahiyeti hakkında geniş malumatım yoktur. Bizim sendikamız 2 aydan beri rafineri inşaatında faaliyetteyiz. Bu süre içinde 180 üye kaydını yaptık. Bunlardan 7 kişi tehditle istifa ettirilmiş olduğundan 173 üyemiz halen mevcuttur, iş yerinde 203 işçi çalıştığına göre ekseriyet bizdedir. Tarihten altı-yedi gün evvel arkadaşlarımı ziyaret edip dertleriyle ilgilenmek ve kendilerine faaliyetlerimiz hakkında rafineriye gittik. Yanımda görevli arkadaşlarım olduğu halde giderek yemek saatinde işçilerle buluştuk. Yemekhanede toplandık. Ben ayağa kalkarak arkadaşlar diye konuşmaya başladığımda YİS’e mensup olan Yönetim Kurulundan Saadettin AYDIN ve diğerleri sandalyelerin üzerlerine çıkarak “Arkadaşlar sendika başkanınız İsmet Demir yarın hapisten çıkacak bunlar satılmış köpeklere hizmet eden satılmış sendikacılardır. Bunlara inanmayın. Yarın yaptığınıza pişman olursunuz. Bunun hesabını sizden sorana” diye bilhassa Saadettin AYDIN ve Mehmet CEYLAN bağırarak söylediler. Bunlardan Fehmi ÜZGEN “Ulan ben Allah’ına kadar delikanlıyım ölmek var dönmek yok siz örfi idareye orduya, polise güveniyorsunuz, siz bizim kuvvetli gücü nerden aldığımızı biliyor musunuz. Yarın arkadaşlarımız hep kurtulacaklar. Örfi idare kalkacak. O zaman hepinizin çocuğunuz çoluğunuzla beraber bir içinde cezanızı vereceğiz. Bunun hesabını sizden ödeteceğiz. Sıkı yönetim bana kelepçeyi vurur ama savcı da bırakır. Bu sendikacılara bu satılmış köpeklerin adamlarına kanmayın” diye bağırmaları üzerine işçiler hırsla bu şahısları linç etmek istediler. Orada bizim bulunmamızın bir manası vardı. Bir hadiseye sebep olmak istemedik. “İşçi arkadaşlar siz onlara tahrik olmayın. Devletin kolu uzundur; Sizin hakkınızı ararız” diyerek hadiseyi önledik. Bundan dolayı ilgili makamlara müracaat etmek ve durumu bildirmek lüzumunu hissettik. Sıkıyönetim Komutanlığına bir dilekçeyle müracaatımızı yaptık. Hadise bundan ibarettir. Soruldu. Benim bildiğim ve gördüğüm bundan ibarettir dedi. Ve ifadesini okudu ve doğru olduğunu imzasıyla tasdik etti. 26.6.1971</span></p>

    <p class="msonormal2"><span class="calibre4">NECDET TAŞKIN                                     CEVDET DANAÇI                             MEHMET YAVUZ</span></p>

    <p class="msonormal2"><span class="calibre4">Kom.Muavini                                                  Pol. Mem.                                                           tanık</span></p>

    <h3 class="calibre23" id="sigil_toc_id_35"><a class="pcalibre1 pcalibre" id="_Toc408020528"><span class="calibre20">Belge 22</span></a></h3>

    <p class="msonormal2"><span class="calibre4">Ahmet Turgut adlı sarı ve gangster bir sendikacının İzmir Sıkıyönetim Komutanlığına İsmet Demir ve YIS hakkında yaptığı ihbar ve yazılı ifadesi:</span></p>

    <p class="msonormal2"><span class="calibre4">ŞAHİT AHMET TURGUT:</span></p>

    <p class="msonormal2"><span class="calibre4">Aslen Kars ili Çıldır kazası doğruyol mahallesi halkından olup halen İstanbul Cağaloğlu Bezirgân cad. Akdağ iş hanı kat 3 No: 78 adresinde ikamet eder. Türk Yapı-İş Sendikası Genel Müfettişi olarak çalışır. Süleyman oğlu 1938 doğumlu Ahmet Turgut’un görülen lüzum üzerine şahit olarak alınan ifadesidir.</span></p>

    <p class="msonormal2"><span class="calibre4">SORULDU:</span></p>

    <p class="msonormal2"><span class="calibre4">YİS Genel Başkanı İsmet DEMİR’i çok eskiden beri tanırım. Bir zamanlar benim mensup olduğum Türk Yapı İşçileri Sendikasında yine sendikacı ve Malzeme Limited Şrk. Ataköy inşaatları işyerinde çalışıyordum. İsmet de sendika yöneticilerinden idi. Tutumu beğenilmediği için kendisine ihtarda bulunuldu. Fakat İsmet bilhassa sol faaliyetlerde kanunsuz eylemlere girişmek için işçiyi zorluyordu. Bu durumu sendika yöneticileri haberdar olduğundan kendisini sendikadan uzaklaştırdılar. Bizden ayrıldıktan sonra YİS Sendikasını kurdu. Muazzam bir faaliyete başladı hemen her taşın altından çıkıyordu. Bir tarihte PIPELİNE boru hattı (Diyarbakır-İskenderun arası) inşaatta çalışan büyük miktardaki işçiyi kendi sendikasına çekerek bu işçileri türlü vaatlerle kanunsuz grev ve direnişleri hazırlayıp yönetici idi. Ve yönetti. Zabıta kuvvetlerine karşı çıktı. Etibank Anbarlı Termik Santralı inşaatı işyerinde yine aynı şekilde faaliyette bulunarak kanunsuz eylemlere girişti. Ve Hükümet kuvvetlerine karşı durdu. Aliağa’daki rafineri inşaatına işçiyi kanunsuz greve ve direnişe sürükleyerek 45 gün işçiyi işe sokturmadı. Hatta başkanları Necmettin GİRİTLİOĞLU’nun ölümüne de yine İsmet DEMİR sebep oldu. Son zamanlarda bizim güçlü olduğumuz Boğaziçi köprüsü inşaatında çalışan işçilerle temasa geçtiğini haber aldık. Burada faaliyetine devam ederek işçiyi kanunsuz eylemlere sürükleyerek düzene karşı koymaya zorladığını ve bu maksatla “işçi ordusu birleşin” başlıklı bildirileri kendisi düzenleyerek işçilere dağıttı. Neticede 7 gün süren kanunsuz greve yani direnişe sevk etti. Yanında çok miktarda Dev-Genç mensubu talebeler vardı. Tanıdıklarım:</span></p>

    <p class="msonormal2"><span class="calibre4">Ahmet OFLU ile öldürülen Hüseyin CEVAHİR’de bu topluluğun içinde idi. YİS Genel Merkezi İstanbul Cağaloğlu Babıâli Cad. 29 numaradadır. Üst katta olan bu yer iki odadan meydana gelmiş olup odalarının birisi sendika çalışma için düzenlenmiştir. Diğer oda ise Dev-Genç mensuplarının barındığı toplanma yeri ve sol ve yasaklanmış yayınların depo edildiği bir yuva şeklinde kullanılıyordu. Normal olarak İsmet DEMİR de kendini ideolojik faaliyetlere adamış Dev-Genç’lilerle müştereken çalışan aynı ideolojiye inanmış bir militan hatta yönetici durumunda idi. Hiç yalnız gezmezdi. Yanında Dev-Genç’liler eksik olmazdı. Zaman zaman beraber faaliyetleri ile sendika merkezine gidip gelen maskeli veya bilinen komünist ve solcu şahıslar hakkında İstanbul Emniyet Müdürlüğüne bildirimlerde bulunarak polise yardımcı oldum. 28 Şubat 191 günü İzmir’de ve İstanbul’da iki ayrı genel kongre yapıldı. Bu kongreler dolayısıyla YİS iki başlı bir sendika durumuna geldi. Aralarındaki anlaşmazlık sırf menfaat ve rafineri inşaatında işverenin vermeyi vaat ettiği 250.900 lira ile bu paranın dağıtım şekli yüzünden olmuştur. Bu paranın öğrendiğimize göre dağıtımını sendika Yönetim Kurulu yapmış. İşçiyi üç sınıfa ayırmışlar. 1. sınıfa girenlere ki bunlara kendileri ile beraber çalışan aynı ideolojiye hizmet eden adamlarıdır. 1000-1500 TL arasında. 2. Sınıfa kaydettikleri işçilere 500.1000 TL arasında. 3. Sınıfa kaydettikleri işçilere sadece 500 TL olarak kararlaştırıp dağıtım yapmışlar. Dağıtımda gerek hazırlanmasında gerek işçinin eline geçmesinde haksızlıklar olmuş, listede bildirilen para verilmemiş, yarısı ödenmiş bir kısmı da ki elliye yakın işçi de isimleri yazılı olduğu halde hiç para ödenmemiş. 50.000 lirası seçilen bir heyet tarafından ölen Necmettin’in annesine verilmek üzere ayrılmış, götüren heyet parayı takdim etmiş, kadın sorduğunda “Bu para oğlunuzun kan bedeli size getirdik” diye cevap vermişler. Bunun üzerine kadın “Benim kan bedeli falan istediğim yok, bu parayı kabul edemem” demiş ve parayı almamış. Bunun üzerine oğlunun Dev-Genç’li olduğunu aynı ideoloji için çarpışarak öldüğünü, müsaade ederse oğlunun intikamını almak için bu paranın Dev-Genç’e verilmesini razı olmasını istemişler. Kadında “Benim alınacak intikamım yok, ne yaparsanız yapın” diyerek gelenleri kovalamış. 250.900 liradan 20.000 lira sırf aynı gaye için çalışan İsmet DEMİR’in ağzını kapatmak ve onu kaybetmemek için sendika sigorta borçları altında İsmet DEMİR’e gönderilmiş. Bu paranın gönderilmesinden sonra Bingöl ERDUMLU i1e İsmet DEMİR grubu ayrılığı bırakarak tekrar birleştiler.</span></p>

    <p class="msonormal2"><span class="calibre4">SORULDU:</span></p>

    <p class="msonormal2"><span class="calibre4">Sıkıyönetim ilanı sıralarında YİS’in perde arkasındaki hakiki yüzü meydana çıkınca Aliağa rafinerisinde çalışan işçilerden YİS’e kayıtlı olup da hakiki yüzünü görmeyen v onlarla beraber vatan hami durumuna düşen günahsız işçilerin durumunu düşünerek rafineri inşaatına giderek kendileriyle görüştük. 180 işçi derhal bize katılmak istedi. Bunların kayıtları için gerekli formaliteye uyarak Menemen’den Noter ve güvenlik kuvvetleri temin ederek bu işçileri YİS’ten istifa etmeleri için Türk Yapı-İş Sendikasına kayıtlarını sağladık. Bu arkadaşların katılmasıyla çoğunluk bize geçmiş oldu. Dolayısıyla işçiyi temsil etmek görevini yüklendiğimizden dertleriyle yakından ilgilenmeye başladık. Bu temaslarımız sırasında YİS Yönetim Kurulunda Yusuf TAŞLI, Fehmi YOZGEN, Mehmet CEYLAN, Sadettin AYDIN, Hüseyin KİREMİTÇİ ve Mehmet ÜNER birçok defalar önümü kestiler. Ve bana “yarın sıkıyönetim sona erecek arkadaşlarımız kurtulacaklar, bizim bağlı olduğumuz güçler ve Dev-Genç ile bizler mevcut oldukça size kolay kolay teslim olmayacağımız gibi yaptıklarınızın hesabını sizden soracağız, bir gecede çoluğunuzu çocuğunuzu ortadan kaldıracağız’ diyerek hiç çekinmeden eskiden olduğu gibi aynı mealdeki tehditlerine devam ettiler. Biz onlara zavallı gözüyle bakıyorduk bundan dolayı aldırış etmedik. Fakat tehditler devam edince zaman zaman ilgili mercilere dilekçelerle müracaat ettik. Birgün bize kaydını yapan eski YIS sendikası mensuplarından 7 işçiyi çevirmişler. “Siz bizden ayrılıyorsunuz ama Bingöl ERDUMLU halen yakalanmadı, ne örfi idarenin ne de polisin ve nede jandarmanın onu ve mensup olduğu teşkilattaki arkadaşlarını yakalamaya gücü yetmeyecektir. Siz bize kayıt olmazsanız Bingöl ERDUMLU’ya bir telefon edersek toz eder, polis onu bulamıyor ama biz her zaman onunla temas ediyoruz sonra pişman olursunuz” demesi üzerine 7 işçi korkularından YİS yönetim kurulu üyeleri ile birlikte notere giderek Türk Yapı-İş’ten ayrılarak tekrar YİS’e kayıtlarını yaptırdılar. YİS yöneticileri sıkıyönetime rağmen hiç çekinmeden her yerde Dev-Genç’in müdafaasını yaptıklarını işçileri tehditle sindirme politikası güttüklerini öğrenmekteyiz. İşçilerin müracaatından öğrendiğime göre Yusuf TAŞLI bir gün işyerinde “Ah şu sıkıyönetim ilan edilmeseydi bu gün idareyi ele geçirmiş olacaktık, polisin de, milli emniyetin de anasını avradını ek edecektik” küfürler ettiği, 250 bin liranın dağıtılması sırasında işçilerden Durmuş GÜLÜ verilen paraya itiraz ederek haksız dağıtım yapıldığını ve kendisine hakkı olmayan fazla para verildiğini söyleyerek itirazda bulunması üzerine Yönetim Kurulundan Fehmi YÜZGEN 60 kişinin gözü önünde bu işçiyi elindeki sapında orak-çekiç işareti bulunan bir bıçakla yaralamak için kovaladığını, Durmuş da kendisini suya atarak canını kurtardığını bu şahısların bu kadar pervasız ve hiç kimseden korkmadan kanunları hiç sayarak sorumsuzca hareketleri her zaman işçiler tarafından görülmüştür. Bu şahıslar kendi kendilerine tüzüğü filan olmayan bir yardım sandığı kurmuşlar işçilere bu sandığa para y5tırmalarını yatıracakları para nispetinde ihtiyaçlarını zamanında 300-500 TL vereceklerini vaat etmişler. Ve birçok işçiden para toplamışlardır. Bugüne kadar hiç kimseye para vermedikleri gibi alınan paranın akıbeti hakkında kimsenin malumatı yoktur. 17.6.1971 günü iş dönüşü işçilerin otobüsle evlerine giderlerken otobüs içinde Dev-Genç’ten bahsedilmeye başlanmış işçilerden Tarık DURUSEL “Bırakın Dev-Genç’i mevgenci hepsi öldü artık Sıkıyönetim var böyle mevzuları konuşmanız ve halen ısrar etmeniz yersizdir.” diyerek karşı çıkmış. Bunun üzerine Mehmet CEYLAN ona hitaben “Niye böyle konuşuyorsun Dev-Genç’liler seninde akrabaların arasında Dev-Genç’li vardır. Dev-Genç’lilerde akrabalarına vatan hami mi onlarda insan’ şeklinde konuşunca bu sefer Tarık “Dev-Genç’e ve ona yardım edenlere” tabirini kullanarak küfür etmiş. Otobüs içinde bir kısım kimse araya girerek işin büyümesini önlemişlerde Çiğli de otobüsten inen Mehmet CEYLAN “Dev-GENÇ’E yardım etmeyenin de ona küfür edenin de anasını avradını ben ek edeyim” diye küfür etmiş. Bunun üzerine işçiler en yakın makama şikâyet etmek istemişler neticede durumu bize ilettiler. Bu şekilde gerekli müracaatımızı ve şikâyetimizi yaptık.</span></p>

    <p class="msonormal2"><span class="calibre4">SORULDU:</span></p>

    <p class="msonormal2"><span class="calibre4">YİS Yönetim Kurulu üyelerinden Yusuf TAŞLI, Sadettin AYDIN, Fehmi YOZGEN, Mehmet CEYLAN, Hüseyin Mimelit ve Mehmet GÜNER ile bunlara yakın olan bir grup zümrenin işyerlerinde ve gidiş dönüşlerde otobüs içinde devamlı olarak Dev-Genç’in propagandasını yaptıkları ve onları methettikleri yardım etmeyenlere ve Dev-Genç aleyhinde bulunanlara ağza alınmayacak küfürler söyledikleri bütün işçilerin yakinen bildikleri ve şahit oldukları şeylerdir. Benim bilgi ve görgüm bundan ibarettir. İlave edecek bir bilgim yoktur dedi. Okunan ifadesinin doğruluğunu imza ederek tasdik etti. 26.6,1971</span></p>

    <p class="msonormal2"><span class="calibre4">Necdet TAŞKIN                Cevdet DANACI                    Ahmet TURGUT</span></p>

    <p class="msonormal2"><span class="calibre4">Kom. mv.               Pls. Memuru                          Şehit</span></p>

    <p class="msonormal2"><span class="calibre4"> </span></p>

    <h3 class="calibre23" id="sigil_toc_id_36"><a class="pcalibre1 pcalibre" id="_Toc408020529"><span class="calibre20">Belge 23</span></a></h3>

    <p class="msonormal2"><span class="calibre4">Polis ajanı, gangster sendikacıların ihbar ve ifadeleri üzerine 12 Mart döneminde YİS’in kapatılmasını ve yöneticilerinin mahkûm olmasını öngören İzmir Sıkıyönetim Mahkemesinin kararı:</span></p>

    <p class="msonormal2"><span class="calibre4">T.C</span></p>

    <p class="msonormal2"><span class="calibre4">İZMİR SIKIYÖNETİM KOMUTANLIĞI NEZDİNDE KURULAN</span></p>

    <p class="msonormal2"><span class="calibre4">ASKERİ MAHKEME</span></p>

    <p class="msonormal2"><span class="calibre4">N. ESAS: 1972/1</span></p>

    <p class="msonormal2"><span class="calibre4">N. Karar: 1972/13</span></p>

    <p class="msonormal2"><span class="calibre4">7.4.1972</span></p>

    <p class="msonormal2"><span class="calibre4">GEREKÇELİ HÜKÜM</span></p>

    <p class="msonormal2"><span class="calibre4">Türk millet adına yargılama yapıp hüküm vermeye yetkili ve görevli İzmir Sıkıyönetim Komutanlığı Askeri Mahkemesi:</span></p>

    <p class="msonormal2"><span class="calibre4">BAŞKAN: Gv. Kd. Albay Recep MUTLU (1944)</span></p>

    <p class="msonormal2"><span class="calibre4">ÜYE: Hâkim Yarbay Hulüsi ÖZBAKAN 953-b-12)</span></p>

    <p class="msonormal2"><span class="calibre4">Hâkim Kd. Yüzbaşı Ayhan ULUŞOY (964-Yd-4)</span></p>

    <p class="msonormal2"><span class="calibre4">AS. SAVCI: Hâkim Yarbay Ali Rıza HAFIZOĞLU (952.b2)</span></p>

    <p class="msonormal2"><span class="calibre4">T. KÂTİBİ: Sivil Memur Aydın GÜNER - (DZ.3488)</span></p>

    <p class="msonormal2"><span class="calibre4">SUÇ: T.C.K. 188, 312, 159 ve 296. Maddelerine muhalet</span></p>

    <p class="msonormal2"><span class="calibre4">SUÇ TARİHİ: 12.3.1971. 27.4.1971 tarihleri arası.</span></p>

    <p class="msonormal2"><span class="calibre4">SANIKLAR</span></p>

    <p class="msonormal2"><span class="calibre4">1. İSMET DEMİR; Halil oğlu, 1341 Doğumlu, Eskişehir Mihallıççık nüfusuna kayıtlı, İstanbul Babıâli Cad. No. 29/3 Cağaloğlu YİS Sendikası, İstanbul Bakırköy Refik Saydam Apt. A Kapısı No. 6’da oturur.</span></p>

    <p class="msonormal2"><span class="calibre4">2. YUSUF TAŞLI; Ömer oğlu, 1945 Doğumlu, Tarsus Köseler köyü nüfusuna kayıtlı, Aliağa Rafinerisi Kozanoğlu-Çavuşoğlu firmasında çalışır, İzmir Menemen Derepalas Otelinde ikamet eder.</span></p>

    <p class="msonormal2"><span class="calibre4">3. SAADETTİN AYDIN; Hüseyin oğlu, 1947 Doğumlu, İzmit Büyükderbent Şirinsulhiye nüfusuna kayıtlı, İzmir Menemen Derepalas’ta oturur. Aliağa Rafinerisi Kozanoğlu-Çavuşoğlu firmasında çalışır, YİS Sendikası Yönetim Kurulu üyesi.</span></p>

    <p class="msonormal2"><span class="calibre4">4. FEMHİ YÜZGEN; Mehmet oğlu, 1952 Doğumlu, Aliağa Rafinerisi Kozanoğlu-Çavuşoğlu firmasında çalışır, İzmir Menemen Derepalas otelinde ikamet eder.</span></p>

    <p class="msonormal2"><span class="calibre4">5- MEHMET CEYLAN; Abdurrahman oğlu, 1944 Doğumlu, Midyat nüfusuna kayıtlı, Aliağa Rafinerisi Kozanoğlu-Çavuşoğlu firmasında çalışır, İzmir Çiğli Tuzla Mah. 36 Sokak No. 49’da ikamet eder.</span></p>

    <p class="msonormal2"><span class="calibre4">6. HÜSEYİN KİREMİT; İbiş oğlu, 1928 Doğumlu, Lüleburgaz nüfusuna kayıtlı, Aliağa Rafinerisi Kozanoğlu-Çavuşoğlu firmasında çalışır, İzmir Menemen Eski Bergama caddesi No. 15’de ikamet eder.</span></p>

    <p class="msonormal2"><span class="calibre4">Yukarıda açık kimlikleri ve kendilerine isnad edilen suçun hukuki mahiyeti yazılı sanıklar hakkında yapılan aleni ve vicahi duruşmada irad ve ikame olunan delillere ve bu delillerin tahlil ve münakaşası sonucu aşağıdaki hükme varılmıştır.</span></p>

    <p class="msonormal2"><span class="calibre4">GEREĞİ DUŞUNULDÜ:</span></p>

    <p class="msonormal2"><span class="calibre4">1- Sanıklardan İsmet DEMİR, Yusuf TAŞLI, Saadettin AYDIN, Fehmi YÜZGEN, Mehmet CEYLAN ve Hüseyin KİREMİT’in (YİS) Yapı İşçileri Sendikasının 7. Olağanüstü Kongresinde seçilmiş yeni yönetim kurulu üyeleri olarak YİS’ten ayrılıp Türkiye Yapı İşçileri Sendikasına geçmek isteyen işçiler üzerinde baskı tesis ederek bazı işçileri (Sıkıyönetimin kalkmasından sonra yaptıklarınızın hesabını sizden, soracağız, bir gecede çoluğunuzu çocuğunuzu toptan ortadan kaldıracağız) şeklinde tehdit ettikleri dosyanın 160. dizisindeki İstanbul 3 No.lu Sıkıyönetim Askeri Mahkemesince yeminli ifadeleri alınan Ahmet Turgut ile Mehmet Yavuz’un beyanlarından, keza Fevzi Coşkundeniz’in Dosya 144 dizideki (Bunun hesabı sizden sorulacaktır) mealindeki dolaylı beyanından, şahit Mehmet Sencer’in ise (... bunlar Dev-Gençlidir, herkes bunlara riayet edecek, riayet etmeyenler) işten çıkarırız, herkes bunu bilsin...) şeklindeki yönetim kurulu üyelerini suçlayan tanıklığı ile sübuta ermiştir. Aliağa rafinerisinde işçiler arasında bu mevzuda en kesif faaliyet gösteren ve işçilerin sendika değiştirmemeleri hususunda onlarla yakın temas ve ilişki kuran şahısların yönetim kuruluna mensup bu şahıslar olmaları muvacehesinde şahit Mehmet Sencer’in tehdit yollu sözleri yönetim kuruluna mensup olanlar söylemiştir (D.178) şeklindeki beyanı da dava konusu suçun bu şahıslara isnat ve izafesi bakımından mahkemeye ışık tutucu ve kanaat verici bir delil olmuştur. Sait Oktay’ın dosyanın 167 dizisindeki tanıklığı da başkalarından naklen olmakla beraber sanıkları ilzam edici niteliktedir.</span></p>

    <p class="msonormal2"><span class="calibre4">Sanıkların, devletin temel nizamını ortadan kaldırmayı hedef almış olan Dev-Gençli bazı anarşist ve militanların tahrik ve teşviki üzerine ve onlardan kuvvet ve cesaret alarak bu suçu işlemeleri takdir) şiddet sebebi addedilmiştir.</span></p>

    <p class="msonormal2"><span class="calibre4">2. Sanıklardan İsmet Demir’in, Sıkıyönetim Komutanlığınca aranmakta olan Deniz Gezmiş’i Yapı İşçileri Sendikasının İstanbul’daki Genel Merkez binasında sakladığı, diğer sanıkların ise anarşik nitelikteki eylemlerinden dolayı yine Sıkıyönetim makamlarınca aranmakta olan Bingöl Erdumlu’yu gizledikleri iddiası kavli mücerrette kalmış, bu hususta dosyada sanıklar aleyhine en ufak bir delil ikamesi mümkün olmadığı gibi Yapı İşçileri Sendikası Genel Merkezinin bulunduğu İstanbul Babıâli Cad. 29 numaradaki Han’ın kapıcılığını yapan aynı zamanda sabahın saat 5’inden akşam 20yç kadar aynı hanın önünde gazete satan Abdullah Akçam ile Şerif Çetinkaya da gazetelerdeki resimlerinden tanıdıkları Deniz Gezmiş’i bu handa hiç görmediklerini, girip çıkmış olsa idi görmeleri lazım geldiğini ifadelerinde belirtmişlerdir.</span></p>

    <p class="msonormal2"><span class="calibre4">3- Sanık Yusuf Taşlı’nın, Sıkıyönetim ilanından sonra bir gün Bilal Akdağ’a (Örfi idare ilan edilmese idi polisin anasını sikmiştik) dediği Mehmet Yazdıçtutan tarafından Bilal Akdağ’a nakledilmiş, huzuru mahkemeye celbedilen Bilal Akdağ başta bu beyanının inkar yoluna sapmışsa da, bilahare mahkemenin hakikati ifade etmesi yolundaki ikaz ve ihtarı üzerine bu kerre tevil yoluna saparak (....eğer askerler yetişmese idi, polislerin anası avradı sikilmişti) şeklinde şahadetini değiştirme yönüne gitmiştir. Dev-Genç militanlarından olan Bingöl Erdumlu, Hüseyin Cevahir, Ahmet Oflu v.b. gibi şahısların sendikaya nüfuz ederek YİS’i kendi nüfus ve yönetimleri altına almalarından sonra bu şahıslarla en fazla temas kuran ve onların fikir ve eylemlerini benimseyip sendika dâhilinde ayni paralelde çalışan ve en kesif faaliyetlerde bulunan şahsın sanıklardan Yusuf Taşlı olması muvacehesinde, bu failin Devletin Emniyet kuvvetlerinden birisini teşkil eden polise hararet suçunu işlediğine vicdanen kani ve kail olunmuştur.</span></p>

    <p class="msonormal2"><span class="calibre4">4- İddianamede sanıklardan Yusuf Taşlı, Saadettin Aydın, Mehmet Ceylan, Fehmi Yüzgen ve Hüseyin Kiremit’e atıl ve isnad olunan kanunun cürüm saydığı bir fiili açıkça övmek iddiası, bu hususta hiç bir delilin ademi mevcudiyeti sebebiyle kavli mücerrette kalmış, gerçekleşmemiştir.</span></p>

    <p class="msonormal2"><span class="calibre4">5- İddianamenin 6 no.lu faslında genişçe açıklandığı üzere dosyanın 97 dizisinde bulunan Tüzüğündeki amacının tamamıyla dışına çıkıp Dev-Genç paralelinde bir örgüt niteliğine bürünen, bu haliyle mezkür teşekkülün gayesinin tahakkuku uğrunda çaba sarf eden YİS’in gerek gizli olan maksadının, gerekse sabit olan bu faaliyetlerinin 334 sayılı T.C. Anayasasının 1. maddesindeki Cumhuriyetçiliği, 2. maddesindeki insan haklarına, milli, demokratik, laik ve sosyal hukuk devleti ilkelerine aykırı düştüğü, sendikanın bu durumlarıyla Anayasa hudutları dışına çıktığı sabit olmakla 1402 sayılı Sıkıyönetim K.nun 15/L maddesi ile 274 ayılı sendikalar K.nun 30/4’ncü maddeleri gereğince kapatılması ve malları hakkında 30/6 maddesi delaletiyle ayni kanunun 18. maddesinin tatbiki zarureti hâsıl olmuştur.</span></p>

    <p class="msonormal2"><span class="calibre4">HÜKÜM FIKRASI: Yukarıda açıklanan gerekçe ve hâsıl olan kanaat muvacehesinde;</span></p>

    <p class="msonormal2"><span class="calibre4">1- Sanıklardan İsmet Demir, Yusuf Taşlı, Saadettin Aydın, Fehmi Yüzgen, Mehmet Ceylan ve Hüseyin Kiremit’in, sabit olan tehdit suçundan dolayı eylemlerine uyan T.C.K.’nin 188/1. Md.si gereğince ve yukarıda arz edilen şiddet esbabı da dikkat nazara alınarak takdiren ve tişdiden ÜÇER AY MÜDDETLE HAPİS ve YÜZELLİ’ŞER LİRA AĞIR PARA CEZASI ILE HÜKÜMLÜLÜKLERİNE,</span></p>

    <p class="msonormal2"><span class="calibre4">2. Sanık Yusuf Taşlı’nın sabit olan, Devletin Emniyet kuvvetlerini alenen tahkir ve tezyif suçundan dolayı kareketine uyan T.C.K.’nin 159. Md.’si uyarınca takdiren BİR YIL MÜDDETLE AĞIR HAPİS CEZASI İLE HÜKÜMLÜLÜĞÜNE, aynı K.nun 173. Md.si uyarınca sanığın ayriyeten DÖRT AY MÜDDETLE Bolu ilinde emniyeti umumiye nezareti altında bulundurulmasına, işbu cezasıyla sanığa 1. fıkra gereğince hükmedilmiş bulunan diğer cezaların ayrı nev’iden olmaları hesabiyle ayrı ayrı çektirilmelerine, tutuklu kaldıkları günler ile varsa nezaret sürelerinin mahkumiyet müddetlerinden indirilmesine,</span></p>

    <p class="msonormal2"><span class="calibre4">3. Sanıkların cümlesi hakkında iddianamede ileri sürülen T.C.K.’nin 296. Md.sine cürüm işleyenleri saklamak isnadından dolayı BERAETLERİNE,</span></p>

    <p class="msonormal2"><span class="calibre4">4- Keza, sanıklardan Yusuf Taştı, Saadettin Aydın, Mehmet Ceylan, Fehmi Yüzgen ve Hüseyin Kiremit’e müsnet, kanunun cürüm saydığı bir fiili açıkça övmek iddiası da sübut bulmadığından bu suçtan da BERAETLERİNE,</span></p>

    <p class="msonormal2"><span class="calibre4">5- 1402 sayılı Sıkıyönetim K.un 15/1. maddesi ve 274 sayılı Sendikalar K.nun 30/4,6. Md.leri gereğince merkezi İzmir-Menemen Şehit Kemal Caddesi No.2 adreste olan Yapı İşçileri Sendikasının (YİS) KAPATILMASINA, malları hakkında ayni K.nun 18.Md.si gereğince işlem yapılmasına, Temyiz yolu açık olmak üzere sanıkların yokluklarında, sanık müdafiinin yüzüne karşı oybirliği ile karar verilip Askeri Savcı ve zabıt katibi huzurunda, sanıklar vekilinin Av. İlhan Sipahi’nin yüzüne karşı açıkça okunmak ve kanun yolları açıklanmak suretiyle tefhis kılındı. 7.4.1972</span></p>

    <p class="msonormal2"><span class="calibre4">BAŞKAN                ÜYE                            ÜYE</span></p>

    <p class="msonormal2"><span class="calibre4">Recep MUTLU                  Hulüsi ÖZDAKAN      Ayhan ULUSOY</span></p>

    <p class="msonormal2"><span class="calibre4">Gv. Kd. Albay                    Hâkim Yarbay                       Hâkim Kd. Yüzbaşı</span></p>

    <p class="msonormal2"><span class="calibre4">(1944)                              (953-b-12)                (964-Yd-4)</span></p>

    <p class="msonormal2"><span class="calibre4"> </span></p>

    <h3 class="calibre23" id="sigil_toc_id_37"><a class="pcalibre1 pcalibre" id="_Toc408020530"><span class="calibre20">Belge 24</span></a></h3>

    <p class="msonormal2"><span class="calibre4">İzmir Sıkıyönetim Mahkemesinin YİS ile ilgili 7.4.1972 günlü kararını bozan Askeri Yargıtay kararı:</span></p>

    <p class="msonormal2"><span class="calibre4">T.C</span></p>

    <p class="msonormal2"><span class="calibre4">ASKERİ YARGITAY</span></p>

    <p class="msonormal2"><span class="calibre4">Esas No:1972/286</span></p>

    <p class="msonormal2"><span class="calibre4">Karar No: 1972/23</span></p>

    <p class="msonormal2"><span class="calibre4">İLAN</span></p>

    <p class="msonormal2"><span class="calibre4">Türk Milleti adına adalet dağıtan Askeri Yargıtay Nöb. 4. Dairesi; Askeri Yargıtay’ın kuruluşuna dair 127 sayılı Kanunun 9’ncu maddesi gereğince:</span></p>

    <p class="msonormal2"><span class="calibre4">Başkan: Hâkim Alb. N. SAÇLIOGLU</span></p>

    <p class="msonormal2"><span class="calibre4">Üye: Hâkim Alb. A. AYRAL</span></p>

    <p class="msonormal2"><span class="calibre4">Üye: Hâkim Alb. N. ALKAN</span></p>

    <p class="msonormal2"><span class="calibre4">Üye: Hâkim Alb. F. MARŞAN</span></p>

    <p class="msonormal2"><span class="calibre4">Üye: Hâkim Alb. N. TURANAY</span></p>

    <p class="msonormal2"><span class="calibre4">lerden müteşekkil olarak Ankara’da Askeri Yargıtay Mahkeme salonunda toplandı.</span></p>

    <p class="msonormal2"><span class="calibre4">Raportör Hâkim Alb. A. AYRAL dinlendi.</span></p>

    <p class="msonormal2"><span class="calibre4">Tehdit, Emniyet muhafaza kuvvetlerini tahkir suçundan sanık İsmet DEMİR, Yusuf TAŞLI ve dört arkadaşı haklarında İzmir Sıkıyönetim K.lığı As. Mahkemesince Mahkûmiyete mütedair verilen 74.197g tarihli hüküm sanıkların vekili tarafından temyiz edilmiş olmakla dava dosyası Başsavcılığın 28.7.1972 tarih ve 972/1064 sayılı tebliğ namesiyle nöbetçi 4. Daireye gelmiştir.</span></p>

    <p class="msonormal2"><span class="calibre4">KARAR: Sanıklar vekilinin temyiz isteminin süresinde olduğu anlaşılmakla; yapılan incelemede:</span></p>

    <p class="msonormal2"><span class="calibre4">Aliağa Rafinerisi Kozanoğlu-Çavuşoğlu işyeri işçileri arasında kurulan yapı işçileri sendikası (YİS) genel başkanı olan sanık İsmet DEMİR ile yönetim kurulu üyeleri diğer sanıklar Yusuf TAŞLI, Saadettin AYDIN, Fehmi YÜZGEN, Mehmet CEYLAN ve Hüseyin KİREMİT yapı işçileri sendikasından ayrılıp Türkiye Yapı İşçileri Sendikasına (TYİS) giren bazı işçileri, sıkıyönetim kalktıktan sonra yaptıklarınızın hesabını sizden soracağız bir gecede çoluğunuzu çocuğunuzu toptan ortadan kaldıracağız) şeklindeki sözlerle tehdit ettikleri ve sanıklardan Yusuf TAŞLI’nın ayrıca BİLAL AKDAG isimli işçiye (Sıkıyönetim ilan edilmeseydi polisin anasını avradını S.K.etmiştik) demek suretiyle devletin Emniyet Kuvvetlerini alenen tahkir ve tezyif ettiği mahkemece kabul edilerek sanıkların cümlesi hakkında T.C.K.’nin 188/1. maddesi ve sanık Yusuf TAŞLI hakkında ayrıca ayni kanunun 159’ncu maddesinin uygulanmasıyla mahkûmiyetlerine karar verilmiş olan davada;</span></p>

    <p class="msonormal2"><span class="calibre4">GEREĞİ DÜŞÜNÜLDÜ:</span></p>

    <p class="msonormal2"><span class="calibre4">1- Sanıkların işledikleri iddia olunan dava konusu fiillerinin Sıkıyönetimin ilanı tarihinden sonra ve Sıkıyönetim bölgesi içerisinde ika edildiğine taalluk eylediği dosya münderecatından sarahaten anlaşılması ve müsnet suçların 1402 sayılı sıkıyönetim kanununun 15’nci maddesinde yazılı sıkıyönetim mahkemelerince rüiyeti gerekli suçlardan bulunması karşısında; sanıklar vekilinin Sıkıyönetim Askeri Mahkemesinin bu davada görevsiz olduğuna değinen temyiz itirazı varid ve kabule değer görülmediği gibi, icra olunan duruşmada esasa müessir usül yönünden kanuna aykırı bir cihet de bulunmadığından keza yargılama usulüne değinen temyiz itirazı dahi kabule değer görülmemekle işbu itirazların 353 sayılı kanunun 217/2. maddesine müsteniden</span></p>

    <p class="msonormal2"><span class="calibre4">REDDİNE;</span></p>

    <p class="msonormal2"><span class="calibre4">2. T.C.K.’nin 188/1. maddesinde; bir kimse bir şeyi işlemek veya işlenmesine müsaade etmek yahut o şeyi işlememeye mecbur etmek için diğer bir şahsa cebir ve şiddet gösterir veya onu tehdit ederse, denmektedir. Burada suçun maddi unsuru bir kimseye bir şey yapması veya yapmaması veya bir şeyin yapılmasına müsaade etmesi için cebir ve şiddet gösterilmesi veya tehdit edilmesidir. Suçun işlenmesi için kullanılan baskı vasıtalarından olan tahdit, manevi cebir ve mağdurun karar veya hareket serbestisini tehlikeye düşüren bir vasıta olup bir kimseye zarar verileceğinin bildirilmesinden başka, mağdur üzerinde ciddi bir korku yaratması lazım gelir. Yani cebir’e elverişli olan tehdit, ancak ciddi nitelikte olan tehdittir. Ayrıca bu tehdit fiilinin mutlaka belli kişilere karşı işlenmiş olması gereklidir.</span></p>

    <p class="msonormal2"><span class="calibre4">Mahkemece, sanıkların cümlesi aynı sözlerden ibaret olmak üzere ve Türkiye Yapı İşçileri Sendikasına geçmek isteyen bazı işçiler üzerinde baskı tesis ederek (Sıkıyönetimin kalkmasından sonra... yaptıklarınızın hesabını sizden soracağız. Bir gecele çoluğunuzun çocuğunuzu toptan ortadan kaldıracağız.) şeklinde tehdit ettikleri kabul edilmiştir. Evvela tebliğ namede belirtildiği gibi yazılı olarak yapılmayan bu tehdidin sanıkların her birisi tarafından ezberlenip aynı şekilde tekrarlanması mümkün olamayacağından ve esasen böyle bir iddia da mevcut bulunmadığından, zaman ve mekân göstermek suretiyle her birinin tehdidin mağdurunun kim olduğunun tespitinde zaruret vardır. (Bazı işçileri) tehdit ettikleri şeklindeki meçhul kişilere vaki tehdidin, mağduru belli olmaması itibariyle 188’nci madde kapsamında mütalâa mümkün görülemeyeceği gibi, sanıklardan bazılarının iddia edildiği üzere (İşten çıkartırım) veya (hesap soracağız çoluğunuzu çocuğunuzu ortadan kaldıracağız.) demiş olmaları da tehdidin tekevvününe medar olacak nitelikte değildir. Zira bir taraftan sanıklar işveren durumunda olmadıklarından iktidarları dışında bir hususa şüphelidir. Diğer taraftan hadisenin bünyesi itibariyle gerçekçi nitelikte olmadığından bu sözlerin, inandırıcı ve tehdidin ciddiyetine elverişli karakterde. bulunduğu iddiası varid görülemez.</span></p>

    <p class="msonormal2"><span class="calibre4">Kaldı ki bu sözlerin hangi sanık tarafından kimlere karşı söylendiği tespit edilmemiş, şahit olanlar dinlenerek karşı sendika yöneticileri olan Ahmet. Turgut, Mehmet Yavuz ve Fevzi Coşkundeniz dışındaki diğer bütün şahitler iddia edildiği şekilde bir tehditten haberdar olmadıklarını beyan etmişlerdir. Bu’ iki grup şahadet üzerinde durulup değerlendirilmiş, bir kısmına itibar ve diğerlerine itibar edilmeyip sebepleri gösterilmemiş, büyük çoğunluğu teşkil eden bu şahitlerin şahadetinden bahis konusu dahi edilmemiştir, Oysa adı geçen üç şahit tehdide maruz kalan işçiler olmayıp Türkiye Yapı İşçileri Sendikasının yöneticileri sıfatıyla davanın mağduru ve şikâyetçisidirler. Bu şahısların tarafsız bir şahadetle teyit edilmeyen ve kavli mücerretlerden kalan iddia ve beyanlarının suçun sübutuna medar olacak nitelikte delil addolunarak mahkûmiyete hüküm olunmasında kanuni isabet görülmemiştir.</span></p>

    <p class="msonormal2"><span class="calibre4">3. Sanıklardan Yusuf TAŞLI’nın (Sıkıyönetim ilan edilmeseydi polisin de Milli Emniyetin de anasını avradını S.K.edecektik.) şeklindeki sözlerle Devletin Emniyet ve Muhafaza Kuvvetlerini alenen tahkir ve tezyif ettiği iddiası keza mahkemece sabit görülmüş ise de; evvela hadisede aleniyet unsurunun mevcut olup olmadığı hususu üzerinde durulmamış sarf olunduğu iddia olunan sözlerin nerede söylendiği açıklanmamıştır. Unsur teşkil eden aleniyetin tekevvünü için, suçun başkalarının duyabileceği yerde veya duyması melhuz umumi yerlerde işlenmesi gereklidir. Ayrıca davadaki şahitten Abdurrahman YAZDIÇUTAN poliste verdiği ifadesinde (D.37.38) Yusuf TAŞLI’nın işyerinde Bilal AKDAĞ adındaki arkadaşa Sıkıyönetim ilan edilmeseydi, de polislerin ve milli emniyetin.... koyacaktık dediğini duyduğunu beyan etmesine mukabil duruşmada (D.146) BİLAL AKDAĞ, Yusuf TAŞLI’nın odasına girip çıktıktan sonra değişik şekildeki bu sözleri sanıktan bizzat duymayıp Bilal AKDAĞ’ın kendisine naklettiğini ifade etmiştir. Sadece duruşmada dinlenen diğer şahit BİLAL AKDAĞ ise; evvela sabahleyin otobüsten indikten sonra işyerine giderken ve bilahare de şantiye önünde sanıkla konuştuğunu ve hareket teşkil eden sözleri söylediğini beyan etmiştir.</span></p>

    <p class="msonormal2"><span class="calibre4">Bütün bu çelişik ifadeler karşısında bahis konusu sözlerin nerede söylendiği, başkaları tarafından duyulup duyulmadığı ve bunun mümkün bulunup bulunmadığı, binnetice aleniyet unsurunun tekevvün edip etmediğinin tespiti mümkün olmamış iken ve bu hususun karar yerinde herhangi bir münakaşası yapılmadan, inandırıcı ve kat’i bir delil niteliğinde bulunmayan mücerret bu şahadete itibar ile mahkûmiyet hükmüne mesnet alınması keza kanununa aykırı ve sanıklar vekilinin sübut ve delillerin değerlendirilmesine değinen temyiz itirazları bu itibarla varit ve kabule değer görüldüğünden hükmün bu sebeplerle 353 sayılı kanunun 221’nci maddesine tevfikan ve tebliğ name uyarınca BOZULMASINA 22.8.1972 tarihinle oybirliği ile karar verildi.</span></p>

    <p class="msonormal2"><span class="calibre4">Başkan                                          Üye                             Üye</span></p>

    <p class="msonormal2"><span class="calibre4">Hâkim Alb.                                    Hâkim Alb.                 Hâkim Alb.</span></p>

    <p class="msonormal2"><span class="calibre4">N.SAÇLIOĞLU                               N.ALKAN                   N.TURANAY</span></p>

    <p class="msonormal2"><span class="calibre4">Üye                                                Üye                 ASLININ AYNIDIR.</span></p>

    <p class="msonormal2"><span class="calibre4">Hâkim Alb.                                    Hâkim Albay              12/9/1972</span></p>

    <p class="msonormal2"><span class="calibre4">A.AYRAL                           F.MARŞAN</span></p>

    <p class="msonormal2"><span class="calibre4"> </span></p>

    <h3 class="calibre23" id="sigil_toc_id_38"><a class="pcalibre1 pcalibre" id="_Toc408020531"><span class="calibre20">Belge 25</span></a></h3>

    <p class="msonormal2"><span class="calibre4">İskenderun Demir Çelik inşaatındaki çalışma koşullarının ve YAPIM-İŞ’le DEMÇE sendikalarının kuruluş gerekçelerinin ve mücadele hedeflerinin açıklandığı ve İsdemir örgütlenmesinde dağıtılan ilk bildiri:</span></p>

    <p class="msonormal2"><span class="calibre4">İŞÇİ ARKADAŞ,</span></p>

    <p class="msonormal2"><span class="calibre4">Bugün Demir-Çelik Tesisleri ana kadrosunda ve özel firmalarda çalışan işçiler, işçiliklerini tamamen işverenlerin isteği ve menfaati doğrultusunda yapmaktadırlar. Daha doğrusu bu tür işçiliğe zorlanmıştırlar. Mesela, müteahhit firmalar, işçilerin günde 9-10 saat çalışmalarını şart koşmakta ve buna mesai ücreti eklemeksizin uygulamaktadırlar. İşçilerin pazar, bayram ve diğer tatil yevmiyelerini ödememektedirler. Diledikleri zaman hiç bir sebep göstermeden ve tazminat ödemeden işçileri işten çıkartmaktadırlar. Böylece de, var olan işçi yasalarını sorumsuzca çiğnemektedirler.</span></p>

    <p class="msonormal2"><span class="calibre4">İşverenler, istihkaklarını işletmeden her aybaşı aldıkları halde, işçinin maaşını haftalarca, hatta aylarca geciktirerek ödemektedirler. Oysa iş yasası bütün bunları işçi lehine çözümlemiş ve kanunlaştırmıştır.</span></p>

    <p class="msonormal2"><span class="calibre4">Daha acısı hastalanan, yaralanan ve hatta ölen işçi arkadaşlarımız, iş kanunlarından yararlanamamaktadırlar. Ölenler sanki ölümlerini kendileri istemişler gibi muamele görmekte; güvenlikten, tazminattan yoksun bırakılmaktadırlar. İşçinin ölümünü etraftan duyan bile yok. Ölenlerin ailelerine ise, gözyaşı dökmekten ve haksızlığa bedduadan başka hiçbir şey kalmamaktadır.</span></p>

    <p class="msonormal2"><span class="calibre4">İşverenlerse bu çağ dışı iş düzenini uygulamakta son derece cesur gözükmektedirler. Çünkü işverenler, iş kanunlarına ve işçilere karşı giriştikleri haksız davranışlara kılıf olmaktan başka hiç bir şeye yaramayan sendikalar kurdurmuşlar ve KILIFÇI SENDİKALARA işçiden habersiz, işçiyi temsil yetkisi aldırtmışlardır. Sonra yine işçiden habersiz GİZLİ TOPLU İŞ SÖZLEŞMELERİ imzalatmış ve dosyalarına yerleştirmişlerdir. Yıllardan beri dosyalarda saklanan ve varlığından tek bir işçinin dahi haberi olmayan bu Toplu iş Sözleşmeleri, elbette ki işçinin kanuni hak yollarını tıkamak amacıyla yapılmıştır. İşte bugün Demir-Çelik Tesislerinde çalışan 17 bin yapı işçisini ezebilme cesareti bu çirkin oyunlara dayanmaktadır.</span></p>

    <p class="msonormal2"><span class="calibre4">DEMİR-ÇELİK TESİSLERİ ona kadrosunda çalışan arkadaşlar ise, SARI SENDİKA oyununa getirilmişlerdir.</span></p>

    <p class="msonormal2"><span class="calibre4">İşçi arkadaş, şunu iyi bilmelisin ki; bir sendika, bir iş kolunda çalışan işçilerin büyük çoğunluğuna sahip olsa bile, işveren eli ile kurdurulmuş ise, SARI SENDIKADIR. Tıpkı ÇELİK-İŞ SENDİKASI gibi.</span></p>

    <p class="msonormal2"><span class="calibre4">İşçi arkadaş, Çelik-İş Sendikasının şubesini kongreler yoluyla ele geçirmek mümkün olsa bile. Genel Merkezini ele geçirmek mümkün değildir. Kaldı ki, Çelik-İş’in şimdiye kadar geliştirdiği politikaya karşı çıkmak isteyen dürüst işçileri Genel Merkez, şube kongrelerini feshetmek suretiyle saf dışı bırakmıştır. Bu böyle bilinmelidir. İşçi arkadaşların bu hususta gösterecekleri gayret, zaman kaybından ve enerji sarfından başka hiç, bir netice vermeyecektir. Uzun senelerdir yapılan tecrübeler, sonuç olarak bunu göstermiştir.</span></p>

    <p class="msonormal2"><span class="calibre4">Aksi varit olsa idi, ,şimdiye kadar bu sendika, işçi haklarına sahip çıkar ve işçilerin mağduriyetine meydan verdirmezdi.</span></p>

    <p class="msonormal2"><span class="calibre4">Demir-Çelik Tesisleri içerisinde temin edilen sıcak bir oda, döner koltuk, Başkanlık unvanı ve hizmetine çift sekreter verilmiş bir kişi, işçi haklarını arayamaz. Bu cümle dahi işçilere nasıl bir sendika hizmetinin getirildiğini açıklar.</span></p>

    <p class="msonormal2"><span class="calibre4">İşverenlerin, KILIFÇI SENDİKALARIN Ve SARI SENDİKALARIN oyunlarından kurtulmanın tek yolu ise, işçilerin gerçek özüne dayalı ve hiç bir yere bağımlı olmayan sendikaları geliştirmekle mümkündür. Bu gerçek göz önünde bulundurularak DEMÇE ve YAPIM-İŞ SENDİKALARINI işyerlerinde çalışan arkadaşlar kurmuş bulunmaktadırlar. Bu sendikaların çatısı altında birleşmek ve haklarınızı aramak en doğru görevinizdir. Bu sendikalarda çalışmak isteyen işçi arkadaş‘ar şunu kesinlikle bilmelidirler ki, bu sendikaların yönetiminde her işçi görev alabilir. Çünkü DEMCE ve YAPIM-İŞ, işçiler tarafından kurulmuş ve işçiler tarafından geliştirilecek gerçek işçi sendikalarıdır.</span></p>

    <p class="msonormal2"><span class="calibre4">İşçi Arkadaş,</span></p>

    <p class="msonormal2"><span class="calibre4">Şunu da hiç bir zaman unutma ki, işçiler kendi öz sendikalarına yöneldikleri takdirde işverenler ve sarı sendikalar da boş durmayacaklardır. Çeşitli hile, tertip ve iftiralara başvuracaklardır. Bir gerçek vardır ki, senin güç birliğin ve ya salarına sahip çıkışın, onların oyunlarını muhakkak yenecektir.</span></p>

    <p class="msonormal2"><span class="calibre4">İşçi Arkadaş,</span></p>

    <p class="msonormal2"><span class="calibre4">Şu günlerde yasa dışı işçi çıkışları yoğunlaşmakta ve işçilere gözdağı verdirilmek istenmektedir. Bu duruma düştüğün an derhal sendikanla temasa geç ve işveren tarafından uzatılan kâğıtlara asla imza atma. Sendikan bu tür haksızlıkları tespit ettirip işverenler hakkında dava açacaktır. Bu hususlar için şimdiden iki avukat arkadaş görevlendirilmiştir.</span></p>

    <p class="msonormal2"><span class="calibre4">İşçi Arkadaş; Demir-Çelik Tesislerindeki işverenlerin yasa dışı davranışları Sendikamız tarafından 14/2/1974 gün ve 974-4 sayılı yazı ile Başbakanlığa. Çalışma Bakanlığına, Adana Bölge Çalışma Müdürlüğüne, Adana Sosyal Sigortalar Kurumu Müdürlüğüne, Adana İş Güvenliği Teftiş Kurulu Başkanlığına bildirilmiştir. Ayrıca Sendika yöneticileri bununla yetinmeyip, bizzat Ankara’ya giderek ilgililere ve Çalışma Bakanlığına durumu duyurmuşlardır. İşverenlerinin mutlaka tarafsız olarak teftişinin yaptırılacağı yetkili makamlarca ifade edilmiştir. Sendika olarak gereken ilginin gösterileceği inancındayız. Kesin olarak şuna inanmanızı isteriz ki, bu iş yerlerinde 1475 sayılı iş kanunu hükümleri uygulattırılacaktır.</span></p>

    <p class="msonormal2"><span class="calibre4">KURULUŞ AMACIMIZ:</span></p>

    <p class="msonormal2"><span class="calibre4">1. Haksız ve kanunsuz olarak işten atılmaya son vermek.</span></p>

    <p class="msonormal2"><span class="calibre4">2. Düşük ve keyfi ücret uygulamasını durdurmak.</span></p>

    <p class="msonormal2"><span class="calibre4">3. Fazla mesai, ihbar, kıdem tazminatlarını yasalar doğrultusunda uygulatmak.</span></p>

    <p class="msonormal2"><span class="calibre4">4. Sigortasız işçilerin kanuni hakları olan sigorta işlemlerini yaptırtmak.</span></p>

    <p class="msonormal2"><span class="calibre4">5. Günde 9-10 saat çalışan işçilerin çalışma saatlerini ‘kanuni süre içine indirtmek. Eğer fazla çalışırlarsa yine kanuni mesaiden ve mesai zammından yararlanmalarını sağlatmak.</span></p>

    <p class="msonormal2"><span class="calibre4">6. İş emniyeti ve iş güvenliğini çağdaş, namuslu ve demokratik doğrultuda sağlatmak.</span></p>

    <p class="msonormal2"><span class="calibre4">7. Rahatsızlık durumunda viziteye çıkan işçinin çalışmış gibi ücretini ödettirmek.</span></p>

    <p class="msonormal2"><span class="calibre4">8. İşçinin kusuru olmadan işveren tarafından kötü hava şartları, malzeme yokluğu gibi nedenlerle iş durmalarında ödenmeyen ücretleri kanun doğrultusunda kesin olarak ödetmek.</span></p>

    <p class="msonormal2"><span class="calibre4">9. İşbaşı ve işten çıkış saatlerini iş kanununa göre ayarlatmak.</span></p>

    <p class="msonormal2"><span class="calibre4">10. İşverenin işçiye temin etmek zorunda olduğu ayakkabı, elbise ve koruyucu malzemeyi verdirtmek.</span></p>

    <p class="msonormal2"><span class="calibre4">11. İşçinin barınma, beslenme ve normal yaşantısını sağlatmak için gereken tertibatı almaya işverenleri yasalar doğrultusunda zorlamak.</span></p>

    <p class="msonormal2"><span class="calibre4">12. İşçinin doğal hakkı olan pazar, bayram ve diğer tatil günlerinin yevmiyelerinin ödenmesini sağlatmak.</span></p>

    <p class="msonormal2"><span class="calibre4">13. İşçiyi işyerine taşıyan vasıtaların işçi emniyetini ve rahatını sağlayacak biçime girilmesini düzenlettirmek.</span></p>

    <p class="msonormal2"><span class="calibre4">14. Yıllık izinlerin ve izin ücretlerinin yasalar doğrultusunda ödenmesini sağlatmak.</span></p>

    <p class="msonormal2"><span class="calibre4">15. İşverenler tarafından peşinen alınan ihbarnameleri geçersiz kılmak.</span></p>

    <p class="msonormal2"><span class="calibre4">16. işçilerin işyerlerinde girdi-çıktı gibi patron oyunlarına getirerek yevmiyelerinin düşürülmesini durdurtmak.</span></p>

    <p class="msonormal2"><span class="calibre4">17. İşçileri kendi bronşları dışında çalışmaya zorlatmamak ve işçinin mesleki eğitim gelişiminde yapılması gerekenleri yaptırmaya yasaları davet etmek.</span></p>

    <p class="msonormal2"><span class="calibre4">18. İşçilerin ürettikleri iş gücüne göre ücret almalarını sağlatmak.</span></p>

    <p class="msonormal2"><span class="calibre4">19. İşçilerin mesken durumuna mutlak bir çözüm bulmak için yasaları zorlamak.</span></p>

    <p class="msonormal2"><span class="calibre4">20. iş kazaları neticesinde ölen, yaralanan ve sakat kalan işçilerin durumlarını adli tahkikatlar geliştirerek ele almak ve bütün kanuni yollarla haklarını savunmak.</span></p>

    <p class="msonormal2"><span class="calibre4">SONUÇ;</span></p>

    <p class="msonormal2"><span class="calibre4">İşçi Arkadaş,</span></p>

    <p class="msonormal2"><span class="calibre4">3. Demir-Çelik Fabrikasının kuruluşundan bu yana yapılan tüm haksızlıklara kesinlikle «Dur!» demenin zamanı geldi. Dün erkendi, yarın çok geç olacaktır. Gün bugündür. Hak ve menfaatlerin için DEMÇE ve YAPIM-iş Sendikaları çatısı altında birleş. İşverenlerin büyüyen saldırısını ve hareket özgürlüğünü kısıtlayıcı davranışlarını püskürtmek için Sendikanın açtığı mücadeleye katıl. Katıl ki, haksızlıklara son verilsin.</span></p>

    <p class="msonormal2"><span class="calibre4">YAŞASİN İŞÇİLERİN HAKLI MÜCADELESİ VE YAŞASIN İŞCİYİ İNSANCA YAŞAMAKTAN MAHRIJM ETMEYECEK İKTİDARLAR.</span></p>

    <p class="msonormal2"><span class="calibre4">NOT: Sendikamız üye kayıtlarına başlamıştır.</span></p>

    <p class="msonormal2"><span class="calibre4">ADRES: Yıldırımtepe, Uysal Sokak No: 22 İSKENDERUN</span></p>

    <p class="msonormal2"><span class="calibre4">YAPIM-İŞ-Yapı, Yol, Sıhhi Tesisat, Onarım, Boru Hattı İşçileri Sendikası</span></p>

    <p class="msonormal2"><span class="calibre4">DEMCE - Demir-Çelik, Metal Sanayii İşçileri Sendikaları Adına,</span></p>

    <p class="msonormal2"><span class="calibre4">Teşkilatlanma Sekreteri</span></p>

    <p class="msonormal2"><span class="calibre4">İsmet DEMİR</span></p>

    <p class="msonormal2"><span class="calibre4">1630 sayılı kanun uyarınca bu bildirinin bir örneği 7.3.1974 günü İskenderun ve Dört yol Cumhuriyet Savcılıklarına verilmiştir.</span></p>

    <p class="msonormal2"><span class="calibre4"> </span></p>

    <h3 class="calibre23" id="sigil_toc_id_39"><a class="pcalibre1 pcalibre" id="_Toc408020532"><span class="calibre20">Belge 26</span></a></h3>

    <p class="msonormal2"><span class="calibre4">İsmet Demir’in İsdemir’de Örgütlenme çalışmalarına başlaması üzerine TÜRK-İŞ’e bağlı YOL-İŞ Federasyonu üyesi, işverenlerin güdümündeki sarı ve gangster sendikanın ilginç bildirilerinden biri:</span></p>

    <p class="msonormal2"><span class="calibre4">AS YMİ-İŞ SENDİKASI</span></p>

    <p class="msonormal2"><span class="calibre4">Genel Merkezi</span></p>

    <p class="msonormal2"><span class="calibre4">İSKENDERUN</span></p>

    <p class="msonormal2"><span class="calibre4">BİLDİRİ</span></p>

    <p class="msonormal2"><span class="calibre4">AZİZ TÜRK İŞÇİSİ</span></p>

    <p class="msonormal2"><span class="calibre4">Benim canım kardeşim, gel bana, yaklaş bana yaklaş bana ki beni tanı ki başında bulunduğum AS. YMI-ŞŞ Sendikası hakkındaki kararını aklıseliminle ver. Gözümde gönlümde senin ve güzel Vatanımızın sevgisinden gayri hiç bir şey yok. Gel gel el ele verelim. Dostça kardeşçe insanca mertçe oturalım konuşalım. Hazreti Muhammet Efendimizin ve Hazreti Ali Efendimizin torunları olan bizlere arkadan konuşmak, arkadan vurmak yakışmaz. Sana da bana da doğruluk mertlik yakışır yiğitlik yakışır aksini sende, bende, yapamayız. Yapılamaz. Bir hasletlerden yoksun kardeşlerini de bil tanı ve affet bu senin bilincin ve büyüklüğündür.</span></p>

    <p class="msonormal2"><span class="calibre4">Sevgili kardeşim sevgili ağabeyim bu güzel Vatan bizimdir. Bu gün işçiyiz yarın işveren ve sonra Milletvekili Bakan, Başbakan, Cumhurbaşkanı olmak, hakkı her Türk Vatandaşının. Hedefi ve inancı olmalıdır. İdeali olmalıdır. Dün yabancı Firmalar tarafından yapılan senin Fabrikaların. Barajların. Limanların, Gemilerin bugün her şeyi senden olan sen’ olan kardeşlerin ve senin tarafından, inşa edilmektedir. Yarın uçağını da atomunu da sen yapacak varlıksın, Yeter ki Milli bütünlükte. Milli beraberlikte sen ben deme demeyeceksin. Senin yegâne ve tek temsilcin olan AS. YMI-İŞ Sendikası senin davana dün olduğu gibi bu gün de ağırlığını koymuştur. Senin sorunlarını haysiyetlice neticeye bağlayacaktır. Gel bana söyle benden iste. Alırım ve veririm. Senin sendikan AS. YMI-İŞ Sendikası bilinçlidir bu nedenle de güçlüdür. Gece kondu sahte Sendika değildir. Sarı değildir, Kırmızı da değildir. Yapıcılık iş kolunda Türkiye’mizin mütekâmil en güçlü işçi örgütüdür. Türk-İs Konfederasyonu Yol-İş Federasyonu üyesidir. 3. Demir Çelik Fabrikaları inşaatı iş yeri Şantiyelerinde iş yeri baş temsilcilikleri faaliyete geçmiştir. İşveren Müteahhitlere senin sosyal hakların. Pazarın, Bayramın fazla mesain, yemekhane, yatakhane, servis ve iş emniyetinin harfiyen tamamlanması, için kesin talimat verilmiştir. Bu hususların giderilmesi İçin 1/7/1974 tarihi son mühlet olarak karar altına alınmıştır Bu günü sabırla bekle ve AS. YMİ-İŞ Sendikası ve Bayram Sökmen hakkındaki kararını ondan sonra ver. Yiğit söz verir sözünü Verme getiremezse ölür. Beni anla, bana inan, bana güven ben kendimi sana adamışım.</span></p>

    <p class="msonormal2"><span class="calibre4">Sana mutlu yarınlar Aziz kardeşim Türk işçisi</span></p>

    <p class="msonormal2"><span class="calibre4">Bayram SÖKMEN</span></p>

    <p class="msonormal2"><span class="calibre4">AS. YMI-İŞ Sendikası</span></p>

    <p class="msonormal2"><span class="calibre4">Genel Başkanı</span></p>

    <p class="msonormal2"><span class="calibre4"> </span></p>

    <h3 class="calibre23" id="sigil_toc_id_40"><a class="pcalibre1 pcalibre" id="_Toc408020533"><span class="calibre20">Belge 27</span></a></h3>

    <p class="msonormal2"><span class="calibre4">İsdemir Direnişinde güvenlik kuvvetlerinin işçilere karşı giriştiği “insanlık dışı” terör’ün bir örneğini ortaya koyan tutanak:</span></p>

    <p class="msonormal2"><span class="calibre4">Y.İ.S</span></p>

    <p class="msonormal2"><span class="calibre4">Yapı İşçileri Sendikası</span></p>

    <p class="msonormal2"><span class="calibre4">Genel Başkan</span></p>

    <p class="msonormal2"><span class="calibre4">İsmet Demir</span></p>

    <p class="msonormal2"><span class="calibre4">TUTANAK</span></p>

    <p class="msonormal2"><span class="calibre4">3’üncü Demir Çelik-Tesislerindeki biz işçilerin, işverenlerin haksız tutum ve davranışlarını protesto etme amacını taşıyan boykotun 4’üncü gününde, yani 22 HAZİRAN 1974 tarihinde her günkü gibi toplu halde bulunduğumuz Doğuş kapısında Güvenlik Kuvvetleri tarafından kuşatıldık. Güvenlik Kuvvetlerine komuta eden Jandarma Albayı Sedat ÖZGEN bize küfür ederek: “Ulan piç komünistler, hepinizin anasını sinkaf ederim. Sizi döve döve eşek gibi çalıştıracağım” dedi ve Güvenlik Kuvvetlerine ateş emri verdi. Güvenlik Kuvvetleri üzerimizden aşırtma ve yaylım ateşine girdiler. Bu arada ben yanımızdaki elektrik direğine asılı TÜRK BAYRAĞINI elime geçirdiğim bir sopaya takarak havaya kaldırdım. Bu arada işçilere yat emri verildi. Yat emrine elimde bayrak olması münasebetiyle yat emrine uymadım. Yanıma gelen Albay elimdeki Bayrağı aldı ve bana “ulan piç komünist Bayrak da ne demek” dedi ve tekme ile bacaklarıma, jopla kollarıma vurarak beni yıktı. Bu arada yere düşen bayrağı alarak parça parça yırttı. Çok sinirli bir hali olan Albay durmadan ağzından köpükler saçılarak işçi arkadaşlara dönerek uluorta küfürler etti. Yerde yatan işçilerin üzerine çıkarak tekmelemeleri için askerlere emir verdi. Ve askerler ve polisler ve Demir-Çeliğin bekçileri yerde yatan işçilerin bellerini ve kollarını ve kafalarını da tekmeleyip, kimisi de jopla, kimisi de dipçikle işçilere vuruyorlardı. Bu arada. Ben de iki asker tarafından sürüklenerek kayalıktan aşağı atıldım. Gözlerimi açtığımda akşam olmuştur. Payaslı vatandaşlar tarafından İskenderun S. Sigortalar Hastanesine getirildim. 4 gün Hastanede yattıktan sonra 8 günlük, raporla taburcu edildim. Ancak 8 gün istirahattan sonra iyileşmediğimden yeniden hastaneye gittim ve yeniden 4 gün daha istirahat aldım. Ve his kendime gelememiş durumdayım. Bana ve binlerce işçiye karşı yapılan bu hareketi insanlık dışı buluyorum. 29.6.1974</span></p>

    <p class="msonormal2"><span class="calibre4">Salman AKBİNA</span></p>

    <p class="msonormal2"><span class="calibre4">Tayip İşören Firması İşçisi</span></p>

    <p class="msonormal2"><span class="calibre4">ŞAHİTLER:</span></p>

    <p class="msonormal2"><span class="calibre4">1. Şaban CEYHAN</span></p>

    <p class="msonormal2"><span class="calibre4">Enka-Tümçelik Firması İşçisi</span></p>

    <p class="msonormal2"><span class="calibre4">2. Mehmet ASLAN</span></p>

    <p class="msonormal2"><span class="calibre4">Necmettin ÖZMEN Firmasında İşçiyim.</span></p>

    <p class="msonormal2"><span class="calibre4">3. İbrahim ÇOLAK</span></p>

    <p class="msonormal2"><span class="calibre4">Çimtaş Firması İşçisiyim</span></p>

    <p class="msonormal2"><span class="calibre4">4. Mustafa ABİ</span></p>

    <p class="msonormal2"><span class="calibre4">Mosan Firması İşçisiyim</span></p>

    <p class="msonormal2"><span class="calibre4">5. Selahattin BARUT .</span></p>

    <p class="msonormal2"><span class="calibre4">Mosan Şirketi işçisiyim</span></p>

    <p class="msonormal2"><span class="calibre4">6. Ali KARAKUŞ</span></p>

    <p class="msonormal2"><span class="calibre4">Bahattin GÖREN Firması İşçisiyim</span></p>

    <p class="msonormal2"><span class="calibre4">7. Celal YILDIRIM</span></p>

    <p class="msonormal2"><span class="calibre4">Entes Firması İşçisiyim</span></p>

    <p class="msonormal2"><span class="calibre4"> </span></p>

    <h3 class="calibre23" id="sigil_toc_id_41"><a class="pcalibre1 pcalibre" id="_Toc408020534"><span class="calibre20">Belge 28</span></a></h3>

    <p class="msonormal2"><span class="calibre4">20.5.1967 tarihinde yapılan YİS genel kurulunda DİSK üyeliği için alınan kararı ve DİSK yöneticilerinin tutumunu ortaya koyan tutanak:</span></p>

    <p class="msonormal2"><span class="calibre4">Y.İ.S</span></p>

    <p class="msonormal2"><span class="calibre4">Yapı İşçileri Sendikası</span></p>

    <p class="msonormal2"><span class="calibre4">Genel Kurul Tutanağı</span></p>

    <p class="msonormal2"><span class="calibre4">Tarih: 20.5.1967</span></p>

    <p class="msonormal2"><span class="calibre4">Yer: Halk Eğitim Merkezi</span></p>

    <p class="msonormal2"><span class="calibre4">İzmit</span></p>

    <p class="msonormal2"><span class="calibre4">“Gündemin, konukların konuşması maddesinde söz alan DİSK Genel Başkanı Kemal Türkler, Sendikaların sorunları ve görevleri konusunda görüşlerini bildirdi. PİPE-LİNE Grevi ve buna benzer bazı grevlerde Hükümetin tutumunu açıkladı. Türk-İş’in çok kere Hükümetin grevlerin karşısında olması paraleline düştüğünü belirtti. Bir işçi örgütü Türk-İş’in bu durumlarının üzücü olduğunu söyledi. Türk işçi sınıfını kendi yararına olan DİSK içinde birliğe çağırdı.</span></p>

    <p class="msonormal2"><span class="calibre4">Söz alan DİSK Genel Sekreteri İbrahim Güzelce giriş olarak DİSK’in amacını belirtti. Atatürk ilkelerine bağlı olmak hakkındaki görüşlerini açıkladı. DİSK’e yapılan iftiraları cevaplayarak iftiraların varit olmadığını ispata her an hazırız kendileri iftiralarını ispat edemezler dedi. İşçi sınıfının politik bir güç kazanma gerekliliğine değinerek TÜRK-İŞ’in tutumunu şiddetle tenkit etti</span></p>

    <p class="msonormal2"><span class="calibre4">Gündemin 4. maddesindeki” DİSK Konfederasyonuna İltihak’ın görüşülmesi” konusunda söz alan İsmet Demir DİSK’İN emekçi halk ve işçi sınıfı yararına önemli bir kuruluş olduğunu belirterek bizim teşkilatımızın da DİSK’e katılması gerekir demiştir. Gündemin 4.maddesindeki görüşmeler bitmiş ve oylamaya geçilmiştir. Yapılan oylama sonunda “DİSK” Devrimci İşçi Sendikaları Konfederasyonu’na katılma kararı oybirliğiyle alınmıştır.</span></p>

    <p class="msonormal2"><span class="calibre4">Bu sırada DİSK Genel Başkanı Kemal Türkler söz istemiş, (YİS) Yapı İşçileri Sendikasının DİSK’e katılmasından duyduğu mutluluğu belirtmiştir. Anayasadan pasajlar okuyan Kemal Türkler bu gün Anayasa maddelerinin tam olarak uygulanmadığını örnekler vererek açıklamıştır. DİSK’in amaçlarının en başında Anayasayı tastamam uygulamak olduğunu söylemiştir. İşçi sınıfının politik bir güç olmasını belirleyen zorunluluklar üstünde duran Kemal Türkler “Bu gün yönetime katılmak üzere işçi sınıfının Ankara’ya doğru bir yürüyüşü vardır, bu yürüyüş umduğumuz başarıya erişecektir” dedi</span></p>

    <p class="msonormal2"><span class="calibre4">Kongre Divan Başkanı</span></p>

    <p class="msonormal2"><span class="calibre4">Cenan Bıçakçı</span></p>

    <p class="msonormal2"><span class="calibre4">Kongre Divan Başkan Yardımcısı</span></p>

    <p class="msonormal2"><span class="calibre4">Naci Uğur</span></p>

    <p class="msonormal2"><span class="calibre4">Sekreter</span></p>

    <p class="msonormal2"><span class="calibre4">Seyfi Kumlu</span></p>

    <p class="msonormal2"><span class="calibre4">Sekreter</span></p>

    <p class="msonormal2"><span class="calibre4">Vural Uğraşkan</span></p>

    <p class="msonormal2"><span class="calibre4">Sekreter</span></p>

    <p class="msonormal2"><span class="calibre4">İsmet Kutlu</span></p>

    <p class="msonormal2"><span class="calibre4">Sekreter</span></p>

    <p class="msonormal2"><span class="calibre4">Mustafa Gülen</span></p>

    <p class="msonormal2"><span class="calibre4"> </span></p>

    <h3 class="calibre23" id="sigil_toc_id_42"><a class="pcalibre1 pcalibre" id="_Toc408020535"><span class="calibre20">Belge 29</span></a></h3>

    <p class="msonormal2"><span class="calibre4">DİSK’e Üyelik başvurusunun reddediliş gerekçesini yazılı olarak isteyen YİS’in bir yazı örneği:</span></p>

    <p class="msonormal2"><span class="calibre4">26.5.1967             Sayı, 589</span></p>

    <p class="msonormal2"><span class="calibre4">DİSK</span></p>

    <p class="msonormal2"><span class="calibre4">Türkiye Devrimci İşçi Sendikaları</span></p>

    <p class="msonormal2"><span class="calibre4">Konfederasyonu Genel Merkezi</span></p>

    <p class="msonormal2"><span class="calibre4">İstanbul</span></p>

    <p class="msonormal2"><span class="calibre4">İlk kuruluş toplantılarından beri işbirliği yaptığımız Türkiye Devrimci İşçi Sendikaları Konfederasyonuna katılmamız için, 20.5.1967 tarihinde Konfederasyon yöneticilerinin huzurunda yapılan kongremiz kararı uyarınca başkanlığınız nezdinde yerine getirdiğimiz üyelik talebimizin, DİSK’in ilk kongresi arifesindeki yetkili kurul toplantısında görüşülüp reddedildiği şayi olmuş bulunmaktadır.</span></p>

    <p class="msonormal2"><span class="calibre4">Anılan toplantıdan bu yana on günü mütecaviz zaman geçtiği halde Konfederasyon üyelik talebimizin kabul edildiği veya reddedildiği hakkında herhangi bir yazı almış değiliz. Bu şartlarda üyelerimize sonucu bildirmemiz, işçi hareketi için yanlış anlamalara meydan verilmesini önlememiz bakımlarından, durumun ve gerekçeli kararın bir an önce tarafımıza bildirilmesindeki zarureti takdir edersiniz.</span></p>

    <p class="msonormal2"><span class="calibre4">Durumun açıklanmasını ve gerekçeli kararın sendikamıza bildirilmesini diler, varlığımızı devrimci çabalarınıza bir an önce katma dileğimizle saygılarımızı sunarız.</span></p>

    <p class="msonormal2"><span class="calibre4">Belge 30</span></p>

    <p class="msonormal2"><span class="calibre4">DİSK Yönetim Kurulunun YİS’in Üyeliğe kabul edilmeyişine gösterdiği gerekçe:</span></p>

    <p class="msonormal2"><span class="calibre4">DİSK YÖNETİM KURULU KARARI</span></p>

    <p class="msonormal2"><span class="calibre4">Tarih: 14 Haziran 1967</span></p>

    <p class="msonormal2"><span class="calibre4">Sayı: 2</span></p>

    <p class="msonormal2"><span class="calibre4">Madde: 3.</span></p>

    <p class="msonormal2"><span class="calibre4">Yapı İşçileri Sendikası, (YİS)nin, 20.5.1967 tarihinde yaptığı genel kurul toplantısında DİSK’e üye olmak için karar almış olduğu, fakat bu tarihten bu yana geçen süre içersinde DİSK’in Çimento işkolunda DİSK’e bağlı yeni bir Sendikanın kurulması ile ilgili çalışmalarını destekleyici mahiyette çalışmaları gerekirken, bu konudaki DİSK çalışmalarını YİS ile ilgili kimselerin ve hatta yönetici durumda olanlardan bazılarının kösteklediği ve böylece bu işkolundaki sendikanın kurulmasına mani oldukları ve hatta daha da ileri giderek kurulacak Sendikanın içinde yer alması gereken bu işyeri işçilerini DİSK’ten habersiz ve DİSK’in prensiplerine aykırı olmak üzere bir işyeri Sendikası kurdukları ve böylece daha DİSK üyelikleri kabul edilmeden dahi DİSK’in prensiplerine aykırı ve DİSK’e karşı bir davranış içinde bulundukları fiilen tespit edilmiş olduğu konusu etraflıca görüşülmüş olup, adı geçen Yapı İşçileri Sendikasının DİSK’e üye alınmaları konusundaki talebin reddine oybirliğiyle karar verildi.</span></p>

    <p class="msonormal2"><span class="calibre4">Genel Başkan                               Üye                             Üye</span></p>

    <p class="msonormal2"><span class="calibre4">Kemal Türkler                             Rıza Kuas                   Şinasi Kaya</span></p>

    <p class="msonormal2"><span class="calibre4">Genel Bşk.                                    V. Üye                                    Üye</span></p>

    <p class="msonormal2"><span class="calibre4">Kemal Ayav                                  Macit Karabulut                    Ehli İman Tuncer</span></p>

    <p class="msonormal2"><span class="calibre4">Genel Sek.                                     Üye</span></p>

    <p class="msonormal2"><span class="calibre4">İbrahim Güzelce                          Şinasi Şengün                       Aslının aynıdır</span></p>

    <p class="msonormal2"><span class="calibre4">Mühür İmza</span></p>

    <p class="msonormal2"><span class="calibre4"> </span></p>

    <h3 class="calibre23" id="sigil_toc_id_43"><a class="pcalibre1 pcalibre" id="_Toc408020536"><span class="calibre20">Belge 31</span></a></h3>

    <p class="msonormal2"><span class="calibre4">DİSK’in, aralarında YİS’inde olduğu, 17 sendika tarafından 15 Ocak 1967 günü hazırlanarak imzalanan ve 16 Ocak 1967 tarihli gazetelerde yer alan ilk kuruluş bildirisi:</span></p>

    <p class="msonormal2"><span class="calibre4">ORTAK BİLDİRİ</span></p>

    <p class="msonormal2"><span class="calibre4">Biz aşağıda adları yazılı işçi sendikalarının yetkili yöneticileri Türk ve dünya kamuoyuna bu ortak bildirimi sunarız:</span></p>

    <p class="msonormal2"><span class="calibre4">- Türk-İş Konfederasyonu, bir işçi örgütü olmaktan çıkmıştır.</span></p>

    <p class="msonormal2"><span class="calibre4">- Türk-İş Amerikan Hükümetinin para yardımı ile ayakta durmaktadır.</span></p>

    <p class="msonormal2"><span class="calibre4">- Türk-İş, işçi haklarını ayaklar altına almıştır.</span></p>

    <p class="msonormal2"><span class="calibre4">- Türk-İş, iç ve dış sömürücüler doğrultusunda yürümektedir.</span></p>

    <p class="msonormal2"><span class="calibre4">- Türk-İş partiler üstü politika diyerek, işçi davalarını savsaklamıştır.</span></p>

    <p class="msonormal2"><span class="calibre4">- Türk-İş, işçi sınıfının etkin bir rol oynamasını önlemeye çalışmıştır.</span></p>

    <p class="msonormal2"><span class="calibre4">- Türk-İş, Türkiye gerçeklerine göre değil, iç ve dış sömürücülerin tavsiyelerine göre hareket etmektedir.</span></p>

    <p class="msonormal2"><span class="calibre4">- Türk-İş, işçilerin insanlık onuruna yaraşır bir hayata kavuşmasına değil, kendi başında bulunan kişilerin çıkarlarına önem vermektedir.</span></p>

    <p class="msonormal2"><span class="calibre4">Bütün bunlar ve Türk-İş’in bağımlı duruma gelmesi, bu örgütün içinde kalarak düzeltilmesini, doğru yola getirilmesini imkânsızlaştırmıştır. Bu gerçekleri kabul eden bizler, Türkiye koşullarına uygun, işçileri gerçekten temsil eden bir işçi konfederasyonu kurmaya karar verdik: Yeni işçi konfederasyonunun adını da şöyle tespit ettik:</span></p>

    <p class="msonormal2"><span class="calibre4">TÜRKİYE DEVRİMCİ İŞÇİ SENDİKALARI KONFEDERASYONU</span></p>

    <p class="msonormal2"><span class="calibre4">Kısa adı: (DİSK)</span></p>

    <p class="msonormal2"><span class="calibre4">Konfederasyonumuz, işçi sınıfının ekonomik, sosyal ve kültürel kalkınması ve yücelmesi için çalışacaktır.</span></p>

    <p class="msonormal2"><span class="calibre4">Konfederasyonumuz, Anayasa’da öngörülen köklü dönüşümlerin mutlaka gerçekleştirilmesine hizmet edecektir.</span></p>

    <p class="msonormal2"><span class="calibre4">Konfederasyonumuz, işçi hareketinin devrimci bir öz kazanmasını sağlayacaktır.</span></p>

    <p class="msonormal2"><span class="calibre4">Konfederasyonumuz, Türkiye’nin geri kalmışlıktan kurtarılması için bilimi en geçerli önder sayacaktır.</span></p>

    <p class="msonormal2"><span class="calibre4">Konfederasyonumuz, işçi sınıfının kendi sınıf bilincine daha sürat’la erişmesi için önüne dikilen tüm engelleri aşarak, emeği en yüce değer sayan bir açıdan eğitime büyük önem verecektir.</span></p>

    <p class="msonormal2"><span class="calibre4">Biz aşağıda imzaları bulunan sendikaların sorumlu yöneticileri, sendikalar arasında kardeşçe dayanışma, işçileri kendi işkollarında en güçlü ve en bilinçli sendikanın içinde toplama ve yüceltme yolunda, sosyal adalete yürekten inanarak ve bilimi en etkin mücadele aracı yaparak, zafere ulaşıncaya kadar, bütün gücümüzle çalışmaya and içtik.</span></p>

    <p class="msonormal2"><span class="calibre4">Kuruluş bildirimiz, amaçlarımızı, görevlerimizi, çalışma düzenimizi kamuoyuna apaçık anlatacaktır.</span></p>

    <p class="msonormal2"><span class="calibre4">İşçi sınıfının hizmetinde, Türkiye’nin her bakımdan tam bağımsızlığı, özgürlüğü ve mutluluğu için yola çıktık.</span></p>

    <p class="msonormal2"><span class="calibre4">Zaferimiz Türk emekçi Halkının zaferi olacaktır. 15 Ocak 1967</span></p>

    <p class="msonormal2"><span class="calibre4">1-Bank-İş (İst.)                                        9-Kimya-İş (İst.)</span></p>

    <p class="msonormal2"><span class="calibre4">2-Basın-İş (İst.)                                        10-Petkim-İş (Ank.)</span></p>

    <p class="msonormal2"><span class="calibre4">3-Basın-İş (Ank.)                         11-Pancar-İş (Ank.)</span></p>

    <p class="msonormal2"><span class="calibre4">4-Gıda-la (İst.)                                         12-Tekstıl (İst.)</span></p>

    <p class="msonormal2"><span class="calibre4">5-Deniz İş (İst.)                                        13-T.Genel-İş (Ank.)</span></p>

    <p class="msonormal2"><span class="calibre4">6-Türkiye Maden-İş Sendikası (İst.)      14-Toprak Su (Ank.)</span></p>

    <p class="msonormal2"><span class="calibre4">7-Türk Maden-İş (Zonguldak)               15-T.aşıt-İş (Ank.)</span></p>

    <p class="msonormal2"><span class="calibre4">8-Lastik-İş (İst.)    16-Y.İ.S Yapı İşçileri Sendikası (İst.)</span></p>

    <p class="msonormal2"><span class="calibre4">17-Yapı-İş (Ank.)</span></p>

    <p class="msonormal2"><span class="calibre4"> </span></p>

    <h3 class="calibre23" id="sigil_toc_id_44"><a class="pcalibre1 pcalibre" id="_Toc408020537"><span class="calibre20">Belge 32</span></a></h3>

    <p class="msonormal2"><span class="calibre4">17 Mayıs 1970 tarihli Milliyet Gazetesinde Kemal BISALMAN İsmet DEMİR’in İzmir Basmahane alanından kaçırılışını şöyle yorumluyordu:</span></p>

    <p class="msonormal2"><span class="calibre4">SIRRA KADEM BASAN SENDİKACI</span></p>

    <p class="msonormal2"><span class="calibre4">Devr-i Süleyman da hiç bir şeye “olmaz” demeyin, bir bakarsanız oluverir... İnsanlar beş parasız yatıp milyoner kalktığı gibi günün birinde bakarsınız bir sendikacı sırra kadem basıverir...</span></p>

    <p class="msonormal2"><span class="calibre4">İzmir de YİS (Yapı İşçileri Sendikası) adlı bir sendika vardır. Bu sendikanın da İsmet Demir adında bir başkanı...</span></p>

    <p class="msonormal2"><span class="calibre4">YİS’in Aliağa’daki Rafinerisini inşa ve monte eden “Badger Turkey” Limited şirketiyle sendikal mücadelesi bundan bir sene evvelinden başlar...</span></p>

    <p class="msonormal2"><span class="calibre4">YİS bu işyerinde üye çoğunluğuna sahiptir. Bölge çalışma müdürlüğünden de toplu iş sözleşmesi yapma yetkisi almıştır. Ancak ne olursa olur, aynı işyerine el atan bir diğer sendika bu yetkiyi iptal ettin,, arkasından kendisi “Badger Turkey” şirketiyle toplu sözleşme imzalar.</span></p>

    <p class="msonormal2"><span class="calibre4">Bunun üzerine YİS aynı işyerindeki ikinci müteahhit firma olan “Neffechimpromezort-Kozanoğlu” firmasına karşı faaliyete geçer... Buradaki işçiler de kısa zamanda sendikaya kaydolur ve YİS Bölge Çalışma Müdürlüğünden burada da toplu sözleşme yapmak üzere yetki alarak hazırlıklara başlar.</span></p>

    <p class="msonormal2"><span class="calibre4">Ama tam bu sırada, 10 Mayıs Pazar günü, YIS Genel Başkanı İsmet Demir İzmir Basmahane Meydanından 3 sivil polis tarafından alınıp götürülür.</span></p>

    <p class="msonormal2"><span class="calibre4">Olay duyulunca İsmet Demir’in peşine düşenler aynı gün kendisinin İzmir Emniyet Müdürlüğü 1. şubesinde olduğunu tespit ederler... Fakat bütün çalışmalara, bütün soruşturmalara rağmen, hangi sebepten ötürü yakalandığı tutuklandığı bir türlü öğrenilemez. İşin garibi, bir gün sonra İsmet Demir’in birinci şubeden de alınıp meçhul bir istikamete götürüldüğü anlaşılır!.</span></p>

    <p class="msonormal2"><span class="calibre4">13 Mayıs 1970 gününe kadar, İsmet Demir’den en ufak bir haber, en ufak bir iz yoktur. Sanki yer yarılmıştır da İsmet Demir içine girmiştir.. Oraya bak yoktur buraya bak yoktur...</span></p>

    <p class="msonormal2"><span class="calibre4">Neticede bir tesadüf eseri İzmir’den yola çıkarılan İsmet Demir’in Ankara 1. Şube Müdürlüğünde nezarette bulunduğu öğrenilir... O tesadüf de şudur: Aynı günlerde Fen Fakültesi olayı yüzünden nezarete alınan öğrenciler, dışarı çıktıklarında nezarette bir sendikacının bulunduğunu, isminin de İsmet Demir olduğunu söylerler... Artık yapılacak iş emniyet müdürlüğüne müracaat edip ‘neden tutuklandığını sormak ve İsmet Demir’i kurtarmaktır.</span></p>

    <p class="msonormal2"><span class="calibre4">Nitekim YİS’in Ankara’daki avukatı ve İsmet Demir’in Ankara’daki dostları derhal emniyet müdürlüğüne müracaat ederek kendisinin niçin tutuklandığını sorarlar... Verilen cevap hayret vericidir. İlgililer:</span></p>

    <p class="msonormal2"><span class="calibre4">“Burada öyle bir kimse yok” derler!</span></p>

    <p class="msonormal2"><span class="calibre4">Berikiler Fen Fakültesi talebelerinin nezarette gördüklerini söyleyince de, “Ha vardı ama saldık, bıraktık” deyip keser atarlar.</span></p>

    <p class="msonormal2"><span class="calibre4">İsmet Demir serbest bırakılsa, ya Ankara’daki avukatına, ya da belli dostlarına şikâyete, olmasa bile hiç değilse merhaba demeye gelecektir. Gelmediğine göre demek ki nezarettedir. Şu halde polis bunu ne diye söylemez, saklar?... Gel çık işin içinden!..</span></p>

    <p class="msonormal2"><span class="calibre4">Vatandaş hürriyetinin Anayasa teminatında bulunduğu Türkiye’de bellidir ki bir sendikacı polisler tarafından sebep gösterilmeksizin tutuklanmış. Anayasa aksini söylediği halde hakim karşısına çıkarılmayıp nezarette tutulmuş, sonra da izi kaybolmuştur..</span></p>

    <p class="msonormal2"><span class="calibre4">Soruyoruz şimdi Süleyman Bey idaresinin Sayın İçişleri Bakanına:</span></p>

    <p class="msonormal2"><span class="calibre4">İsmet Demir nerededir?..</span></p>

    <p class="msonormal2"><span class="calibre4">Nüfus kağıdında TC yazan bu vatandaş niçin tutuklanmıştır?.. Başına neler gelmiştir?. .Encamı nedir?..</span></p>

    <p class="msonormal2"><span class="calibre4">Bekliyoruz Sayın İçişleri Bakanımızın kamuoyunu aydınlatacak (!) cevabını...</span></p>

    <p class="msonormal2"><span class="calibre4">Ve pek sayın milletvekillerimizin de, ısıttıkları koltuklardan biraz kıpırdayıp konuyu Meclise getirmelerini bekliyoruz...</span></p>

    <p class="msonormal2"><span class="calibre4">20. asır Türkiye’sinde ve o Türkiye’nin üçüncü büyük şehrinde dağ başındaymış gibi bir adam kaçırılmış, bir daha da şu satırlar yazılana kadar o vatandaştan ses seda çıkmamıştır...</span></p>

    <p class="msonormal2"><span class="calibre4">Devlet kuvvetleri tarafından işlenen, sadece suç değil suçun da katmerlisidir...</span></p>
  </div>
</body>
</html>
