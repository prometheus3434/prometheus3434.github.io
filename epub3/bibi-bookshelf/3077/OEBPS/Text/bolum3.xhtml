<?xml version="1.0" encoding="utf-8"?>
<!DOCTYPE html>

<html xmlns="http://www.w3.org/1999/xhtml">
<head><meta name="charset" content="UTF-8"/>
<title></title>
<link rel="stylesheet" href="../Styles/main.css" type="text/css"/>
</head>
<body>
<h2>Bölüm 3</h2>
<p>"Kaygılarınız yersizdi, tamamen yersiz." Triss yüzünü buruşturup dirseklerini masaya dayadı. "Sihirbazların Kaynak’Xaxvn. ve sihir yeteneğine sahip çocukların peşlerine düştüğü, bu çocukları şiddet ya da hile yoluyla anne babalarının ya da hamilerinin ellerinden kaptığı çağlar geride kaldı. Ciri’yi elinizden alacağıma gerçekten inandınız mı?"</p>
<p>Lambert burnundan soluyup başını çevirdi. Eskel ve Vesemir Geralt’a baktılar ama Geralt susuyordu. Bakışlarını yana çevirmiş, üzerinde dişlerini gösteren bir kurt kafasının bulunduğu gümüş Witcher madalyonuyla durmaksızın oynuyordu. Bu madalyonun sihirle harekete geçtiğini Triss biliyordu. Midinvâerne gibi havanın sihirden neredeyse titreştiği bir gecede, Witcher madalyonu ara vermeden titriyor ve huzursuzluk yayıyor olmalıydı.</p>
<p>"Hayır, çocuğum," dedi sonunda Vesemir. "Bunu yapmayacağını biliyorduk. Ama Sihirbazlar Kurulu’na kız hakkında rapor vermen gerektiğini de biliyoruz. Böyle bir görevin bütün sihirbazlara verildiğini çoktan öğrendik. Yetenekli çocukları artık anne babalarının ve hamilerinin elinden koparıp almıyorsunuz. Bu çocukları izliyorsunuz; amacınız onların sihirle ilgilendikleri doğru ânı yakalamak ve onları kendiliğinden..."</p>
<p>"Korkmayın," diye buz gibi bir sesle Vesemir’in sözünü kesti sihirbaz. "Ciri’den kimseye söz etmeyeceğim. Kurula bile. Bana neden öyle bakıyorsunuz?"</p>
<p>"Sırrımızı saklayacağını söylerken takındığın rahat tavır şaşırtıyor bizi," dedi Eskel usulca. "Kusura bakma, Triss, seni kırmak istemem ama sizin konseye ve Sihirbazlar Kuruluna karşı duyduğunuz şu efsanevi sadakate ne oldu?"</p>
<p>"Çok şey oldu. Savaş pek çok şeyi değiştirdi. Hele Sodden Savaşı daha da fazlasını. Siyasetle canınızı sıkmak istemem, ayrıca kusura bakmayın ama belli sorunlar ve meseleler açıklayamayacağım sırlarla örülüdür. Fakat bana güvenebilirsiniz, bu konuda hem kurula hem de sizlere karşı sadakatle davranabilirim."</p>
<p>"Böylesine çifte sadakat," dedi Geralt, o akşam ilk kez Triss’in gözlerinin içine bakarak, "felaket zor bir iştir. Bunu başaran pek olmaz, Triss."</p>
<p>Büyücü kadın Ciri’ye doğru baktı. Kız, salonun en dip köşesinde Coen’le birlikte bir ayı postunun üzerine oturmuş el sobeleme oynuyordu. Oyun sıkıcı olmaya başlamış gibiydi, çünkü ikisi de inanılmaz hızlıydı, kimse kimseyi yakalayamıyordu. Ama bu durumdan anlaşılan rahatsızlık duymayıp oyunlarına keyifle devam ediyorlardı.</p>
<p>"Geralt," dedi Triss. "Ciri’yi Jaruga kıyısında bulduğunda onu yanına alıp götürdün. Kaer Morhen e getirdin, dünyadan sakladın onu, çocuğun en yakınlarının bile yaşadığını öğrenmelerini istemiyorsun. Böyle davrandın çünkü benim bilmediğim ama bize hâkim olup yaptığımız her işte bizi yönlendiren bir yazgının varlığına kesinkes inanıyorsun. Ben de buna inanıyorum ve her zaman inandım. Yazgı, Ciri’nin sihirbaz olmasını istiyorsa, olacaktır. Kurulun da, konseyin de kızdan haberlerinin olması, onu izlemesi ve ikna etmesi gerekmiyor. Sizin sırrınızı saklayarak kurula sadakatsizlik etmiş olmayacağım. Ama sizin de pekâlâ bildiğiniz gibi belli bir sıkıntı var."</p>
<p>"Yalnızca bir sıkıntı olsa iyiydi," diye iç geçirdi Vesemir. "Konuş, çocuğum."</p>
<p>"Kızın sihirle ilgili becerileri var ve bunlar ihmale gelmez. Yoksa çok tehlikeli olur."</p>
<p>"Ne gibi?"</p>
<p>"Kontrolsüz beceriler bir tehdittir. Hem Kaynak hem de çevresi için. Bir Kaynak çevreye çeşitli zararlar verebilir. Kendine ise yalnızca tek bir zararı olur. Bu da akıl hastalığıdır. En sık görüleni şizofreninin bir türü, katatonidir."</p>
<p>Bir süre devam eden sessizliği, "Binlerce kez lanet olsun!" diyerek Lambert bozdu. "Sizleri dinlerken birinin aklını oynattığı ve birazdan herkese saldıracağı hissine kapılıyorum. Yazgı, kaynak, sihir, mucize, akıl almaz şeyler... Biraz abartmıyor musun, Merigold? Hisara getirilmiş ilk çocuk mu ki bu? Geralt’ın bulduğu yazgısı falan değil, vatansız ve öksüz bir çocuk yalnızca. Kılıç kullanmayı öğrettikten sonra bu çocuğu azledip dünyaya salacağız, tıpkı diğerleri gibi. Doğrudur, bugüne kadar Kaer Morhen’de kız çocuğu çalıştırmadık hiç. Ciri’yle sorunlar yaşadık, evet hatalar yaptık ama bizi uyardığın iyi oldu. Fakat abartma. Ciri gözlerimizi göğe dikip önünde diz çökülecek kadar eşsiz biri değil. Dünyadaki savaşçı kadın sayısı o kadar mı az? Seni temin ederim ki Merigold, Ciri buradan zehir gibi ve son derece sağlıklı biri olarak gidecek ve yaşamla başa çıkabilen güçlü bir kadın olacak. Emin ol ki ne katatoni ne de nöbetlerle uğraşacak. Ancak kızın aklına böyle bir hastalık sokarsan o başka tabii."</p>
<p>"Vesemir," dedi Triss koltuğunda dönerek, "söyle ona, çenesini tutsun, çünkü rahatsız ediyor."</p>
<p>"Bilmişlik taslıyorsun," dedi Lambert sükûnetini koruyarak, "ama her şeyi bilmiyorsun henüz. Bak şuraya."</p>
<p>Parmaklarına tuhaf bir şekil verip elini şöminede yanan ateşe doğru uzattı. Şöminenin ateşi ansızın parlayıp gürül gürül yanmaya başladı, alevler hızla yükseldi, rengi açıldıkça açılan kor kıvılcımlar saçtı. Geralt, Vesemir ve Eskel telaşla Ciri’ye baktılar, gelgelelim ateş gösterisi kızın umurunda değildi.</p>
<p>Triss kollarını göğsünde kavuşturup Lambert’a meydan okuyan gözlerle baktı. "Aard işareti," dedi sakin bir sesle. "Beni etkilemek mi istedin? Aynı hareketi yaparak ve bunu konsantrasyonla, irade gücüyle ve büyülü sözcüklerle güçlendiririm, odun yığınını bir çırpıda şöminenin dışına atıp gökyüzüne öyle bir fırlatırım ki tepende gördüklerini yıldız sanırsın."</p>
<p>"Yapabilirsin," diye kabul etti Lambert, "ama Ciri yapamaz. Aard işaretini yapacak beceriye sahip değil o. Başka bir işareti de. Yüzlerce kez denedi ama başaramadı. Bizim işaretlerimizin asgari güç gerektirdiğini bilirsin. Anlayacağın Ciri’de asgarisi bile yok. O son derece normal bir çocuk. Sihir yeteneğine zerre kadar sahip değil, tamamen beceriksiz biri. Sen burada kalkmış Kaynak’ten. söz ederek bizi korkutmaya çalışıyorsun..."</p>
<p>"Bir Kaynak? diye açıkladı Triss buz gibi sesle, "yetenekleri üzerinde denetim kuramaz, ayarlayamaz bunu. O bir medyumdur, bir aktarıcıdır. Farkında olmadan bir enerjiyle iletişime geçer ve yine farkında olmadan şekillendirir onu. Ancak bu enerjiyi denetlemeye çalışırsa, sizin işaret yaptırmaya uğraştığınız gibi kendini zorlarsa, bir sonuç alamaz. İsterse yüzlerce, hatta binlerce kez denesin, olmaz. Bu, tipik bir Kaynak belirtisidir. Ancak Kaynak kendini zorlamadığı bir zamanda, göğe bakıp düşler kurarken, sosis ve salata yemeyi düşünürken, zar atıp oynarken, yatakta biriyle gönlünü eğlendirirken, burnunu karıştırırken... bir gün o an gelir ve bir şey olur. Örneğin bir ev tutuşur. Bazen de koca bir kenti alevler sarar."</p>
<p>"Abartıyorsun, Merigold."</p>
<p>"Lambert." Geralt madalyonunu bırakıp ellerini masanın üzerine koydu. "Birincisi, Triss’e ‘Merigold’ demeyi bırak, senden bunu defalarca rica etti. İkincisi, Triss abartmıyor. Ciri’nin annesi Prenses Pavetta’yı eylem sırasında kendi gözlerimle gördüm. İnanın görülmesi gereken bir olaydı. Pavetta Kaynak mıydı bilmiyorum ama Cintra krallık sarayını yerle bir etmesine ramak kaldığı âna kadar kimse onun bir gücü olduğunu bilmiyordu."</p>
<p>"Yani," dedi Eskel bir şamdanın daha mumunu yakarken, "Ciri’nin genetik bir yatkınlığı olabileceğinin üzerinde durmalıyız."</p>
<p>"Olabileceğinin değil," dedi Vesemir, "böyle bir yeteneğe kesinlikle sahip olduğunun üzerinde durmalıyız. Bir yandan Lambert haklı. Ciri parmaklarıyla işaret yapamıyor. Diğer yandan. .. hepimiz gördük..."</p>
<p>Sustu ve oyunu kazandığını sevinçli sesler çıkararak ortaya koyan Ciri’ye baktı. Triss, Coen’in yüzündeki gülümsemeyi fark edince, kızı bilerek kazandırdığından emin oldu.</p>
<p>"Yaa," dedi Triss alaylı bir sesle. "Hepiniz gördünüz demek. Ne gördünüz? Hangi koşullarda fark ettiniz? Çocuklar, daha açık sözlü davranmanız gerektiğinin zamanı gelmedi mi sizce? Lanet olsun, tekrar ediyorum, sırrınızı saklayacağım. Söz veriyorum."</p>
<p>Lambert Geralt’a baktı, o da başıyla onay verdi. Genç olan Witcher ayağa kalktı, yüksek bir raftan büyük, dört köşeli bir kristal sürahi ve biraz küçük bir şişe aldı. Şişenin içindekileri sürahiye boşalttı. Sürahiyi birkaç kez salladıktan sonra masanın üzerinde duran kadehleri bu şeffaf sıvıyla doldurdu.</p>
<p>"Gel, bizimle kafa çek, Triss."</p>
<p>"Gerçekler, üzerinde ayık konuşulamayacak kadar mı korkunçtu?" diye sordu Triss alaylı bir sesle. "Önce kafayı bulup sonra mı konuşacaksınız?"</p>
<p>"Bilmiş sözleri bırak. İç. Daha iyi anlarsın."</p>
<p>"Nedir bu?"</p>
<p>"Beyaz Martı."</p>
<p>"Ne?"</p>
<p>"Hafif bir maddedir," Eskel gülümsedi, "hoş düşler gördürür."</p>
<p>"Lanet olsun! Witcherlara özgü halüsinasyon gördürten bir içki mi? Akşamları gözleriniz bundan parlıyor demek!"</p>
<p>"Beyaz Martı çok hafiftir. Halüsinasyon yapıcı şu siyah olan."</p>
<p>"Bu sıvının içinde sihir varsa ağzıma süremem!"</p>
<p>"Yalnızca doğal bileşenlerden yapılmıştır," diye onu sakinleştirdi Geralt ancak yüz ifadesindeki gerginlik Triss’in gözünden kaçmamıştı. Belli ki iksirin içindeki maddelerin tek tek sorulmasından ürküyordu. "Ayrıca iyice sulandırıldı. Sana zararlı olabilecek hiçbir şey vermeyiz zaten."</p>
<p>Tuhaf bir tadı olan köpüklü sıvı, Triss’in boğazından buz gibi kaydıktan sonra bedenine hoş bir sıcaklık yaydı. Sihirbaz kadın dilini dişetlerinde ve damağında gezdirdi, ancak sıvının tek bir bileşenini bile teşhis edemedi.</p>
<p>"Ciri’ye şu... Martıyı içirdiniz," diye tahminde bulundu. "Bunun üzerine..."</p>
<p>"Bir kazaydı," diye hemen sözünü kesti Geralt. "Buraya geldiği ilk akşamdı... Susamıştı, Martı masanın üzerinde duruyordu. Biz ne olduğunu anlayamadan bir kadehi tek dikişte içmişti. Ve de transa geçti."</p>
<p>"Öyle korktuk ki," dedi Vesemir iç geçirerek. "Hem de nasıl, çocuğum. Soluğumuz kesildi."</p>
<p>"Kız, yabancı bir sesle konuşmaya başladı," dedi sihirbaz ve Witcherlarin mum ışığında yanıp sönen gözlerinin içine baktı. "Bilmesi olanaksız olan şeyler ve meseleler üzerine konuşmaya başladı. Kehanette bulunmaya başladı. Öyle değil mi? Ne dedi peki?"</p>
<p>"Abuk sabuk şeyler," dedi Lambert kuru bir sesle. "Anlamsız zırvalar."</p>
<p>"Hiç kuşkum yok ki," dedi Triss, gözünü Lambert’a dikerek, "kızla o akşam pek güzel anlaşmışsındır. Çünkü zırvalamak senin uzmanlık alanın. Ağzını ne zaman açsan bundan bir kez daha emin oluyorum. Bana bir iyilik yap ve ağzını bir süre kapalı tut. Olur mu?"</p>
<p>Eskel yüzündeki yara izini ovalayarak, "Bu kez Lambert haklı, Triss," dedi ciddi bir sesle. "Ciri o akşam Martı’yı içtikten sonra gerçekten de anlaşılmaz şeyler söyledi. O ilk seferde saçmaladı. Ama..."</p>
<p>Eskel sustu.</p>
<p>Triss başını iki yana salladı.</p>
<p>"Ama ikinci seferden sonra mantıklı şeyler söylemeye başladı," diye tahmin yürüttü Triss. "Yani bu işin ikinci seferi de var. O zaman da sizin dikkatsizliğinize gelmiş ve kız uyuşturucu bir madde içmişti demek?"</p>
<p>"Triss!" Geralt başını kaldırdı. "Kinayeli sözlerle alay etmenin sırası değil. Bizce eğlenceli değil çünkü bu durum. Bize göre can sıkıcı ve rahatsız edici. Evet, ikinci ve hatta üçüncü sefer oldu. Ciri idman sırasında çok kötü düşmüş, bilincini yitirmişti. Kendine geldiğinde yine transa geçti ve yine saçma sapan şeyler söyledi. Ses yine onun sesi değildi. Söyledikleri yine anlaşılmadı. Ama ben benzeri seslere ve benzeri konuşma tarzına daha önceden de tanık olmuştum. Kâhin denen yoksul, hasta, akli dengeleri bozuk kadınlar böyle konuşur. Ne demek istediğimi anlıyor musun?"</p>
<p>"Kesinlikle. Bu anlattığın ikinci seferdi. Üçüncüye geç hadi."</p>
<p>Geralt, ansızın boncuk boncuk terleyen alnını elinin tersiyle sildi.</p>
<p>"Ciri geceleri sıklıkla uyanır," diye sözlerini sürdürdü. "Çığlık atarak. Çok acı çekmiş. Bunları anlatmak istemiyor, ancak belli ki Cintra’da ve Angren’de bir çocuğun görmemesi gereken şeyler görmüş. Hatta korkarım ki... birisi ona zarar vermiş. Bu da düşlerine tekrar tekrar giriyor... Aslında kolay yatıştırılabilen ve kolayca yeniden uykuya dalabilen bir çocuk... Ama bir seferinde uyanıp... yine transa geçti. Yine o yabancı, rahatsız edici... hain sesle konuştu. Söyledikleri anlaşılıyordu ve anlamlıydı. Kehanette, öngörüde bulundu. Bize verdiği bilgide..."</p>
<p>"Ne? Ne vardı, Geralt?"</p>
<p>"Ölüm," dedi Vesemir yumuşak bir sesle. "Ölüm vardı, çocuğum."</p>
<p>Triss, Ciri’ye doğru baktı. Kız, incecik sesiyle Coen e çıkışıyor, onu oyunda mızıkçılık yapmakla suçluyordu. Coen ona sarılıp kahkahalarla gülmeye başladı. Sihirbaz kadın bunun üzerine, o güne kadar hiçbir Witcher’ı gülerken görmediğini fark etti.</p>
<p>"Kime söyledi bunu?" diye sordu Triss, gözünü Coen’den ayırmadan.</p>
<p>"Ona," dedi Vesemir.</p>
<p>"Bir de bana," diye ekledi Geralt gülümseyerek.</p>
<p>"Yeniden kendine geldiğinde..."</p>
<p>"Hiçbir şey anımsamıyordu. Biz de soru sormadık."</p>
<p>"Doğru. Kehanete gelince... Somut muydu? Ayrıntılı mıydı?"</p>
<p>"Hayır." Geralt, Triss’in gözlerinin içine baktı. "Karmaşık bir şeydi. Kurcalama Triss. Bizi endişelendiren Ciri’nin kehanetlerinin ve gördüğü hayallerin içeriği değil, o kızın içinde olup bitenler. Biz kendimiz için kaygılanmıyoruz, fakat..."</p>
<p>"Dikkatli ol," diye onu uyardı Vesemir. "Kız buradayken söz etme bundan."</p>
<p>Coen kucağında Ciri’yle masaya yaklaştı.</p>
<p>"Herkese iyi geceler dile Ciri," dedi. "Bu gece kuşlarına iyi geceler de. Biz yatıyoruz. Birazdan gece yarısı olacak ve Midinvâerne son bulacak. Yarından başlayarak her günle birlikte bahar yaklaşacak!"</p>
<p>"Susadım." Ciri, Coen’in omuzlarından aşağıya doğru kayıp Eskel’in kadehine uzandı. Witcher kadehi kızın uzanamayacağı bir noktaya itip su sürahisini eline aldı.</p>
<p>Triss hemen ayağa kalktı. "Al." Elindeki yarıya kadar dolu kadehini Ciri’ye uzattı, manidar bir hareketle elini Geralt'ın omzuna bastırdı ve Vesemir’in gözlerinin içine baktı. "İç."</p>
<p>Ciri’nin kadehi iştahla boşaltmaya başladığını izleyen Eskel, "Triss," diye tısladı. "Ne yapıyorsun sen? Ama bu..."</p>
<p>"Hiç sesini çıkarma, lütfen."</p>
<p>Triss’in beklemesi gerekmemişti. Ciri ansızın kasıldı, tiz bir çığlık attı, ağzını yayarak mutlu mutlu gülümsedi. Birkaç kez kırpıştırdığı gözlerini iri iri açtı. Derken gülmeye başladı, tek ayağının üzerinde döndü, parmak uçlarına basarak dans etmeye başladı. Lambert yıldırım gibi süzülüp kızın önünü kesen tabureyi aldı, Coen kız ile şömine ateşinin arasına dikildi.</p>
<p>Triss, ince bir zincirle boynunda asılı olan gümüş çerçeveli, safir taşlı nazarlığı tutup avucunun içine aldı.</p>
<p>"Çocuğum," diyebildi Vesemir güçlükle. "Ne yapıyorsun sen öyle?"</p>
<p>"Ne yaptığımın bilincindeyim ben," dedi Triss sert bir sesle. "Kız transa geçti, ben de onunla ruhsal iletişim kuracağım. Kendimi onun yerine koyacağım. Kızın bir tür aktarıcı olduğunu söylemiştim size; ne aktardığını, o atmosferi nereden ve nasıl bulduğunu ve dönüştürdüğünü anlamalıyım. Bugün Midinvâerne, bu tür girişimler için uygun bir gece..."</p>
<p>"Bu hoşuma gitmiyor." Geralt alnını buruşturdu. "Bu hiç ama hiç hoşuma gitmiyor."</p>
<p>"İçimizden biri sara nöbeti geçirecek olursa," sihirbaz kadın Geralt’ın sözlerine aldırmadan konuşuyordu, "ne yapmanız gerektiğini biliyorsunuz. Dişlerin arasına bir tıkaç yerleştirecek, onu sımsıkı tutacak ve bekleyeceksiniz. Meraklanmayın çocuklar, bu işi ilk kez yapmıyorum."</p>
<p>Ciri dans etmeyi bırakıp yere oturdu, kollarını uzattı ve başını dizlerinin üzerine yasladı. Triss, ısınmış olan nazarlığı şakağına bastırdı ve büyülü sözcükler mırıldandı. Gözlerini kapadı, dikkatini iradesi üzerinde topladı ve bir itki yolladı.</p>
<p>Deniz uğultuyla çağlamaya başladı, dalgaların sarp kıyıya güm güm vurmasıyla birlikte kayaların arasından sular fışkırdı. Triss kanat çırptı, tuzlu rüzgârı bulmaya çalıştı. Tarifsiz bir mutlulukla alçaldı, küme halinde ilerleyen arkadaşlarının önüne geçti, pençeleri dalgaların tepelerinde süzüldü, üzerinden damlalar akarak yine göğe doğru süzüldü, kanatlarındaki ve kuyruğundaki tüylerin arasından çağıldayan girdapla sarsılarak salma salma ilerledi. Telkinin gücü, diye geçirdi içinden kendine gelerek. Yalnızca telkin gücü bu! Bir martı!</p>
<p>Triiiss! Triiiss!</p>
<p>Ciri! Neredesin!</p>
<p>Triiiss!</p>
<p>Martıların çığlıkları kesildi. Sihirbaz kadın köpüklü dalgaların sıçrattığı suları hâlâ yüzünde duyumsuyordu ama altında uzanan bir deniz yoktu artık. Yoksa var mıydı? Çimenden bir denizdi bu kez gördüğü, ufka kadar uzanan ve sonu gelmeyen bir düzlüktü. Triss, gördüğünün Sodden Tepesi nden görülen manzara olduğunu fark edince yıkıldı. Ama o tepenin üstünde durmuyordu. O tepe olamazdı orası.</p>
<p>Ansızın gökyüzü karardı, Triss’in çevresinde gölgeler oluştu. Upuzun bir sıra halinde bayır aşağı inen ama kimliklerini seçemediği siluetler gördü. Fısıldayan sesler duydu; sesler birbirine karışıp kaygı verici ve anlaşılmaz bir koroya dönüştü.</p>
<p>Ciri başını çevirmiş, yanında duruyordu. Rüzgâr küçük kızın açık sarı saçlarını dalgalandırıyordu.</p>
<p>Bulanık, kimlikleri seçilemeyen siluetler upuzun sıra halinde ilerlemeye devam ediyordu. Triss’in yanından geçerken başlarını çevirip bakıyorlardı. Triss umursamaz, sakin, ifadesiz, evet ölü yüzleri görünce çığlık atmamak için kendini güçlükle tuttu. Yüzlerin çoğunu tanımıyor ve seçemiyordu. Yalnızca birkaçını...</p>
<p>Mercan. Vanielle. Yoel. Benekli Axel...</p>
<p>"Beni buraya neden getirdin?" diye fısıldadı. "Neden?"</p>
<p>Ciri yüzünü ona döndü. Elini kaldırmasıyla birlikte sihirbaz kadın, kızın avuç içindeki yaşam çizgisinden el bileğine doğru akan kanı fark etti.</p>
<p>"Bu bir gül," dedi kız sakince. "Shaerrawedd gülü. Dikeni elime battı. Sorun değil. Kan yalnızca. Elflerin kanı..."</p>
<p>Gökyüzü daha da karardı ve bir saniye sonra keskin bir şimşekle her yer aydınlandı. Ne varsa sesini ve hareketini yitirip taş kesildi. Triss kudretinin kalıp kalmadığını ölçmek için bir adım attı. Ciri’nin yanında durdu ve içinden sanki dipten aydmlatılıyormuş gibi görünen kızıl bir dumanın yükseldiği dipsiz bir uçurumun kenarında dikildiklerini fark etti. Sessiz bir şimşek daha çakınca uçurumun dibine inen mermer bir merdiven göründü ansızın.</p>
<p>"Böyle olmak zorunda," dedi Ciri titreyen bir sesle. "Başka bir yol yok. Yalnızca bu var. Aşağıya inen merdiven. Böyle olmak zorunda, çünkü... Va’esse deireâdh aep Eigean..."</p>
<p>"Konuş," diye fısıldadı sihirbaz kadın. "Konuş, çocuğum."</p>
<p>"Eski Kan’ın çocuğu... Feainnewedd... Luned aep Hen Ichaer... deithwen... beyaz alev... Hayır, hayır... Hayır!"</p>
<p>"Ciri!"</p>
<p>"Kara şövalye... Miğferinde tüyler olan... Ne yaptı o bana? Vaktiyle ne oldu? Korkuyordum... Hâlâ da korkuyorum. Bu hiç bitmedi, bitmeyecek de. Aslan yavrusu ölmeli... Ülkenin selameti... Hayır... Hayır..."</p>
<p>"Ciri!"</p>
<p>"Hayır!" Küçük kız kendini kasıp gözlerini sımsıkı yumdu. "Hayır, hayır, istemiyorum! Dokunma bana!"</p>
<p>Ciri’nin sesi ansızın değişti, dondu, haince, zalimce ve madeni bir tını kazandı, buz gibi ve düşmancaydı şimdi.</p>
<p>"Sen onun peşinden buraya kadar geldin mi, Triss Merigold? Buraya kadar, öyle mi? Çok ileri gittin, on dördüncü. Seni uyarmıştım."</p>
<p>"Kimsin sen?" Triss ürperdi. Ancak ses tonuna yine de hâkim olabiliyordu.</p>
<p>"Zamanı geldiğinde öğreneceksin bunu."</p>
<p>"Derhal öğreneceğim!"</p>
<p>Sihirbaz kadın ellerini havaya kaldırdı, parmaklarını hızlı bir hareketle iyice ayırdı, bütün gücünü tanıma sihrine verdi. Sihirli perde yırtıldı; perdenin arkasında başka biri daha vardı... hatta üçüncü biri... dördüncü biri...</p>
<p>Triss inleyerek dizlerinin üzerine çöktü. Ama hakikat önünde deşildikçe deşiliyor, ardı arkası kesilmeyen kapılar peş peşe açıldıkça açılıyordu. Ancak kapıların arkası hiçbir yere çıkmıyordu. Arkaları boşluktu.</p>
<p>"Yanıldın, on dördüncü," diye alay etti insansı olmayan madeni ses. "Gökyüzünü, geceleri göle yansıyan yıldızlarla karıştırdın."</p>
<p>"Dokunma o kıza... Dokunma bu çocuğa!"</p>
<p>"Çocuk değil o."</p>
<p>Ciri’nin dudakları kımıldadı, ancak Triss kızın gözlerinin cansız, sönük, baygın olduğunu fark etti.</p>
<p>"Çocuk değil o," diye yineledi ses. "Alev o; dünyayı tutuşturacak, yakıp kül edecek Beyaz Alev. Eski Kan o, Hen Ichaer. Elflerin kanı. Filizlenmeyecek, aksine her yeri tutuşturacak olan tohum. Kirletilecek kan... Tedd Deireâdh gelecek, Sonun Çağı. Va’esse deireâdh eigean!"</p>
<p>"Ölüm kehanetinde mi bulunuyorsun?" diye bağırdı Triss. "Sen ölümden başka kehanet bilmez misin? Herkese hem de! Onlara, bu kıza... bana?"</p>
<p>"Sana mı? Sen zaten öldün, on dördüncü. Senin içinde her şey öldü."</p>
<p>"Etki alanlarının gücü adına," dedi sihirbaz kadın iniltiye benzer bir tonda. İçinde kalan son gücü harekete geçirip elini havada gezdirdi. "Su, toprak, ateş ve hava adına yakarıyorum sana. Sana düşünceler, düşler ve ölüm adına; geçmişte olmuşlar, şimdi olanlar ve gelecekte olacaklar adına yakarıyorum. Emrediyorum sana. Kimsin sen? Konuş!"</p>
<p>Ciri başını çevirdi. Uçurumun dibine inen merdiven görüntüsü akıp kayboldu, onun yerine içinde dalgaların köpürerek aktığı çelik mavisi bir deniz belirdi. Sessizliği martıların çığlıkları yırtıyordu.</p>
<p>"Uç," dedi ses, küçük kızın ağzından. "Vakit geldi. Geldiğin yere dön, tepedeki on dördüncü. Martının kanatları üzerinde uç ve diğer martıların çığlıklarını dinle. Ama dikkatini vererek dinle!"</p>
<p>"Seni çağırıyorum..."</p>
<p>"Yapamazsın sen bunu. Uç, martı!"</p>
<p>Derken nemli ve tuzlu havada rüzgâr ıslıklar çalarak yine esmeye başladı ve ne başı ve de sonu olan bir uçuş başladı. Martılar vahşi çığlıklar attılar. Çığlıkları emirdi.</p>
<p>Triss?</p>
<p>Ciri?</p>
<p>Unut onu! İşkence etme ona! Unut! Unut, Triss!</p>
<p>Unut!</p>
<p>Triss! Triss! Triss!</p>
<p>"Triss!"</p>
<p>Triss gözlerini açıp başını yastığın üzerinde sağa sola attı, uyuşmuş ellerini oynattı.</p>
<p>"Geralt?"</p>
<p>"Yanındayım. Nasıl hissediyorsun kendini?"</p>
<p>Triss çevresine göz gezdirdi. Odasındaydı, yatağında yatıyordu. Kaer Morhen’in en iyi yatağında.</p>
<p>"Ciri ne durumda?"</p>
<p>"Uyuyor."</p>
<p>"Ne zamandır..."</p>
<p>"Epeydir," diye sözünü kesti Geralt. Yorganı Triss’in üzerine örtüp kıza sarıldı. Ona doğru eğildiği sırada boynundaki kurt kafalı madalyon Triss’in yüzünün üzerinde sallandı. "Yaptığın şey pek iyi bir fikir değildi, Triss."</p>
<p>"Her şey yolunda." Triss, Geralt’ın kollarında titremeye başladı. Yalan, diye düşündü. Hiçbir şey yolunda değil. Madalyonun ona temas etmemesi için yüzünü çevirdi Triss. Witcher nazarlıklarının özellikleriyle ilgili çeşitli teoriler vardı, ancak bunlardan hiçbiri sihirbazların bu nazarlıklara gün doğumu ve gün batımı sırasında dokunmalarını öğütlemiyordu.</p>
<p>"Biz... Biz transtayken bir şeyler söyledik mi?"</p>
<p>"Sen söylemedin. Tamamen bilinçsizdin. Ciri... Tam kendine gelmek üzereyken... ‘Va’esse deireâdhaep eigean,’ dedi.</p>
<p>"Eski Lisan’ı biliyor mu?"</p>
<p>"Bütün bir cümle söyleyebilecek kadar değil."</p>
<p>"‘Bir şey sona eriyor’ anlamına gelen cümleyi." Sihirbaz kadın yüzünü ovaladı. "Geralt, bu ciddi bir mesele. Bu kız olağanüstü güçlü bir medyum. Neyle ve kiminle iletişime geçtiğini bilmiyorum ama onun için iletişim sınırlaması olmadığına inanıyorum. Bir şey onu eline geçirmeye çalışıyor. Benim için fazla kudretli olan bir şey... Kız için kaygılıyım. Bir sonraki trans... bir akıl hastalığıyla sonlanabilir. Bunun üzerinde kudretim yok, denetim bende değil, başaramıyorum... Gerekli durumlarda onun yeteneklerini engelleyecek ya da azaltacak güce sahip değilim, eğer başka bir seçenek kalmazsa bile kızın yeteneklerini tamamen ortadan kaldırmanın üstesinden gelemem. Senin... başka bir büyücünün desteğine ihtiyacın var. Daha yetenekli, daha deneyimli birinin. Kimden söz ettiğimi biliyorsun."</p>
<p>"Biliyorum." Geralt başını çevirip dudaklarını birbirine bastırdı.</p>
<p>"Kendini kapama. Direnme. Neden ona değil de bana başvurduğunu tahmin edebiliyorum. Hırsına karşı mücadele et, öfkeni bastır, önyargından kurtul. Bunlar kendini mahvetmenden başka bir işe yaramıyor çünkü. Hem Ciri’nin yaşamını ve sağlığını tehlikeye atıyorsun. Bir sonraki transta kızın büyük olasılıkla başına gelecekler ot sınavının etkisinden çok daha berbat olacaktır. Yennefer’den destek iste, Geralt."</p>
<p>"Ya sen, Triss?"</p>
<p>"Ben mi?" Güçlükle yutkundu. "Aldırma bana. Seni düş kırıklığına uğrattım ben. Her konuda hem de. Ben... ben senin hatandım. Başka bir şey değil."</p>
<p>"Ben hatalara da aldırırım," dedi Geralt güçlükle. "Onları ne yaşamımdan ne de belleğimden silerim. Üstelik hatalarımı başkalarının omuzlarına yıkmam. Ben sana aldırıyorum, Triss, her zaman da aldıracağım. Sen beni asla düş kırıklığına uğratmadın. Asla. İnan bana."</p>
<p>Triss uzun süre sustu. Sesinin titremesine engel olmaya çalışarak, "Bahara kadar buradayım," dedi sonunda. "Ciri’nin yanında olacağım... Başında gece gündüz nöbet tutacağım. Bahar gelince... bahar gelince kızı Melitele’nin Ellander’deki tapınağına götürürüz. Onu ele geçirmek isteyen şey, orada ona muhtemelen ulaşamayacaktır. Ama sen bu arada Yennefer’den yardım isteyeceksin."</p>
<p>"Peki, Triss. Sana teşekkür ederim."</p>
<p>"Geralt?"</p>
<p>"Evet."</p>
<p>"Ciri bir şey daha söyledi, değil mi? Yalnızca senin duyduğun bir şey. Bana da söyle bunu."</p>
<p>"Hayır," diye karşı çıktı Geralt, titreyen bir sesle. "Hayır, Triss."</p>
<p>"Sana yalvarıyorum."</p>
<p>"Bana hitaben konuşmadı."</p>
<p>"Biliyorum, bana hitaben konuştu. Lütfen, söyle bana."</p>
<p>"Uyandığı sıradaydı... Ben onu kucağımda taşırken fısıldadı: ‘Unut onu. İşkence etme ona.’"</p>
<p>"Öyle bir şey yapmayacağım," dedi Triss alçak sesle. "Ancak unutamam. Özür dilerim."</p>
<p>"Özür dilemesi gereken benim. Üstelik sadece senden değil."</p>
<p>"O kadar çok seviyorsun onu." Bu bir soru değil, saptamaydı.</p>
<p>"O kadar çok," diye itiraf etti Geralt uzunca süren bir suskunluktan sonra.</p>
<p>"Geralt."</p>
<p>"Evet, Triss."</p>
<p>"Bu geceyi yanımda geçir."</p>
<p>"Triss..."</p>
<p>"Yanımda geçir yalnızca."</p>
<p>"Peki."</p>
<p>Midinvâerne biter bitmez kar yağışı kesilmiş, hava dona çekmişti.</p>
<p>Triss gece gündüz Ciri’nin yanından ayrılmıyor, başında nöbet tutuyordu. Açıkça görülür ya da görülmeyen şekillerde onu koruyor kolluyordu.</p>
<p>Küçük kız neredeyse her gece çığlık atarak uyanıyordu. Yorgana sımsıkı sarılarak anlaşılmaz şeyler söylüyor, acıyla ağlıyordu. Sihirbaz kadın onu büyülü sözler ve iksirlerle yatıştırıyor, onu kucağında sallayarak uyutuyordu. Ciri’nin uykusunda ve uyandıktan sonra söylediklerini düşündükçe bu kez kendisi de uzun süre uykuya dalamıyordu. Böylece korkuları arttıkça artıyordu. Va’esse deireâdhaep eigean... Bir şey sona eriyor...</p>
<p>Bu durum on gün ve on gece boyunca sürüp gitti ve sonunda geçti. Bitti, kendiliğinden yok olup gitti. Ciri yatıştı, anlaşılmaz şeyler söylemeden ve düş görmeden uyudu.</p>
<p>Ama Triss sürekli uyanıyordu. Kızın yanından bir an olsun bile ayrılmıyordu. Görülür ya da görülmeyen şekilde onu koruması altına almıştı.</p>
<p>"Hızlan, Ciri! Gard, hamle, savun! Dön, siper al, geriye çekil, savun! Sol elinle dengeni sağla, yoksa sırttan aşağı düşersin ve de... dişilik alametlerini bir yerlere çarparsın."</p>
<p>"Ne?"</p>
<p>"Yok bir şey. Yorulmadın mı? İstersen ara verebiliriz?"</p>
<p>"Hayır, Lambert! Devam edebilirim. Beni öyle güçsüz falan sanma. Kazıkları ikişer ikişer atlamayı mı denesem acaba?"</p>
<p>"Asla! Sonra düşersin, Merigold da benim... kafamı koparır."</p>
<p>"Düşmem ben!"</p>
<p>"Bir kez söyledim, bir daha tekrar etmem. Soytarılık istemem! Ayağını sağlam basacaksın! Bir de nefesine dikkat et Ciri, nefesine! Boğulmak üzere olan mamut gibi soluk soluğasın!"</p>
<p>"Hiç de değilim!"</p>
<p>"Mızmızlanma. Çalış! Hamle yap, geriye çekil, savun. Siper al, tek ayak üzerinde dön! Kazığın üzerine sıkı bas, lanet olsun! Sallanma! Gard, hamle! Daha hızlı! Tek ayak üzerinde yarım dönüş! Zıpla ve kes! Oldu! Çok güzel!"</p>
<p>"Gerçekten mi? Gerçekten iyi miydi, Lambert?"</p>
<p>"Kim söyledi ki?"</p>
<p>"Sen! Az önce!"</p>
<p>"Ağzımdan kaçmış olmalı. Hamle! Yarım dönüş! Geriye çekil! Şimdi bir kez daha! Ciri, tek ayak üzerinde dönmeyi unuttun mu? Kaç kez daha söyleyeceğim? Geriye çekildikten sonra hemen tek ayak üzerinde döneceksin, kılıcını başını ve boynunu koruyacak şekilde hızla yukarı kaldıracaksın! Bu daima böyle olacak!"</p>
<p>"Yalnızca tek kişiyle dövüştüğümde de mi?"</p>
<p>"Kiminle dövüştüğünü asla bilemezsin. Arkanda ne olduğunu da asla bilemezsin. Kendini daima güvenceye almalısın. Bu ayak ve kılıç çalışmasıdır! Reflekse dönüştüreceksin! Refleks, anladın mı? Bunu asla unutma. Gerçek bir dövüşte unutursan, bittin demektir. Bir kez daha! Hah! Aynen böyle! Ne güzel siper aldın, gördün mü? Bu pozisyondan her türlü hamleye geçebilirsin. Gerekirse kılıcını arkaya doğru bile indirebilirsin. Hadi, tek ayak üzerinde arkaya doğru dönmeyi ve vurmayı göster bakalım."</p>
<p>"Haaa!"</p>
<p>"Çok güzel. Meseleyi anladın mı şimdi? Kavradın mı?"</p>
<p>"Aptal değilim!"</p>
<p>"Sen kızsın. Kızların aklı yoktur."</p>
<p>"Ah, Lambert, Triss bunu bir duyarsa!"</p>
<p>"Bir de bıyık bırakabilseydi o kadın yüzbaşı olurdu. Evet, bu kadar yeter. İn aşağı. Dinleneceğiz şimdi."</p>
<p>"Yorulmadım ben!"</p>
<p>"Ama ben yoruldum! Dinleneceğiz dedim. Sırttan aşağıya in." "Parende atarak mı?"</p>
<p>"Yok nasıl olacaktı? Tavuk gibi mi inecektin? Hadi, atla.</p>
<p>Korkma, ben varım."</p>
<p>"Haaa!"</p>
<p>"Güzel. Bir kıza göre hem de çok güzel. Gözlerinin bağını çözebilirsin şimdi."</p>
<p>"Bugünlük yetmez mi, Triss? Ne dersin? Kızakla bayırı inelim mi? Güneş çıkmış, karların parıltısından gözlerim yanıyor! Hava ne de güzel!"</p>
<p>"Pencereden sarkma o kadar, düşersin."</p>
<p>"Hadi kızağa binelim, Triss!"</p>
<p>"Bu öneriyi bana Eski Lisan’da yap. Dersi böylece bitirmiş oluruz. Pencerenin önünden çekil, masaya dön... Ciri, senden daha kaç kez rica edeceğim? Bırak o kılıcı elinden, oynayıp durma."</p>
<p>"Ama bu benim yeni kılıcım! Gerçek bir Witcher kılıcı! Gökten düşen çelikten yapılmış! Gerçekten! Geralt’tan öğrendim, o hiç yalan söylemez, bilirsin!"</p>
<p>"Bilmez miyim!"</p>
<p>"Bu kılıca alışmam gerekiyor. Vesemir Amca benim kiloma, boyuma ve kol uzunluğuma göre yapmış. Elimi ve el bileğimi kılıcıma göre ayarlamalıyım!"</p>
<p>"Tamam, ayarla, sorun yok ama açık havada yap bunu. Burada olmaz. Evet, dinliyorum. Sanırım kızağa binmek için bana bir öneride bulunacaktın. Eski Lisan’da. Evet, öner."</p>
<p>"Hımmm... ‘Kızak’ nasıl söylenir?"</p>
<p>"Nesne olarak sledd. Eylem olarak da aesledde."</p>
<p>"Haa... Tamam. Va’en aesledde, ell’ea?"</p>
<p>"Soruyu bu şekilde tamamlarsan kaba olur. Soruyu vurguyla yaratacaksın."</p>
<p>"Ama adalı çocuklar..."</p>
<p>"Sen Skellige jargonu değil, klasik Eski Lisan öğreniyorsun."</p>
<p>"Peki bu dili ne için öğreniyorum?"</p>
<p>"O dille tanışmak için. Bilmediğin şeyleri öğreneceksin. Dil bilmeyen özürlü sayılır."</p>
<p>"Ama herkes ortak lisanı konuşuyor zaten!"</p>
<p>"Doğru. Ama bazıları bununla yetinmiyor. Seni temin ederim ki Ciri, herkes gibi olmaktansa çok azı gibi olmak daha iyidir. Evet, dinliyorum. Tam cümle istiyorum: ‘Bugün hava çok güzel, hadi kızağa binelim.’"</p>
<p>"Elaine... Hımmm.... Elaine tedd a’taeghane, a va’en aesledde?"</p>
<p>"Çok güzel."</p>
<p>"Hah! O halde gidelim."</p>
<p>"Dur, birazdan. İzin ver makyajımı tamamlayayım."</p>
<p>"Kendini kimin için boyuyorsun böyle?"</p>
<p>"Kendim için. Bir kadın güzelliğini özgüveni için vurgular."</p>
<p>"Hımm... Sana bir şey söyleyeyim mi? Ben de kendimi biraz kötü hissediyorum. Gülme, Triss!"</p>
<p>"Gel buraya. Dizlerimin üzerine otur. Kılıcı elinden bırakmanı rica etmiştim senden! Teşekkür ederim. Şimdi şu büyük fırçayı alıp yüzünü pudrala. Kızım o kadar fazla değil, olmaz, o çok! Aynaya bak. Ne kadar güzel oldun, görüyor musun?"</p>
<p>"Ben hiçbir fark göremedim. Gözlerimi de boyayacağım, tamam mı? Ne gülüyorsun öyle? Sen gözlerini daima boyuyorsun! Ben de istiyorum!"</p>
<p>"İyi. Hadi, göz kapaklarına gölge yap. Ciri iki gözünü birden kapama, hiçbir şey göremediğin için olduğu gibi yüzüne bulaştırıyorsun. Boyadan çok az alıp yalnızca göz kapaklarına hafifçe sür. Hafifçe dedim! Dur, birazını sileyim. Gözlerini kapa. Ve şimdi aç."</p>
<p>"Ooo!"</p>
<p>"Farkı gördün mü? Birazcık gölgenin seninki gibi güzel gözlere bile zararı olmaz. Elfler göz kapaklarını gölgelendirirken ne yaptıklarının bilincindeydiler."</p>
<p>"Elfler mi?"</p>
<p>"Bilmiyor muydun? Makyajı elfler icat etmişler. Bizler pek çok yararlı şeyi Eski Irk’tan devraldık. Karşılığında onlara ne yazık ki çok az şey verdik. Şimdi tebeşiri eline al ve göz kapaklarına tam kirpiklerinin dibinden incecik bir hat çek. Ciri, ne yapıyorsun sen öyle?"</p>
<p>"Gülme! Göz kapağım titriyor! Ondan!"</p>
<p>"Dudaklarını biraz aralarsan titreme durur. Gördün mü bak? Bitti işte."</p>
<p>"Ooo!"</p>
<p>"Gel şimdi güzelliğimizle Witcherlari şaşırtalım. Bundan daha hoş bir an olamaz. Sonra kızakları alalım ve tipide bütün boyalarımız silinip gitsin."</p>
<p>"Biz de yüzümüzü yeniden boyarız!"</p>
<p>"Hayır, Lambert’a banyoya yakmasını söyler ve bir güzel yıkanırız."</p>
<p>"Yine mi? Lambert banyo için çok fazla odun harcadığımızı söyledi."</p>
<p>"Lambert câen me a’bâeth aep arşe."</p>
<p>"Ne? Anlamadım bunu..."</p>
<p>"Zamanla deyimlere de hâkim olacaksın. İlkbahara kadar daha çok ders çalışacağız. Ama şimdi... Va’en aesledde, me elaine luned!"</p>
<p>"Şurada, şu gravürün üzerinde... Hayır, tabii ki bunun üzerinde değil... Bunda. Burada bildiğimiz üzere bir gulyabani var. Gulyabani hakkında neler öğrendiğini hadi anlat, Ciri... Hey, baksana sen bana! Lanet olsun, senin göz kapaklarında ne var öyle?"</p>
<p>"Daha yüksek bir özgüven!"</p>
<p>"Ne? Tamam, neyse ne. Evet, dinliyorum."</p>
<p>"Hımm... Vesemir Amca, gulyabani ceset yiyen bir canavardır. Ona mezarlıklarda, höyüklerin yakınlarında, yani ölülerin gömülü olduğu her yerde rastlanabilir. Nekro... Nekropollerde. Savaş meydanlarında..."</p>
<p>"Yani sadece cesetler için mi tehlikeli?"</p>
<p>"Hayır, yalnız onlar için değil. Bir gulyabani canlılara da saldırır. Açsa ya da sinirliyse... Örneğin savaş varsa... ve de ölenler..."</p>
<p>"Neyin var, Ciri?"</p>
<p>"Yok bir şeyim..."</p>
<p>"Dinle, Ciri. Vaktiyle olanları unut. Bunlar bir daha yaşanmaz."</p>
<p>"Gördüm... Sodden’de ve Nehir Bölgesinde gördüm... Meydanlar doluşuydu... Öylece yatıyorlardı, kurtlar ve sahipsiz köpekler kemiriyordu onları. Kuşlar o cansız bedenleri gagalıyordu. .. Orada mutlaka gulyabaniler vardı..."</p>
<p>"Bu yüzden gulyabaniler hakkında bir şeyler öğreneceksin şimdi, Ciri. Bilinenler kâbus değil artık. Mücadele edilebilen şeyler kaygı verici olmaktan çıkar. Bir gulyabaniyle nasıl mücadele edilir, Ciri?"</p>
<p>"Gümüş kılıçla. Gulyabaniler gümüşe duyarlıdır."</p>
<p>"Başka nelere?"</p>
<p>"Parlak ışığa. Bir de ateşe."</p>
<p>"Yani gulyabaniler ışık ve ateşle etkisiz hale mi gelir?"</p>
<p>"Gelebilir ama tehlikelidir bu. Bir Witcher ne ışık ne de ateş kullanır, çünkü ikisi de görüş alanını olumsuz etkiler. Her ışık gölge oluşturur, gölgelerse yön tayinini güçleştirir. En iyisi karanlıkta, ayın ve yıldızların ışığında dövüşmektir."</p>
<p>"Çok doğru. Aklına çok güzel yazmışsın, zeki bir kızsın sen. Şimdi şuna, şu gravürün üzerindekine bak."</p>
<p>"Ufff..."</p>
<p>"Yani evet, hoş bir yaratık sayılmaz. Bu bir graveir. Graveir^ gulyabaninin bir türüdür. Gulyabaniye çok benzer ama çok daha heybetlidir ondan. Bir diğer farkı —burada gördüğün gibi— kafatasındaki üç kemik çıkıntısıdır. Diğer özellikleri bütün ceset ve leş yiyenlerle aynıdır. Dikkat et: Pençeleri kısa ve küttür, mezar kazmaya ve toprak eşelemeye uygun olarak gelişmiştir. Kemikleri öğütebilmesi için devasa dişleri, eriyip ortaya çıkan ilikleri yalaması için ince ve uzun bir dili vardır. Epeyce kötü kokan ilikler graveir için leziz bir yiyecektir... Neyin var senin?"</p>
<p>"Hiç, hiçbir şeyim."</p>
<p>"Benzin soldu. Bir de yeşile döndü. Çok az yemek yiyorsun. Kahvaltını yaptın mı?"</p>
<p>"Eveet, yaptııım."</p>
<p>"Nerede kalmıştık? Ha, az kalsın unutuyordum. Graveir \erin gulyabaniler ve bu gruba giren diğer canavarlar gibi kendi ekolojik oyukları yoktur. Alanların iç içe geçtiği dönemlerden kalmışlardır. Onları öldürürsek, doğanın ve mevut alanımızda hüküm süren düzeni ve bağlantıları bozmuş olmayız. Mevcut alanımızda bu canlılar bilinmez, onlara yer yoktur burada. Anlıyor musun, Ciri? "</p>
<p>"Anlıyorum, Vesemir Amca. Geralt açıkladı bunları bana. Her şeyi biliyorum. Ekolojik oyuk..."</p>
<p>"Tamam, tamam. Onun ne olduğunu biliyorum ben; Geralt sana açıkladıysa, senin de bana anlatman gerekmez. Graveir e dönelim. Neyse ki bu çok tehlikeli pis yaratıklar graveir lere oldukça ender rastlanır. Bir graveir \e dövüşürken meydana gelen en ufak yaralanma bile ceset zehri enfeksiyonuna yol açar. Ceset zehri enfeksiyonu hangi iksirle tedavi edilir, Ciri?"</p>
<p>"Bayağı sarıasmayla."</p>
<p>"Doğru. Ama enfeksiyonu önlemek en iyisidir. Bu yüzden graveir\ç. dövüşüyorsan o pisliğe yaklaşmayacaksın. Araya bir mesafe koyarak çarpışacaksın ve darbeyi de sıçrayarak indireceksin."</p>
<p>"Hımmm... Peki, kılıcı neresinden sokmak en doğrusu olur?" "Zaten oraya gelmiştik. Bak..."</p>
<p>"Bir kez daha, Ciri. Her hareketi öğrenebilmen için bunu acele etmeden çalışacağız. Bak şimdi, ben sana doğru hamle yapıyorum, darbe indirecekmişim gibi bir pozisyon alıyorum... Neden geri kaçtın?"</p>
<p>"Senin aldatacağını biliyorum da ondan! Soldan geniş bir hamle yapabilirsin ya da kenara savuşturup vurabilirsin. Ama ben geri çekilip tek ayak üzerinde dönerim ve ardından karşı hücuma geçerim!"</p>
<p>"Gerçekten mi? Ya ben böyle yaparsam?"</p>
<p>"Ayy! Hani acele etmeyecektik? Hatam ne? Söyle, Coen!"</p>
<p>"Hatan yok. Senden uzun ve güçlüyüm, hepsi bu."</p>
<p>"Ama adil değil bu!"</p>
<p>"Adil dövüş diye bir şey yoktur zaten. Çarpışırken karşına çıkan her olanaktan her şekilde yararlanırsın. Geri çekilmenle güç toplamam ve darbemi kuvvetlendirmem için bana olanak tanıdın. Geri çekilmek yerine tek ayak üzerinde yarım dönüş yapıp kılıcını bana alttan isabet ettirmeyi denemen gerekirdi. Çene altını, yanağı ya da boyunu hedeflemen gerekliydi."</p>
<p>"Sen de buna izin verirdin sanki! Ters yönde bir dönüşle ben siper alamadan kılıcını boynuma soldan saplardın! Senin ne yapacağını nasıl bilebilirim ki?"</p>
<p>"Bileceksin. Üstelik biliyorsun da."</p>
<p>"Yok canım, daha neler!"</p>
<p>"Ciri. Biz burada dövüşüyoruz. Ben senin düşmanınım. Seni yenmeliyim ve bunu istiyorum çünkü ucunda hayatım var. Senden daha uzun ve daha güçlüyüm, bu durumda az önce gördüğün gibi senin savunmalarını etkisiz hale getirecek vuruşlar için fırsat kollayacağım. Tek ayak üstünde dönmüşsün, bana ne! Ben sol elimle saldırıya geçtim bile. Hangisi daha basit: Koltuk altından mı yoksa iç koldan vurmak mı? Atardamarını kesersem birkaç saniye içinde ölürsün. Savun kendini!"</p>
<p>"Haaa!"</p>
<p>"Çok iyi. Hızlı ve güzel bir savunma oldu. Eklem egzersizlerinin nasıl işe yaradığını görüyor musun? Şimdi çok dikkatli ol; birçok kılıç ustası durağan savunma yaparak hata yapar. Bir saniye için duraksadıkları sırada gafil avlanıp darbeyi yerler. Bak, böyle!"</p>
<p>"Haaa!"</p>
<p>"Güzel! Ama geriye atla, derhal geriye atla ve tek ayak üzerinde dön! Sol elimde bir hançer olabilir! İyi! Çok iyi! Ya şimdi, Ciri? Ben şimdi ne yapacağım?"</p>
<p>"Ben nereden bileyim?"</p>
<p>"Ayaklarımı izle! Vücut ağırlığımı nereye verdim? Böyle bir duruşun içindeyken ne yapabilirim?"</p>
<p>"Her şey!"</p>
<p>"O halde hareket et, hareket et, beni kendimi açmaya zorla! Savun kendini! Güzel! Kılıcıma bakma, kılıcımla seni yanıltabilirim! Savun kendini! Güzel! Şimdi bir kez daha! Güzel! Ve yeniden!"</p>
<p>"Ayyy!"</p>
<p>"Olmadı."</p>
<p>"Uff... Nerede yanlış yaptım?"</p>
<p>"Yapmadın. Senden hızlıyım, hepsi bu. Zırhını çıkar. Biraz oturup dinlenelim. Yorgun olmalısın, öğleye kadar /{'de koşturup durdun."</p>
<p>"Yorgun değilim. Acıktım."</p>
<p>"Lanet olsun, ben de. Bugün sıra Lambert’ta, o da makarnadan başka bir şey pişiremez. Bari onu iyi yapabilseydi..."</p>
<p>"Coen?"</p>
<p>"Evet?"</p>
<p>"Hâlâ yeteri kadar hızlanamadım..."</p>
<p>"Çok hızlısın."</p>
<p>"Bir gün senin kadar hızlı olabilecek miyim?"</p>
<p>"Pek sanmam."</p>
<p>"Hımmm... Neyse. Peki sen... Bu dünyada kılıçla en iyi dövüşen kişi kimdir?"</p>
<p>"Hiçbir fikrim yok."</p>
<p>"Böyle biriyle tanışmadın mı hiç?"</p>
<p>"Öyle biri olduğunu sanan çok kişi tanıdım."</p>
<p>"Hah! Kimdi onlar? Adları neydi? Becerileri nasıldı?"</p>
<p>"Ağır ol, kızım, ağır ol. Bu soruların yanıtını bilmiyorum. Önemli mi bu kadar?"</p>
<p>"Önemli olmaz mı? Bu dövüşçülerin kimler olduğunu öğrenmek istiyorum. Ve de nerede olduklarını."</p>
<p>"Nerede olduklarını biliyorum."</p>
<p>"Hah! Neredeler peki?"</p>
<p>"Mezarlıklarda."</p>
<p>"Dikkatli ol, Ciri. Üçüncü sarkacı takıyoruz, iki tanesiyle başa çıkıyorsun zaten. Adımlarını ikisi için yaptığın gibi atacaksın, değiştirmeyeceksin ama artık kaçınacak bir tane daha var. Hazır mısın?"</p>
<p>"Evet."</p>
<p>"Dikkatini topla. Rahatla. Soluk al, soluk ver. Hamle!"</p>
<p>"Uff! Ayy! Lanet olsun!"</p>
<p>"Sövme lütfen. Çok mu canını yaktı?"</p>
<p>"Hayır, sıyırıp geçti yalnızca... Nerede hata yaptım?"</p>
<p>"Aşırı düzenli bir ritimde yürüdün, ikinci dönüşün çok hızlıydı, çalımı çok açıktan aldın. Sonuç olarak kendini doğrudan sarkacın altında buldun."</p>
<p>"Of, Geralt, sakınmak ya da dönmek için yer yok! Sarkaçlar birbirlerine çok yakın!"</p>
<p>"İnan bana, bir sürü yer var. Ama sarkaçlar arası mesafeler seni aritmik hareketlere zorlayacak şekilde belirlendi. Bu bir dövüş, Ciri, bale değil. Dövüşürken ritmik hareketler yapamazsın. Hareketlerinle düşmanının dikkatini dağıtmalı, onu şaşırtmak ve tepkilerini altüst etmelisin. Bir sonraki denemeye hazır mısın?"</p>
<p>"Evet. Lanet olası kalasları harekete geçir hadi."</p>
<p>"Sövme. Rahatla. Hamle!"</p>
<p>"Ha! Ha! Bu nasıldı? Nasıldı Geralt? Bu defa sıyırıp geçmedi bak!"</p>
<p>"Ama iki çuvala kılıcınla dokunmadın bile. Yineliyorum, bu bir dövüş, bale değil, akrobasi de değil... Sen ne mırıldanıyorsun orada öyle?"</p>
<p>"Hiçbir şey."</p>
<p>"Rahatla. Bileğindeki bandajı düzelt. Kılıcın kabzasını tutan elini sıkma öyle; yoksa hem dikkatin dağılır hem de dengen bozulur. Sakin soluk al. Hazır mısın?"</p>
<p>"Evet."</p>
<p>"Hadi!"</p>
<p>"Uffff! Geralt, bu... Olmuyor! Çalım ve ayak değiştirme için yerim yetersiz. Eğer iki ayağımı yere basarak kılıcımı indirsem, çalımsız..."</p>
<p>"Kılıcını çalımsız indirdiğinde ne olduğunu gördüm. Canın acıyor mu?"</p>
<p>"Hayır. Pek değil."</p>
<p>"Gel yanıma otur, dinlen."</p>
<p>"Yorgun değilim, Geralt. On yıl bile dinlensem o üçüncü sarkacı aşamam ben. Daha fazla hızlanamıyorum."</p>
<p>"Gerekmez zaten. Yeterince hızlısın."</p>
<p>"Nasıl yapacağımı söyler misin? Yarım dönüşü, çalımı ve vuruşu bir arada mı yapacağım?"</p>
<p>"Bu çok basit. Beni dinlememişsin. Sana başlamadan önce söylemiştim: Fazladan bir savunma hareketi daha gerekiyor. Bir savunma daha. Buna yarım dönüş eklemen gereksiz. İkinci kez her şeyi iyi yaptın ve bütün sarkaçları aştın."</p>
<p>"Ama çuvalı isabet ettiremedim, çünkü... Geralt, yarım dönüş olmadan vuramam ben, çünkü takılırım, hızım..."</p>
<p>"Hızın yetmez. Bu doğru. O halde hız ve enerji kazan. Ama bunu yarım dönüşle ve ayak değiştirerek yapma, çünkü buna zaman yetmez. Kılıcını sarkaca doğru indir."</p>
<p>"Sarkaca doğru mu? Ama benim işim çuvalları vurmak!"</p>
<p>"Bu bir dövüş, Ciri. Çuvallar, rakibinin hassas noktalarını temsil ediyor, bunları isabet ettirmelisin. Rakibinin silahları yerine geçen sarkaçlardan kaçacaksın, eğilip siper alacaksın. Sarkaçlardan biri sana değerse yaralandın demektir. Gerçek bir dövüşte muhtemelen ayağa kalkamazsın artık. Sarkaç sana temas etmemeli. Ama sen sarkaca darbe indirebilirsin... yüzün niye düştü öyle?"</p>
<p>"Ben... sarkacı kılıcımla savuşturmayı başaramam. Gücüm yetmez... Hiçbir zaman da yetmeyecek! Çünkü ben kızım!"</p>
<p>"Gel yanıma, kızım. Sil o küçük burnunu. Ve beni dikkatle dinle. Bu dünyada hiçbir güç budalası, hiçbir çam yarması ve hiçbir zebella uçanyılanm kuyruğundan, dev akrebin kıskacından ya da birgTz^on’un pençesinden gelen darbeyi savuşturamaz. Sarkaçlar tam da bu tür silahları temsil ediyor. Onları savuşturmaya hiç kalkma. Sarkacı kılıcınla geriye itemezsin ama ona çarpıp geri itilirsin. Darbe için ihtiyacın olan enerjiyi ondan alırsın. Onu hafifçe ama hızla itmeli, sonra ters yönde yarım bir dönüş yaparken bir saniye bile geçirmeden yine hızlıca bir darbe indirmelisin. Kendini geriye doğru atarken hız kazanırsın. Anlaşıldı mı?"</p>
<p>"Hımm."</p>
<p>"Hız, Ciri, güç değil. Güce ormanda baltasıyla odun parçalayan oduncunun ihtiyacı vardır. Meselenin ne olduğunu anladın mı?"</p>
<p>"Hımm. Sarkaçları harekete geçir."</p>
<p>"Ama önce dinlen."</p>
<p>"Yorgun değilim."</p>
<p>"Nasıl yapılacağını biliyor musun şimdi? Aynı adımlar, bir çalım..."</p>
<p>"Biliyorum."</p>
<p>"Saldır!"</p>
<p>"Haa! Ha! Haaa!" Yakaladım seni! Hakladım seni, griffon). Geraaalt! Gördün mü?"</p>
<p>"Bağırma! Soluğun kontrolünde olsun."</p>
<p>"Başardım! Gerçekten başardım! Öv beni, Geralt!"</p>
<p>"Aferin, Ciri, aferin kızım."</p>
<p>Güneydeki tepelerden esen ılık rüzgârların yaladığı karlar, şubat ayı ortalarında eriyip gitmişti.</p>
<p>***</p>
<p>Witcherlar, dünyada olup bitenleri duymak bile istemiyorlardı.</p>
<p>Akşamları koyu renklerin hâkim olduğu, ancak şöminenin alev alev yanan ateşiyle aydınlanan salonda oturup uzun uzun sohbetler ediyorlardı. Triss bu konuşmaları ısrarla ve üzerine basarak siyasete yönlendiriyordu. Witcherlarin buna tepkisi hiç değişmiyordu. Geralt elini alnına koyup susuyordu. Vesemir başını sallayıp, arada bir "onun zamanında" her şeyin daha iyi, daha doğru, daha ahlaklı ve daha sağlıklı olduğuna dair sözler söylüyordu. Eskel, yüzünde kibar bir ifadeyle konuşulanları dikkatle dinliyor, bolca gülümseyip herkesle gözleriyle iletişim kuruyordu, hatta arada bir de önemsiz bir soru soruyor ya da bir meseleye ilgi gösteriyordu. Coen uluorta esneyip tavana bakıyor, Lambert da konuşulanları küçümsediğini açıkça gösteriyordu.</p>
<p>Hiçbir şeyi duymak istemiyor, kraliçelerin, sihirbazların, hükümdarların ve idarecilerin uykularını kaçıran güçlüklerle, kabinelerin, hanların, hamamların içinde yankılanan sorunlarla ilgilenmiyorlardı. Karların içine gömülmüş sıradağların ardında, sert yatağında buz kütleleri sürükleyen Gwenllech’in karşı kıyısmda olup bitenleri yok sayıyorlardı. Onlar için vahşi dağların arasında âdeta kaybolmuş olan Kaer Morhen’den ötesi yoktu.</p>
<p>Bir akşam Triss —belki kale duvarları arasında uğuldayarak esen rüzgârın etkisiyle— oldukça gergin ve huzursuzdu. O akşam herkeste tuhaf bir heyecan vardı ve Geralt dışındaki Witcherların hepsi alışılmadık kadar konuşkandı. Tabii ki herkes tek bir konudan, bahardan söz ediyordu. Yaklaşmakta olan o günler onların yollara düşecekleri mevsimdi. Yolculukların karşılarına çıkaracağı vampirleri, wyvern ejderhaları, kurtadamları ve şahmaranları anlatıyorlardı.</p>
<p>Bu defa Triss esneyip tavana bakmaya başlamıştı. Bu defa —ta ki Eskel ona bir soru yöneltinceye kadar— susan Triss’ti. Tabii beklediği bir soruydu bu.</p>
<p>"Güney ve Jaruga sahili nasıldır peki? Oralara gitmeye değer mi? Meselenin ortasına düşmek istemiyoruz."</p>
<p>"Meseleyle ne kastediyorsun?"</p>
<p>"Şey, hani..." diye kekeledi Eskel. "Sen sürekli yeni bir savaşın çıkacağından söz ediyorsun ya... Sınır bölgelerinde çatışmaların hiç bitmediğini, Nilfgaard'ın işgali altındaki bölgelerde isyanlar olduğunu anlatıyorsun. Nilfgaardlıların Jaruga’yı yine geçebileceklerinin konuşulduğunu söylüyorsun..."</p>
<p>"Aman boş ver," dedi Lambert. "Yüzyıllardan beri birbirlerini vurup şişliyorlar, katlediyorlar. Bunu dert etmeye değmez. Ben kararımı verdim, güneyin iç kısımlarına, Sodden’e, Mahakam’a ve Angren’e kadar ineceğim. Savaş yaşamış bölgelerde canavarların çoğaldığı bilinir. Para en çok böyle yerlerde var."</p>
<p>"Doğru," dedi Coen. "İnsanlar o bölgeleri boşaltırlar, köylerde yalnızca kadınlar kalır, onlar da işin içinden çıkamazlar. Evsiz ve korunaksız bir sürü çocuk ortalarda gezinip durur. Zahmetsiz av canavarları çeker."</p>
<p>"Bir de baron takımını," diye ekledi Eskel. "Başlarını savaştan kaldıramadıkları için şövalye ve vali efendiler tebaalarını korumaya zaman bulamazlar. Bizi çalıştırmak zorunda kalırlar. Bütün bunlar doğru. Ama Triss’in bize geceler boyunca anlattıklarından çıkan sonuca göre, Nilfgaard’la süren çatışma yerel bir savaş olmaktan öte ciddi bir mesele. Öyle değil mi, Triss?"</p>
<p>"Öyleyse bile," dedi sihirbaz kadın iğneleyici bir edayla, "işinize gelmez mi bu? Ciddi ve kanlı bir savaş, boşaltılmış daha çok köy, daha çok dul kadın, hatta sayısız yetim çocuk demektir..."</p>
<p>"Alaycı tavrına anlam veremiyorum." Geralt elini alnından çekti. "Gerçekten anlayamıyorum, Triss."</p>
<p>"Ben de, çocuğum." Vesemir başını kaldırdı. "Mesele nedir? Dullar ve yetimler mi? Lambert ve Coen bütün gençler gibi rahatça konuşuyorlar ama burada mesele sözcükler değil. Ne de olsa..."</p>
<p>".. .bu çocukları koruyorsunuz," diye öfkeyle sözünü kesti Triss. "Evet, biliyorum. Yılda iki ya da üç kişi öldüren kurtadamlardan koruyorsunuz. Oysa Nilfgaardlılar bir baskın yaptıklarında bir saat içinde tüm köyü ateşe verip herkesi öldürebiliyor. Evet, yetimleri koruyorsunuz. Bense yetim sayısının azalması için çabalıyorum. Ben sonuçlara değil, nedenlere karşı savaş veriyorum. Bu yüzden Fercart ve Keira Metz’le birlikte Temerya Kralı Foltest’in konseyinde yer alıyorum. Savaşı nasıl önleyebileceğimizi ama önüne geçilemezse kendimizi nasıl savunacağımızı tartışıyoruz. Çünkü savaş, akbaba gibi tepemizde bekliyor, üstelik hiç ara vermeden. Bunlar sizin için bir macera. Benim içinse hayat memat meselesi.</p>
<p>Bu mücadelenin içindeyim ben, bu yüzden sizin ilgisizliğiniz ve kayıtsızlığınız canımı acıtıyor."</p>
<p>Geralt oturduğu yerde doğrulup, sihirbaza baktı. "Bizler Witcher’iz, Triss. Sen bunu anlayamıyor musun?"</p>
<p>"Bunda anlayamayacak ne var?" Sihirbaz kadın kumral saçlarını sağa sola savurdu. "Her şey açık ve net. Sizler çevrenizdeki dünyaya karşı belli bir duruşu benimsemişsiniz. Bu dünyanın harap olması da bu duruşa dâhil. Ama benimkine değil. İşte aramızdaki fark bu."</p>
<p>"Tek farkımızın bu olduğundan emin değilim."</p>
<p>"Dünya harap oluyor," diye yineledi Triss. "Ya hiçbir şey yapmadan buna seyirci kalacaksın ya da bunu engellemeye çalışacaksın."</p>
<p>"Nasıl?" Geralt’ın dudaklarında alaycı bir gülüş vardı şimdi. "Duygularla mı?"</p>
<p>Triss yanıt vermedi, yüzünü, şöminede çatırdayarak yanan ateşe döndü.</p>
<p>"Dünya harap oluyor," diye yineledi Coen ve sözüm ona düşünceli bir ifade takınarak başını salladı. "Bu cümleyi öyle sık duydum ki!"</p>
<p>"Ben de." Lambert yüzünü buruşturdu. "Hiç şaşmıyorum çünkü son zamanların en gözde deyişi oldu bu. Saltanat sürmek için hiç değilse bir nebzecik akla ihtiyaç olduğu ortaya çıktığında krallar böyle konuşurlar. İhtirasları ve aptallıkları onları iflasa sürüklediğinde tacirler böyle konuşurlar. Siyaset üzerindeki etkinliklerini ya da gelir kaynaklarını yitirmeye başladıklarında sihirbazlar böyle konuşurlar. Kendisine bunlar anlatılan kişi hemen arkasından bir öneri beklemelidir. O halde girizgâhı kısa tut, Triss ve bize öneride bulun."</p>
<p>"Laf dalaşını oldum olası sevmemişimdir," dedi sihirbaz kadın Lambert a buz gibi bakarak. "Ayrıca kulağa hoş gelen ancak amacı karşımdakini aşağılamak olan manevralardan da hoşlanmam. Derdimin ne olduğunu hepiniz çok iyi biliyorsunuz. Başınızı kuma gömmek istiyorsanız bu sizin sorununuz. Ama sana çok şaşırdım, Geralt."</p>
<p>"Triss." Ak saçlı Witcher gözlerini yeniden sihirbaza dikti. "Benden ne bekliyorsun? Harap olan dünyayı kurtarmak için verilen mücadelede etkin varlık göstermemi mi? Orduya katılıp Nilfgaard'ın önünü mü keseyim? Sodden’de yeniden savaş çıkarsa tepede seninle omuz omuza özgürlük adına mı savaşayım?"</p>
<p>"Gurur duyardım," dedi Triss sesini alçaltarak, sonra başını eğdi. "Senin yanında savaşmaktan gurur ve mutluluk duyardım."</p>
<p>"İnanırım. Ancak ben bunu yapabilecek kadar asil biri değilim. Ayrıca yeterince yürekli de değilim. Askerlik ve kahramanlık bana göre değil. Acı çekme, sakat kalma ya da ölüm korkusu tek nedenler değil. Bir askeri korkmamaya zorlayamazsın ancak onu korkusunu yenmeye yardımcı olacak bir motivasyon verebilirsin. Gelgeldim ben böyle bir motivasyona sahip değilim. Sahip de olamam zaten. Ben Witcher’im. Yapay olarak yaratılmış bir mutant. Para karşılığında canavar öldürürüm. Anne babaları bedelini öderlerse çocukları korurum. Parasını Nilfgaardlı anne babalar öderlerse Nilfgaardlı çocukları da korurum. Dünya harap olsa bile —ki bunu hiç sanmıyorum- bir canavar beni öldürünceye kadar bu dünyanın harabeleri üzerinde canavar öldürmeyi sürdürürüm. Bu benim yazgım, motivasyonum, yaşamım ve dünya karşısındaki duruşum. Ben seçmedim böyle olmayı. Benim yerime başkaları yaptı bu seçimi."</p>
<p>"İçin bezmiş senin," dedi Triss ve saçının bir tutamını sinirle çekiştirdi. "Ya da bezmiş gibi yapıyorsun. Ama seni tanıdığımı unutuyorsun. Benim karşımda duygusuz, fütursuz ve kendi iradesi olmayan mutantı oynamaya kalkma. Ama bezginliğinin nedenlerini tahmin edebilirim ve anlayabilirim. Ciri’nin kehaneti, öyle değil mi?"</p>
<p>"Hayır, değil" dedi Geralt buz gibi sesle. "Beni o kadar da iyi tanımadığını görüyorum. Ölümden herkes gibi korkarım ama bu düşünceye çoktandır alıştım, hayallere kaptırmıyorum kendimi. Bu, kaderle çekişmek değil Triss, sıradan ve soğukkanlı bir hesap. İstatistik. Bugüne kadar yatağında vasiyetini yazdırırken yaşlılığa bağlı nedenlerden ölen bir Witcher olmamıştır. Bir tek bile. Ciri beni ne hazırlıksız yakaladı ne de ürküttü. Bir griffon, lamya ya da mantikora tarafından parçalanıp leş kokan bir çukurda öleceğimi biliyorum. Ama savaşta ölmek istemem, bu bana ters çünkü."</p>
<p>"Şaşkınlık içindeyim," dedi Triss sert bir tonda. "Bu şekilde konuşman, motivasyonunun olmamasını, ilgisizliğini ve uzak duruşunu ifade tarzın beni şaşkına çevirdi. Sen Sodden’de, Angren’de ve Nehir Bölgesinde bulundun. Ciri’nin çektiklerini, Kraliçe Calanthe’nin ve oradaki on bini aşkın kişinin başlarına gelenleri biliyorsun. Ciri’nin cehennem azabı yaşadığını, geceleri uzun süre neden çığlık attığını biliyorsun. Ben de biliyorum çünkü ben de orada bulundum. Ben de acı çekmekten ve ölümden korkarım, üstelik şimdilerde eskisinden daha çok korkuyorum, çünkü bunun için nedenlerim var. Motivasyona gelince, eskiden benimkinin seninkinden yüksek olmadığım düşünürdüm. Sodden’in,</p>
<p>Brugge’nin, Cintra’nın ya da başka krallıkların kaderleri benim gibi bir büyücüyü neden ilgilendirsindi ki? Yetenekleri sınırlı hükümdarların yaşadıkları sorunlardan bana neydi? Tacirlerin ve baronların ilgi alanları umurumda mıydı? Ben bir sihirbazdım, bu benim savaşım değil, dünyanın enkazı üzerinde Nilfgaardlılar için iksir hazırlamam, diyebilirdim. Ama ben ne yaptım? Tepeye çıkıp Vilgefortz’la, Artaud Terranova’yla, Fercart’la, Enid Findabair’le, Philippa Eilhart’la ve senin Yennefer’le omuz omuza verdim. Artık hayatta olmayan Mercan’la, Yoel’le ve Vanielle’yle de dayanıştım... Öyle bir an geldi ki bir tanesi hariç bütün büyülü sözleri korkudan unuttum ve aklımda kalan o bir tanesi sayesinde kendimi o korkunç yerden evime, Maribor’daki küçük kuleme ışınlayabilirdim. Öyle bir an geldi ki duyduğum dehşetten kusmaya başladım, Mercan ve Yennefer beni boynumdan ve saçlarımdan tuttular..."</p>
<p>"Sus artık. Lütfen sus."</p>
<p>"Hayır, Geralt. Susmayacağım. Çünkü o tepede olup bitenleri öğrenmek istiyorsun. O halde dinle: Şimşekler çaktı, alevler yükseldi, ateşli oklar ve patlayan alevli toplar havada uçtu, kıyametler koptu ve kendimi ansızın yerde, bir yığın kömürleşmiş, dumanları tüten bir paçavra yığınının üzerinde buldum. Bu paçavra yığınının Yoel, yanındaki o ürpertici çığlıklar atan, kolları ve bacakları kalmamış gövdenin Mercan olduğunu ansızın kavradım. İçinde yattığım kan gölünün Mercan’m kanı olduğunu sandım. Ama benim kanimdi. Sonra bana ne yaptıklarını görünce, dayak yemiş, canı yanmış bir köpek, bir çocuk gibi uluyarak hüngür hüngür ağlamaya başladım... Bırakın beni! Korkmayın ağlamayacağım! Maribor’daki o küçük kulede yaşayan o küçük kız değilim artık.</p>
<p>Lanet olsun, Triss Merigold’um ben, Sodden’de şehit olan on dördüncü. Tepedeki sütunların altında on dört mezar ama on üç ceset var. Böyle bir yanılgıya nasıl düşebildiklerine şaşırdın mı? Tahmin edemiyor musun? Cesetlerin çoğu tanınmayacak haldeydi, kimse kimlik tespiti yapmadı. Canlıları bile saymak güçtü. Beni yakından tanıyanlar arasından yalnızca Yennefer hayatta kalmıştı ama o da gözlerini kaybetmişti. Diğerleri beni pek bilmezlerdi, yalnızca güzel saçlarımdan tanırlardı. Ama saçlarım da kalmamıştı lanet olsun!"</p>
<p>Geralt Triss’e sarıldı. Sihirbaz onu itmeye yeltenmedi artık.</p>
<p>"Bize en külfetli sihirleri yapmaktan kaçınmadılar," diye alçak sesle devam etti Triss. "Bolca büyü, iksir, muska ve sihirli eşya kullandılar. Tepenin sakat kalmış kahramanları için yok yoktu. Bizi tedavi ettiler, dikip biçtiler, eski görüntümüzü, saçlarımızı ve görme yeteneğimizi geri kazandırdılar. Görülebilir neredeyse hiçbir iz kalmadı. Ancak ben bir daha asla derin dekolteli bir elbise giyemem, Geralt. Asla giyemem."</p>
<p>Witcherlar seslerini çıkarmadılar. Usulca salona dalıp eşikte bekleyen Ciri de omuzlarını büzmüş ve kollarını göğsünde kavuşturmuş halde susuyordu.</p>
<p>"İşte bu yüzden," dedi sihirbaz kadın bir süre sonra, "bana motivasyondan söz etme. Bizler tepeye dizilmeden önce konsey bize, ‘Böyle olmak zorunda,’ dedi. Kimin savaşıydı bu? Biz orada neyi savunduk? Toprağı mı? Sınırları mı? İnsanları ve kulübelerini mi? Kralların çıkarlarını mı? Sihirbazların güçlerini ve gelirlerini mi? Karmaşaya karşı düzeni mi? Bilmiyorum. Ama savunduk çünkü öyle olması gerekiyordu. Eğer gerekirse tepeye yeniden çıkarım. Çünkü eğer bunu yapmayacak olursam, vaktiyle yaptığımın gereksiz ve boşuna olduğu söylenir."</p>
<p>"Ben de yanında olacağım!" diye bağırdı Ciri tiz sesiyle. "Göreceksin! O Nilfgaardlılar büyükanneme yaptıklarının bedelini ödeyecekler, yaptıkları her şeyin hesabını verecekler... Ben unutmadım!"</p>
<p>"Kes sesini," diye söylendi Lambert. "Büyükler konuşurken araya girme."</p>
<p>"Hadi canım!" Küçük kız ayağını öfkeyle yere vurdu ve gözlerinden yeşil alevler çıktı. "Kılıçla dövüşmeyi neden öğrendiğimi sanıyorsunuz? Onu öldüreceğim, miğferinde tüyleri olan o Cintralı kara şövalyeyi bana yaptıkları, beni korkuttuğu için öldüreceğim! Onu öldürebilmek için çalışıyorum!"</p>
<p>"İşte bu yüzden çalışmayı bırakacaksın," dedi Geralt. Sesi, Kaer Morhen’in surlarından daha soğuktu. "Kılıcın ne olduğunu, bir Witcher'in elinde ne işe yaradığını öğreninceye kadar eline bile almayacaksın. Sen, öldürmek ve öldürülmek için çalışmıyorsun. Korku ve kin yüzünden adam öldürmek için değil, yaşam kurtarmak için öğreniyorsun kılıç kullanmayı. Kendinin ve başkalarının yaşamını."</p>
<p>Küçük kız dudağını ısırdı. Heyecan ve öfkeyle titriyordu.</p>
<p>"Anladın mı?"</p>
<p>Ciri ani bir hareketle başını kaldırdı. "Hayır."</p>
<p>"O halde asla anlamayacaksın. Çık dışarı."</p>
<p>"Geralt, ben..."</p>
<p>"Çık."</p>
<p>Ciri olduğu yerde döndü, bir an durdu, sanki bir şey, olmayacak bir şey bekliyor ve karar veremiyor gibiydi. Sonra hızla merdivenleri çıktı. Kapının çarpıldığını hepsi duydular.</p>
<p>"Pek sertti, Kurt," dedi Vesemir. "Aşırı sert. Hem bunu Triss’in yanında yapmamalıydın. Duygusal bağları..."</p>
<p>"Bana duygulardan söz etme. Duygu lakırdısından bıktım!"</p>
<p>"Ama neden? " Sihirbaz kadın yüzünde alaylı bir ifadeyle soğuk soğuk sırıtıyordu. "Neden Geralt? Ciri normal biri. Normal hissediyor, duyguları normal özümsüyor, gerçekte oldukları gibi algılıyor. Tabii bunu anlamadığın için şaşırıyorsun. Bu durum seni şaşırtıyor ve kızdırıyor. Birinin normal bir sevgi besleyebilmesine, normal korku, normal acı ve keder, normal sevinç ve yas duyabilmesine öfkeleniyorsun. Soğukluğu, mesafeyi ve kayıtsızlığı normal bulmaması seni geriyor. Evet, Geralt bunlara kızıyorsun, hem de öyle kızıyorsun ki Kaer Morhen’in mahzenlerini, laboratuvarmı, mutant zehirleriyle dolu tozlu şişelerini düşünmeye başlıyorsun..."</p>
<p>"Triss!" diye bağırdı Vesemir, bakışlarını Geralt’ın ansızın bembeyaz olmuş yüzüne çevirerek. Gelgelelim sihirbaz kadın sözünün kesilmesine izin vermiyor, daha hızlı, daha yüksek perdeden konuşuyordu.</p>
<p>"Kimi kandırmak istiyorsun, Geralt? Beni mi? Kızı mı? Yoksa kendini mi? Belki de senden başka herkesin bildiği gerçeği bünyene yaklaştırmak istemiyorsun? İçindeki duyguları ve insani kıpırdanmaları öldürenin iksirler ve otlar olmadığı gerçeğini kabul etmek istemiyorsun belki de? Sen kendin öldürdün onları! Bizzat kendin! Ama o küçücük çocuğunkileri de öldürmeye sakın ola ki kalkışma!"</p>
<p>"Sus!" diye bağırdı Geralt ve oturduğu sandalyeden ayağa fırladı. "Sus, Merigold!"</p>
<p>Arkasını döndü ve teslim olurcasına kollarını indirdi.</p>
<p>"Kusura bakma," dedi sonra alçak sesle. "Beni bağışla, Triss."</p>
<p>Hızlı adımlarla merdivene yöneldi. Ama sihirbaz kadın yerinden fırladı, yıldırım hızıyla Geralt’a yetişti ve ona sarıldı.</p>
<p>"Tek başına gitmeyeceksin," diye fısıldadı. "Yalnız kalmana müsaade edemem. Şu an olmaz."</p>
<p>Kızın nereye gittiğini hemen anlamışlardı. O akşam kar hafifçe serpiştirmiş, avluyu incecik ve kusursuz bir beyaz halıyla örtmüştü. Ayak izlerini bunun üzerinde görmüşlerdi.</p>
<p>Ciri, yıkık dökük surların en yüksek noktasında hiç hareket etmeden heykel gibi duruyordu. Kılıcını sağ omzuna kaldırmış, balçağı göz hizasına getirmişti. Sol elinin parmakları kılıcın topuzuna hafifçe dokunuyordu.</p>
<p>Küçük kız onları görünce havaya sıçradı, tek ayak üzerinde döndü, dengeli ve ters pozisyonda hafifçe yere indi.</p>
<p>"Ciri," dedi Witcher. "Lütfen in aşağıya."</p>
<p>Kız onu duymuyor gibiydi. Hareket etmiyor, sanki kılı bile kıpırdamıyordu. Ancak kılıcın yansıttığı ay ışığında yüzünde gümüş bir zincir gibi gözyaşlarının parladığı Triss’in gözünden kaçmadı.</p>
<p>"Kimse kılıcımı elimden alamaz!" diye bağırdı Ciri. "Kimse! Sen bile!"</p>
<p>"İn aşağıya," diye tekrarladı Geralt.</p>
<p>Ciri başını şiddetle iki yana salladı ve bir saniye sonra yine sıçradı. Yerinden oynamış bir taş kızın ayağının altından gıcırdayarak kaydı. Ciri kollarını çevirerek dengesini bulmaya çalıştı ama başaramadı.</p>
<p>Witcher öne doğru atladı.</p>
<p>Triss elini havaya kaldırdı, sihir formülü için dudaklarını araladı. Yetişemeyeceğini biliyordu. Geralt’ın da yetişemeyeceğini biliyordu. Olanaksızdı bu.</p>
<p>Ama Geralt yetişti.</p>
<p>Geralt yere savruldu, dizlerinin üzerine, sonra da yan tarafına düştü. Ama Ciri’yi elinden bırakmadı.</p>
<p>Sihirbaz usulca onlara yaklaştı. Kızın fısıldayıp burnunu çektiğini duyabiliyordu. Geralt da fısıldıyordu. Triss sözcükleri anlamasa da anlamlarını çok iyi biliyordu.</p>
<p>Ilık bir rüzgâr surların aralıklarından uğuldamaya başladı. Witcher başını kaldırdı.</p>
<p>"Bahar," dedi usulca.</p>
<p>"Evet," dedi Triss yutkunarak. "Zirvelerde hâlâ kar var ama vadiler... Vadilere bahar geldi bile. Yola koyulalım mı, Geralt? Sen, ben ve Ciri?"</p>
<p>"Evet. Vakit geldi de geçiyor."</p>
<div>
</div>
<p>Nehrin başlangıç bölgesinde onların kentlerini gördük; içinden çıktıkları sabah sisinden dokunmuşçasına ^ariftiler. Ve de sanki hemen kaybolacak, suyun yüzeyinde oynaşıp duran rüzgâra karışacak gibi duruyorlardı. Nilüferler kadar beyaz şatoları vardı. Yapraklardan örülmüşe benzeyen küçük kuleler, salkımsöğüt gibi salınan köprüler vardı. Adlandıramadığımız ve tanımlayamadığımız başka şeyler de vardı. Oysa bu yeni, yeniden doğmuş dünyada gözlerimizin algıladığı her şeye adlar ve tanımlar koymuştuk biz- Ansızın, belleğimizin derinlerinden ejderhalar ve griffonlar, denizkızları ve periler, silfcinleri ve fayaddlar için adlar çıkageldi. Hava kararınca ince boyunlarını suyun içine eğip nehirden su içen beyaz tzkboynuzların da adları vardı artık. Her şeye ad koymuştuk. Her şey yakınımızdaydı, tanıdıktı, bizden bir parça olmuştu.</p>
<p>Onların dışında. Bize çok benzemelerine karşın yabancıydılar, öylesine yabancıydılar ki bu yabancılığa bir ad koymayı uzun süre başaramadık.</p>
<p>Hen Gedymdeith, Elfler ve İnsanlar</p>
<p>En iyi elf, ölü elftir.</p>
<p>Mareşal Milan Raupenneck</p>
</body>
</html>