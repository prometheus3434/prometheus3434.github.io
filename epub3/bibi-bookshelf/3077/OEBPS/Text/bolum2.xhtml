<?xml version="1.0" encoding="utf-8"?>
<!DOCTYPE html>

<html xmlns="http://www.w3.org/1999/xhtml">
<head><meta name="charset" content="UTF-8"/>
<title></title>
<link rel="stylesheet" href="../Styles/main.css" type="text/css"/>
</head>
<body>
<h2>Bölüm 2</h2>
<p>Triss Merigold uyuşmuş ellerinin içine hohladı, parmaklarını oynatıp sihirli sözcükleri mırıldandı. Boz rengi atı sözcüklere hemen tepki verip burnundan soludu, başını yana çevirdi, soğuktan ve rüzgârdan gözlerinden yaşlar gelen sihirbaz kadına baktı. "İki seçeneğin var, ihtiyar," dedi Triss eldivenlerini giyerken. "Ya sihre alışacaksın ya da toprağı sürmen için seni bir köylüye satacağım."</p>
<p>At kulaklarını dikti, burun deliklerinden buhar çıkardı ve ağaçlıklı bayırı uysal uysal tırmanmaya başladı. Sihirbaz kadın üzerlerine kırağı yağmış dallara değmemek için eyerin üzerinde öne doğru eğildi.</p>
<p>Büyülü sözcükler etkisini hızlı göstermişti. Sihirbaz kadın, soğuğu ne el bileklerinde ne de boynunda hissediyordu artık, oysa az önce üşümekten iki büklüm olmuş boynunu içine çekmişti. Onu ısıtan sihir, birkaç saattir midesini kemiren açlığı da hafifletmişti. Keyfi yerine gelen Triss eyerinde rahat bir pozisyona geçti ve çevresini dikkatle seyretmeye başladı.</p>
<p>Kalabalık yoldan ayrıldığından beri ona yönünü dağların ördüğü kurşun rengi duvar göstermekteydi. Dağların karlarla kaplı tepeleri bir an için altın sarısı ışıkla yanıp söndü, çünkü güneş bulutların ardından kurtulmayı başarmıştı. Bu genelde sabahın erken saatlerinde ve güneş batımma çok az kala yaşanırdı. Sıradağlara çok yaklaştığı için şimdi daha dikkatli olması gerekiyordu kadının. Kaer Morhen çevresindeki bölge, yabaniliği ve geçit vermezliğiyle ünlüydü, ayrıca Triss’e yol gösterecek olan granit duvardaki çentiği, oraları bilmeyen bir gözün fark etmesi zordu. O noktayı gözden kaybetmek için sayısız dağ geçitlerinden birine dalmak yeterliydi. Civarın ve yolun yabancısı olmayan, hangi geçidi kullanacağını bilen Triss bile anlık bir dikkatsizliği göze alamazdı.</p>
<p>Derken orman bitti. Sihirbaz kadının önünde şimdi molozlarla kaplı geniş bir vadi uzanıyordu. Koyak, karşı tarafın dik yamaçlarına kadar yayılıyordu. Vadinin ortasından Gwenllech, Beyaz Taş Nehri akıyor, iri kayalıkların ve suyun sürüklediği ağaç gövdelerinin arasından köpürerek çağıldıyordu. Gwenllech’in bu başlangıç noktası geniş bir yatağa yayılsa da oldukça sığ sayılırdı. Karşı kıyısına kolayca geçilebilirdi. Nehrin Kaedwen’deki orta bölümünde şiddetlenen akıntı ise aşılması güç bir engeldi; nehir gürül gürül akıyor, dipte derin uçurumlardan geçiyordu.</p>
<p>At, suyun içinde ilerlerken adımlarını sıklaştırdı; belli ki bir an önce karşı kıyıya ulaşmak istiyordu. Triss onu biraz dizginledi. Nehir sığdı, hayvanın ancak bileklerine kadar geliyordu. Ancak zemindeki taşlar kaygan, akıntı çok şiddetliydi. Sular hayvanın bacaklarının arasından köpürerek girdap oluşturuyordu.</p>
<p>Sihirbaz kadın gökyüzüne baktı. Soğuğun gitgide artması ve rüzgârın şiddetlenmesi dağlarda kar fırtınasının habercisiydi. Bir geceyi daha bir mağarada hatta kayalıklar arasında geçirme düşüncesi onu rahatsız ediyordu. Ama mecbur kalırsa yolculuğuna kar fırtınasında da devam eder, yolunu telepatiyle bulur ve soğuktan sihirle korunurdu. Evet, mecbur kalırsa yapabilirdi bunları. Tabii mecbur kalmasa iyi olurdu.</p>
<p>Neyse ki Kaer Morhen’e epeyce yaklaşmıştı. Triss, atını taşlı bir bayırdan aşağıya doğru sürüp kaya parçalarının arasındaki dar bir yarığın içine soktu. Dağ geçidinin yukarı doğru dimdik yükselen duvarları —araya ince bir şerit halinde gökyüzü girse de— yükseklerde birleşiyormuş gibiydi. Ayaz geçmiş, ortam biraz ısınmıştı, çünkü kayalıkların tepesinde uğuldayan rüzgâr onlara artık ulaşmıyor, yüzlerini kırbaçlayıp ısırmıyordu.</p>
<p>Kayalıktaki açıklık gitgide genişleyerek bir boğaza, oradan da bir vadiye bağlandı. Girintili çıkıntılı kaya parçalarının arasından uzanan ağaçlıklı, yuvarlak, oldukça derin bir ovaydı burası. Sihirbaz kadın ovanın kolayca girilebilen düz yanlarını yok sayıp atını dosdoğru sık ağaçlarla dolu ormana yöneltti. Kurumuş dallar nalların altında çatırdadı. Devrilmiş ağaç gövdelerinin üzerinden atlamak zorunda kalan at, burnundan solumaya, huzursuzca sağa sola gidip gelmeye ve yeri tekmelemeye başladı. Triss, dizginleri çekti, atı kulağından tuttu, hayvanın sakatlığından da söz ederek onu ağır sözlerle azarladı. Gerçekten utanıyormuş izlenimi uyandıran at, sık ağaçların arasından kendi yolunu kendi seçerek daha sakin ama cesur adımlarla ilerledi.</p>
<p>Çok geçmeden açıklık bir alana ulaşıp bir boğazın zemininde ince ince akan bir derenin yatağına geldiler. Sihirbaz kadın çevresine dikkatle göz gezdirdi. Çok geçmeden aradığını bulmuştu. Boğazın üstünde devasa kayalıklara enlemesine yaslanmış devasa bir ağaç gövdesi yatıyordu; kopkoyuydu, çıplaktı, yeşil yosunEğri büğrü kesilmiş altın sarısı saçların çevrelediği yüzde zümrüt yeşili kocaman gözler dikkat çekiyordu; minik çeneli, kalkık burunlu küçücük yüzün en belirgin özelliğiydi bu gözler. Ve bu gözlerde korku vardı.</p>
<p>"Benden korkman gerekmez," dedi Triss çekinerek.</p>
<p>Küçük kızın iri iri açtığı gözleri daha da büyümüştü şimdi. Âdeta soluk almıyordu. Yorgun da görünmüyordu. Belli ki E^yet’ı defalarca aşmıştı.</p>
<p>"Sana bir şey olmadı, değil mi?"</p>
<p>Kız yanıt vermek yerine hızla ayağa kalktı, acıyla ahladı, sonra vücut ağırlığını sol bacağına verdi ve eğilip dizini ovaladı. Üzerinde deriden bir kıyafet vardı, tuhaf bir şekilde dikilmiş hatta aslını söylemek gerekirse parçalardan bir araya getirilmişti, öyle ki mesleğini seven her terzi bu giysiye bakınca çaresizliğe kapılır ve öfkeyle ağlamaya başlardı. Kızın üzerinde kısmen yeni ve uygun görünen tek şeyler dizlerine kadar çıkan çizmeleri, kemeri ve kılıcıydı. Daha doğrusu bir kılıç yavrusuydu bu.</p>
<p>"Korkma," diye tekrarladı Triss, dizlerinin üzerinden kalkmadan. "Nasıl sert düştüğünü duyduğum için korkuya kapılıp koştum bu tepeye..."</p>
<p>"Ayağım kaydı," diye mırıldandı kız.</p>
<p>"Umarım bir yerine bir şey olmamıştır."</p>
<p>"Olmadı. Ya senin?"</p>
<p>Sihirbaz kadın gülümsedi, ayağa kalkmaya çalıştı, ayak bileğinde derin bir sızı hissedince yüzünü buruşturup içinden sövdü.</p>
<p>"Gel hadi ufaklık, kalkmama yardımcı ol."</p>
<p>"Ufaklık değilim ben."</p>
<p>"Tamam. Nesin peki?"</p>
<p>"Bir Witcher!"</p>
<p>"Aa! O halde yaklaş ve kalkmama yardımcı ol, Witcher."</p>
<p>Kız yerinden kımıldamadı. Durduğu yerde ayak değiştiriyor, Triss’e kuşkulu gözlerle bakarken parmaksız eldivenini kılıcını taşıyan kemerinin üzerinde gezdirip duruyordu.</p>
<p>"Korkma." Sihirbaz gülümsedi. "Ne eşkıyayım ne de yabancı. Adım Triss Merigold, Kaer Morhen’e gidiyorum. Witcherlar beni tanırlar. Bakma bana öyle dik dik! Uyanık bir kızsın, seni kutlarım ama şunu düşün: Yolu bilmeseydim buraya kadar gelebilir miydim? Sen Zpn içinde tek bir kişiye rastladın mı hiç?"</p>
<p>Kız çekinmeyi bırakıp yaklaştı ve elini uzattı. Triss bu destekten fazlaca yararlanmadan ayağa kalktı. Çünkü burada mesele destek almak değildi. Kızı yakından incelemek istiyordu. Ve de ona dokunmak.</p>
<p>Küçük Witcher'in yeşile çalan gözlerinde mutasyona dair bir iz bulmak olanaksızdı, aynı şekilde kızın eline temas edildiğinde büyücülere özgü o hoş karıncalanma duyumsanmıyordu. Altın sarısı saçlı kız sırtında kılıcıyla Eziyeti aşıyor olsa da ot sınavına ya da başka değişimlere tabi tutulmadığı belliydi. Triss bunu kesinlikle anlamıştı.</p>
<p>"Bana dizini göster, ufaklık."</p>
<p>"Ufaklık değilim ben."</p>
<p>"Özür dilerim. Ama bir adın vardır mutlaka, değil mi?"</p>
<p>"Evet. Ben... Ciri."</p>
<p>"Memnun oldum. Biraz yaklaşsana, Ciri."</p>
<p>"Hiçbir şeyim yok."</p>
<p>"Bu hiçbir şeyin nasıl göründüğünü merak ediyorum. Ah, tahmin etmiştim. Şu ‘hiçbir şey’ yırtılmış pantolon ve derisi sıyrılıp açıkta kalmış ete öyle çok benziyor ki anlatamam. Kıpırdama ve sakın korkma."</p>
<p>"Korkmuyorum... ayy!"</p>
<p>Sihirbaz kadın kıkırdayarak güldü, büyülü sözlerle kaşınan ayasıyla kızın kalçasını ovdu. Kız eğilip dizine baktı.</p>
<p>"Oo," dedi. "Acısı dindi! Delik de kapanmış... Büyü mü bu?"</p>
<p>"Bildin."</p>
<p>"Sihirbaz mısın?"</p>
<p>"Yine bildin. Ama itiraf edeyim, bana büyücü denmesini yeğlerim. Ancak beni adımla çağırırsan karışıklık önlenmiş olur. Triss. Sadece Triss. Gel, Ciri. Aşağıda atım bekliyor, birlikte sırtına atlayıp Kaer Morhen’e gidelim."</p>
<p>"Ben koşmak zorundayım." Ciri başını olumsuz anlamda iki yana salladı. "Koşuyu yarıda kesmek iyi değildir, kaslarda süt oluşur o zaman. Geralt der ki..."</p>
<p>"Geralt hisarda mı?"</p>
<p>Ciri’nin bakışları karardı, dudakları birbirine geçti. Küçük kız gözlerini sihirbaza dikti.</p>
<p>Triss yine kıkır kıkır güldü. "Peki," dedi. "Soru sormayacağım. Sır sırdır, hem bir sırrı tam olarak bilmediğin birisiyle paylaşmamakla da iyi ediyorsun. Gel. Hisarda kimin olup kimin olmadığını bir çırpıda öğrenelim. Ayrıca kaslarını dert etme, laktik aside karşı ne yapılması gerektiğini biliyorum ben."</p>
<p>Bayırı ağır ağır indiler. "Bak, atım şu. Dur sana yardım edeyim..."</p>
<p>Elini uzatsa da Ciri’nin yardıma ihtiyacı yoktu. Hafif ve ustalıklı bir sıçrayışla ve hiçbir yere çarpmadan eyerin üzerine oturdu. At hemen ayaklarını yere vurmaya başladı ama küçük kız dizginleri eline alıp hayvanı yatıştırdı.</p>
<p>"Bakıyorum atlarla başa çıkabiliyorsun."</p>
<p>"Ben her şeyle başa çıkarım."</p>
<p>"Ön eyer kaşına doğru kay." Triss bir ayağını üzengiye atıp atı yelesinden yakaladı." Bana biraz yer aç. Kılıcınla da gözlerimi oyma sakın."</p>
<p>At, sağrısına yediği ilk topukla dere yatağında ilerlemeye başladı. Bir geçidi aşıp dik bir sırtın önüne geldiler. Kayalara yaslanmış Kaer Morhen’in yıkıntıları —kale duvarının yer yer yıkılmış kenarları, savunma alanının ve büyük kapının kalıntıları, savunma kulesinin dağılmış bir parçası— buradan görülebiliyordu artık.</p>
<p>Köprünün kalıntıları üzerinden hendeği aştıkları sırada at, burnundan soluyup, başını bir sağa bir sola attı. Triss dizginleri sıkıca çekti. Hendeğin zeminini kaplayan kurukafalar ve kaburgalar onu rahatsız etmiyordu artık, daha önce görmüştü çünkü.</p>
<p>"Bu hiç hoşuma gitmedi," dedi kız ansızın. "Olması gerektiği gibi değil. Ölülerin toprağa gömülü olmaları gerekir. Bir mezarın içine. Öyle değil mi?"</p>
<p>"Evet," dedi sihirbaz kadın sakin bir sesle. "Bence de öyle olmalı. Ama Witcherlar bu mezarlığı... anı olarak görüyor."</p>
<p>"Neyin anısı?"</p>
<p>"Kaer Morhen," — Triss, atını kırık dökük kapı kemerlerine doğru yöneltti— "işgale uğramıştı. Kanlı bir savaş yaşandı ve neredeyse bütün Witcherlar öldüler. Yalnızca o sırada hisarda olmayanlar hayatta kalabildiler."</p>
<p>"Kim saldırdı onlara? Neden?"</p>
<p>"Bilmiyorum," diye yalan söyledi Triss. "Çok, ama çok uzun zaman önceydi, Ciri. Witcherlara sor."</p>
<p>"Sordum," diye mırıldandı kız. "Ama söylemek istemediler."</p>
<p>Onları anlayabiliyorum, diye düşündü sihirbaz. Witcher olarak yetiştirilen bir çocuğa —hele ki bir de kızsa ve henüz mutasyon geçirmemişse— böyle şeyler anlatılmazdı. Bir çocuğa katliamdan söz edilmezdi. Vaktiyle Kaer Morhen'e hücum eden bağnazların haykırdığı ve günün birinde belki de kendisine yöneltilecek olan sözlerle bir çocuk korkutulmamalıydı. Mutant. Canavar. Hilkat garibesi. Tanrıların lanetlediği, doğaya aykırı yaratık. Hayır, küçük Ciri, diye düşündü, Witcherların sana bunlardan söz etmemesine şaşmadım. Ben de anlatmayacağım sana. Benim susmak için daha çok nedenim var, küçük Ciri. Çünkü ben bir sihirbazım ve sihirbazların yardımı olmasaydı vaktiyle o bağnazlar şatoyu kuşatamazlardı. Ayrıca bağnazların gözlerini döndüren ve onları caniliğe sürükleyen o iğrenç aşağılayıcı yazı, dedikodusu çok uzaklara ulaşmış "Canavarlar Kitabı" da muhtemelen adı açıklanmayan bir sihirbazın eseriydi. Ama ben, küçük Ciri, ortak bir sorumluluk taşımıyorum, doğumumdan yarım yüzyıl önce meydana gelmiş bir olay yüzünden pişmanlık duyma zorunluluğu hissetmiyorum. Ebedi anı olması istenen iskeletler öyle ya da böyle bir gün yok olacaklar, toza dönüşecek ve durup dinlenmeden yamaçları yalayan rüzgâra karışacaklar, unutulacaklar...</p>
<p>"Öylece burada yatmak istemiyorlar," dedi Ciri ansızın. "Simge, vicdan azabı veya uyarı olmak istemiyorlar. Ama tozlarının rüzgâra karışmasını da istemiyorlar."</p>
<p>Triss, kızın sesindeki değişimi fark edince başını kaldırdı. Esrarlı atmosferi, kanının şakaklarına vurarak akışını bir an için duyumsadı. Gerildi, ancak meydana gelen olayı yarıda kesme ve engelleme korkusuyla tek söz söylemedi.</p>
<p>"Sıradan bir mezar." Ciri’nin sesi gitgide sertleşiyor, soğuk ve hain bir tınıya bürünüyordu. "Üzerinde çimenlerin bittiği bir yığın toprak. Ölümün gözleri mavi ve soğuktur, taş sütunların yüksekliğinin ve üzerlerine kazınan yazıtların da bir önemi yoktur. O tepenin on dördüncüsü olarak, bunu senden daha iyi kim bilebilir ki Triss Merigold?"</p>
<p>Sihirbaz donup kaldı. Kızın ellerini atın yelesine pençe gibi geçirdiğini gördü.</p>
<p>"Sen o tepede öldün, Triss Merigold," diye devam etti kötücül ve yabancı bir ses. "Neden geldin buraya? Dön, derhal dön ve bu çocuğu, Bu Eski Kan’ın çocuğunu al götür ve ait olduğu kişilere teslim et. Yap bunu, on dördüncü. Eğer yapmazsan bir kez daha öleceksin. Ve gün gelecek, o tepe seni hatırlayacak. Toplu mezar ve üzerine adının kazındığı sütun seni hatırlayacak."</p>
<p>At, yüksek perdeden sesler çıkararak burnundan soludu ve başını bir sağa bir sola attı. Ciri ansızın büzülüp titremeye başladı.</p>
<p>Triss, sesini kontrol altında tutmaya çalışarak, "Ne oldu?" diye sordu.</p>
<p>Ciri hafifçe öksürdü, ellerini saçlarının arasında gezdirdi, yüzünü ovaladı. "Hihiçbir şey olmadı..." diye mırıldandı tedirgin bir ifadeyle. "Yorgunum, o yüzden... O yüzden uyuyakalmışım. Koşmalıyım..."</p>
<p>Esrarlı atmosfer kaybolmuştu. Triss, ansızın bastıran bir soğuk dalgasının bedenini sardığını duyumsadı. Bunun, o sırada etkisini kaybetmekte olan koruyucu sihirden kaynaklandığına kendini inandırmaya çalışsa da öyle olmadığını gayet iyi biliyordu. Başını kaldırıp gözlerini şatonun taş duvarlarına dikti. Şato açılan ateşlerden oluşmuş yıkık dökük kapkara deliklerden onu süzüyordu âdeta. Sihirbaz ürperdiğini hissetti.</p>
<p>At, ön avlunun taş zeminine nallarını vura vura ilerliyordu. Sihirbaz kadın eyerden çevik bir hareketle atlayıp elini Ciri’ye uzattı. Usulca sihirli bir itki yollayabilmek için ellerinin değmesinden yararlanmaya çalıştı. Ama çok şaşırdı. Çünkü hiçbir şey duyumsamıyordu. Ne tepki, ne yanıt ne de direnç. Az önce inanılmaz ölçüde esrarlı bir atmosfer yaratan kızda sihrin zerresi yoktu. Şimdi özensiz saç kesimi ve kötü giysileriyle sıradan bir çocuktu yalnızca.</p>
<p>Oysa bu çocuk bir dakika önce sıradan bir çocuk değildi.</p>
<p>Triss’in bu ilginç olayı düşünecek zamanı yoktu o an. Yarı yıkık bir burç kapısına açılan koridorun karanlık derinlerinden bir demir kapının gıcırdamasını duydu. Kürk pelerinini omuzlarından kaydırdı, tilki kürkünden yapılmış şapkasını başından aldı ve saçlarını hızlı hareketlerle dağıttı. Pırıl pırıl parlayan kestane rengi upuzun bukleleri Triss’in gururu ve alametifarikasıydı.</p>
<p>Ciri hayranlıkla iç geçirdi. Yarattığı etkiden mutlu olan Triss gülümsedi. Omuzlara dökülen uzun ve güzel saçlara pek rastlanmazdı, sınıf ve mevki işaretiydi, kendi kendinin efendisi olan bir kadının ayırıcı özelliğiydi. Sıra dışı bir kadının özelliğiydi, çünkü "sıradan" genç kızların saç örgüleri olurdu, "sıradan" evli kadınlar saçlarını bonelerin ve eşarpların altında gizlerlerdi. Yüksek sınıfa mensup hanımefendiler —kraliçeler dâhil— saçlarını taratıp şekil verdirirlerdi. Asker kadınlar saçlarını kısacık keserlerdi. Yalnızca druidXer ve sihirbaz kadınlar —ve de fahişeler— bağımsızlıklarını ve özgürlüklerini vurgulamak için saçlarını tüm doğallığıyla gözler önüne sererlerdi.</p>
<p>Witcherlar her zaman olduğu gibi beklenmedik bir anda, her zaman olduğu gibi sessizce ve her zaman olduğu gibi nereden çıkageldikleri anlaşılmadan beliriverdiler. Şimdi upuzun boyları, yanık tenleriyle sihirbazın karşısına dikilmişler, kollarını göğüslerinde birleştirip vücut ağırlıklarını sol bacaklarına vermişlerdi; bu, Triss’in de çok iyi bildiği gibi saliseler içinde saldırıya geçmelerini sağlayabilecek bir duruştu. Ciri onların yanma geçip aynı pozisyonu aldı. Derme çatma giysisi ve kararlı yüz ifadesiyle çok eğlenceli görünüyordu.</p>
<p>"Kaer Morhen’e hoş geldin, Triss."</p>
<p>"Selam, Geralt."</p>
<p>Geralt değişmişti. Yaşlanmış gibiydi. Triss bunun biyolojik açıdan mümkün olmadığını biliyordu. Witcherlar yaşlanırlardı, ancak bu süreç öylesine ağır işlerdi ki sıradan bir fani ya da onun gibi genç bir sihirbaz bu değişimleri fark edemezdi. Mutasyonun fiziksel yaşlanma sürecini durdursa da ruhsal sürece etki etmediğini anlamak için tek bir bakış yetiyordu. Geralt’ın kırışıklarla dolmuş yüzü bunun en iyi kanıtıydı. İçini hüzün kaplayan Triss, gözlerini ak saçlı Witcher’dan kaçırdı. O gözler kuşkusuz ne çok şeyler görmüştü. Ama Triss bu gözlerde beklediklerinden hiçbirini bulamamıştı.</p>
<p>"Hoş geldin," diye yineledi Geralt. "Geldiğine çok sevindik."</p>
<p>Geralt’ın yanında Eskel duruyordu; saç rengi ve yanağının şeklini bozan uzun yara izi dışında Kurt’a kardeşiymiş gibi benziyordu. Kaer Morhen’in en genç Witcher’ı Lambert de onlarlaydı, yüzüne her zaman olduğu gibi çirkin ve alaycı bir ifade takınmıştı. Vesemir aralarında yoktu.</p>
<p>"Seni selamlıyor ve içeriye buyur ediyoruz," dedi Eskel. "Hava hem soğuk hem de sanki birisi kendini asmış gibi cereyanlı. Ciri, nereye gidiyorsun? Sen davetli değilsin. Güneş görülemiyor olsa da hâlâ tepede. İdman yapabilirsin daha."</p>
<p>"Nee," dedi sihirbaz kadın saçlarını savurarak, "Witcherların yuvasında kibarlık ölmüş galiba. Beni ilk karşılayan Ciri oldu ve hisara getirdi. Mutlaka yanımda olmalı..."</p>
<p>"O burada eğitiliyor, Merigold." Lambert yüzünü buruşturup zoraki bir şekilde gülümser gibi yaptı. Sihirbaza hiçbir zaman adıyla ya da başına bir lakap ekleyerek seslenmezdi, doğrudan "Merigold" derdi. Triss ondan nefret ediyordu. "Bu kız öğrencimiz, kâhyamız falan değil. Konuklarımızı karşılamak —hatta senin gibi sevimli olanları bile— onun görevleri arasında yer almıyor. Gidelim, Ciri."</p>
<p>Triss hafifçe omzunu silkip, Geralt ve Eskel’in mahcup bakışlarını görmezden gelir gibi yaptı. Hiç sesini çıkarmadı. İki dostunu daha fazla utandırmak istemiyordu. Ayrıca küçük kızdan çok etkilendiğini ve büyülendiğini sezmelerini de istemiyordu.</p>
<p>"Atı ahıra alayım," diye önerdi Geralt ve dizginlere uzandı. Triss elini belli belirsiz kaydırınca elleri buluştu. Bakışları da.</p>
<p>"Ben de geliyorum," dedi sihirbaz kadın kayıtsız bir sesle. "Eyer torbalarımda ihtiyacım olan birkaç eşyam var."</p>
<p>"Üzerinden henüz uzun zaman geçmedi, beni epeyce üzmüştün," diye mırıldandı Geralt, ahıra girer girmez. "O heybetli anıtmezarı kendi gözlerimle gördüm. Senin Sodden Savaşında kahramanca öldüğünü ebedileştiren sütunu da gördüm. Bunun bir yanılgı olduğu haberini daha geçenlerde aldım. Seni başkalarıyla nasıl karıştırdıklarını aklım almıyor, Triss."</p>
<p>"Uzun hikâye," dedi Triss. "Uygun bir zamanda sana mutlaka anlatırım. Seni üzdüğüm için beni bağışlamanı rica ederim."</p>
<p>"Burada bağışlanacak bir şey yok. Son zamanlarda beni sevindirecek pek nedenim olmamıştı. Ama yaşadığını öğrendiğimde duyduğum sevinci başka hiçbir mutlulukla kıyaslayamam. Ancak olsa olsa şu an sana baktıkça duyduğum mutlulukla kıyaslayabilirim."</p>
<p>Triss içinde bir kıpırtı hissetti. Yol boyunca ak saçlı Witcher’la karşılaşmaktan duyduğu korku ile onu görebilme umudu yüreğinde çarpışıp durmuştu. Derken bu yorgun ve bitkin yüzle, her şeyi bilir hasta gözlerle, ölçülü, soğuk, doğal olamayacak kadar sakin ama yine de duygu yüklü sözlerle karşılaşmıştı...</p>
<p>Hemen, bir an bile duraksamadan Geralt’ın boynuna atıldı. Onun elini tuttuğu gibi kendi ensesine, saçlarının altına yerleştirdi. Sırtına yayılan karıncalanmayla birlikte içini öylesine büyük bir haz sardı ki az kalsın çığlık atacaktı. Bağırmamak, çıkardığı sesleri boğmak için dudaklarını Geralt’ın dudaklarına sımsıkı bastırdı. Tir tir titrerken bedenini iyice Witcher’mkine yasladı; şimdi heyecanı büyüdükçe büyüyor, kendinden her an biraz daha geçiyordu.</p>
<p>Ama Geralt kendinden geçmedi.</p>
<p>"Triss... Lütfen."</p>
<p>"Ah, Geralt... Öyle çok..."</p>
<p>"Triss." Kadını usulca kendinden uzaklaştırdı. "Yalnız değiliz. .. Biri geliyor."</p>
<p>Triss dönüp kapıya baktı. Yaklaşmakta olan Witcherların gölgelerini ancak bir süre sonra fark etti, adımlarını ise çok daha sonra duyabildi. Öyle ya, aslında hassas olan kulaklarını bir Witcher’inkiyle asla kıyaslayamazdı.</p>
<p>"Triss, evladım!"</p>
<p>"Vesemir!"</p>
<p>Evet, Vesemir gerçekten yaşlıydı. Belki de Kaer Morhen’den bile eskiydi. Yine de hızlı, dinç ve tüy gibi hafif adımlarla kadına doğru yürüdü. Sarılması sağlam, elleri güçlüydü.</p>
<p>"Seni yeniden gördüğüme sevindim, büyükbaba."</p>
<p>"Bir öpücük ver bakayım bana. Hayır, elime istemem, küçük sihirbaz. Elimi tabuta uzandığımda öpersin. Yakında olacaktır bu zaten. Ah, Triss, ne iyi ettin de geldin! Bana senden başka kim şifa verebilir ki?"</p>
<p>"Ne şifası? Neyin var? Olsa olsa genç havalarına girme hastalığını iyileştirebilirim. Elini çek kıçımdan, ihtiyar, yoksa o kır sakalını ateşe veririm!"</p>
<p>"Kusura bakma, seni dizimin üstüne oturtup sevemeyeceğim kadar büyüdüğünü unutuyorum hep. Sağlığıma gelince... Ah, Triss, yaşlanmak hiç eğlenceli değil. Kemiklerimde öyle bir ağrı var ki kendimi tutmasam ağlayacağım. Şu yaşlı adama yardımcı olur musun, yavrum?"</p>
<p>"Olurum." Sihirbaz kadın, ayı pençelerini andıran kollardan kendini kurtarıp, Vesemir’le birlikte gelen Witcher’i süzdü. Gençti, Lambert’le aynı yaşlarda olabilirdi. Kısa, siyah bir sakalı vardı, ancak yüzünü kaplayan çiçek hastalığı izlerini örtmüyordu. Bu oldukça alışılmamış bir durumdu çünkü normal koşullarda Witcherların enfeksiyon hastalıklarına karşı bağışıklıkları vardı.</p>
<p>Geralt onları birbirlerine, "Triss Merigold, Coen," diye tanıttı. "Coen bizimle ilk kışını geçiriyor. Kendisi kuzeylidir, Povissli."</p>
<p>Genç Witcher reverans yaptı. Olağanüstü açık renkte, sarıya çalan yeşil gözleri vardı; gözlerinin beyazının kılcal damarlarla kaplı olduğuna bakılırsa göz mutasyonu zor ve ağır seyretmişti.</p>
<p>"Gidelim, yavrum," dedi Vesemir, Triss’i kolundan tutarak. "Ahır, konuk karşılamak için uygun bir yer değildir. Ama seni beklemeye sabrım yetmedi."</p>
<p>Avlunun duvarın siper olması sayesinde rüzgâr almayan bir köşesinde Ciri Lambert’in kılavuzluğunda idman yapıyordu. Zincirlere tutturulmuş bir kalas üzerinde ustalıklı hareketlerle dengesini sağlıyor ve bir yandan da rulo yapılmış bir deriye kılıcıyla hücum ediyordu; kayışlarla sarılı deri insan bedenini temsil etmekteydi. Triss durdu.</p>
<p>"Berbat!" diye bağırdı Lambert. "Çok yaklaşıyorsun! Hem rastgele vurma! Kılıcının ucuyla atardamara doğru dedim sana! İnsanların atardamarları nerededir? Tepelerinde mi? Neyin var senin? Dikkatini topla, prenses!"</p>
<p>Hu, diye içinden geçirdi Triss. Demek ki doğruymuş, efsane değilmiş. Bu, o. Doğru tahmin etmişim.</p>
<p>Triss, Witcherların kaçamaklara sığınmalarına fırsat vermeden hemen saldırıya geçmeye karar verdi. "Şu ünlü sürpriz çocuk, demek?" dedi Ciri’yi göstererek. "Görüyorum ki alın yazısının ve kaderin koşullarını yerine getirme işini ciddiye almışsınız. Ama masalı karıştırmışsınız biraz, çocuklar. Bana anlatılan masallarda çoban kızları ve yetimler prenses olur. Ama gördüğüm kadarıyla burada bir prenses Witcher’a dönüştürülüyor. Bunun pek cesurca bir karar olduğunu düşünmüyor musunuz siz de?"</p>
<p>Vesemir, Geralt a baktı. Ak saçlı Witcher susuyordu, yüzü kaskatıydı, gelen sessiz destek yakarışı karşısında gözünü bile kırpmadı.</p>
<p>"Düşündüğün gibi değil," dedi ihtiyar, boğuk sesle. "Geralt onu geçen bahar getirdi buraya. Başka kimsesi yok... Triss, alın yazısına nasıl inanmayız, eğer..."</p>
<p>"Kızın elinde kılıç sallayıp durmasının alın yazısıyla ne ilgisi var?"</p>
<p>"Ona kılıç kullanmayı öğretiyoruz," dedi Geralt usulca, Triss’e döndü ve gözlerinin içine baktı. "Çünkü başka ne öğretebiliriz ki? Başka bir şey bilmeyiz. Alın yazısı ya da değil ama Kaer Morhen onun yuvası artık. Hiç değilse bir süre. İdmanları ve kılıcı seviyor, sağlığı ve kondisyonu korunmuş oluyor. Bu sayede yaşadığı trajediyi unutması kolaylaşıyor. Burası artık onun evi, Triss. Başka bir evi yok çünkü."</p>
<p>"Birçok Cintralı," dedi sihirbaz kadın Geralt’ın bakışlarına ısrarla karşılık vererek, "yenilgiden sonra Verden’e, Brugge’ye, Temerya’ya, Skellige Adalarına kaçtı. Aralarında prensler, baronlar, şövalyeler var. Dostlar, akrabalar..."</p>
<p>"Dostlar ve akrabalar savaştan sonra onu aramadılar. Bulmadılar."</p>
<p>"Onların alın yazısı olmadığı için mi yoksa?" Triss, Geralt’a bakıp gülümsedi. Ağzını yayarak olmasa da şirin bir gülümsemeydi bu. Hem de çok şirin. Geralt’ın bu tonda konuşmasını istemiyordu çünkü.</p>
<p>Witcher omuzlarını silkti. Triss onu biraz tanıdığı için hemen taktik değiştirip kanıt göstermekten vazgeçti. Yeniden Ciri’ye baktı. Küçük kız, denge aletinin üzerinde emin adımlarla hızla yüz seksen derece döndü, hafifçe kesip hemen geri sıçradı. İsabet ettirdiği manken ipin ucunda sallanmaya başladı.</p>
<p>"Sonunda!" diye bağırdı Lambert. "Sonunda başarın! Geriye çekil ve bir kez daha dene. Bunun bir rastlantı olmadığına beni ikna etmen gerekir!"</p>
<p>"Bu kılıç," dedi Triss Witcherlara dönerek, "keskin gibi duruyor. Kalas kaygan ve sallanıyor. Hocası ise bağırarak kızın moralini bozan bir geri zekâlı âdeta. Bir kaza olmasından ürkmüyor musunuz? Yoksa yazgının kızı koruyacağına mı güveniyorsunuz?"</p>
<p>"Ciri altı aya yakın bir süre kılıçsız çalıştı," dedi Coen. "Ayrıca biz tetikteyiz, çünkü..."</p>
<p>"Çünkü burası onun evi," diye cümleyi alçak ama kararlı bir sesle tamamladı Geralt. Sesinin tonu tartışmaya noktayı koyuyordu.</p>
<p>"Aynen öyle." Vesemir derin bir soluk aldı. "Triss, yorgun olmalısın. Aç mısın?"</p>
<p>"Buna hayır diyemem." Triss derin bir iç geçirdi ve Geralt’la göz göze gelmeye çalışmaktan vazgeçti. "Doğrusunu istersen birazdan bayılıp düşeceğim. Yolda son geceyi yıkık dökük bir çoban kulübesinde geçirdim, samanların ve çuvalların arasına gömüldüm. Viraneyi sihir formülleriyle izole etmeseydim nalları dikerdim. Temiz bir yatağın hayalini kuruyorum."</p>
<p>"Bizimle akşam yemeği yersin. Hemen. Sonra bir güzel uykunu alıp kendine gelirsin. Sana en güzel odayı —kuledekini— hazırladık. Oraya da Kaer Morhen’de bulunabilecek en iyi yatağı kurduk."</p>
<p>"Teşekkür ederim." Triss hafifçe gülümsedi. Kulede, diye düşündü. Teşekkürler, Vesemir. Görünüşü kurtarmayı çok önemsediğin için bugünlük kule olsun bakalım. Kulede, Kaer Morken in en iyi yatağında yatabilirim. Oysa buranın en kötü yatağında Geralt la yatmayı yeğlerdim.</p>
<p>"Gidelim, Triss."</p>
<p>"Gidelim."</p>
<p>Rüzgâr kepenkleri sallıyor, pencerelerin önüne gerili, güvelerin delik deşik ettiği duvar halısından kalan parçaları uçuruyordu. Triss zifiri karanlığın ortasında Kaer Morhen’in en iyi yatağına uzanmıştı. Bir türlü uyuyamıyordu. Üstelik bunun nedeni, Kaer Morhen’in en iyi karyolasının ayakları sallanan bir antika olması değildi. Triss derin derin düşündü. Uykusunu kaçıran bütün düşünceler tek bir sorunun çevresinde dönüyordu.</p>
<p>Onu neden hisara çağırmışlardı? Kim, neden? Amaç neydi?</p>
<p>Vesemir’in hastalığı bahaneden başka bir şey olamazdı. Vesemir bir Witcher’di. Yüzlerce yıllık bir ihtiyar olması, pek çok gencin onun sağlığına imrendiği gerçeğini değiştirmezdi. Eğer ihtiyarı bir mantikoravan soktuğu ya da kurtadamm ısırdığı ortaya çıksaydı, onu çağırmalarını Triss mantıklı bulurdu. Ama Vesemir’in kemikleri ağrıdığı için mi çağrılmıştı? Gülünçtü bu. Kaer Morhen’in insanın içine işleyen buz gibi duvarları arasında kemik ağrısı pek ilginç bir şikâyet sayılmazdı, Vesemir bunu ya Witcher iksiriyle iyi ederdi ya da çok daha basit bir yol seçerek mısır şnapsını eşit oranlarda içten ve dıştan kullanırdı. Sihirbaza, onun sihir formüllerine, süzgecine ve muskasına ihtiyaç kalmazdı.</p>
<p>O halde kim çağırmıştı onu? Geralt mı?</p>
<p>Triss yatakta döndü; bedeninin bir sıcaklık dalgasıyla sarıldığını duyumsadı. Bir de öfkeyle karışık bir heyecanla. Alçak sesle sövdü, yastığa yumruklar indirdi ve bedenini öbür yana attı. Hangi çağdan kaldığı belirsiz yatak önce takur tukur etti, sonra birleşme yerleri gıcırdamaya başladı. Kendime hâkim olamıyorum, diye düşündü Triss. Sersem bir yeniyetme gibi davranıyorum. Ya da daha beteri, yaşamdan umduğunu alamamış yaşlı kıç kurularına bençiyorum. Mantıklı düşünmeyi bile beceremiyorum.</p>
<p>Yeniden sövdü.</p>
<p>Çağıran tabii ki Geralt değildi. Duygudan tamamen yoksun o, kızım, tamamen yoksun, ahırdaki yüz ifadesini anımsa. Sen böyle ifadeleri çok gördün, kızım, gördün, kendini kandırma. Pişman olmuş, olanları anımsamak ve bir kez daha yaşamak istemeyen adamların o aptal, nadim olmuş, mahcup suratlarını çok gördün. Tanrılar adına, kızım, bu kez farklı diye düşünüp kendini kandırma. Hiçbir zaman farklı değildir. Ve sen biliyorsun bunu. Çünkü yeterince deneyimin var, kızım.</p>
<p>Aşk hayatına gelince, Triss Merigold kendini tipik bir sihirbaz olarak görebilirdi. Her şey yasak meyvenin ekşi tadıyla başlamıştı ve bu tat akademinin katı kurallarına ve ders aldığı üstadının yasaklarına inat son derece tahrik edici olmuştu. Ardından bağımsızlık, özgürlük ve çok sayıda kişiyle cinsel ilişkiye girme dönemi gelmiş ve herkesin yaşadığı gibi kırgınlık, düş kırıklığı ve yılgınlıkla son bulmuştu. Bunları uzun bir yalnızlık dönemi izlemiş ve bu süreçte şunu öğrenmişti: Stresten arınmak ve gerginlikleri çözmek için, kendini onun efendisi ve hâkimi gibi hisseden, alnındaki terini siler silmez ona sırtını dönen birine kesinlikle gerek yoktu. Sinirlerin yatışmasını sağlayan daha az zahmetli çareler vardı, üstelik bunlar havlularda kan lekesi bırakmıyor, yorganın altında yellenmiyor ve sabahları kahvaltı istemiyordu. Ardından hemcinslerinden etkilendiği kısa ve tuhaf bir dönem gelmiş ve bundan özensizliğin, yellenmenin ve oburluğun sırf erkeklere mahsus bir alan olmadığı sonucunu çıkarmıştı. Triss en sonunda neredeyse bütün sihirbaz kadınlar gibi çok ender çıkagelen, soğuk, teknik ve sürekli tekrarlayan bir akış izleyerek sinirlerini bozan sihirbazlarla macera yaşamayı seçmişti.</p>
<p>Derken Geralt çıkagelmişti; huzursuz bir yaşam sürdüren, en yakın arkadaşı Yennefer’le tuhaf, düzensiz ve fırtınalı bir ilişki içinde olan Rivyalı Witcher...</p>
<p>Triss bu İkiliye baktıkça kıskanırdı onları; oysa görünürde kıskanılacak bir durumları yoktu onların. Bu ilişki ikisini de açıkça mutsuz ediyordu, yoruyordu, acı veriyordu ancak onca mantıksızlığına karşın sürüyordu. Triss bunu anlayamıyordu. Ve büyüleniyordu. Öylesine büyüleniyordu ki o da...</p>
<p>O da bir nebze büyüden yararlanarak Witcher’ı baştan çıkarmıştı. Uygun bir zaman yakalamıştı. Yennefer ile Geralt'ın birbirlerinden yine usanıp, şiddetli bir kavgayla ayrıldıkları bir andı bu. Geralt'ın şefkate ihtiyacı vardı ve unutmak istiyordu.</p>
<p>Hayır, Triss’in niyeti onu Yennefer’in elinden almak değildi. Aslında arkadaşı onun için Geralt’tan daha önemliydi. Ama Witcher’la yaşadığı kısa birliktelik onu düş kırıklığına uğratmamıştı. Aradığını bulmuştu: suçluluk, korku ve acı şekline bürünmüş duygular... Geralt'ın acısıydı bu. Triss bu duyguyu onunla yaşamış, bu duyguyla tahrik olmuştu ve Geralt’tan ayrıldıktan sonra da bu duyguyu unutamamıştı. Ancak acının ne olduğunu kısa bir süre önce kavrayabilmişti. Geralt’la yeniden birlikte olmayı şiddetle istediği andı bu. Kısa bir süre, belki bir an için bile olsa, onu istiyordu.</p>
<p>İşte şimdi bu arzusuna çok yaklaşmıştı...</p>
<p>Triss yumruğunu sıkıp yastığa vurdukça vurdu. Hayır, diye düşündü, hayır. Aptallık etme, kızm. Düşünme onu. Başka bir şey düşün.</p>
<p>Ciri’yi mi? Acaba?</p>
<p>Evet. Kaer Morhen'de oluşunun gerçek nedeni buydu. Kaer Morhende Witcher a dönüştürmek istedikleri sarışın küçük kız. Gerçek bir Witcher yapacaklardı onu. Kendileri gibi bir cinayet makinesi...</p>
<p>Öyle ya, diye düşündü ansızın ve yeniden şiddetli bir heyecan hissetti ama bu kez çok farklı bir heyecandı duyumsadığı. Açıkça ortadaydı. Kızı mutasyona uğratmak, ona ot sınavını uygulamak istiyorlardı ama işin içinden nasıl çıkacaklarını kestiremiyorlardı. Yaşlılardan bir tek Vesemir hayattaydı, o da yalnızca kılıç hocasıydı. Oysa Kaen Morhen mahzenlerine saklanmış laboratuvarda içleri efsanevi iksirlerle dolu ve üzerleri tozlarla kaplı şişeler, ocaklar, damıtma pistonları ve tüpler vardı. Bunların nasıl kullanılacağını oradakilerden hiç kimse bilmezdi. Çünkü mutasyona yol açan iksirleri kestirilemeyecek kadar çok eski zamanlarda asi bir sihirbazın ürettiğinden, onun haleflerinin bunları yıllar içinde mükemmelleştirdiğinden ve çocuklara uygulanan değişim süreçlerini sihirle yıllardır kontrol ettiklerinden kuşku yoktu. Ve gün gelmiş bu zincir kopmuştu. Sihirle ilgili bilgi ve yetenek yoktu artık. Witcherların iksirleri, otları ve laboratuvarları vardı. Terkibi biliyorlardı. Ancak ellerinde bir sihirbaz yoktu.</p>
<p>Kim bilir, diye içinden geçirdi Triss, belki de denemişlerdir? Çocuklara büyü kullanmadan haprlanmış iksirler içirmişlerdir belki?</p>
<p>Triss, bu çocukların başlarına gelebilecekleri düşününce ürperdi.</p>
<p>Şimdi de kıza. mutasyon uygulamak istiyorlar ama nasıl yapacaklarını bilmiyorlar. Bu da... Bu da benden yardım isteyecekleri anlamına gelebilir. Ben de o zaman bugün hayatta olan tek bir sihirbazın bile göremediklerini görür, bilmediklerini bilirim, iksir yapımında kullanılan ünlü otları, virüs kültürlerinin büyük bir titizlikle saklanan sırlarını, ünlü esrarengiz ekipleri öğrenirim.</p>
<p>Ve sarışın kıza bu iksiri veren kişi olurum, değişim sürecindeki mutasyonları izler, kendi gözlerimle... tanık olurum...</p>
<p>Sarışın kızın nasıl öldüğüne tanık olurum.</p>
<p>Oo, hayır. Triss yine ürperdi. Asla. Bu bedeli bana ödetemezler!</p>
<p>Ama, diye düşündü, muhtemelen yine erken davranıp sinirlerimi bozuyorum. Mesele herhalde bu değil. Akşam yemeğinde sohbet ettik, dereden tepeden konuştuk. Lafı birkaç kez sürpriz Çocuğa getirmeye çalıştım ama boşa çabaydı. Hemen konuyu değiştirdiler.</p>
<p>Onları izledim. Vesemir gergin ve durgundu, Geralt huzursuzdu, Eskel ise kendini neşeli ve konuşkan olmaya zorladı, Coen doğal sayılamayacak kadar doğaldı. Kendini kasmayan ve açık davranabilen tek kişi Ciri’ydi; yanakları soğuktan kıpkırmızı kesilmiş, saçları darmadağın olmuştu, mutluydu ve müthiş oburdu. Arpa ve peynirden iyice koyulaşmış bira çorbası içtik. Çorbanın içinde mantar olmamasını Ciriyadırgadı. Çorbanın yanında elma şarabı içtik. Kız, ona su verilmesine belli ki şaşırdı ve sinirlendi. Ansızın bağırarak salatanın nerede kaldığını sordu, Lambert onu sertçe azarlayıp, dirseklerini masadan indirmesini istedi.</p>
<p>Mantar ve salata. Aralıkta mı?</p>
<p>Öyle ya, diye düşündü Triss. Kıza efsanevi mağara mantarlarını —bilimin tanımadığı dağ bitkilerini—yedirip gizemli bitkilerin özütlerini içiriyorlar. Kız hızla gelişip, şeytani ve Witcherlara özgü bir kondisyona ulaşıyor. Üstelik bunlar doğal yollardan, herhangi bir mutasyona uğramadan, riske atılmadan, hormonları altüst olmadan gerçekleşiyor. Ancak sihirbaz kadın bunları öğrenmemeli. Bu sır ondan saklanmalı. Bana hiçbir şey söylemeyecek, hiçbir şey göstermeyecekler.</p>
<p>Kızın nasıl koştuğunu gördüm. Elinde kılıçla kalasın üçerinde nasıl ustaca ve seri hareketlerle dans edercesine, hatta kedileri andıran bir kıvraklıkla akrobatlar gibi sürüldüğünü de gördüm. Kızı mutlaka çıplak görmeliyim, diye düşündü, burada verdikleri yiyeceklerin etkisiyle nasıl bir değişim gösterdiğinden emin olmalıyım. Şu "mantarlardan ve "salata" dan birer parça örnek aşırıp yanımda götürmeyi başarırım belki de! Evet, evet...</p>
<p>Peki ya güveniniz? Sizin güveniniz umurumda değil, Witcherlar. Bu dünyada kanser var, çiçek, epilepsi, lösemi var, alerjiler, ani çocuk ölümleri var. Ama sizler belki de hayat kurtarıcı ilaçların damıtılabileceği o "mantarlarınızı" dünyadan saklıyorsunuz. Size dostluğunu, saygısını ve güvenini bağışlamış olan benden bile gizliyorsunuz. Laboratuvarınızı, o boktan mantarlarınızı benim bile görmeme izin vermiyorsunuz!</p>
<p>O halde neden çağırdınız beni? Beni, sihirbazı?</p>
<p>Sihir!</p>
<p>Triss kıkır kıkır gülmeye başladı. Hah Witcherlar, diye düşündü, avucumdasınız. Ciri, benim kadar sizin de ödünüzü kopardı. Gündüz düşlerine çekildi, kehanetlerde bulunmaya, geleceği görmeye başladı, alanını genişletti— üstelik bunların hepsini benim kadar duyumsuyorsunuz. Yemekte onu izlediğim sırada, içgüdüsel ve psikokinetik olarak bir şeye "uzandı" ya da irade gücüyle çinko bir kaşığı büktü. Düşüncelerinizde sorduğunuz bir soruya, hatta düşüncelerinizde bile sormaya cesaret edemediğiniz bir soruya yanıt verdi.</p>
<p>Sizin de içinizi korku sardı. Sürprizinizin sandığınızdan da sürprizli olduğunu fark ettiniz Kaer Morhen de bir Kaynak’a sahip olduğunuzu anladınız- V&amp; de yanınızda bir sihirbaz      olmadan işin içinden çıkamıyorsunuzAncak dostunuz olan ve güvenebileceğiniz tek bir kadın sihirbaz yok çevrenizde. Benden ve...</p>
<p>Yennefer’den başka.</p>
<p>Rüzgâr uğultuyla esmeye, kepenkleri takırdatmaya ve goblen halıyı içeriye doğru bastırmaya başlamıştı. Triss Merigold dönüp sırtüstü yattı, başparmağının tırnağını dalgın dalgın kemirmeye başladı.</p>
<p>Geralt, Yennefer’i çağırmamıştı. Onu çağırmıştı. Yoksa...</p>
<p>Kim bilir. Belki. Ama düşündüğüm gibiyse peki neden...</p>
<p>Neden...</p>
<p>Sinirli ve heyecanlı bir sesle, "Neden koynuma gelmedi?" diye karanlığın içine alçak sesle çığırdı.</p>
<p>Yanıt olarak sadece yıkıntıların arasında uğuldayan rüzgârı duydu.</p>
<p>Güneşli bir sabahtı ama müthiş soğuktu. Triss üşüyerek uyandı, uykusunu alamamış olmasa da yatışmış ve kararını vermişti.</p>
<p>Salona en son o girdi. Güzelleşmek için verdiği emeklerin karşılığı olarak üzerine saygıyla doğrulan bakışları memnuniyetle kabul etti. Triss, yolculukta üzerinde taşıdığı giysilerini etkili, ancak sade bir elbiseyle değiştirmiş, sihirli parfümler ve sihirli olmasalar da korkunç pahalı kozmetikler kullanmıştı. Şimdi yulaf lapası yiyor, Witcherlarla havadan sudan konular üzerine sohbet ediyordu.</p>
<p>Ciri bardağının içine bakıp, "Yine mi su?" diye çıkıştı ansızın. "Su, dişlerimi ağrıtıyor! Meyve suyu içmek istiyorum! Şu maviden!"</p>
<p>"Doğru otur," dedi Lambert, bir yandan da Triss’i göz ucuyla süzerek. "Ağzını da koluna silme! Yemeğini bitir çabuk, idman saati geldi! Günler giderek kısalıyor."</p>
<p>"Geralt." Triss yulaf lapasını bitirmişti. "Ciri dün /{’de yere düştü. Ciddi bir şey olmadı ama bunun sorumlusu sırtındaki o tuhaf giysiler. Üzerine oturmadığı için hareketlerini güçleştiriyor."</p>
<p>Vesemir hafifçe öksürüp bakışlarını kaçırdı. Haa, diye düşündü sihirbaz kadın, bu demek ki senin eserinmiş, kılıç üstadı. Gerçekten de kızın tuniği kılıçla kesilip, bir okun ucuyla dikilmiş gibi duruyor.</p>
<p>"Günler gerçekten giderek kısalıyor," diye devam etti Triss, bir yorum beklemeden. "Bugün ise günü daha da kısaltacağız. Ciri, hazır mısın? Benimle gel. Gardırobunla ilgili gerekli değişiklikleri yapalım."</p>
<p>"Kız bir yıldır bunlarla dolaşıyor," dedi Lambert öfkeyle. "Her şey yolunda gidiyordu, ta ki..."</p>
<p>"...ta ki şu zevksiz ve oturmayan giysiler görmeye dayanamayan karı ortaya çıkıncaya kadar, değil mi? Haklısın, Lambert. Ne var ki o karı ortaya çıktı ve düzen bozuldu; çünkü büyük değişimler dönemindeyiz. Gel, Ciri."</p>
<p>Kız duraksayıp Geralt’a baktı. Geralt başıyla onay verip gülümsedi. Çok tatlı. Eskiden de böyle gülümserdi, eskiden, ona...</p>
<p>Triss başını çevirdi. Bu gülümseme ona yöneltilmemişti.</p>
<p>Ciri’nin minik odası Witcher barınaklarının tıpatıp kopyasıydı. O odalarda olduğu gibi burada da alet edevat ve eşya bulunmuyordu. Tahtalardan bir araya getirilmiş bir karyola, bir tabure ve küçük bir sandıktan başka bir şey yoktu içeride. Witcherlar barınaklarının duvarlarını ve kapılarını avda öldürdükleri hayvanların —geyiklerin, vaşakların, kurtların, hatta sansarların— postlarıyla süslerlerdi. Ciri’nin minik odasının kapısında pullarla kaplı itici bir kuyruğu olan devasa bir farenin postu asılıydı. Triss, bu leş gibi kokan döküntüyü indirip pencereden fırlatmamak için kendini güçlükle tuttu.</p>
<p>Ciri yatağın ucuna ilişmiş, Triss’e umutla bakıyordu.</p>
<p>"Üzerindeki şu kılıfı," dedi sihirbaz kadın, "biraz uygun bir hale getirmeye çalışacağız. Dikişe elim yatkındır, bu durumda şu keçi postunu yoluna sokarım sanırım. Peki sen, Witcher, eline hiç dikiş iğnesi aldın mı? İçi saman dolu çuvalları kılıçla delik deşik etmek dışında bir şey öğrettiler mi sana?"</p>
<p>"Nehir Bölgesine, Kagen’e gittiğim sırada ip eğirdim," diye mırıldandı Ciri isteksiz bir ifadeyle. "Kumaşı berbat ettiğim ve işlediklerimi sökmek zorunda kaldıkları için bana dikiş işleri vermediler. Eğirme işi korkunç sıkıcıydı, off!"</p>
<p>"Doğru." Triss kıkır kıkır güldü. "Daha sıkıcı bir iş yoktur zaten. Ben de hiç sevmezdim."</p>
<p>"Sana da mı ip eğirttiler? Bana tamam, çünkü ben... Ama sen bir sihir... bir büyücüsün. Sen istediğin her şeyi sihirle ayağına getirebilirsin. Üzerindeki güzel elbiseyi sihirle mi yaptın?"</p>
<p>"Hayır." Triss gülümsedi. "Kendim de dikmedim. O kadar da becerikli değilim artık."</p>
<p>"Benim giysimi nasıl hazırlayacaksın peki? Sihirle mi elde edeceksin?"</p>
<p>"Buna gerek kalmayacak. Sihirli sözcüklerle destekleyeceğimiz sihirli bir iğne yeterli olacaktır. Çok mecbur kalırsak..."</p>
<p>Triss, küçük kızın tuniğinin kolunda açılıp saçak saçak olmuş bir deliğin üzerinden eliyle ağır ağır geçti, büyülü sözcükler söyledi ve muskayı harekete geçirdi. Delik, bir anda kapanıvermişti. Ciri sevinçten şakımaya başladı.</p>
<p>"Sihir bu! Sihirli bir tuniğim olacak! Hey!"</p>
<p>"Sana sıradan düzgün bir tunik dikinceye kadar ama. Ancak şimdi üstünde ne varsa çıkar, küçükhanım ve başka bir şey giy. Tek giysin bu değildir umarım?"</p>
<p>Ciri başını iki yana salladı, sandığın kapağını açtı, eskimiş bir geniş etek, kül rengi bir kısa yelek, keten bir gömlek ve çuvala benzeyen bir yün ceket gösterdi.</p>
<p>"Bunlar benim," dedi. "Geldiğimde üzerimde bunlar vardı. Ama artık giymiyorum. Kadın işi hepsi."</p>
<p>"Anlıyorum." Triss’in yüzü alaylı bir ifade aldı. "Kadın işi olsun ya da olmasın, şimdilik giyeceksin bunları. Hadi başla, soyun bakalım. Dur, yardım edeyim sana. Lanet olsun! Nedir bunlar, Ciri?"</p>
<p>Kızın kolları içlerine kan oturmuş, koskoca mor lekelerle doluydu. Çoğu sararmaya yüz tutmuştu ama birkaçı yeniydi.</p>
<p>"Lanet olsun, nedir bunlar?" diye tekrarladı sihirbaz öfkeyle.</p>
<p>"Kim dövdü seni böyle?"</p>
<p>"Bu mu?" Ciri, sanki morlukları yeni görüyormuş gibi kollarına bakıyordu. "Ay, bu şey... Yel değirmeninden oldu. Ağır hareket etmiştim."</p>
<p>"Yel değirmeni de nereden çıktı şimdi?"</p>
<p>"Yel değirmeni," diye tekrarladı Ciri. "Bu şey... şey işte... saldırılardan kendimi kurtarmayı öğreniyorum değirmen üzerinde. Sopalardan yapılmış uzun kolları var, dönüyor ve kollarını sağa sola savuruyor. Çok hızlı atlayıp kaçmak gerekiyor. İyi reflekslerinin olması şart. Eğer reflekslerin zayıfsa yel değirmeni sopalarıyla seni yere devirir. Yel değirmeni başlarda bana sıkı bir sopa çekti. Ama şimdi..."</p>
<p>"Pantolonunu ve gömleğini çıkar. Aman, tanrılar! Kızım bu ne? Bu haldeyken nasıl yürüyebiliyorsun? Bir de koşuyorsun!"</p>
<p>Kızın kalçasının iki yanı ve sol bacağı mosmordu ve şiş içindeydi. Ciri irkildi ve sihirbazın bedeninde gezinen elinden geriye doğru kaçıp, ıslık çalar gibi sesler çıkarmaya başladı. Triss, cüce dilinde okkalı küfürler sıraladı.</p>
<p>"Bunu da mı yel değirmeni yaptı?" diye sorarken sükûnetini korumaya çalışıyordu.</p>
<p>"Bunu mu? Hayır? Aa, bak, şu yel değirmeni yüzünden oldu." Ciri sözde umursamıyormuş gibi yaparak sol dizinin hemen altındaki hatırı sayılır morluğu gösterdi. "Ama diğerlerini paralel bar yaptı. Paralel barın üzerinde elimde kılıçla yürümeyi çalışıyorum. Geralt bu konuda iyi olduğumu söylüyor. Diyor ki şeyim varmış... kabiliyet. Kabiliyetim varmış."</p>
<p>"Kabiliyetin tükendiği zaman," Triss dişlerini gıcırdattı, "sanırım o zaman paralel bar sana bir tane geçiriyor, öyle mi?"</p>
<p>"Öyle tabii," dedi küçük kız ve Triss’in bilgisizliğine şaşırmış gözlerle baktı. "Bana bir tane geçiriyor, hem de ne geçirme!"</p>
<p>"Şu peki? Şu yandaki? O nasıl oldu? Balyoz mu indi oraya?"</p>
<p>Ciri acıyla inleyip kıpkırmızı kesildi. "Dağ sırtından aşağı düştüm..."</p>
<p>".. .dağ sırtı da sana bir tane geçirdi, öyle mi?" diye cümleyi tamamladı Triss. Kendini tutmakta gitgide daha çok zorlanıyordu.</p>
<p>Ciri kahkahalarla güldü. "Toprağa gömülü bir dağ sırtı bana nasıl geçirebilir ki? Yapamaz! Düştüm, hepsi bu. Sıçrayıp, tek ayak üzerinde dönmeye çalışıyordum ama başaramadım. O morluk o günden kalma. Çünkü bir direğin üzerine düştüm."</p>
<p>"İki gün yataktan çıkamadın sonra, değil mi? Soluk almakta zorlandın mı? Ağrıların oldu mu?"</p>
<p>"Kesinlikle hayır. Coen bana masaj yaptı ve beni yeniden dağ sırtının üzerine yolladı. Böyle olması gerekiyor, biliyor musun? Aksi halde korkuya kapılırsın."</p>
<p>"Neye?"</p>
<p>"Korkuya kapılırsın," diye yineledi Ciri gururla ve alnına düşmüş sarı saçlarını geriye doğru itti. "Bilmiyor muydun? Bir yerine bir şey olsa bile, nereden düştüysen yeniden tepesine çıkacaksın, yoksa korkmaya başlarsın, korkarsan da bütün idman çöpe gider. Asla vazgeçmeyeceksin. Geralt öyle dedi."</p>
<p>"Bu ilkeyi aklımda tutayım," dedi sihirbaz güçlükle. "Bir de Geralt’a ait olduğunu. Yaşam adına hiç de fena bir reçete değil, ancak her koşulda başarıya götürdüğünden emin olamıyorum. Ama bunu başkasının pahasına gerçekleştirmek kolay. Asla vazgeçmeyeceksin, öyle mi? Binlerce şekilde sana geçirseler, seni kırıp dökseler bile ayağa kalkıp idmana devam edeceksin, öyle mi?"</p>
<p>"Öyle tabii. Bir Witcher hiçbir şeyden korkmaz."</p>
<p>"Gerçekten mi? Sen peki, Ciri? Hiçbir şeyden korkmuyor musun? Samimi ol lütfen."</p>
<p>Küçük kız başını yana çevirip dudaklarını ısırdı. "Kimseye söylemeyecek misin?"</p>
<p>"Kimseye."</p>
<p>"En çok paralel barların arasına sıkışmaktan korkuyorum. İkisi aynı anda inip kalktığı zaman. Bir de yel değirmeninden ama yalnızca çok hızlı döndüğünde. Bir de uzun bir tahterevalli var, önlem alarak da olsa üzerine çıkmak zorundayım. Lambert bana kıçımın kalkmadığını ve salak olduğumu söylüyor ama doğru değil bu. Geralt bana dedi ki kız olduğum için ağırlık merkezim biraz farklıymış. Daha çok idman yapmak zorundayım ama eğer... Sana bir şey sormak istiyordum. Sorabilir miyim?"</p>
<p>"Sor."</p>
<p>"Madem sihirden ve büyülü sözlerden anlıyorsun... Madem sihir yapabiliyorsun... Benim erkek olmamı sağlayabilir misin?"</p>
<p>"Hayır," dedi Triss buz gibi bir sesle, "yapamam."</p>
<p>"Hımm..." dedi küçük Witcher, üzülerek. "Acaba hiç değilse. .. Acaba şeyi sağlayamaz mısın, benim artık..." Ciri kızardı. "Kulağına söyleyeceğim."</p>
<p>"Peki." Triss aşağıya doğru eğildi. "Dinliyorum."</p>
<p>Ciri daha da kızarıp yüzünü sihirbaz kadının kumral saçlarına yaklaştırdı.</p>
<p>Triss ani bir hareketle doğruldu, gözleri ateş saçıyordu. "Bugün mü? Şimdi mi?"</p>
<p>"Hıı."</p>
<p>"Vay canına!" diye gürledi sihirbaz ve tabureye öyle bir tekme indirdi ki tabure kapıya savruldu ve fare postunu kopararak yere indirdi. "Veba, kolera, cüzzam sarsın bedenlerinizi! Bu lanet olası ahmakları geberteceğim!"</p>
<p>"Sakin ol, Merigold," dedi Lambert. "Öfke sağlığı bozar. Üstelik hiç yoktan sinirlendin."</p>
<p>"Bana akıl verme! Bir de bana ‘Merigold’ demeyi bırak artık! Hatta en iyisi çeneni hiç açma! Seninle konuşmuyorum. Vesemir, Geralt, bu çocuğun ne korkunç duruma getirildiğini göreniniz oldu mu? Bedeninde yarasız beresiz tek bir nokta yok!"</p>
<p>"Yavrum," dedi Vesemir ciddi bir sesle. "Duygularına kapılma. Sen farklı yetiştin, farklı bir eğitim aldın. Ciri güneyden geliyor, orada kızlar ile erkekler eşit eğitilirler, hiç fark gözetilmez, tıpkı ciflerde olduğu gibi. Henüz beş yaşındayken bir midillinin sırtına oturtmuşlar onu; sekiz yaşında atına atlayıp ava çıkmış. Ok, yay, mızrak ve kılıç kullanmayı öğretmişler ona. Vücudunun bir yerinin morarması Ciri için yeni bir şey değil..."</p>
<p>"Saçmalama," diye atıldı Triss. "Anlamıyormuş gibi yapmayın. Burada midillilere binmiyor, atıyla gezintilere çıkmıyor, kızakla dolaşmıyor. Burası Kaer Morhen! Sizin şu yel değirmenleriniz ve tahterevallileriniz, Tî^zyer’iniz yüzünden onlarca çocuğun kemikleri, boyunları kırıldı. Sizin gibi sokaklardan toplanmış, bataklıklardan çekip çıkarılmış taşlaşmış ve deneyimli çocuklar. Kısa yaşamlarında başlarına çok şeyler gelmiş kaslı kafa uçurucular, serseriler. Ciri’nin ne şansı var? Güneyde büyümüş, elf geleneklerine göre eğitilmiş, hatta Calanthe gibi bir aslanın, bir ejderin elinde yetişmiş bile olsa bu ufaklık bir prenses, öyle de kalacak. Hassas bir teni, narin bir vücut yapısı ve incecik kemikleri var... O, bir kız çocuğu! Onu neye dönüştüreceksiniz? Witcher’a mı?"</p>
<p>"Bu kız çocuğu," dedi Geralt alçak ve sakin bir sesle, "bu hassas ve narin prenses Cintra’daki katliamdan sağ kurtuldu. Nilfgaard’ın taburlarının arasından kimseden destek almadan tek başına usulca geçti. Ülkenin her yerine yayılmış, buldukları her şeyi ve herkesi soyan ve öldüren kudurmuş eşkıyaların ellerine düşmemeyi başardı. Nehir bölgesindeki ormanlarda iki hafta boyunca tek başına hayatta kaldı. Bir ay boyunca bir grup göçmenin arasına katıldı, onlarla birlikte çalışıp çabaladı ve aç kaldı. Altı aya yakın bir süre tarlada ve ahırda çalıştı, sonra bir çiftçi aile onu evlat edindi. İnan bana Triss, yaşam onu en az biz Kaer Morhen’deki sokaklardan toplanmış avareler kadar eğitti, geleceğe hazırladı ve direnç kazandırdı. Ciri bizlerden, Witcherlara meyhanelerde kedi yavruları gibi sepetlerin içinde zorla verilen gayrimeşru çocuklardan daha az güçlü değil, inan bana. Cinsiyeti mi? Ne anlamı var bunun?"</p>
<p>"Soruyorsun bir de? Bunu sorma cesareti gösterebiliyorsun, öyle mi?" diye bağırdı sihirbaz kadın. "Ne anlamı mı var? Anlamı şu: Kız, sizin aksinize şu günlerde âdet görüyor! Ve de bünyesi buna çok ağır tepkiler veriyor! Ama siz onun Eziyette ve o boktan yel değirmeninde öksürmekten ciğerlerinin sökülmesini istiyorsunuz!"</p>
<p>Triss, genç Witcherların koyun gibi bakan gözleri ve Vesemir’in ansızın düşen çenesini görünce onca öfkesine karşın keyiflendiğini hissetti.</p>
<p>"Haberiniz bile yoktu." Triss onları suçlayan bir ifadeyle başını sallarken duyduğu kaygıdan biraz sakinleşmişti. "Bir de hamileri olacaksınız! Durumunu size açmaya utanıyor, çünkü bu geçici rahatsızlık hakkında erkeklerle konuşmamayı öğretmişler ona. Zayıf düştüğü, sancı çektiği, becerileri azaldığı için utanıyor. İçinizden bu konuyu akıl eden oldu mu hiç? Hiç ilgilendiniz mi bununla? Kızın ne gibi sıkıntılar çektiğini tahmin etmeye çalıştınız mı? İlk kanamasını Kaer Morhen’de, sizlerin yanında yaşamış olabilir mi acaba? Kimse acısını paylaşmadığı, onu avutmadığı, hatta anlayış bile göstermediği için ağlamış olabilir mi? Aranızdan biri bunları hiç düşündü mü?"</p>
<p>"Sus artık, Triss," diye inledi Geralt kısık sesle. "Yeter. Amacına ulaştın. Hatta belki istediğinden de fazlasını elde ettin."</p>
<p>"Lanet olsun," diye sövdü Coen. "Su götürmez ahmaklar yerine konduk. Ah, Vesemir, sen nasıl da..."</p>
<p>"Kes sesini," diye homurdandı yaşlı Witcher. "Hiçbir şey söyleme."</p>
<p>En beklenmedik tepki Eskel’den geldi; ayağa kalktı, sihirbaz kadının yanına gitti, önünde yerlere kadar eğilerek elini tuttu ve saygıyla öptü. Triss elini hemen geri çekti. Hayır, öfkesini ve kızgınlığını göstermek için değil, Eskel’in dokunuşuyla bedeninde başlayan hoş titreşimi kesmek için yaptı bunu. Eskel şiddetli —Geralt’tan bile şiddetli— bir elektrik yayıyordu.</p>
<p>"Triss," dedi Eskel, elini yanağındaki çirkin yara izinin üzerinde gezdirerek. "Bize yardım et. Çok rica ediyoruz. Bize yardım et, Triss."</p>
<p>Sihirbaz kadın gözlerini Eskel’in gözlerine dikip dudaklarını birbirine bastırdı. "Hangi konuda? Hangi konuda size yardım edecekmişim, Eskel?"</p>
<p>Eskel yine yara izini ovalayıp Geralt’a doğru baktı. Ak saçlı Witcher başını önüne eğip eliyle gözlerini kaparken Vesemir yüksek sesle öksürür gibi yaptı.</p>
<p>Tam o anda kapı gürültüyle açıldı ve Ciri salona girdi. Vesemir’in öksürüğü yüksek perdeden kesik kesik iniltiye dönüşmüştü. Lambert ağzını açıp öylece kaldı. Triss gülmemek için kendini güçlükle tutuyordu.</p>
<p>Ciri, kesilmiş ve taranmış saçlarıyla küçük adımlar atarak içeridekilere doğru ilerledi. Üzerindeki lacivert elbise kısaltılmış ve daraltılmıştı, ancak eyer çantasında geçirdiği sürenin izlerini hâlâ taşıyordu. Küçük kızın boynunda sihirbaz kadının bir başka armağanı, cilalı deriden yapılmış, yakut gözlü, altın tokalı bir siyah yılan ışıldıyordu.</p>
<p>Ciri, Vesemir’in önünde durdu. Ellerini neresine koyacağını kestiremediği için başparmağını kemerinin içine soktu. Salondan çıt çıkmıyordu.</p>
<p>"Bugün idman yapamayacağım," dedi ağır ağır ve sözcüklerin üzerine basarak, "çünkü ben... çünkü ben..." Gözlerini sihirbaz kadına doğru kaydırdı. Triss ona göz kırptı, yaptığı muziplikten mutlu olmuş yaramaz bir oğlan gibi dudaklarını büzdü ve ezberlettiği sözcüğü söylemek üzere dudaklarını oynattı.</p>
<p>"...hastalandım!" diye cümlesini yüksek sesle ve gururla tamamladı Ciri ve burnunu neredeyse tavana kadar kaldırdı.</p>
<p>Vesemir yine öksürür gibi yapmaya başladı. Ama Eskel, sevgili Eskel kontrolü kaybetmeyip yine davranılması gerektiği gibi davrandı.</p>
<p>"Elbette," dedi rahat bir tavırla gülümseyerek. "Hastalığın geçinceye kadar idmanlara ara vermemiz gayet doğal bir durum ve hiçbir sorun yaratmaz. Teorik dersleri de kısaltırız, eğer kendini iyi hissetmezsen onları da erteleriz. İlaca ihtiyacın olursa ya da..."</p>
<p>"O meseleyle ben ilgileniyorum," diye aynı rahat tavırla araya girdi Triss.</p>
<p>"Şey..." Ciri şimdi biraz kızarıp yaşlı Witcher’a baktı. "Vesemir Amca, Triss’e... yani Bayan Merigold a rica ettim, şey diye... çünkü... yani bizimle kalması için. Uzunca zaman. Uzun zaman. Ama Triss, bunun için senin onayın gerektiğini söyledi. Vesemir Amca! Lütfen kabul et!"</p>
<p>"Kabul ediyorum," dedi Vesemir öksürür gibi konuşarak. "Elbette kabul ediyorum..."</p>
<p>"Çok seviniriz." Geralt elini alnından ancak şimdi çekmişti. "Çok, çok memnun oluruz, Triss."</p>
<p>Sihirbaz kadın Witcher’a doğru bakıp hafifçe eğilir gibi yaptı, bir parmağına kumral buklesini dolayıp gözlerini masum bir ifadeyle süzdü.</p>
<p>Geralt'ın yüzü taş gibi ifadesizdi. "Bayan Merigold’a Kaer Morhen’de uzunca bir süre kalmasını önermen çok hoş ve kibar bir davranıştı, Ciri," dedi. "Seninle gurur duyuyorum."</p>
<p>Ciri kızardı ve ağzını yayarak gülümsedi. Sihirbaz kadın ona şimdi aralarında belirledikleri ikinci işareti verdi.</p>
<p>"Şimdi ise," dedi küçük kız, burnunu daha da çok havaya dikerek, "Triss’e önemli meseleleri açıklayabilmeniz için sizleri baş başa bırakıyorum. Merigold Hanım, Vesemir Amca, beyler... Ayrılıyorum. Şimdilik."</p>
<p>Zarif bir reverans yaptı, salondan çıktı, ağır ve vakur adımlarla merdivenlere yöneldi.</p>
<p>Lanet olsun," dedi Lambert sessizliği bozarak. "Onun gerçek bir prenses olduğuna inanmadığımı düşündükçe kahroluyorum."</p>
<p>"Anladınız mı, sersemler?" Vesemir herkesi süzüyordu. "Kız sabahları o elbiseyi giyerse... Hiçbir şekilde idman yapılmayacak... Anlıyor musunuz?"</p>
<p>Eskel’in ve Coen’in ihtiyara yönelttikleri bakışlarında hürmetten eser yoktu. Lambert duygularını gizleme ihtiyacı duymayıp püskürterek gülmeye başladı. Geralt sihirbaza baktı, sihirbaz da gülümsedi.</p>
<p>"Sana teşekkür ediyorum," dedi Witcher. "Teşekkürler, Triss."</p>
<p>"Ya koşullar?" dedi Eskel tedirginliğini gizlemeden. "Triss, Ciri’nin idmanlarını basitleştireceğimize söz verdik zaten. Önümüze başka hangi koşulları süreceksin?"</p>
<p>"Yani, ‘koşul’ pek hoş bir tanımlama değil. Size üç öğütte bulunacağım, siz de bunlara uyacaksınız. Ama burada kalmamın ve ufaklığın eğitiminde size yardımcı olmamın sizce önemi varsa tabii."</p>
<p>"Dinliyoruz," dedi Geralt. "Konuş, Triss."</p>
<p>"Öncelikle," diye başladı sihirbaz dudaklarında haince bir gülümsemeyle, "Ciri’nin beslenme listesi çeşitlendirilecek. Şunu söylemek istiyorum: Gizli mantarlar ve gizemli sebzelerin azaltılması gerekiyor."</p>
<p>Geralt ve Coen yüz ifadelerine tamamen hâkimdiler. Lambert ve Eskel onlar kadar başarılı olamamışlardı. Vesemir ise hiç olamamıştı. Triss onun tuhaf bir şekil almış yüzüne bakarken, eh, diye düşündü, onun zamanında dünya bu kadar bozulmamıştı. İkiyüzlülük eskiden utanç verici bir kusurdu. Açık sözlülük başa dert açmazdı.</p>
<p>"Sırlarla dolu otlardan elde edilen özlerden daha az alıp daha çok süt içecek," diye devam etti Triss, kıkır kıkır gülmemek için kendini zorlarken. "Burada keçileriniz var. Süt sağmak zor bir iş değil, göreceksin Lambert, bir çırpıda öğreneceksin."</p>
<p>"Triss," diye başladı Geralt, "dinle..."</p>
<p>"Hayır, sen dinleyeceksin. Ciri’yi ağır bir mutasyona tabi tutmadınız, hormonlarına zarar vermediniz, iksirleri ve otları üzerinde denemediniz. Bunun için sizi takdir ediyorum. Akıllıca, sorumluluğunuzun bilincinde ve insanca davrandınız. Kıza zehirlerle zarar vermediniz, şimdi kalkıp bedensel özürlü birine dönüştüremezsiniz onu."</p>
<p>"Sen neden söz ediyorsun?"</p>
<p>"Sırrını herkesten sakladığınız o mantarlar," dedi Triss, "kızın gerçekten kondisyonunu koruyor ve kaslarını güçlendiriyor. Otlar, metabolizmanın ideal çalışmasını sağlayıp, gelişimi hızlandırıyor. Ancak bunların hepsi bir araya geldiğinde —tabii ölümcül idmanlarla şiddetlenerek— beden yapısında belli değişimlere yol açıyorlar. Bir de yağ dokusunda. Ciri bir kadın. Onu hormonları açısından özürlü birine dönüştürmediğinize göre, bunu fiziksel açıdan da yapmayın. Gün gelir sizi suçlayabilir, lakaytlığınızla onu... dişilik alametlerinden ettiğinizi savunabilir. Neden söz ettiğimi anlıyor musunuz?"</p>
<p>"Evet, tabii," diye mırıldandı Lambert, sihirbazın elbisesini iyice geren göğüslerine gözlerini açıkça dikerek. Eskel hafifçe öksürdü ve genç Witcher a ok atar gibi bir bakış fırlattı.</p>
<p>"Hâlihazırda," dedi Geralt usulca ve bakışlarıyla her yeri tarayarak, "geri döndürülmesi olanaksız bir şey saptamadın umarım?"</p>
<p>"Hayır." Triss gülümsedi. "Neyse ki hayır. Kız normal ve sağlıklı bir gelişim süreci içinde. Genç bir dişi dryada benziyor, hoş bir görüntüsü var. Ancak hızlandırıcı kullanımında ölçülü davranın, yalvarırım."</p>
<p>"Öyle yaparız," diye söz verdi Vesemir. "Uyarı için teşekkürler, yavrum. Ama sen üç... öğütten söz etmiştin."</p>
<p>"Tabii. İkincisi: Ciri’nin burada yabanileşmesine izin vermemelisiniz. Dünyayla iletişim içinde olmalı. Yaşıtlarıyla. Doğru düzgün bir eğitim alsın ve normal bir yaşama hazırlansın. Şimdilik kılıcıyla oynayıp dursun. Mutasyon olmadan onu zaten Witcher yapamazsınız ama Witcher idmanlarından zarar gelmez. Zor ve tekinsiz zamanlarda yaşıyoruz, zorunlu kaldığında kendini savunmayı öğrensin. Bir elf gibi. Ama bu ıssız yere onu canlı canlı gömemezsiniz. Normal bir yaşama adım atması şart."</p>
<p>"Onun yaşamı Cintra’yla birlikte yanıp kül oldu," diye mırıldandı Geralt. "Ama ne demeli, Triss, her zaman olduğu gibi yine haklısın. Biz de düşündük bunu. Bahar gelince onu tapınak okuluna götüreceğim. Nenneke’nin yanma, Ellander’e."</p>
<p>"Bu çok iyi bir fikir ve akıllıca bir karar. Nenneke olağanüstü bir kadın ve Tanrıça Melitele Tapınağı olağanüstü bir yer. Tehlikesiz, güvenilir ve kızın uygun eğitimi mutlaka alabileceği bir yer. Ciri’nin haberi var mı bundan?"</p>
<p>"Evet. Birkaç gün inatçılık etse de sonunda kabullendi. Şimdi ise baharın gelmesini sabırsızlıkla bekliyor, Temerya’ya gidecek olmak onu çok heyecanlandırıyor. Dünyayı merak eden bir çocuk."</p>
<p>"Onun yaşındayken ben de öyleydim." Triss gülümsedi. "Bu benzetme bizi üçüncü öğüdüme tehlikeli biçimde yaklaştırıyor. Üçüncü ve en önemli öğüdüm. Hem bunun ne olduğunu siz biliyorsunuz. Saf saf bakmayın öyle. Benim büyücü olduğumu unuttunuz mu yoksa? Ciri’nin sihirle ilgili güçlerini fark etmeniz ne kadar sürdü, bilmiyorum. Benim yarım saatimi aldı. Sonrasında bu çocuğun kim ya da ne olduğunu anlamıştım artık."</p>
<p>"Neymiş peki?"</p>
<p>"Bir Kaynak."</p>
<p>"Olamaz!"</p>
<p>"Olur. Hatta kesin. Ciri bir Kaynak, medyum kudretine sahip. Dahası, bunlar çok ama çok tedirgin edici beceriler. Sizler de bunları fark edip tedirgin oldunuz. Beni sırf bu yüzden Kaer Morhen’e getirttiniz, öyle değil mi? Haksız mıyım? Sırf bu yüzden, değil mi?"</p>
<p>Bir anlık suskunluğun ardından, "Evet," dedi Vesemir.</p>
<p>Triss belli etmeden rahat bir soluk aldı. Bu onay Geralt’tan gelecek diye kaygılanmıştı çünkü.</p>
<p>Akşama doğru ilk kar yağdı; önce hafiften kar taneleri uçuştu, derken tipi başladı. Bütün bir gece yağdıktan sonra Kaer Morhen surları karların içine gömülmüştü. Eziyet üzerinde koşmak söz konusu olamazdı, kaldı ki Ciri kendini hâlâ iyi hissetmiyordu. Triss, Witcherların "hızlandırıcılarının âdet sancılarını şiddetlendirdiğinden kuşkulanıyordu. Gelgelelim emin olamıyordu, bu özel konular hakkında neredeyse hiçbir şey bilmiyordu ve Ciri böyle bir uygulamaya tabi tutulmuş yeryüzündeki tek kız çocuğuydu kuşkusuz. Sihirbaz, bu kuşkusundan Witcherlara söz etmedi. Onları üzmek ya da kızdırmak istemiyor, kendi yöntemlerinden yararlanmayı yeğliyordu. Ciri’ye bazı iksirler içirdi, aktif akik taşlarıyla bezeli bir ipi elbisesinin altından beline bağladı ve kıza zorlayıcı işler yapmayı, özellikle de kılıçla fare avlamayı yasakladı.</p>
<p>Can sıkıntısından patlayan Ciri uykulu gözlerle şatonun içinde geziniyor, at ahırını temizleyen, atların bakımını yapan ve çitleri tamir eden Coen’in yanına gidip zaman öldürmeye çalışıyordu.</p>
<p>Ortadan kaybolarak sihirbaz kadını için için hiddetlendiren Geralt, akşama doğru elinde ölü bir tekeyle dönmüştü sonunda. Triss hayvanı parçalamada ona yardım etmişti. Et ve kan kokusundan ölesiye tiksinmesine karşın Witcher'in yakınında olmayı seçmişti. Hem de iyice yakınında. Olabildiğince yakınında. Triss’in içinde demir gibi soğuk bir kararlılık büyüdükçe büyüyordu. Yatağında artık yalnız yatmak istemiyordu.</p>
<p>"Triss!" diye bağırdı Ciri merdivenlerden paldır küldür inerken. "Bu gece senin yatağında yatabilir miyim? Triss, lütfen, lütfen, evet de! Lütfen, Triss!"</p>
<p>Kar dinmek bilmiyordu. Hava ancak Midinvâerne’de, kış gündönümü gününde açılabildi.</p>
<p>Üçüncü günde —olsa olsa on yaşındaki bir erkek çocuk dışında— bütün çocuklar ölmüştü. Öncesinde şiddetli çırpınma nöbetleriyle sarsılmış olan bu çocuk ansızın derin bir baygınlığın içine düştü... Açık gözleri cam gibiydi, elleriyle durmaksızın yorganını çekiştiriyor ya da bir tüyü yakalamak istercesine ellerini havada oradan oraya sallıyordu. Soluğu gürültülü ve sertti, teni yapışkan, buz gibi ve kötü kokulu bir ter kaplıydı. O sırada iksiri bir kez daha damarlarına zerk ettiler ve nöbet tekrarladı. Bu kez burnu kanadı ve öksürük kusmaya dönüşünce çocuk iyice güçsüz düştü.</p>
<p>Bu belirtiler iki gün boyunca azalmadan sürdü. Çocuğun o güne kadar terle kaplı olan teni kuruyup iltihap kaptı, düzenli atan nabzı da çok güçlüydü, ağır değil fazlaca hızlı atıyordu. Çocuk bu süreçte bir kez bile kendine gelemedi, bağırmayı da bıraktı.</p>
<p>Derken yedinci gün gelip çattı. Çocuk uykudan uyanmasına ayılıp gözlerini açtı, ancak gözleri yılan gözlerine benziyordu...</p>
<p>Carla Demetia Crest, Witcherların Ot Sınavı ve diğer gizli uygulamaları, tanık olduğum olaylardan betimleme, Sadece Sihirbazlar Kurulunun erişimindeki elyazması.</p>
<div>
</div>
</body>
</html>