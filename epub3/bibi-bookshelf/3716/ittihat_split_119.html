<?xml version="1.0" encoding="utf-8" standalone="no"?><html xmlns="http://www.w3.org/1999/xhtml">
<head>
		</head>
	<body class="calibre">
<h2 class="h2baslik" id="calibre_toc_116">EK: 4<br class="chapter"/>
			    MÜMTAZ KOLAĞASI SERVET BEY’İN MALÛMATI</h2>
<p class="ortayazi">İstanbul Saylavı General Kâzım Karabekir<br class="chapter"/>
  Hazretleri’nin yüksek huzurlarına.</p>
<p class="normal">Sayın Saylavımız,</p>
				<p class="normal">İlan-ı hürriyetten evvel İttihat ve Terakki Cemiyeti’nin Manastır’daki faaliyet ve harekâtlarının hülasa edilmesi bendenize irade buyurulmuştu. Bendenize şeref veren bu yüksek iradelerinizi yerine getirmek için hatırımda kalanları arz edeceğim. Çünkü, bu meseleye dair olup şahsıma temas eden vesika tarih kayitlerini havi hususi cep defterleri Balkan Harbi felâketinde eşyamla beraber ziyaa uğradığından maddi vesikalara müstenit olarak malumat veremiyeceğimi teessüfle bildirip ve mamafih vukuatı sırasıyla arz etmeye çalışacağım.</p>
	<p class="normal">12.2.1939</p>
				<p class="normal">ANKARA</p>
				<p class="sagnormal">Liva Kumandanlığı’ndan<br class="chapter"/>
			    Emekli Kurmay Albay<br class="chapter"/>
Servet Moran</p><div class="clrb"/>
<p class="normal">“İttihat ve Terakki’nin maksat ve gayesi ne idi?..” Türkiye’de hâkim olan istibdat ve tazyikten memleketi kurtarmak isteyen vatanseverleri ihtiva eden en son teşekküle “İttihat ve Terakki Cemiyeti” deniyordu ve bu cemiyetin maksad ve gayesi de hülaseten (1293) Kanun-ı Esasi’sini istirdat etmek ve istibdadı ortadan kaldırmak ve hürriyet, müsavat ve adaleti yaymak ve bu suretle, tehlikede olan vatanı mahv ve izmihlalden kurtarmak ve dünya terakkiyatına göre pek geride kalmış olan Türkiye’yi terakkiye doğru yürütmek idi.</p>
				<p class="normal">Görülüyor ki, cemiyetin şu maksat ve gayesi ancak milletin münevverleri tarafından takdir edilebilecek mahiyette yüksek düşüncelere müncer oluyordu. Ancak münevverleri alakadar edebilecek olan mezkûr düşünceler memleketin kültür itibariyle birinci derecede inkişafa mazhar olduğu merkezlerde mesela İstanbul ve Selanik ve İzmir gibi muhitlerde azami derecede hüsnü kabul görmesi lazım gelir iken bu muhitlere nispetle ikinci derecede ad olabilecek bir merkez olan Manastır vilayetinde diğer merkezlere nispetle pek az bir zaman zarfında fevkalade bir surette inkişaf ve tevessü etmiş bulunmasında bazı hususi saik ve sebebler olmasında aramak lazım gelir.</p>
				<p class="normal">Bu sebepler:</p>
				<p class="normal">1 – Rumi 1319 senesinde Makedonya’da vuku bulmuş olan Bulgar isyanı.</p>
				<p class="normal">2 – Mezkûr isyan bastırıldıktan sonra ötede beride kalmış müteaddit Bulgar çeteleri ve bunlara muhalif ve milli gayelerle yine meydana atılmış olan Rum ve Sırp ve Ulah çetelerinin tenkili için Osmanlı Devleti tarafından teşkil edilmiş olan mıntaka teşkilatıdır.</p>
				<p class="normal">Selanik merkezi belli başlı umde olarak İttihat ve Terakki Cemiyeti’nin başlıca umdesi Sultan Hamid’in zulüm ve istibdadına nihayet vermek idi. Fakat 1319 Bulgar iğtişaşında Bulgar çetelerinin katliam, zulüm ve işkenceleri bilhassa Manastır vilayetinin dağlarında, ovalarında ve köy ve çiftliklerinde vuku bulmuş ve bu suretle uğramış oldukları şahsi büyük zarar ve ziyanlardan başka Makedonya için takip olunan siyaseti ve vatanlarının esası hakkında beslenen yabancı fikir ve emelleri yakinden anlamış ve kendi gözleriyle görmüş olduğundan Makedonya İslam ahalisi ve bilhassa Manastır vilayeti halkını idare-i zamana karşı isyan ettirmek kolaylaşmış ve bir fıçı barut tutuşturmak için bir kibrit kâfi geldiği kabilinden bu halkı da tutuşturmak için cüz’i bir himmet ve bir kibritlik vazifesi görmek kâfiydi. İşte o vazifeyi de tenkili eşkıya için yapılmış olan mıntıka teşkilatı ifa etmiş ve İttihat ve Terakki maksat ve gayesi de mezkûr mıntıka teşkilatında vatanseverlerin imdadına yetişmiş ve bunlar birbirini tamamlayarak Manastır İnkılabı’nı vücuda getirmiştir. Bu ecilden Manastır mıntıka teşkilatı kadrosunu görmek lazımdır.</p>
				<p class="normal">Manastır mıntıka kumandanlığı kodrosu hülaseten:</p>
				<p class="normal">Mıntıka Kumandanı Ferik Hadi Paşa Hazretleri.</p>
				<p class="normal">Mıntıka erkân-ı harbi sıfatıyla büro şefi Erkân-ı Harp Kolağası Hasan Tosun Bey.</p>
				<p class="normal">Mülhak Süvari Mülazım-ı Evveli Haşim ve Akif Alaettin “Akif Paşa” Mebus.</p>
				<p class="normal">Mıntıka müfettişleri: Erkân-ı Harp Kolağası Remzi Bey (Paşa). Erkân-ı Harp Yüzbaşı Enver Bey (Paşa).</p>
				<p class="normal">Erkân-ı Harp Yüzbaşı Kâzım Karabekir (Paşa).</p>
				<p class="normal">Erkân-ı Harp Yüzbaşı Fethi.</p>
				<p class="normal">Erkân-ı Harp Yüzbaşı Muhtar (31 Mart Vakası’nda şehit düşmüştür.)</p>
				<p class="normal">Yüzbaşı Ethem Servet Bey.</p>
				<p class="normal">Yüzbaşı Aziz Bey.</p>
				<p class="normal">Yüzbaşı Abdi Bey.</p>
				<p class="normal">Yüzbaşı Ali Bey.</p>
				<p class="normal">Bunlardan başka eşkıya takibi için sureti mahsusada teşkil edilmiş olan Üçüncü Avcı Taburu ve diğer taburlara mensup genç ve güzide zabitleri “İttihat ve Terakki” aşısının Manastır mıntıkasına ilk telkih edenler kimlerdir?</p>
				<p class="normal">Benim bildiğim malumata göre bu işe ilk teşebbüs eden ve bilahere mahallinde telkih vazifesi yapmış olan Erkân-ı Harp Binbaşı Enver Bey (Paşa) ile Erkân-ı Harp Yüzbaşı Kâzım Karabekir Bey’dir (Paşa).</p>
				<p class="normal">Bu suretle Manastır’a ayak basan İttihat ve Terakki programı evvel emirde “Enver” Bey’in İğrideğirmen’deki hanesinde Enver Bey’in (Paşa) birinci derecede itimat etmiş olduğu arkadaşları programa tevfikan tahlif edilmekle başlanmıştır ki bendenizde marrü’l-arz birinci derecede şayan-ı itimat arkadaşlar arasında bulunmakla müftahir ve mübahiyim ve bu suretle Manastır merkezinin (3) numarasını taşıyorum. Enver Bey’in (Paşa) hanesindeki tahliflerde bizzat zat-ı devletleri bulunarak birçok tahliflere riyaset etmiş bulunduğunuzdan dolayı tahlif programları, tarz-ı tatbikleri ve bilcümle teferruatı hakkında herkesten ziyade esaslı bir tarzda vukuf-ı devletleri olduğundan bunların tafsilatını yazmak suretiyle kıymetli vakitlerinizi ziyan etmek istemem. Şu kadar ki zat-ı devletlerinin Manastır’dan infikakinden sonra ve cemiyetin programı etrafa yayıldıkça intisap etmek isteyen azalar çoğalmış ve bir tahlif mahalli kâfi gelmediği gibi muhalif hükümet memurlarının nazarı dikkati celp etmek mahzuru da dâi olduğundan az zaman zarfında tahlif mahalleri teksir edilmiş ve daha sonra şayan-ı itimat her bir azanın hanesi tahlif mahalli olmuştu.</p>
				<p class="normal">“İttihat ve Terakki” teşkilatının bu derece çabuk yayılmasına vasıta olan yukarıda arz etmiş olduğum mıntıka teşkilatıdır.</p>
				<p class="normal">Mıntıka kumandanı Hadi Paşa Hazretleri’yle Erkân-ı Harbiye Şefi Hasan Tosun Beyefendi “İttihat ve Terakki” teşkilatı ile fiilen alakadar olmamakla beraber memleketin selamet ve halası için her ikisi de gece ve gündüz hayatlarını çalışmaya hasretmiş güzide vatan adamları oldukları gibi görmek istedikleri “vatan selameti de” maiyetlerindeki güzide ve genç zabitleri vasi mikyasta salahiyet ve serbestî ile istihdamında bulunacağına kani olduklarından ve zaten İttihat ve Terakki’nin maksat ve gayesi de vatanı kurtarmak olduğuna göre müşarünileyh Hadi Paşa Hazretleri ile mumaileyh Hasan Tosun Bey İttihat ve Terakki teşkilatına dahil olmamakla beraber gaye itibariyle ruh ve esasta İttihat ve Terakki ile birleşmiş oluyordu; bu iki zatın arz ettiğim vasf-ı mahsusları sayesinde bütün mıntıka teşkilatı İttihat ve Terakki’nin maksat ve gayesini vilayet dahilinde yaymak için büyük kolaylıklara mazhar oluyordu. Bu hal ve vaziyetten dolayı İstanbul da bu zatları cemiyetin ileri gelenlerinden telakki ediyordu. Bilahare Hasan Tosun Bey İstanbul’a çağırıldı mumaileyh de İstanbul’un davetine icabet etmeyerek silahını alıp çeteye iltihak etmek suretiyle İttihat ve Terakki Cemiyeti’nin azası olduğunu bilfiil ispat etmiş oldu.</p>
				<p class="normal">Manastır Mekteb-i Harbiyesi</p>
				<p class="normal">Mekteb-i Harbiye teşkilatı da İttihat ve Terakki programının Manastır merkezinde az zamanda teessüsüne büyük yardım etmiştir.</p>
				<p class="normal">Bu babda sureti mahsusada isimleri kayda şayan olanlar:</p>
				<p class="normal">Mektep müdürü: Erkân-ı Harp Binbaşı Vehib Bey (Paşa).</p>
				<p class="normal">Ders nazırı: Erkân-ı Harp Binbaşı Nihad Bey (Paşa).</p>
				<p class="normal">Tabiye muallimi: Erkân-ı Harp Binbaşı Nuri Bey (Eyüplü).</p>
				<p class="normal">Arz ettiğim teşkilata dahil olan ümera ve zabitanın her biri cemiyetin muhtelif teşkilat ve vazifelerinde bulunuyorlardı.</p>
				<p class="normal">Cemiyet teşkilatı:</p>
				<p class="normal">Cemiyet teşkilatı esas itibariyle hükümetin siyasi taksimatına uydurulmuş idi:</p>
				<p class="normal">1 – Vilayet heyeti</p>
				<p class="normal">2 – Muavin “</p>
				<p class="normal">3 – Liva “</p>
				<p class="normal">4 – Kaza “</p>
				<p class="normal">5 – Nahiye “</p>
				<p class="normal">6 – Köy “</p>
				<p class="normal">Bunlardan başka teşkilatı idare etmek için:</p>
				<p class="normal">1 – Hakem heyeti</p>
				<p class="normal">2 – Tahlif heyetleri</p>
				<p class="normal">3 – Fedailer</p>
				<p class="normal">4 – Muhabere ve muvasele memurları</p>
				<p class="normal">5 – Tahsil memurları</p>
				<p class="normal">Heyetlere dahil olan zevat muhtelif sebeplerle sık sık değişmiş olduğundan hepsinin isimlerini burada zikretmek kabil değildir. Ancak belli başlı ve en çok vilayet heyetinde bulunanlar:</p>
				<p class="normal">1 – Süvari Kumandanı Kaymakam Sadık Bey</p>
				<p class="normal">2 – Vilayet Tercüme Kalemi Şefi Fahri Bey</p>
				<p class="normal">3 – Topçu Yüzbaşı Habib Bey</p>
				<p class="normal">4 – Topçu Mülazım-ı Evveli Yusuf Ziya Bey</p>
				<p class="normal">5 – Piyade Mülazım-ı Evveli Tevfik Bey</p>
				<p class="normal">Muavin heyeti</p>
				<p class="normal">1 – Erkân-ı Harp Binbaşı Vehip Bey (Paşa)</p>
				<p class="normal">2 – Erkân-ı Harp Binbaşı Nihad Bey (Paşa)</p>
				<p class="normal">3 – Erkân-ı Harp Binbaşı Nuri Bey (vefat etmiştir)</p>
				<p class="normal">4 – Adliyeden Mustafa Nedim Bey (ilan-ı hürriyetten sonra İşkodra valisi ve bilahere adliye müsteşarı olmuştur)</p>
				<p class="normal">Ben hakem ve tahlif heyetlerinde bulunuyordum.</p>
				<p class="normal">Hakem heyeti</p>
				<p class="normal">1 – Sadık Bey</p>
				<p class="normal">2 – Remzi Bey</p>
				<p class="normal">3 – Servet Bey idi</p>
				<p class="normal">Merkez heyetlerinde bulunanları muntazaman tespit etmek için ayrıca bir tetkikat icap eder.</p>
				<p class="normal">Bendeniz mıntıkadaki takip ve teftiş gibi faal vazifeler, heyet-i merkeziyeye bilfiil dahil olmaya mâni olduğu gibi bilaherede Mıntıka Erkân-ı Harbiye Şefi Hasan Tosun Bey’le Takip Alayı Kumandanı Erkân-ı Harp Kaymakamı Selahattin Bey’in de çetelere iltihakı üzerine mıntıka erkân-ı harbiye vezaifi yalnız bendenize inhisar etmişti ve bundan başka, mıntıka erkân-ı harbiyesi çetelerle merkez heyetleri arasında bir vasıta olmuş ve mıntıka kanalıyla esliha, cepane yetiştirmekle meşgul olmuş olduğundan heyet-i merkeziyede bidayette vazife alamadım. Meşguliyet azaldıktan sonra bilahere dahil olmuştum.</p>
				<p class="normal">Heyet-i merkeziyenin icraatı hakkında en doğru malumat</p>
				<p class="normal">Vilayet heyet-i merkeziye azaları arasında ismi mevcut Fahri Bey’dir. Mumaileyh Bulgaristanlı olup kardeşi Bulgar çeteleri tarafından Bulgaristan dahilinde öldürülmüş ve kendisi Bulgar memurlarının muhafazası altında hudut haricine atılmış ve Türkiye’ye iltica etmiş, Bulgarcayı güzel bilir ve Bulgar çete teşkilatına ve kanunlarına mükemmel vâkıf olduğundan heyet-i merkeziyede fedakârane ve vâkıfane iş görmüş ve bu zat şimdi İstanbul’da münzevi ve menkûp bir halde ikamet etmektedir.</p>
				<p class="normal">Liva ve kaza heyetlerinde bulunanların isimleri de muhabere ve muvasale vazifesi görmüş olan Süvari Yüzbaşısı Zinnur Bey’in bilmesi lazımdır.</p>
				<p class="normal">İttihat ve Terakki Cemiyeti Manastır’da Nasıl Çalışıyordu?</p>
				<p class="normal">1 – Ferden:</p>
				<p class="normal">Cemiyete dahil her aza kendisi gibi şayan-ı itimat bildiği herkesi cemiyete ithal etmek.</p>
				<p class="normal">2 – Cemiyetli bir şekilde:</p>
				<p class="normal">Manastır garnizonunda bulunan umum zabitan arasında zahir ve umumi bir sevgi vücuda getirmek.</p>
				<p class="normal">3 – Manastır takip alayı ve alay dahilindeki genç zabitan vilayet dahilinde bilumum köyleri tenvir ve irşat etmek ve maksad-ı hakikiyi kavrayabilecek ağaları ve eşhası ithal etmek.</p>
				<p class="normal">Manastır garnizonunda mevcut sunufu muhtelife zabitanı birbirine tanıtmak ve aralarında sevgi ve rabıta uyandırmak ve cemiyetin maksat ve gayesine yaklaştırmak ve netice itibariyle cemiyete ithal etmek için en iyi çare olarak cuma tatilinden istifade ederek Manastır etrafındaki mesirelere zabitanı götürmek ve oralarda ziyafet ve eğlenceler tertip edilmesi düşünüldü. Bu maksadla Dömeke bahçesine ve Pelister eteğindeki Dihave ve Hiristohor ve Brusnuk köylerine birkaç defalar gidildi.</p>
				<p class="normal">Bu içtimalarda Manastır redif kumandanı ferik Muhlis Paşa’ya varıncaya kadar büyük rütbede erkân, ümera ve zabitan ve Mekteb-i Harbiye ümera ve muallimleri de iştirak ediyorlardı. Mezkûr mesire ve köylerde ikişer, üçer, beşer, bazen daha kalabalık kümeler teşkil ederek bahsi cemiyetin maksat ve gayesine intikal ettirilmek suretiyle hür ve serbest bir şekilde teati-i efkâr kabil oluyordu. Mezkûr mesire toplantıları garnizon zabitanını az bir zaman zarfında gaye etrafında olgunlaştırmaya çok yardım etti.</p>
				<p class="normal">Mıntıka müfettişleri, seyyar ve sabit takip müfrezeleri zabitanı vasıtasıyla nahiye ve köylerde yapılmakta olan propaganda ve cemiyet teşkilatı büyük muvaffakıyetler gösteriyordu. İttihat ve Terakki çeteleri dağa çıkıncaya kadar köylerde propaganda ve teşkilat bu tarzda devam etti. Çeteler çıktıktan sonra mezkûr vazifeyi bizzat çeteler tarafından daha büyük mikyasta ifa etmeye başlamışlardı.</p>
				<p class="normal">Bu çetelerden şayan-ı zikir olanlar:</p>
				<p class="normal">1 – Resne mıntıkasında Kolağası Niyazi Bey’in çetesi</p>
				<p class="normal">2 – Ohri mıntıkasında Kolağası Eyüp Sabri Bey’in çetesi</p>
				<p class="normal">3 – Manastır merkez mıntıkasında Erkân-ı Harp Binbaşı Hasan Tosun Bey’in çetesi</p>
				<p class="normal">4 – Grebene mıntıkasında Yüzbaşı Bekir Bey’in çetesi</p>
				<p class="normal">Bu çeteler, belli başlı tam teşkilatlı çeteler olup bunlara mensup ikinci ve üçüncü derecede küçük çeteler de vardı.</p>
				<p class="normal">Cemiyetin teşkilatı gittikçe ilerleyip bir ehemmiyeti mahsusa kesbetmeye başlayınca mabeyn de faaliyete başladı. Hafiyeleri göndermeye başladı. Bu babda evvel emirde gönderilen Polis Müfettişi Sami Bey olmuştur.</p>
				<p class="normal">Bidayette bu zat muvakkat tarzda ve takib-i eşkıya müfrezeleri tarafından Bulgar ahalisine yapılan zulüm ve işkenceleri görüp tespit etmek bahane ve vazifesiyle mabeynin arzusu ile Müfettiş-i Umumi Hüseyin Hilmi Paşa tarafından gönderilmişti.</p>
				<p class="normal">İlk iş olarak... havalisi kumandanı Mümtaz Yüzbaşı Ahmet Muhtar Bey tarafından esliha toplamak yüzünden birkaç Bulgar köyünde ve bilhassa Kirman’da yapılmış olan işkenceyi tahkik ve tespit etmek üzere bizzat bendeniz ile mahalli vaka olan köylere gidildi. Üç gün üç gece beraber çalıştık, bu müddet zarfında ben onu tetkik ediyordum, onun da her fırsattan istifade etmek suretiyle cemiyet hakkında malumat almak istediği anlaşılıyordu. Manastır’a avdette keyfiyeti merkeze ihbar ettim.</p>
				<p class="normal">Polis Müfettişi Sami Bey’in raporu Selanik’e gider gitmez daimi olarak Manastır’a memur edildi. Bu suretle cemiyet aleyhindeki faaliyeti arttı.</p>
				<p class="normal">Polis Müfettişi Sami Bey polis müfettişi olduktan sonra merkezdeki müşahadatıyla iktifa etmeyerek etraftaki kaza ve köylerde olup bitenleri de öğrenmek arzusuna düştü ve Korşuva’da kendi adamlarından birinin ihbarı üzerine Korşuva’da bir teşkilat ve çete şeklinde bir faaliyet olduğunu istihbar etti... Bunu da müfettiş-i umumiye yetiştirdi. Müfettiş-i Umumi Hüseyin Hilmi Paşa Makedonya çetelerinden bizar kalmış ve bu çetelerin yüzünden ecnebi ümera ve zabitana verecek cevap bulmaktan âciz kalmış bir vaziyette idi. Binaenaleyh bu ihbar üzerine müfettiş şöyle demiş (Bulgar, Rum, Ulah çeteleri yetişmiyormuş gibi bir de başıma İslam çeteleri mi çıkacak) diye tazallüm-i halde bulunmuş ve derhal Korşuva’ya hareket ederek tahkikat icrasını Polis Müfettişi Sami Bey’e emir vermiş ve Sami Bey de bu emri ifa etmek üzere Korşuva’ya gitmek üzere yola çıkmıştır.</p>
				<p class="normal">Polis Müfettişi Sami Bey’in ahvâl ve harekâtı hakkında zaten Korşuva’da olan cemiyet efradı da Sami’nin harekâtını adım adım takip ediyordu. Sami’nin Korşuva’ya hareketi üzerine vilayette tercüme kalemi şefi ve heyet-i merkeziyeden aza Fahri Bey ile yine cemiyetin sadık efradından Polis Komiseri Abdül Müfettiş Sami’nin yazı masasının üst kısmını kaldırmak suretiyle açmışlar, o vakte kadar müfettiş-i umumiye yazmış olduğu hafiye raporlarının müsveddelerini bulmuşlar ve bu yazılarda Enver Bey (Paşa) ve Fahri Bey başta oldukları halde cemiyet efradının isimleri ve cemiyetin icraat ve faaliyetinden bahsediliyordu. Bunun üzerine Fahri heyet-i merkeziye ile görüşmüş ve merkum Sami’nin vücudunun kaldırılmasına karar verilmiş ve bu kararı da Sadık Bey kendi alayından hazırladığı Süvari Mülazımı Celal Efendi ile derhal Korşuva’ya yetiştirilmiş ve Üçüncü Avcı Taburu’ndan Müfreze Kumandanı İbrahim Efendi’ye (Çolak İbrahim) verilmiştir. İbrahim Efendi tertibatını almış ve gıra tüfeği ile mücehhez soluk suda bir pusu kurmuş, oradan geçerler iken evvelce verilen parola mucibince İbrahim Efendi elini kaldırması üzerine efrat pusudan ateş etmişler ve polis vurulup öldü ve İbrahim Efendi’nin de eli yaralandı. Gıra tüfeği ile vurdurulması da o tarihte Rum eşkıyasının elinde gıra tüfeği bulunması hasebiyle vakanın tahkikat neticesini bir çıkmaz yola sevk etmek maksadına matuf idi. Bu esnada Pirlepe kaymakamı bulunan Arnavut Şevket Bey Türklük aleyhinde ve binaenaleyh Türklük lehinde inkişaf etmekte olan cemiyetin büyük bir düşmanlık hissi taşıyordu. Korşuva’daki vakayı pek büyük ve mübalağalı göstermiş ve hatta bilhassa jandarma teşkilatına memur ecnebi yani İtalyan zabitlerinin bu türeyen İslam çetelerine karşı muhafazası müşkül olduğunu Müfettiş-i Umumi Hüseyin Hilmi Paşa’ya bildirmişti ve kendisi tarafından, İtalyan zabitine bir suikast yaptırarak faili İslam çeteleri olduğunu göstermek şeklinde bir cinayet irtikap edileceğinden korkuluyordu ve bu babda bazı istihbarat da var idi.</p>
				<p class="normal">(Kolağası Niyazi Bey Çetesi)</p>
				<p class="normal">Niyazi Bey Çetesi Nasıl Çıktı?</p>
				<p class="normal">Polis Müfettişi Sami’nin Korşuva’da vurulması mabeyni intibaha davet etti. Bir irade-i seniye tebliğ etti. İrade-i seniyenin özü:</p>
				<p class="normal">“Ötede beride hükümet aleyhine bazı teşekküller vücut bulduğu ve ez cümle hudut boylarında Farmason locaları namı altında faaliyete geçtikleri mutlak surette istihbar edilmiş olduğundan bunların faaliyetlerine zinhar meydan verilmeyerek locaların kapatılması ve teşekküllerinin derhal dağıtılması irade-i seniye iktizasıdır. Aksi takdir...”</p>
				<p class="normal">Bu irade Manastır vilayetine ve Manastır mıntıkasına tebliğ edilmişti. Vilayete tebliğ edilmiş olan irade-i seniye tabiatıyla merkez kaymakamlığından geçmiş; Merkez Kaymakamı İsmail Hakkı Bey Yüzbaşı Niyazi Bey’in bacanağı idi ve cemiyete dahil idi ve Niyazi Bey’in Resne’deki teşkilat ve harekâtına vâkıf idi. İsmail Hakkı Bey bu irade ahkâmını derhal Niyazi Bey’e bildirerek Resne teşkilat ve icraatında pek ihtiyatlı hareket etmesini tavsiye etmişti. Bu ihbar ve tavsiyeden ve irade-i seniyenin şedit ahkâmından az çok müteessir olan Niyazi Bey de harekâtının duyulduğundan yahut duyulacağından havf ederek yakalanmadan dağa çıkmayı düşünmüş ve bu keyfiyeti Resne merkezini idare etmekte olan Hoca Cemal Efendi Manastır’a gelerek merkez heyeti azasından Fahri Bey’e vilayette tebliğ etmiş ve bu tebliğin kâfi olduğunu anlayan Fahri Bey de işi idareden başka çare olmadığını anlamış ve Niyazi’nin dağa çıkması muvafık görülerek Kosova valisi esbakı Küçük Ali Mazhar Bey’le birlikte çetenin siyasi ve idari cihetlerinden takip edeceği hatt-ı hareketi müşir bir talimatname kaleme almış ve Niyazi Bey tarafından mabeyne çekilmek üzere bir de telgrafname yazılarak her ikisi Resneli Cemal Hoca’ya teslimen Niyazi Bey’e gönderilmiş ve bilahere merkez heyeti de keyfiyetten haberdar edilerek bu suret-i hareket merkez heyetince de tasvip ve tasdik edilmiştir.</p>
				<p class="normal">Manastır merkez heyetinin emir ve talimatnamesini almış olan Niyazi Bey de vakit kaybetmeyerek 1324 senesi Haziran’ın ilk haftalarına tesadüf eden cuma günü ahali cuma namazında iken hükümet konağını basmış ve kasadaki nakdi mevcudu almış ve müfrezesiyle dağa çıkmıştı.</p>
				<p class="normal">Mabeyne hitaben merkezden Niyazi’ye gönderilmiş olan telgraf tabiatıyla mabeyne çekilmiş idi. Bundan başka, Korşuva’daki Polis Müfettişi Sami vakası üzerine cemiyete karşı muhalif bir vaziyet almış olan Pirlepe Kaymakamı Şevket Bey’e de Niyazi Bey tarafından şedidülmeal bir telgraf çekilerek vücudunun kaldırılacağı tebliğ edilmesi üzerine Şevket Bey derhal makamını bırakarak Selanik’e hareket etmişti. Bu suretle cemiyetin kuvvet ve icraatı fiilen meydana çıkmış ve zahire vurmuş oluyordu.</p>
				<p class="normal">İttihat ve Terakki teşkilatını dağıtmak ve çeteleri imha etmek için hükümet tarafından Manastır’a gönderilen kumandanlar ve kuvvetler.</p>
				<p class="normal">1 – Mitroviçe’de Onsekizinci Fırka Kumandanı Ferik Şemsi Paşa Hazretleri</p>
				<p class="normal">2 – Manastır Redif Alayı Kumandanı Miralay Hacı Nazmi Bey</p>
				<p class="normal">3 – Kosova Tenkil-i Eşkıya Mıntıka Kumandanı Birinci Ferik Tatar Osman Paşa Hazretleri</p>
				<p class="normal">Tehlike gittikçe büyüyordu. Niyazi Bey’in merkezden almış olduğu emir ve talimat dairesinde Resne hükümetini basmış, kasadaki paraları almış ve Hoca Cemal Efendi ile birlikte mühim bir kuvvet teşkil eden müfrezesiyle dağa çıkmış olması ve Resne telgrafçısının kat edildiğinin şayi olması, İstanbul’a ve vilayetlere istibdat aleyhinde tehdit ve tedhişi amiz tamimler yapılması üzerine vaziyet birdenbire değişti. Bunun üzerine mabeyn işe bilfiil müdahele etti ve kendisine en çok sadık bildiği Onsekizinci Fırka Kumandanı Ferik Şemsi Paşa’yı Manastır ve havalisi kumandanlığına tayin etti.</p>
				<p class="normal">Tenkil Kumandanı Ferik Şemsi Paşa’nın kadrosu:</p>
				<p class="normal">1 – Kumandan Ferik Şemsi Paşa Hazretleri</p>
				<p class="normal">2 – Yaveri Yüzbaşı Fahri Bey</p>
				<p class="normal">3 – Fedailer Kumandanı Prizren Belediye Reisi Rıfat Bey</p>
				<p class="normal">4 – Üsküp ve Mitroviçe hapishanelerinde olup idam mahkûmlarından seçilmiş 80 nefer fedai Arnavut</p>
				<p class="normal">5 – İzmir’den gelecek Anadolu redif taburları</p>
				<p class="normal">6 – Manastır, Selanik, Üsküp mıntıkalarında bulunmakta olan herhangi bir kuvveti alıp istihdam edebilmek salahiyeti</p>
				<p class="normal">Şemsi Paşa’nın birbirini müteakip Üsküp, Selanik ve Manastır telgrafhaneleri vasıtasıyla doğruca mabeynden almış olduğu emirler hülaseten şu merkezde idi:</p>
				<p class="normal">“Selanik üzerinden Manastır’a ve oradan durmayarak Resne’ye hareket edilerek Niyazi çetesinin imhası ve cemiyet teşkilatının kökünden kazınması” şeklinde idi. Filhakika Şemsi Paşa almış olduğu emri harfiyen tatbik ederek fevkalade seri bir hareketle Selanik’e ve oradan da Manastır’a ansızın gelmiştir. İşbu hareketini Kümeli’deki makamatı mülkiye ve askeriyeden de gizli tutmuştur.</p>
				<p class="normal">O tarihe kadar İttihat Terakki teşkilatı mükemmeliyyet kespetmiş olduğundan bu kadar ketumiyyete rağmen cemiyet, Şemsi Paşa’nın tayini ve Mitroviçe’den hareketini ve maiyetindeki kuvvetleri hakkında kâfi derecede malumat aldığı gibi, Selanik’ten Manastır’a hareketini de Şemsi Paşa’yı Manastır’a getiren tren-i mahsusla gönderilebilmek imkânı bulunmuş olan bir adamla gönderilen mektupla da Manastır’a malumat verilmiştir.</p>
				<p class="normal">Manastır merkezi de hemen vazife başına geçmiş mevcut fedailerden birine vazife tevdi edileceği bir sırada Atıf isminde genç bir zabit merkez heyetine müracaat ederek: BU VAZİFENİN VATAN NAMINA FAHRİ GÖNÜLLÜ OLARAK İFA ETMEK ÜZERE KENDİSİNE VERİLMESİNİ RİCA VE İSTİRHAMDA BULUNMUŞ VE MERKEZ HEYETİ DE MUMAİLEYH GENÇ ZABİTİN VATANA OLAN İŞBU HEVESİNİ KIRMAYARAK VAZİFEYİ ONA TEVDİ ETMİŞTİR.</p>
				<p class="normal">Geceleyin Manastır’a muvasalat etmiş olan Şemsi Paşa da erken hazırlanmış ve hemen Resne’ye hareket etmek üzere arabasına binerek yola çıkmış ve Drahor boyunda kain telgrafhaneye uğrayarak mabeynle son bir muhabere kapısını daha açmış idi. Atıf Bey de vazifesine başlayarak şikârını takip etmek üzere telgrafhanenin önüne gelmiş ve paşanın aşağıya inmesini bekliyordu. Ben de bu esnada Şemsi Paşa’nın telgrafhaneden çıktıktan sonra mıntıka kumandanlığına uğraması ihtimalini düşünerek paşayı karşılamak üzere Drahor boyunda dolaşıyordum.</p>
				<p class="normal">Manastır Merkez Jandarma Tabur Kumandanı Binbaşı Rifat Bey Şemsi Paşa’nın damadı idi. Bu ecilden Rifat Bey Şemsi Paşa’ya refakat etmekte ve telgrafhanede paşanın yanında bulunmaktaydı. Manastır jandarma taburu zabitanından Fuad Efendi de Binbaşı Rifat Bey’in hemşiresiyle evliydi, her ikisi de yani Binbaşı Rifat Bey ve Mülazım Fuad Efendi de cemiyete dahil idi. Cemiyet, bunların Şemsi Paşa ile olan karabet vaziyetinden de istifade etti. Jandarma Mülazımı Fuad bir jandarma müfrezesiyle birlikte Niyazi Bey’e iltihak etmek emrini almıştı, mumaileyh Fuad Efendi jandarma efradının maaşlarını bankadan almak için yapılmış olan maaş bordrolarını Binbaşı Rifat Bey’e imzalatmak bahanesiyle telgrafhaneye sokulmuş ve Şemsi Paşa’nın mabeynle icra etmekte olduğu muhabereyi dinlemişti, Şemsi Paşa muhabereyi bitirip arkaya bakınca Fuad’ı görerek, Bu kimdir? demiş. Binbaşı Rifat Bey de yabancı değildir, benim eniştemdir diye cevap vermiş idi. Şemsi Paşa (Fuad’a hitaben), eğer buradaki muhabereden kimseye bir şey söylersen Drahor boyunda seni asarım, demiş idi.</p>
				<p class="normal">Şemsi Paşa’nın mabeyn ile son muhaberesinin özü: Manastır’da durmayarak ve Manastır’dan istediği kadar kuvvet alarak derhal Resne’ye hareket ve Niyazi çetesinin imha edilmesi ve Manastır’a avdetinde bu işte kendisine hizmet edecek ümera ve zabitanın hizmetlerine göre kendi rütbesi olan birinci ferikliğe kadar ale’d-derecat terfi ettirmek selahiyyetini haiz olduğu Semsi Paşa’ya tebliğ ve tebşir ediliyordu. Şemsi Paşa bu iradeye cevaben makine başında, Manastır’daki kuvvetlere emniyeti olmadığı ve kendi fedai müfrezesiyle Resne’ye hareket edeceğini ve orada Anadolu’dan gelecek kuvvetleri bekleyeceğini bildirmişti.</p>
				<p class="normal">Cemiyetin, ikinci bir tedbiri olmak üzere Manastır heyet-i merkeziye azasından Mümtaz Yüzbaşı Habib Bey, tertip etmiş olduğu bir cebel müfrezesiyle Gevat sırtlarında bulunup Şemsi Paşa’yı pusuya tutacaktı. Bunlara hacet kalmadı. Şemsi Paşa muhabereyi bitirdi aşağıya indi, damadı Rifat Bey’in yardımıyla arabasına binerken Millet Fedaisi Atıf Bey de vazifesine başladı. O kadar muhafızlar ve kalabalık arasında kendine yol açarak yaklaştı ve Şemsi Paşa üzerine bir Nagant tabancasıyla ateş etti, birinci kurşun boşa gitti, ikinci kurşun paşanın sağ omzundan içeriye girerek kalbi parçaladıktan sonra sol tarafa çıkmıştı. Paşanın muhafızları da Atıf’ın arkasından şiddetli bir ateş açtılar. Atıf ayağından yaralanmış ise de yoluna devam edebilmiş ve biraz sonra sağa sokağa saparak gözden kaybolmuş ve civarda beklemekte ve onun rehberliğine tayin edilmiş olan İttihat Terakki’nin emektar ve çalışkan zabitlerinden Süvari Mülazımı Nezir Efendi’nin delaletiyle civarda bir haneye girmek suretiyle ilk tehlikeyi atlatmış idi. Vaziyet iktizası Şemsi Paşa fedaileri tarafından da takibat ve taharriyata imkân yok idi. Şemsi Paşa ölmüştü. Bu ölüm paşanın etrafındaki akraba ve taallukat ve kendisine yakın memurlar gibi 5-10 kişi arasında bir teessür uyandırdı. Buna rağmen umum arasında hiçbir tesir ve teessür görülmüyordu. Herkes cemiyetin takip ettiği gaye üzerine bu vakanın yapacağı tesiri düşünüyordu. Ortalıkta ciddi, vakur, azim bir sükûnet var idi.</p>
				<p class="normal">Cenazeyi kaldırmak vazifesi bittikten sonra kuvvet itibariyle düşünülecek fedai müfrezesi kalıyordu.</p>
				<p class="normal">Mezkûr müfreze Manastır’ın garp methalinde ve Resne yolu üzerinde Hanlarönü denilen mahalde çadırlı ordugâhtaydı. Müfrezenin teçhizat-ı askeriyesi mükemmel ve fikirleri de zehirlenmiş olduğundan Manastır halkı ve garnizon kıtaatıyla görüştürmek caiz değildi. Mıntıka, derhal bunları toplatıp karargâhlarında nezaret altına aldı ve vilayetle muhabere ve istişare edilerek geceleyin Pirlepe tarikiyle karadan Mitroviçe’ye iadelerine karar verilmiş ve silahları alınarak derhal yola çıkarılarak sevk olunmuşlardı.</p>
				<p class="normal">O vakit ki vaziyete vâkıf olmaktan mütevellit bir salahiyetle arz edebilirim ki İttihat Terakki Cemiyeti’nin kudret ve muvaffakıyetini bu vaka ispat ve temin etmiştir. Çünkü cemiyete karşı o vakte kadar mütereddit ve korku içinde olan birçok kimseler bu vakadan sonra cemiyete dahil olmaya ve cemiyete karşı mumaşat etmeye başladılar.</p>
				<p class="normal">Bu büyük vatani vazifeyi görmüş olan Atıf Bey şimdi İnhisarlar idaresinde Kadıköy satış mağazasında çok mütevazı bir vazife görmektedir.</p>
				<p class="normal">2 – Miralay Hacı Nazmi Bey</p>
				<p class="normal">Takip kumandanı sıfatıyla livalığa terfien Manastır’a iade edilmiş olan Manastır Alayı Redif Kumandanı Hacı Nazmi Bey bir kadroya ve teşkilata malik değildi, hatta bir yaveri bile yok idi, kendisi alaydan yetişmiş, nazik, terbiyeli, babacan bir zat görünürdü. Hacı Nazmi Bey cemiyete girmişti.</p>
				<p class="normal">Hacı Nazmi Bey Cemiyete Nasıl Girmişti?</p>
				<p class="normal">Bu meseleyi ayrıca izah ve tafsile muhtaç bir keyfiyet telakki ederim:</p>
				<p class="normal">Ben, Hacı Nazmi Bey’i Manastır’da tanıdım, muarefeden sonra birbirimize tesadüf ettiğimiz yerlerde ve kahvelerde benim ile sık sık görüşmeye başladı. Mükâleme esnasında her fırsattan istifade ederek bir cemiyet-i hafiyenin mevcut olduğunu ima edercesine kapalı olarak, “Vatanın selameti için bazı şeyler var da bizden gizliyorsunuz” şeklinde konuşmak istiyordu. Ben derhal mükâleme mevzuunu başka bir vadiye dökerek o tarafa matuf olan sözü kapatmaya çalışıyordum. Mumaileyhin mazisi ve ahlak-ı esasiyesi hakkında hiçbir malumata malik değildim. Fakat hissi kablelvuku ile tavsif edilebilecek bir his ile meşbu oldum ve o zatı cemiyete ithal etmeye vasıta olmadım.</p>
				<p class="normal">Bir cuma günü garnizon zabitanı Dehova köyü civarına eğlentiye çıkmıştı, Manastır Redif Kumandanı Ferik Muhlis Paşa ve Miralay Hacı Nazmi Bey, Mekteb-i Harbiye Müdürü Mehmet Nuri ve Ders Nazırı Vehib ve Nihad ve Ondördüncü Alay Kumandanı (süvari) Sadık beyler başta olduğu halde bir kalabalık erkân, ümera ve zabitan toplanmış idi, gramofonlar çalındı, eğlenceler tertip edildi, akşama kadar zevk ü safa içinde iyi bir gün geçti ve bu eğlencelere vesile olan cemiyetin teşkilat ve gayesi etrafında birçok konuşmalar oldu. Bu kabilden olmak üzere Vehib Bey’le Nihad Bey bendenize müracaat ederek Miralay Hacı Nazmi Bey’in cemiyete ithali münasip ve hatta lazım olduğundan hemen yarın tahlif edilmesini ve bu işe benim tavassut etmekliğimi teklif ettiler. Cevaben, “Müsaade buyurunuz da ben de biraz tahkikat yapayım” dedim.</p>
				<p class="normal">Manastır’da Hacı Nazmi Bey’in mazisini bilen kimseyi bulamadım. Şayan-ı itimat bazı zabitandan yaptığım tahkikat da benim bildiklerimi geçmiyordu ve onun lehindeydi, mütereddit bir vaziyette vakit geçirmekteyken Enver Bey (Paşa) Selanik’ten Manastır’a geldi, mesail-i saire arasında Hacı Nazmi Bey meselesini de ona arz ettim, aldığım cevap aynen şu oldu: “Yok olamaz Servet Bey, Hacı Nazmi Bey 313 Yunan Harbi’nde Sultan Hamid’in hafiyesi Kaymakam Topal İsmail Bey’in adamı olarak tanınmıştır” dedi, bununla Hacı Nazmi Bey meselesi kapanmış oluyordu. Aradan bir müddet geçti. Yine bir gün Nihad Bey (Paşa) bendenizi görerek Hacı Nazmi Bey’in cemiyete ithaline karar verilmiş olduğunu ve mahall-i tahlif olarak da Mehmet Nuri Bey’in hanesini tensip edildiğini ve Takip Alayı Kumandanı Erkân-ı Harp Kaymakamı Selahattin Bey de yarın muayyen saatte orada olacağından benim de Hacı Nazmi Bey’i alıp oraya götürmekliğimi cemiyetin bir emri şeklinde tebliğ buyurdu. Ben yine Enver Bey’den aldığım malumatı tekrar ettimse de, “Hayır bir mahzur yoktur, biz tahkik ettik onun vasıtasıyla Manastır Redif Kumandanı Muhlis Paşa’yı da cemiyete ithal edeceğiz, bunun için Hacı Nazmi Bey’in bir an evvel tahlifi lazımdır” dedi. Benim için artık mukavemet imkânı kalmamıştı, ertesi gün Hacı Nazmi Bey’in hanesine uğrayarak (Kurt Deresi kenarında) kain Mehmed Nuri Bey’in hanesine götürdüm, filhakika Erkân-ı Harp Binbaşı Nuri ve Kaymakam Selahattin beyler bizi bekliyorlardı, oturduk, Nuri Bey bize çay ikram etti, içtikten sonra aşikâr bir tahlif icra ettik ve dağıldık.</p>
				<p class="normal">Bu tarihten gün itibariyle tam bir hafta sonra Miralay Hacı Nazmi Bey, Topçu Alayı imamıyla birlikte İstanbul’a çağrıldı ve hareket etti. Etrafı yokladım, bu vakayı ortalıkta fena bir tesir hasıl etmiş buldum, birçok eşhası ele vereceğinden ve dolayısıyla cemiyetin teşkilatına az çok bir halel iraz edeceğinden korkuluyordu, buraya kadar hikâye ettiğim vaka Şemsi Paşa’nın Manastır kumandanlığına tayin keyfiyetine tekaddüm ediyordu.</p>
				<p class="normal">Manastır ve Selanik İttihat ve Terakki merkezleri Hacı Nazmi Bey’le Topçu Alayı müftüsünün İstanbul’a hareketlerine lakayt kalmayarak bazı tertibat ittihazına teşebbüs etmişler ise de İstanbul’a hareketlerine mâni olamadılar.</p>
				<p class="normal">Hacı Nazmi Bey İstanbul’a muvasalatında doğru mabeyne götürülerek orada isticvap edilmiş ve livalığa terfi ettirilerek takip kumandanı unvan ve sıfatıyla Manastır’dan infikâkından takriben 25 gün sonra Manastır’a iade ediliyordu.</p>
				<p class="normal">Hacı Nazmi Bey İstanbul’da bu işleriyle meşgulken Manastır’da da Şemsi Paşa vakası cereyan etmiş ve Şemsi Paşa’nın yerine de kaim olmak üzere Kosova Takip Mıntıkası Kumandanı Birinci Ferik Tatar Osman Paşa’yı müşirliğe terfian tayin etmişti.</p>
				<p class="normal">Hacı Nazmi Bey mabeynde bir kere görüşmüş ve oraca verilen karar mucibince müşir paşayı beklemeyerek Hacı Nazmi Bey’i derhal Manastır’a azimet ettirmişti.</p>
				<p class="normal">Hacı Nazmi Bey’in tekrar Manastır’a gelmekte olduğunu haber alan Manastır merkezi bundan nasıl istifade edeceğini düşündü, kendisi muhallef olarak cemiyete dahil olduğu düşünülerek suikast yapmaktan ziyade cemiyet namına istifade etmeyi düşünenler oldu, yine benim tavassutumu istediler. Hacı Nazmi Bey’in Manastır’a muvasalatında istikbal merasiminde bulunulması ve ol suretle iyilikle karşılanması münasip görüldüğünden Sadık, Vehib, Nihad, Mehmet Nuri, Selahattin beylerle bendeniz dahil olmak üzere kalabalık bir heyet-i zabitan istasyona gitti.</p>
				<p class="normal">Tren durur durmaz yalnız olarak fırlayıp vagona girdim, Hacı Nazmi Bey’in de pencereden kapıdan dört gözle beni aramakta olduğunu anladım, pek kısa bir merasim-i istikbaliyeden sonra ben de arabaya binerek evlerine gittik, yolda ve hanesinde İstanbul’a gidip gelme meselesinden ve mabeynde görmüş olduğu muameleden bahsettik.</p>
				<p class="normal">Hacı Nazmi Bey hülasa olarak şöyle demek istiyordu:</p>
				<p class="normal">“Ben kendiliğimden gitmedim, çağırıldım. Mabeynde su-i muameleye uğradım, hatta dövüldüm, söyletmek için cebir istimal ettiler, fakat ben sözümde sadık kaldım, umumi şeylerden başka bir şey söylemedim ve bildiklerimden hiçbir kimsenin ismini ifşa etmedim, neticede yine iyilikle muamele ederek benim buradaki vukuf ve malumatımdan istifade etmek maksadıyla, bir derece terfian takip kumandanı yaptılar, ben yine cemiyete hizmet edeceğim, eğer cemiyet emir ederse bu formayı da söker atarım, ben yine cemiyet efradındanım. İstanbul’un emriyle hareket edecek değilim, bu hususta ne şekilde teminat istiyorsanız vermeye hazırım.” Gece geç vakit olmuştu. Mumaileyhi evine bırakarak evime hareket ettim. Sabahleyin tekrar Hacı Nazmi Bey’in evine gittim, yine münakaşaya başladık, birkaç saat sürdü, münakaşanın hülasa ve neticesi aynı yola çıkıyordu. Neticeyi cemiyete ihbar ettim, Manastır merkezi şimdilik kendisinden istifade etmeyi münasip gördü, tekrar Hacı Nazmi Bey’i gördüm, cemiyetin emirleri hilafında ve kendiliğinden hiçbir iş görmeyeceğine ve maiyet ve refakatına verilecek yaver ve zabitlerin muvafakati haricinde icraatta bulunmayacağına dair tekrar yemin ile söz verdi. Bu sözlerden zerre kadar inhirafı halinde vurulacağını kendisine söylemek suretiyle meseleyi bir suret-i halle bağladık, ben daireye geldim, Hacı Nazmi Bey’in refakatine verilecek zabitan ve efradın intihabıyla meşgul oldum.</p>
	<p class="normal">Cemiyete dahil zabitan cümleten şayan-ı itimat idiyse de Hacı Nazmi Bey’i idare edecek ve şahsen de her hususta emin olduğumuz bir zabiti onun refakatine vermek icap ediyordu. Süvari alayı 14 K. 3 Yüzbaşı Vekili Çerkes Mehmet Efendi’yi düşündüm. Mehmet Efendi iyi ve asil bir aileye mensup, ahlak-ı mücesseme sahibi ve kahramanlığı ile tanınmış bir zabit idi, Alay Kumandanı Sadık Bey dahil olduğu halde bilcümle ümera ve zabitan Mehmet Efendi’yi yukarıda tasvir etmiş olduğum şekilde tanımış oldukları için intihabım bir itiraza uğramayarak bilakis hüsn-i suretle kabul olundu, bu suretle teşkil edilmiş bir müfreze refakatinde Hacı Nazmi Paşa Resne’ye tahrik ve orada ikamet ettirilmiş idi. Filhakika Hacı Nazmi Paşa ilan-ı hürriyete kadar Resne’de kalmış, hafi, celi hiçbir işe karışmamıştır.</p>
				<h3 class="solbaslik1" id="calibre_toc_119">Müşir Tatar Osman Paşa Hazretleri Kadrosu</h3>
				<p class="normal">1 – Kosova ve havalisi Mıntıka Kumandanı Müşir Osman Paşa Hazretleri</p>
				<p class="normal">2 – Erkân-ı Harbiye Reisi Halil Recai Bey</p>
				<p class="normal">3 – Hareket Şubesi Müdürü Topçu Erkân-ı Harp Yüzbaşı Emin Bey</p>
				<p class="normal">4 – Şemsi Paşa’nın kadrosu dahilinde sayılan kuvvetler (Prizren Belediye Reisi Hacı Rifat’ın maiyetindeki fedai müfrezesi hariç)</p>
				<p class="normal">Şemsi Paşa’nın vurulması üzerine Hacı Nazmi Paşa takip kumandanı sıfatıyla gönderilmiş ise de Şemsi Paşa’dan kalan boşluğu dolduracak kıymet-i askeriyeye ve şöhrete malik olmadığı gibi Şemsi Paşa’nın vurulmasıyla cemiyetin kudret ve kuvveti büyük mikyasta inkişaf etmiş ve etrafa ve bilhassa mabeyne dehşet salmıştı, bunun üzerine hükümetin siyasetine vâkıf ve mabeyne sadık, şiddet ve maharet sahibi bir kumandan aranmış ve bu sıfatların Müşir Osman Paşa’da temerküz etmiş olduğunda mabeynce kanaat getirilerek müşarünileyhi tenkil kumandanı olarak ve salahiyet-i vasia müşirliğe terfian Manastır’a memur edileceğini Miralay Hacı Nazmi Paşa’nın mabeyndeki mesmuatına atfen mumaileyhten anlamıştım. Filhakika da Müşir Osman Paşa bu mesmuat dairesine tayin edilmiş ve Manastır’a gelerek işe başlamıştı.</p>
				<p class="normal">Osman Paşa, Şemsi Paşa gibi birdenbire meydana atılmadı. Bidayette gayet teenni ile ve adeta meydanda hiçbir şey yok imiş gibi hareket ediyor ve etrafı yoklayarak anlamaya çalışıyordu, bir taraftan da Anadolu’dan gelmekte olan redif taburları peyderpey vürut etmekteydi, istihbaratı sivil olarak beraber getirmiş olduğu hüviyetleri meçhul eşhas ile ifa etmekle beraber Manastır’da da bazı adamları elde etmişti. Bunların ileri gelenleri Vilayet Maarif Müdürü Saip ve Maarif Müfettişi Hüseyin, Şehap ve askeri kaymakamlardan Hıfzı beyler göze çarpıyordu. Müşir Paşa istihbaratı bu tarzda takviye ve tevsi ile beraber tedabir-i askeriye olarak da mabeynin ve bizzat Müşir Paşa’nın itimatları kalmamış olan Manastır garnizon kuvvetlerine karşı bir tedbir olmak üzere onları kışla ve karakollarından çıkarıp çadırlı ordugahâ sevk etmek ve bunların terk edecekleri kışla, karakol, cephanelikleri de Anadolu’dan vürut etmekte olan ve mabeyne ve kumandanlığa sadık olduklarını zannettikleri redif kuvvetlerine devr-i teslim ettirmek istiyordu, bunun için şifahi ve tahriri müteaddit emirleri tevali ediyordu, fakat Manastır mıntıka kumandanlığı da bin türlü mazeret serdiyle azami derecede buna mukavemet ediyordu.</p>
				<p class="normal">Bu tedbirle paşanın fikri Manastır şehrinin dahili ve harici inzibatını eline alıp bir kere şehre hâkim olmaktı; şehir dahilindeki İttihat ve Terakki Cemiyeti teşkilatını imha ettikten sonra hariçle mücadele ve neticede muvaffak olmak kolaydı.</p>
				<p class="normal">O tarihte Mıntıka Kumandanı Mirliva Osman Hidayet Paşa idi, kendisi haluk fakat korkak tabiatlı bir zat idi, ne cemiyete dahil oluyordu ve ne de işin içinden çıkmak için çare bulabiliyordu. O tarihte mıntıka kumandanlığı makamını arzu edecek kimse olmadığı gibi mabeyn de böyle bir şey düşünemiyordu. Bu suretle Osman Hidayet Paşa müşkül bir vaziyette kalmış ve cemiyetin kuvvet ve icraatını da gözle görmekte olduğundan her ne ki yazarsam bila tenkit vela tashih aynen kabul ediyordu. Bu tarz-ı hareketinden dolayı bir aralık paşanın Manastır’da İttihat ve Terakki’nin ileri gelen elemanlarından birisi olduğuna bile hüküm edilmişti.</p>
				<p class="normal">Müşir Osman Paşa evvel emirde Manastır’ın dahili teşkilatına hâkim olmak için mıntıka kumandanlığıyla mücadele ederken bir taraftan da Maarif Müdürü Saip Bey’in riyaseti altında 3 kişilik hafi bir heyet-i tahkikiye teşkil ederek cemiyetin ileri gelenlerini meydana çıkarmak ve iyi bir tesir yapmak için her ne olursa olsun birkaç kişinin idamıyla vaziyete hâkim olmak istiyordu. Vilayet maarif müdürlük odasında bendeniz iki defa geceleyin ve bir defa da gündüz olmak üzere inticvap edildim, heyeti teşkil eden 3 kişiden yalnız Saip Bey’i tanıdım, diğer ikisini tanıyamadım, onlar Manastır muhitinden değillerdi.</p>
				<p class="normal">Hin-i istintakta sorulan sualler insanı tedhiş edecek mahiyette olmadığı gibi cebir dahi istimal etmediler.</p>
				<p class="normal">İsticvap mevzuu:</p>
				<p class="normal">Köy mektepleri, köy muallimleri, köy binalarının inşaatı, maarif hususunda köylüyü inkişaf ettirmek için yapılan propagandalar hakkında malumat almak ve bu vatani hizmetleri mesbuk zevatın kimler olduğunu ve elde edilen neticelerin neden ibaret olduğunu, Bulgar, Rum eşkıyasının takibinde zabitan tarafından gösterilen fedakârlıkların envaının zikir edilmesi suretiyle bu işlerle meşgul olanları öğrenmek istiyorlardı.</p>
				<p class="normal">İttihat ve Terakki teşkilatı ve bilhassa cemiyete dahil mıntıka müfettişleri ve müfreze zabitlerinin de köylerde takip ettikleri program ve köylüye vasıta-i temasları da yukarda sayılan hususata münhasır oluyordu.</p>
				<p class="normal">Bu tarzda hafi heyetlerin tahkik ve tetkikleri neticesinde birinci derecede zimethal olduklarına kanaat getirdikleri kimselerin esamisini havi bir mahrem liste vücuda getirilmiştir. Bu ilk listede bir rivayete göre 20, diğer bir rivayete göre de 9 kişi olup bunlar ilk defa asılacak bir grup idi.</p>
				<p class="normal">Müşir Osman Paşa gün geçtikçe maddi ve manevi nüfuzunu bir parça daha tevsi ediyordu, mabeynde boş durmayarak çalışıyordu. Cemiyetin aleyhine ve iğfal olunanların lehine olarak makam-ı seraskerinin emirlerini ve padişahın iradelerini yağdırmak suretiyle kumandanın muvaffakıyetine yardım ediyorlardı.</p>
				<p class="normal">Bu babda zikre şayan en son yazılmış bir irade-i seniye vardır, bu irade kısmen taltif ve kısmen tehdit şeklinde kaleme alınmış idi.</p>
				<p class="normal">Özü</p>
				<p class="normal">Ahvâl ve vaziyet-i memlekete vâkıf olmayan bazı bedhahan genç ve hamiyyetli zabitlerimizi iğva ederek vazifeleri haricinde bir takım uğraştırılmakta olduğu anlaşıldı, bunlara son defa olarak bizzat bir kere daha tebliğ ediniz ki tuttukları yol doğru değildir, afları irade-i seniyye iktizasındandır, mugayir-i sadakat harekâttan sarfınazar edecek olanlar ale’d-derecat kendi rütbenize kadar terfi ettiriniz... ila ahiri.</p>
				<p class="normal">Müşir Osman Paşa’ya gelen mezkur irade bizzat tebliğ edeceği yerde bu vazifeyi mıntıka kumandanlığına havale etmiş ve bizzat mıntıka kumandanı tarafından zabitan muvacehesinde tebliğini emir buyurmuşlardı.</p>
				<p class="normal">Emirnameyi Osman Hidayet Paşa’ya verdim, okudu, kâğıdı yüzüne siper ederek uzun bir müddet düşünmeye daldı, nihayet:</p>
				<p class="normal">— Bunu ne yapacağız?” dedi.</p>
				<p class="normal">— Tebliğ ederiz,</p>
				<p class="normal">— Yazıldığı şekilde mi?</p>
				<p class="normal">— Evet, öyle emir ediyorlar, dedim.</p>
				<p class="normal">Merkez kumandanlığı vasıtasıyla tebliğ ettirilmesi gibi başka şekiller aramaya başladı, bendeniz ise başka şekilleri münasip görmeyerek tebliğ dairesinde yapılmasını muvafık buldum ve bu babda tesadüf edilecek bir tehlike ve müşkülat mevcut olmadığını söyleyerek paşayı ikna ettim, derhal bir tamim yazarak bütün garnizon, erkân, ümera ve zabitanın beyaz kışlada toplanması emir edildi, ertesi gün muayyen saatte arabaya binilerek kışlaya gidildi. Takarrür eden hatt-ı hareket mucibince yalnız irade kıraat edilecek ve kumandan paşa tarafından hiçbir kelime söylenmeyecek idi.</p>
				<p class="normal">Beyaz kışla methalinin iç tarafında methal ve koridorlarda zabitan toplanmış hazır bekliyorlardı. Yakınımızda durmakta olan Süvari Mülazımı İzzet Canbulat kendi talep ve arzusuyla iradeyi okumak istedi. Ben de ona verdim, okumaya başladı, bendeniz Osman Hidayet Paşa’nın solundaydım ve her ikimiz arkamızı Kırmızı Kışla tarafındaki koridor kısmına vermiştik. Osman Hidayet Paşa hakkında hazırlanmış bir suikast tertibatı olmadığı için hiçbir vukuatın vukua geleceğini düşünmeyerek müsterih duruyordum ve paşayı da ol suretle ikna eylemiştim.</p>
				<p class="normal">Birdenbire arkamızdan bir tabanca patlamaya başladı, Osman Hidayet Paşa’nın kolu hafif yaralanmış ve bir kurşun da kulağının arkasından hafif sıyırarak geçmişti, kalabalık da dağılmıştı, birkaç zabitan arkadaşlarımızın yardımıyla paşayı kapıda duran arabaya bindirerek ben de beraber olduğum halde hastaneye yetiştirdim, tedavi-i iptidaiyyesi yapıldı ve tehlike mevcut olmadığı da anlaşılmıştı. Tehlike mevcut olmaması mecruh paşadan ziyade bendenize ferahlık verdi. Eğer paşa bu suikast neticesinde ölmüş olsaydı ben ahlaken bir töhmet altında kalarak kendi kendime ila nihaye vicdanen mustarip olacaktım. Çünkü vaka, paşayı aldatarak oraya benim tarafımdan götürülmüş şeklinde anlaşılması pek muhtemeldi.</p>
				<p class="normal">Gerek hastaneye giderken ve gerekse hastanede paşaya karşı tertip edilmiş bir suikast olmadığını mütemadiyen arz etmekten hali kalmıyordum ve bir yanlışlık eseri olacağını söylüyordum, fakat artık benim sözlerim Osman Hidayet Paşa nezdinde bir tesir yapmıyordu, çünkü vaka beni fiilen tekzip etmiş idi.</p>
				<p class="normal">Paşa, ben ne yaptım, ne günah işledim şeklinde mütemadiyen tazallüm-i hal ediyor ve atisinden emin değilmiş gibi korkular içinde, buhranlar içinde buhranlar geçiriyordu.</p>
				<p class="normal">Pansuman bitmiş ve yine paşayı teselli ile uğraşmakta iken Müşir Osman Paşa’nın gelmekte olduğunu haber verdiler, fırladım paşayı karşıladım, bir süvari bölüğü refakatinde gelmiş ve attan inmiş yalnız, olarak acele acele ilerliyordu, hiddetle bendenize hitaben, “Bundan ne istiyorsunuz, dedi?” Suale cevap bulmak mümkün değildi, yanlışlık oldu demek hiç olmazdı, tehlikeden başka kabalık ve nezaketsizlik olurdu, sükût ile mukabele ettim. Bu sükût da nev-amâ bir itiraf-ı kusurdu, delalet ederek Hidayet Paşa’nın odasına götürdüm, hal ü hatırını sordu, cemiyete karşı bir tefevvühatta bulunmadı, “Eden bulur” dedi. Çok oturmadı, kalktı gitti.</p>
				<p class="normal">Ben daha hastanede iken haber geldi, mesele tavazzuh etmişti, merkez heyeti tarafından başka bir vazifeye memur edilmiş olan Topçu Mülazımı Salim Dadaş filhakika isim müşabehetinden yanlışlıkla bu vakaya sebebiyet vermişti.</p>
				<p class="normal">Osman Hidayet Paşa’nın yaraları hafif olması hasebiyle tekrar arabaya bindirerek hanesine götürdüm ve yatağına yatırdıktan sonra müsaade alarak çıktım, çünkü paşayı teskin etmek lazımdı, derhal Vehib Bey (Paşa) ve Nihat Bey’e (Paşa) haber gönderdim.</p>
				<p class="normal">Vehib Bey derhal diğer iki arkadaşla beraber Hidayet Paşa’nın ziyaretine yetişerek vakanın benim yukarda tafsil ettiğim şekilde yanlışlıkla tahaddüs etmiş olduğunu beyan ederek Hidayet Paşa’yı ikna ve teskin ettiler.</p>
				<p class="normal">Bu vakadan sonra Müşir Osman Paşa icraatına bir kat daha sürat ve şiddet vermek istemiş ise de, bir an evvel hürriyeti ilan için İttihat ve Terakki Cemiyeti’ni mecbur eden esbâb da çoğalmıştı ve bu ecilden Müşir Paşa’yı kaldırmak ve hürriyeti ilan etmeyi tacil edildi.</p>
				<p class="normal">Bu esbâbın başlıcaları şurada zikretmek lazımdı:</p>
				<p class="normal">Reval mülakatı ve bu mülakatın Makedonya komiteleri üzerinde de yapmış olduğu tesir.</p>
				<p class="normal">Bu tesir aşağı tarzda izah olunabilir:</p>
				<p class="normal">İttihad u Terakki komitesi ilan-ı hürriyet tarihinden takriben bir ay evvel Bulgar komiteleriyle anlaşmış ve bu anlaşma neticesine göre Bulgar komiteleri Reval mülakatının tesiri altında kalmayarak İttihad u Terakki komitesinin icraatı neticesine intizar etmeye rıza göstermiş ve gayr-i müsellah bir şekilde birleşmiş göründü.</p>
				<p class="normal">Rum çeteleri böyle bir tarzı kabul etmeyerek Reval mülakatının Makedonya hakkındaki kararının tacili tarafını iltizam etmiş ve icraatına devam etmiş ve hatta 9 Temmuz’da Rum çeteleri tarafından Ribarçe köyünde bir katliam yapılmıştır ki bu katliam Reval mülakat kararını tacil için irtikâp edilmişti.</p>
				<p class="normal">Bulgarlar bu vakaya karşı hiçbir harakette bulunmayarak bize müracaatla iktifa etmişlerdi, merkez heyeti Manastır Rum metropolitine müracaat ederek böyle bir meselenin tekerrürü halinde tekmil Rumlara bir katliam usulünün tatbik olunacağını tebliğ edilmek suretiyle tehdit edilmişti.</p>
				<p class="normal">İşbu Reval Mülakatı tesiratından başka birbirini müteakip gelen mabeynin müstebit kumandanları ve Anadolu’dan gönderilmekte olan kuvvetler de mühim bir mesele teşkil etmeye başlamıştı.</p>
				<p class="normal">İşte bu sebeplerden dolayı Hürriyet’in ilanını tacil etmek icap ediyordu.</p>
				<p class="normal">Her nedense Selanik merkezinden gelmekte olan Müşir Osman Paşa’nın değerli bir zat olduğundan öldürülmemesi şeklindeydi, bundan başka Manastır heyetinde bulunan Vehib Bey de Tatar Osman Paşa’yla pek iyi görüşüyorlardı, işte bu amiller Müşir Osman Paşa hakkında suikast tertip icrasına mâni oldu, ve en muvafık bir şekil olarak Osman Paşa’nın ikametgâhından alınıp Resne’ye götürülmesi kararına vasıl olunmuştu. Bu karar tatbik olundu.</p>
				<p class="normal">Kararın tatbiki için Manastır merkezinde bulunan güzide zabitan ve efradından mürekkep bir müfreze teşkil edilmiş ve bu müfrezeyle ikametgâh sarılmış ve kumandan paşa evinden alınmıştır ve çetelere de evvelce malumat verilmiş olduğundan bilhassa Niyazi Bey çetesi de Manastır’a gelerek mezkûr kararına iştirak etmiştir.</p>
				<p class="normal">Müşir Paşa alındıktan sonra geceleyin toplanılarak ilan-ı Hürriyet’e karar verilmiş ve bin bir top atılmak suretiyle ilan-ı Meşrutiyet edilmişti.</p>
<div class="calibre1" id="calibre_pb_120"/></body>
</html>