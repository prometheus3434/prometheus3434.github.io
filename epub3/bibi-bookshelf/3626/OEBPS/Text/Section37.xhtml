<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>İnce Memed 1 - Yaşar Kemal</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre4"><br class="calibre2" />
  <br class="calibre2" />
  <br class="calibre2" /></p>

  <h2 class="sigilnotintoc">7</h2>

  <p class="calibre4"><br class="calibre2" />
  <br class="calibre2" /></p>

  <p class="calibre4">Meşe biten toprakta, hemen hemen hiç başka ağaç gözükmez. Dağ taş, dere tepe sırf meşedir. Meşeler kalın, kısa gövdelidir. Dalları güdüktür. En uzun dalın uzunluğu bir metreyi geçmez. Koyu yeşil yapraklar üst üstedir. Toprakta, sağlam, toprağa bütün güçleriyle yapışmış dururlar. Hiçbir güç onları oradan ayıramayacakmış gibi gelir.</p>

  <p class="calibre4">Meşe toprağı kıraç, bembeyaz, kireç gibi bir topraktır. Üstünde meşeden başka bitki yaşatmamaya ant içmiş gibidir.</p>

  <p class="calibre4">Kadirliyle Cığcık arası küçük küçük, yaygın tepelerdir. Bu tepelerin toprakları killi, kapkara, yağlı, verimlidir. Buralar, eski Çukurova bataklıklarının son ucudur. Batısına Ağcasaz bataklığı düştüğü gibi, doğusuna da Torosların çamlığı düşer. Tepelerin her bir yerleri tepeden tırnağa ekilir. İşte bu tarlaların içinde meşeler vardır. Her biri uzun, selvi gibi meşelerdir. Dallarından taze bir yeşillik fışkırır. Gövdeleri, öteki kısa meşelerin gövdeleri gibi nasırlı değildir. Kavak gövdesi yumuşaklığında gözükürler. Dümdüz. Ekinlerin arasında meşe gibi değil de herhangi bir ağaçmış gibi dururlar.</p>

  <p class="calibre4">Çakırdikenlik yeşil, çakırdikenlik mor, çakırdikenlik sütbeyaz dalgalanır. Şafağın yerine kırağı düşmüştür. Buza kesmiştir taş toprak. Çakırdikenliğin ortasında bacakları parçalana parçalana çift sürdü. Yandı, kavruldu. Topraktan dişiyle tırnağıyla söküp çıkardığının dörtte üçünü Abdi Ağa aldı elinden. Öteki köylülerden üçte iki alırdı. O yıllardan sonra garaz bağlamıştı. İnadından dönmedi. Fırsat buldukça da dövdü, hakaret etti.</p>

  <p class="calibre4">Toprağına göre yetişir, büyür, gelişir.</p>

  <p class="calibre4">Kıraç toprakta büyüdü.</p>

  <p class="calibre4">Bin bir bela... Boy atamadı. Omuzları, bacakları gelişmedi. Kolları, bacakları kuru birer ağaç gibiydi. Kupkuru. Avurdu avurduna geçmişti. Yüzü esmerdi. Gün yanığı esmeri... Ona şöyle alıcı gözle bakınca o meşeler mutlak akla gelirdi. Kısa, küt... Toprağa meşe gibi sağlam yapışmış. Her bir yanı sert, keskin. Yalnız bir yerinde, bir yerciğinde bir tazelik kalmış. Dudakları çocuk dudakları gibi pembe pembe... Çocuk dudakları gibi incecik kıvrılıyorlar. Dudakların kenarında her zaman, bir gülümşeme durur gibi... Acılığına, sertliğine yakışır.</p>

  <p class="calibre4">İnce Memed, bu sabah sevinçten taşmakta. Dışarı, güneşe çıkıyor. Güneşte dolaşıyor. İçeri giriyor. Kaçakçılardan alınmış, yeni ceketinin cebinde bir mendil sokulu. Mendili türlü şekillere koyuyor. Uğraşıyor. Bazı bir yaprak gibi açıp, bazı dürüyor. Kasketi de yeni. Kasketi başına geçiriyor. Altından alnına, kara, uzun perçemlerini çıkarıyor. Sonra geri koyuyor. Bir de böyle bakıyor aynaya. Beğenmiyor. Kara perçemlerini tekrar çıkarıp döküyor alnına. Öyle bırakıyor. Şalvarı da yeni. Şalvarı iki yıl önce almıştır ya, giymemiştir. İlk olarak giyiyor.</p>

  <p class="calibre4">Çoraplar giydi, çoraplar çıkardı. Bu kadar çok çorap! Çorabı çoktu. Anası iyi çorap dokurdu. Bir de... nakışın en güzelini anası vururdu. En son giydiği çorabı da beğenmedi. Çıkardı bir köşeye koydu. Anasını yan gözle süzerek sandığa gitti, açtı. Sandığın içi yaban elması kokuyordu. Köşedeki nakışlı çoraba gözü ilişince titremeye başladı. Eğildi aldı. Yaban elmasının kokusu dört yanı sarmıştı. Eli çoraba değince titremesi arttı. Yüreğinden ılık bir şeyler geçti. Bir hoş oldu. Bir sıcaklık, bir yumuşaklık... Sandığın loşluğunda çorabın renkleri koyu... Çekti ışığa götürdü. Renkler ışıkta açıldı. Parladı.</p>

  <p class="calibre4">Bir türkü duyulur... Gecede başka türlü, gündüzde başka türlüdür. Çocuk söylerse başka tatta, kadın söylerse... Genç söylerse başka türlü olur, yaşlı söylerse... Dağda söylenirse başka, ovada, ormanda, denizde başka türlüdür. Hep ayrı ayrı tattadır. Sabahleyin başka, öğle, ikindin, akşamlayın başkadır.</p>

  <p class="calibre4">Bu nakışlı çorap bir türkü gibidir. Bir türkü sıcaklığında örülmüştür. Sarısı, kırmızısı, yeşili, mavisi, turuncusu, türlü rengi karışıp uyuşmuş, bir sıcaklık, bir yumuşakşlık meydana getirmiştir. Aşk gibi, şefkat gibi bir şey olmuştur.</p>

  <p class="calibre4">Bu çorap aşktır. Öyle bir gelenekten gelir. Memedin eli dokununca titremesi, ışığa çıkınca irkilmesi boşuna değildir. Böyle çorapların üstünde hep iki kuş nakışı bulunur. Gagalarını dayamış öpüşür gibi iki kuş... Sonra, iki ağaç vardır, gövdeleri küçücük. Tek, kocaman çiçekli... İki ağaç yan yana dururlar. Çiçekleri öpüşecek gibi burun burunadır. Sonra, bu iki nakış arasından sütbeyaz bir su akar. Kırmızı kayalar vardır kıyıcığında. Bir renkler, yalımlar cümbüşüdür almış başını gidiyor.</p>

  <p class="calibre4">Çorapları giydi. Çarığını da üstüne çekti. Çorap, dize kadardı.</p>

  <p class="calibre4">Dize kadar bir yığın kuş, çiçek öpüşüyor, bir sürü ak su akıyordu. İçinden, şöyle bir Hatçeye de görünsem geçti. Hatçelerin evine doğru yürüdü. Hatçe, kapının eşikliğindeydi. Memedi görünce kocaman ışıltılı gözleri gülümsedi. Yaptığı çorabı da ayağında görünce sevindi.</p>

  <p class="calibre4">Memed, oradan köyün içine doğru yürüdü. Evlerine geri döndüğü zaman, gün epeyce yükselmişti. Bir taşın üstüne oturdu. Arkadaşını beklemeye başladı. Az sonra arkadaşı damın arkasından çıkıp geldi.</p>

  <p class="calibre4">Ana:</p>

  <p class="calibre4">Çocuklar, dedi, çok eğlenmeyin. Abdi Ağa şehire gittiğinizi duymasın. Haliniz perişan olur sonra.</p>

  <p class="calibre4">Memed:</p>

  <p class="calibre4">Duymaz, dedi.</p>

  <p class="calibre4">Arkadaşı, Kel Alinin oğlu Mustafaydı. O da bu yıl on sekizine basmıştı. İkisi bir olup kafa kafaya vermişler, kasabanın nasıl bir yer olacağı üstüne tartışmışlar, en sonunda dayanamamış, gitmeye karar vermişlerdi. Oraya içlerinden bir şey çekiyordu onları. Dursunun masal gibi anlattığı Çukurova çekiyordu onları. Kararı bundan tam iki yıl önce vermişlerdi. O gün bu gündür bir türlü gerçekleştirememişlerdi.</p>

  <p class="calibre4">Bir kere Mustafa babasından, Memed anasından korkuyordu. İkisi birden Abdi Ağadan korkuyorlardı. Bundan üç gün öncedir ki, ikisi bir olup, meseleyi Memedin anasına açtılar.</p>

  <p class="calibre4">Ana:</p>

  <p class="calibre4">Nasıl olur? dedi. Siz nasıl gidersiniz kasabaya bu yaşta? Olur mu? Sonra Abdi Ağa ne der? Bir duyarsa Abdi Ağa, vallaha bu köyden bizi iyice kovar.</p>

  <p class="calibre4">Memed, anasına yalvardı.</p>

  <p class="calibre4">Ana:</p>

  <p class="calibre4">Olmaz, dedi.</p>

  <p class="calibre4">Olmaz, dedi ama, yüreğine de dert oldu.</p>

  <p class="calibre4">Sonunda:</p>

  <p class="calibre4">Kovarsa kovsun Abdi Ağa, dedi. Biz de...</p>

  <p class="calibre4">Mustafanın babasına söylemediler. Ona, geyik avına gideceklerini, birkaç gün dağda kalacaklarını söylediler. Oldum olası, hep geyik avına giderlerdi. Memedin üstüne bir avcı daha yoktu köyde. Pireyi vururdu. Öyle de atıcıydı. Kel Ali, onları böyle süslü püslü giyinmiş, ayaklarında muhabbet çoraplarıyla görseydi imkanı yok ava gittiklerine inanmazdı. Mustafa, ava gitmek için aldığı tüfeği Memedlere bıraktı.</p>

  <p class="calibre4">O gece sabaha kadar hayaller kurdular. Bir dakika olsun gözlerini yummadılar. Hep konuştular.</p>

  <p class="calibre4">Daha şafağın yeri ışımadan, ortalık alacakaranlıkken yola çıktılar. Koşarcasına gidiyorlardı. Aşağıdan ince bir yel esiyordu. Soğucak. Günün ucu azıcık görününceye kadar ne konuştular, ne de azıcık durup soluk aldılar.</p>

  <p class="calibre4">Sonra Memed yeşil toprağın orada durup derin derin soluk aldı:</p>

  <p class="calibre4">Bundan ötede Sarıboğa varmış... Önce oraya uğrayacağız. Sonra Değirmenler, onun arkasından da Dikili köyü... Dikilinin arkasından da kasaba...</p>

  <p class="calibre4">Mustafa:</p>

  <p class="calibre4">Arkasından da kasaba... diye söylendi.</p>

  <p class="calibre4">Yürüdüler. Gene koşarcasına gidiyorlardı. Bir ara durup birbirlerine gülümsüyorlar; sonra gene hızlanıyorlardı.</p>

  <p class="calibre4">Bir hızda Süleymanlıdaki tahta, yanık köprüyü, yeraltı yolunu, kan mezarını geçtiler. Torunlara geldiklerinde öğle olmuştu. Hava ılıktı. Nar ağaçları kırmızı çiçeklerini açmışlardı. Toprakta bir ıslaklık vardı. Toprağa oturdular. Nereden çıktıysa, nar ağacının arkasından, göğsünü bağrını açmış uzun boylu, yorgun, terlemiş bir ihtiyar çıktı. Göğsünün uzun kılları da ağarmıştı. Ağarmış kıllar kıvırcık kıvırcıktı.</p>

  <p class="calibre4">Sütbeyaz sakalı da kıvırcıktı. Sırtındaki heybesini indirdi:</p>

  <p class="calibre4">Selamünaleyküm delikanlılar, dedi.</p>

  <p class="calibre4">İhtiyarın gür, tokmak gibi vuran bir sesi vardı. Oturur oturmaz, heybesinden bir çıkın çıkardı açtı. Çıkında yufka, ince, beyaz ekmekler vardı. Bir de kocaman kırmızı bir soğan... Soğanın yanında da çökelek vardı.</p>

  <p class="calibre4">Yemeye başlayan ihtiyar:</p>

  <p class="calibre4">Buyurun delikanlılar, diye onları çağırdı.</p>

  <p class="calibre4">Memed:</p>

  <p class="calibre4">Ziyade olsun.</p>

  <p class="calibre4">Mustafa:</p>

  <p class="calibre4">Ziyade olsun.</p>

  <p class="calibre4">İhtiyar:</p>

  <p class="calibre4">Gelin canım, diye üsteledi.</p>

  <p class="calibre4">Memed:</p>

  <p class="calibre4">Ziyade olsun.</p>

  <p class="calibre4">Mustafa:</p>

  <p class="calibre4">Ziyade olsun.</p>

  <p class="calibre4">İhtiyar habire ısrar ediyordu.</p>

  <p class="calibre4">Memed:</p>

  <p class="calibre4">Biz kasabada yiyeceğiz, diye kesti attı.</p>

  <p class="calibre4">Mustafa:</p>

  <p class="calibre4">Biz kasabada yiyeceğiz.</p>

  <p class="calibre4">İhtiyar:</p>

  <p class="calibre4">Öyleyse o başka, diye gülümsedi. Anladım. Şehir ekmeği...</p>

  <p class="calibre4">Ama, daha şehire bir hayli yolunuz var.</p>

  <p class="calibre4">Memed:</p>

  <p class="calibre4">Orada yiyeceğiz.</p>

  <p class="calibre4">Mustafa:</p>

  <p class="calibre4">Orada yiyeceğiz.</p>

  <p class="calibre4">Yanlarındaki su çağlayarak, köpüklenerek kayaların arkasından, üstünden, yanından, yönünden hızla akıyordu.</p>

  <p class="calibre4">İhtiyar, ağzı dolu dolu:</p>

  <p class="calibre4">Bu suyu bırakmayacaksınız. Sizi doğru oraya götürür.</p>

  <p class="calibre4">Memed:</p>

  <p class="calibre4">Sen bizimle gelmeyecek misin?</p>

  <p class="calibre4">İhtiyar:</p>

  <p class="calibre4">Aaah yavrum, dedi, ben de kasabaya gidiyorum ya, size nasıl ayak uydururum?</p>

  <p class="calibre4">Memed sustu.</p>

  <p class="calibre4">İhtiyar, yemeğini bitirdi. Çıkınını iyicene, sıkı sıkıya bağladıktan sonra gitti, suyun kıyısına yatıp doya doya içti. Elinin tersiyle ağzını, bıyıklarını silerek geldi oturdu. Kocaman cabakasını çıkardı, açtı. Cıgarasını sarı defter kağıdına parmak kalınlığında sardı. Çakmağı çakmaya başladı. Neden sonradır ki kav aldı, ortaya hoş bir koku salıverdi: Cıgarayı yaktıktan, belini de nar ağacına bir iyice dayadıktan sonradır ki:</p>

  <p class="calibre4">Bre delikanlılar, siz nereden olursunuz? diye sordu.</p>

  <p class="calibre4">Memed:</p>

  <p class="calibre4">Değirmenoluktan.</p>

  <p class="calibre4">Mustafa:</p>

  <p class="calibre4">Değirmenoluktan.</p>

  <p class="calibre4">İhtiyar:</p>

  <p class="calibre4">Keçi sakallı, gavur dinli Abdinin köyünden öyle mi? Duyduk ki gavur Abdi de ağa olmuş. Duyduk ki köylüleri kul gibi çalıştırır, hepsini aç kormuş. Kış gelince acından ölürmüş millet. Diyorlar ki Abdinin izni olmayınca kimse evlenemez, kimse köyden dışarı bile çıkamazmış. Diyorlar ki Abdi köylerde, sopayla döve döve adam öldürürmüş. Beş köyün hükümeti, padişahı Abdi imiş. Astığı astık, kestiği kestik... Vay bre keçi sakallı Abdi! Abdi ağa olmuş ha!</p>

  <p class="calibre4">İhtiyarı bir gülmedir aldı. Boyuna hem gülüyor, hem de:</p>

  <p class="calibre4">Vay bre Abdi! diye hayret ediyordu. Vay bre Abdi! Vay bre keçi sakallı Abdi!</p>

  <p class="calibre4">Gülmeyi bıraktı:</p>

  <p class="calibre4">Doğru mu? diye sordu. Kaşları çatılmıştı.</p>

  <p class="calibre4">Çocuklar bakıştılar. O iğne ucu gibi pırıltı geldi Memedin gözbebeklerine yerleşti. İhtiyar çocukların cevap vermediklerini, bozulduklarını görünce:</p>

  <p class="calibre4">Bre delikanlılar, dedi, o keçi sakallı it var ya, o köylüye zulmeden deyyus, o yiğit kesilen, avradını... Abdi var ya, bir tavşan kadar korkaktır. O, bir karı gibidir bre! Geçti yavrularım. Geçti. Onun böyle bir namussuz olacağını bilseydim canını cehenneme gönderirdim. Kaç para eder, geçti. Demek, keçi sakallı Abdi ha?</p>

  <p class="calibre4">Gene gülmeye başladı:</p>

  <p class="calibre4">Demek Abdi padişahlık davasında? Kul etmiş beş köyü ha? Tüüüüüüüh! Vay anasını!... Ulan Abdi senin böyle bir namussuz çıkacağını bileydim... Bir bileydim Abdi!</p>

  <p class="calibre4">Memedle Mustafa birbirlerine sokulmuşlar ihtiyara inanmaz bir tavır takınmışlardı. Mustafa gülümsüyor gibiydi. Bu, ihtiyarın gözünden kaçmadı:</p>

  <p class="calibre4">Demek siz Abdinin köylüsüsünüz? Abdinin ayaklarıma kapandığı günler geçti.</p>

  <p class="calibre4">Bu laflar üstüne Mustafa belli edercesine ihtiyara alaylı bir gülümsedi. Memed, bunu görünce Mustafayı dürttü. Belli etmesin diye. İhtiyar bunu da gördü.</p>

  <p class="calibre4">Siz, dedi, Koca Ahmet adını duydunuz mu hiç?</p>

  <p class="calibre4">Memed:</p>

  <p class="calibre4">Duyduk, dedi.</p>

  <p class="calibre4">İhtiyar sertçe Mustafaya sordu:</p>

  <p class="calibre4">Sana diyorum, sen duydun mu?</p>

  <p class="calibre4">Mustafa yılışarak:</p>

  <p class="calibre4">Tabii duyduk, dedi. Onun adını duymayan var mı?</p>

  <p class="calibre4">Sıyrıngaçtan giderken, iki eşkıya önüne çıkmışlar, soymuşlar Abdiyi. Karısını da elinden almışlar. Bunu bana haber verdiler. Abdi de geldi ayaklarıma kapandı: Gittim karısını aldım getirdim. Teslim ettim kendisine. Böyle zulmedeceğini bilseydim fakir fıkaraya!...</p>

  <p class="calibre4">Koca Ahmet bu dağlarda bir destandı. Analar, ağlayan çocuklarını, Koca Ahmet geliyor diye avuturlardı. Koca Ahmet bir dehşet olduğu kadar bir sevgiydi de. Koca Ahmet bu iki duyguyu yıllar yılı bu dağlarda yan yana götürebilmişti. Bunun ikisini bir arada götüremezse bir eşkıya, dağlarda bir yıldan fazla yaşayamaz. Eşkıyayı korkuyla sevgi yaşatır. Yalnız sevgi tek başına zayıftır. Yalnız korkuysa kindir.</p>

  <p class="calibre4">On altı koca yılda Koca Ahmedin burnu kanamadı. Koca Ahmet, on altı yıl süren eşkıyalığında yalnız bir tek kişi öldürmüştü. O da kendisi askerde iken anasına işkence ederek ırzına geçen adamı...</p>

  <p class="calibre4">Köye geldiğinde bunu duymuş, adamı vurup dağa çıkmıştı. Adam Hüseyin Ağa idi. Yol kesmezdi. Onun dolaştığı yerlerde başka hiçbir eşkıya da yol kesemezdi.</p>

  <p class="calibre4">Çukurovanın en zengin adamını seçer, bir çetesiyle ona bir mektup yollardı. Şu kadar para isterim diye. Mektubu alan zengin adam; hemencecik istenilen parayı gönderirdi. Kimden ne kadar para istemişse eşkıyalığı süresince, santimi santimine almıştı. Öteki eşkıyalar giderler, zenginlere işkence ederler, öldürürler, çoğu gene beş para alamazdı. Elleri boş, Çukurovadan, arkalarında bir bölük candarma geri dönerlerdi.</p>

  <p class="calibre4">Koca Ahmet aldığı parayı har vurup harman savurmazdı. Zaten nereye harcasın? Dağ başı... Gezdiği bölgenin hastalarına ilaç, öküzsüzüne öküz, fıkarasına unluk alırdı.</p>

  <p class="calibre4">Affa uğrayıp da köyüne inince, yakın uzak köylerden onu görmek için köylüler, günlerce Koca Ahmedin köyüne taşındılar.</p>

  <p class="calibre4">Koca Ahmet aftan sonra evine çekildi: Kendisini çiftine çubuğuna verdi. Karıncayı bile incitmedi. Yalnız, bir haksızlık görüp fazlaca kızdığında:</p>

  <p class="calibre4">Aaah! eski günler, diyordu. Sonra da bundan utanmışcasına susuyordu. Kızgınlığı geçince de gülüyordu böyle söylediğine...</p>

  <p class="calibre4">Koca Ahmedin kendisi köyünde unutulmuş gitmişti. Böyle bir adam yaşıyor mu yaşamıyor mu kimse farkında bile değildi. Köylüleri ona alışmışlardı. Bu ak sakallı ihtiyar, yıllar yılı Torosları tutmuş Koca Ahmet değildi. Koca Ahmet yaşıyor mu yaşamıyor mu kimsenin umurunda bile değildi.</p>

  <p class="calibre4">Dağda bir eşkıya ünlendi miydi, Koca Ahmet gibi, diyorlardı.</p>

  <p class="calibre4">Bir eşkıya kadına bakmadı, yol kesmedi miydi, Koca Ahmet gibi... diyorlardı. Adam öldürmüyor, halka zulmetmiyorsa; Koca Ahmet... Cümle iyiliklerde, Koca Ahmet gibi...</p>

  <p class="calibre4">Mustafaya döndü sordu:</p>

  <p class="calibre4">Nasıl bir adammış Koca Ahmet? Duydun mu?</p>

  <p class="calibre4">Mustafa:</p>

  <p class="calibre4">Babam der ki, Koca Ahmet gibi yiğit eşkıya, namuslu, fıkara babası eşkıya gelmedi bu memlekete.</p>

  <p class="calibre4">İhtiyar:</p>

  <p class="calibre4">Boyu, bosu, yüzü nasılmış, hiç söylemediler mi?</p>

  <p class="calibre4">Mustafa:</p>

  <p class="calibre4">Babam der ki, uzun boylu, karayağız, koca bıyıklı dağ gibi bir adammış Koca Ahmet. Babam konuşmuş onunla. Alnının ortasında büyük, kara bir beni varmış. Gözlerinden ışık saçarmış. Meteliği vururmuş. Yaaaaa... meteliği vururmuş. Babam onunla konuşmuş bile.</p>

  <p class="calibre4">İhtiyar alaylı bir sesle sordu:</p>

  <p class="calibre4">Gavur Abdinin avradını eşkıyalardan alıp da, ona geri veren kim?</p>

  <p class="calibre4">Mustafa:</p>

  <p class="calibre4">Kim olacak, sensin. Ben aldım verdim demedin mi?</p>

  <p class="calibre4">İhtiyar hayıflı hayıflı başını salladı.</p>

  <p class="calibre4">Ben değilim ben, dedi. Ben...</p>

  <p class="calibre4">Memed, adamın yüzüne dikkatlice baktı. İki kaşın orta yerinde, ak kılların arasında büyücek, yeşil bir ben gördü. Ben yeşil, kara değil... Bundan sonra da gözlerini adamın yüzünden ayıramadı.</p>

  <p class="calibre4">Mustafa sırnaştı:</p>

  <p class="calibre4">Hani sen alıp verdiydin?</p>

  <p class="calibre4">Adam:</p>

  <p class="calibre4">Yok, yok, dedi, ben alıp vermedim. O öldü.</p>

  <p class="calibre4">Bunu böyle söyledikten sonra da boylu boyunca arka üstü toprağa uzandı. Heybesini de başına yastık yaptı.</p>

  <p class="calibre4">Mustafa Memedi dürttü. Yavaşça:</p>

  <p class="calibre4">Haydi kalk gidelim.</p>

  <p class="calibre4">Memed, cevap vermeden kalktı. Gözleri hala ihtiyarın yüzündeydi. Onlar ayağa kalkınca ihtiyar da gözlerini açtı.</p>

  <p class="calibre4">Demek, gidiyorsunuz ha? diyerek sordu.</p>

  <p class="calibre4">Memed, hayranlıkla:</p>

  <p class="calibre4">Sağlıcakla kal!</p>

  <p class="calibre4">Mustafa:</p>

  <p class="calibre4">Sağlıcakla kal!</p>

  <p class="calibre4">İhtiyar:</p>

  <p class="calibre4">Güle güle, dedi, başını heybesinden kaldırdı, onlara baktı.</p>

  <p class="calibre4">Onlar yürüdükten sonra başını geri indirdi. Gözlerini kapadı. Su çağıldıyordu. Deveboynunun çamlığını gelinceye kadar konuşmadılar. Memedin yüzü zehir gibiydi. Acıydı. Bir zaman içinde bir sevinç çağıldıyor, sonra kararıveriyordu. Kara yağmur bulutu çökmüş gibi. Yan gözle birkaç kere Mustafaya baktı. Mustafa şaşkınlık içindeydi. Yokuşu çıkınca, Memed, yorgun yorgun bir taşın üstüne çöktü.</p>

  <p class="calibre4">Birden gülümsedi.</p>

  <p class="calibre4">Mustafa bunu fırsat bildi:</p>

  <p class="calibre4">Ne güldün desene?</p>

  <p class="calibre4">Memed, boyuna gülümsüyordu.</p>

  <p class="calibre4">Mustafa:</p>

  <p class="calibre4">Desene?</p>

  <p class="calibre4">Memed ciddileşti:</p>

  <p class="calibre4">Allah bilir ya bu adam Koca Ahmedin ta kendisiydi. Bana öyle geldi.</p>

  <p class="calibre4">Mustafa:</p>

  <p class="calibre4">Memed kızdı:</p>

  <p class="calibre4">Ne lafı? Herif tamı tamına Koca Ahmet.</p>

  <p class="calibre4">Mustafa:</p>

  <p class="calibre4">De git sen de, dedi. Bu adam hepimiz gibi adam. Dedem gibi üstelik de. Bunun Koca Ahmede benzer yeri var mı?</p>

  <p class="calibre4">Memed:</p>

  <p class="calibre4">Alnındaki beni gördün mü? Tam orta yerinde alnının.</p>

  <p class="calibre4">Mustafa:</p>

  <p class="calibre4">Görmedim.</p>

  <p class="calibre4">Alnının orta yerinde yeşil büyük bir ben vardı.</p>

  <p class="calibre4">Görmedim.</p>

  <p class="calibre4">Gözleri çıra gibi yanıyordu.</p>

  <p class="calibre4">Yok.</p>

  <p class="calibre4">Gözleri sırça gibi yanıyordu.</p>

  <p class="calibre4">Görmedim.</p>

  <p class="calibre4">Bana öyle geliyor ki bu adamdan başkası Koca Ahmet olamaz.</p>

  <p class="calibre4">Mustafa:</p>

  <p class="calibre4">Teh! dedi, böyle adamlar Koca Ahmet olacak olsaydı, dünya</p>

  <p class="calibre4">Koca Ahmetlerle dolardı. Bu adam aynen senin benim gibi...</p>

  <p class="calibre4">Memed:</p>

  <p class="calibre4">Gözleri çıra gibi yanıyordu. Yüzünde bir hoşluk vardı. Bir cana yakınlık... Keşke baban görseydi bu adamı...</p>

  <p class="calibre4">Böyle konuşa konuşa yamaçtan aşağı inerlerken, birden önlerine bir düzlük çıkıverdi. Düzlükte büyük bir kavaklık vardı. Kavaklığın ortasından bir su akıyor; kıvrılarak. Ova boyunca. Su, güneşte şavkıyor. Bu kadar uzun, böyle kıvrıla kıvrıla, ak ışıklar saçarak düz bir ovada giden suyu ilk olarak görüyorlardı.</p>

  <p class="calibre4">Memed:</p>

  <p class="calibre4">Yaklaştık.</p>

  <p class="calibre4">Mustafa:</p>

  <p class="calibre4">Neden belli?</p>

  <p class="calibre4">Sular Çukurovada kıvrılır gider. Bence, bu su Savrun suyudur. Kavaklar da Kadirlinin Değirmen kavaklığıdır. Durmuş Ali Emmi böyle anlatırdı. Tamam mı?</p>

  <p class="calibre4">Mustafa Memedin kızdığını sandı. Sert konuşmuştu da ondan.</p>

  <p class="calibre4">Kolay kolay kızmazdı. Bir kere de kızarsa... Beterin beteri olurdu. Bu sebepten gönlünü almak istedi.</p>

  <p class="calibre4">Tamam, dedi. Bura Çukurova işte. Durmuş Ali Emmimin anlattığı iyi kalmış aklında.</p>

  <p class="calibre4">Şabaplıya geldiler. Şabaplının altından geçen su arkı patlamış, alttaki yolu su basmıştı. Ayaklarını çıkarıp girnek zorunda kaldılar. Şabaplının aşağısında, yani şimdiki Bolat Mustafanın evinin oralarda bir kırmızı toprakla bir beyaz toprak yan yanadır. O arayı da cilpirti çalıları almıştır. Cilpirtiliği geçince kasabanın ilk evleri göründü. Bir kısmı saz evlerdi bunların. Saz evlerin alt başında büyük kiremitli bir yapı görünüyordu. Sonra, onların ötesinde, parlayan çinkoları, beyaz badanalı evleri, kırmızı kiremitleriyle bir oyuncak şehir gibi kasaba uzanıyordu.</p>

  <p class="calibre4">Memedle Mustafanın gözleri kasabada. Hayretle açılmış gözleri... Ne kadar da beyaz. Ne kadar da çok ev! Gözlerini bir türlü kasabadan alamıyorlar.</p>

  <p class="calibre4">Boklu dereyi geçtikten sonra kasabaya girmiş oldular. Gün ışıkları camları parlatıyordu. Binlerce cam pırıltısı... Sırça saraylar... Dursunun dediği.... Peri padişahlarının şehri... Sarayları.</p>

  <p class="calibre4">Kasabaya girerken sağları solları mezarlıktı. Mezar taşları yan yatmışlardı. Kararmış mezar taşlarının kuzeye gelen yanları yosun bağlamıştı. Mezarlığın orta yerinde de yaşlı, dalları çıplak denecek kadar yapraksız, bir tarafı da tamamen kurumuş ulu bir dut ağacı vardı. Bu kadar kocaman bir mezarlığı da ilk olarak görüyorlardı.</p>

  <p class="calibre4">Çarşıya kadar mezarlığı düşünerek yürüdüler. Mezarlıktan, içlerine bir korku, bir ürperti düşmüştü. İlk dükkana varınca mezarlığı unuttular. İlk dükkan küçücük, üstü çinkoyla örtülü bir dükkandı.</p>

  <p class="calibre4">Dükkancı bir uzun masanın üstüne renk renk şekerleme dolu kavanozlar sıralamıştı. Kavanozlu masanın önünde gaz tenekeleri, şeker, tuz, incir, üzüm sandıkları duruyordu.</p>

  <p class="calibre4">Bir zaman yan yana durup, bu dükkanı seyrettiler. Dükkan, Abdi Ağanın dükkanına hiç benzemiyordu.</p>

  <p class="calibre4">Dura seyrede çarşının ortasına geldiklerinde, gün tepenin ardına iniyordu. Bir kumaş dükkanının önünde durmuşlardı. Türlü göz alıcı basmalar, yazmalar, şalvarlık kumaşlar, bir ipe dizilmiş kasketler, ipek krepler... Krepler sıra sıra, bir uçtan bir uca dükkanın içine asılmış. İçerde kocaman göbekli, kısa boylu bir adam uyuklayıp duruyor.</p>

  <p class="calibre4">Büyücek çay taşlarından örülmüş bir kaldırımın üstünde duruyorlardı. Kaldırım yer yer sökülmüştü. Memedin içinden, toprağı bile örmüşler, geçti. Çarşının sağ yanına sıralanmış ihtiyar, kambur dut ağaçları vardı. Bunlar orman gibi birbirlerine geçmişlerdi. Altlarında nalbantlar otururdu. Burunlarına alışmadıkları bir koku geliyordu. Acı, sabun kokusu... Tuz, yeni kumaş, küf, zahire kokusu...</p>

  <p class="calibre4">Memed, Mustafayı elinden tuttu, bir dut ağacının altına çekti.</p>

  <p class="calibre4">Dutta serçeler kaynaşıyorlardı. Bir de vıcırdaşıyorlardı ki, bütün çarşı sesleriyle doluyordu.</p>

  <p class="calibre4">Akşam oluyor Mustafa, neyliyek?</p>

  <p class="calibre4">Mustafa, birden toparlandı. Ayıktı.</p>

  <p class="calibre4">Neyliyek? diye Memedin gözlerinin içine boş boş baktı. Düş içinde dolaşır bir hali vardı.</p>

  <p class="calibre4">Köylüler kasabaya geldiklerinde handa yatarlarmış. Durmuş Ali emmi öyle söylerdi. Hana gidelim.</p>

  <p class="calibre4">Gidelim. Han hepsinden iyi.</p>

  <p class="calibre4">Han nerede ama? Hanı bir bulsak.</p>

  <p class="calibre4">Mustafa:</p>

  <p class="calibre4">Yaa bulsak, dedi.</p>

  <p class="calibre4">Kepenkler şangırtıyla kapanıyordu. Bu kadar gürültü onları afallattı. Düşleri bir anda bozuluverdi. Serseme döndüler. Buradan da el ele tutuşup yürüdüler. Yanlarından göğüsleri köstekli iki şişman adam geçti. Cesaret edip de hanı soramadılar. Sonra bir dükkanın önünde duraladılar. Gün batmış. Ortalık karanlıkla aydınlık arası. Çocuklar gibi el ele tutuşmuşlardı. Dükkancı onları müşteri sandı:</p>

  <p class="calibre4">Buyurun Ağalar. Ne istiyorsunuz? diye iltifatlı laflar etti.</p>

  <p class="calibre4">Kendilerine Ağalar denince utandılar. Dükkanı bırakıp oradan ayrıldılar. Halbuki hanı soracaklardı.</p>

  <p class="calibre4">Dükkanların hemen hepsi kapandı. Oradan oraya dolaşıp duruyorlardı. Bir saat kadar soracak kimse bulamadan, bir münasip adam bulamadan dolaşıp durdular. Öyle olur olmaz adamları gözleri tutmadı. Durup kötü kötü düşünürlerken Memed birden sevindi. Önlerinden, dağ kolu insanlarının el dokuması, şayak bir ceket giymiş biri, hızla yürüyordu. Memed, her şeyi unutup onun arkasından koştu:</p>

  <p class="calibre4">Kardaş! Kardaş! diye seslendi. Dur hele!</p>

  <p class="calibre4">Adam durdu, hayretle onun telaşına baktı. Bu bakış Memede bir hoş geldi. Beklemiyordu.</p>

  <p class="calibre4">Söyle! diye sertçe çıkıştı adam.</p>

  <p class="calibre4">Memed:</p>

  <p class="calibre4">Biz garibiz, dedi.</p>

  <p class="calibre4">Adam:</p>

  <p class="calibre4">Eee... Ne istiyorsunuz?</p>

  <p class="calibre4">Memed ezildi büzüldü:</p>

  <p class="calibre4">Han nerede? Onu soracaktım işte, dedi.</p>

  <p class="calibre4">Adam geri döndü:</p>

  <p class="calibre4">Gelin arkamdan, dedi, bir sokağa saptı.</p>

  <p class="calibre4">Adam hızlı hızlı yürüyordu. Memed adamın yürüyüşüne dikkat etti. Bu, sarp yerlerin insanının yürüyüşüydü. Sarp yerlerin insanları adım atarken ayaklarını havaya fazla kaldırırlar. Dizleri hizasına kadar. Sonra ihtiyatlı, korka korka indirirler. Buna alışmışlardır. Halbuki, ova insanları tam aksinedir. Ayaklarını yerde sürürcesine giderler.</p>

  <p class="calibre4">Han, büyük kapılı, kapısının tahtalarını kurt yemiş, çürütmüş, hantal, çürük bir yapıydı.</p>

  <p class="calibre4">Adam:</p>

  <p class="calibre4">İşte han burası, deyip yoluna aynı hızla, aynı dağ yürüyüşüyle inip çıka devam etti.</p>

  <p class="calibre4">Memed:</p>

  <p class="calibre4">Gidip hancıyı bulmalı.</p>

  <p class="calibre4">Mustafa:</p>

  <p class="calibre4">Bulmalı.</p>

  <p class="calibre4">İçeri girdiler. Hanın içi atlar, eşekler, katırlar, arabalarla doluydu.</p>

  <p class="calibre4">İçerde at, eşek gübresi diz boyuydu. Gübre ıslak ıslak; insanın genzini yakarcasına kokuyordu. Bu keskin kokudan içleri bulandı. Ortada, bir direğe büyücek bir fener asılıydı. Fener camının çok yeri isten kararmıştı.</p>

  <p class="calibre4">Memed, Mustafaya:</p>

  <p class="calibre4">Fenere bak! dedi.</p>

  <p class="calibre4">Mustafa:</p>

  <p class="calibre4">Kocaman.</p>

  <p class="calibre4">Ortadan kısa boylu, küçücük, içe çökmüş çeneli bir adam, telaşla oraya buraya gidip geliyordu. Bir köşede de sırtlarındaki arabalardan Maraşlı oldukları anlaşılan on beş kişi kadar görünen bir topluluk, yüksek sesle tartışıyorlardı. Bir tanesi kızmış, habire küfrediyordu. Ağasına, paşasına, dünyasına, feleğine, anasına, avradına veryansın ediyordu.</p>

  <p class="calibre4">Adam, duruyor duruyor, küfre tekrar kaldığı yerden başlıyordu. Bir tanesi:</p>

  <p class="calibre4">Ya bu bezleri satamazsak, diye başlıyor. Küfürbaz da...</p>

  <p class="calibre4">Bezin de anasını avradını, diye bitiriyordu.</p>

  <p class="calibre4">Ağızlarından ne çıkarsa çıksın:</p>

  <p class="calibre4">Onun da anasını avradını, diyor yapıştırıyordu.</p>

  <p class="calibre4">Onun da soyunu sopunu, sülalesini...</p>

  <p class="calibre4">Farkında olmadan topluluğa yanaştılar. Tartışanlar bunların hiç farkında olmadılar. En uçta bir ihtiyar oturmuş, kalabalıkla hiç ilgilenmiyordu. Tatlı, çocuksu bir yüzü vardı. Arada bir de, ne düşünüp ne kuruyorsa, kendi kendine gülüyordu.</p>

  <p class="calibre4">Memed, ona hiç çekinmeden yanaştı:</p>

  <p class="calibre4">Emmi, dedi, hancı nerede ola?</p>

  <p class="calibre4">İhtiyar:</p>

  <p class="calibre4">Napacaksın o deyyusu? diye sordu. Suya düşmüş o fıkara dedi, sonra da.</p>

  <p class="calibre4">Mustafa:</p>

  <p class="calibre4">Yazık, dedi, fıkaraya.</p>

  <p class="calibre4">Memed, bunun üstüne Mustafayı dürttü. O, ihtiyarın şaka ettiğini anlamıştı.</p>

  <p class="calibre4">İhtiyar:</p>

  <p class="calibre4">Tam da tepesi üstü düşmüş, diye güldü.</p>

  <p class="calibre4">Mustafa gene anlamadı.</p>

  <p class="calibre4">Tüüh! Yazık fıkaraya, dedi.</p>

  <p class="calibre4">İhtiyar:</p>

  <p class="calibre4">Yaa... Çok yazık, dedi.</p>

  <p class="calibre4">Memed:</p>

  <p class="calibre4">Ona bakma emmi, dedi, biz hana bu gece yatmak için geldik.</p>

  <p class="calibre4">Nerede şu adam?</p>

  <p class="calibre4">Mustafa afalladı bunun üstüne.</p>

  <p class="calibre4">İhtiyar, ortada dolaşıp duran hancıya duyuracak kadar:</p>

  <p class="calibre4">Hancı dedikleri pezevenk işte, dedi. Gidin o pezevenge söyleyin derdinizi.</p>

  <p class="calibre4">Hancı duydu, gülümsedi:</p>

  <p class="calibre4">Bana bakın, dedi, eğer pezevenk arıyorsanız, esas büyük pezevenk yanınızdaki ak sakallı... Pezevenklik yolunda ağartmış sakalı, değirmende değil...</p>

  <p class="calibre4">İhtiyar:</p>

  <p class="calibre4">Bak, dedi, baş pezevenk; bu delikanlılar yer istiyorlar.</p>

  <p class="calibre4">Bu arada, Memed hancıya doğru gitti.</p>

  <p class="calibre4">Hancı:</p>

  <p class="calibre4">Bu ak sakallı pezevengin yattığı odada yatacaksınız. O, sizi oraya götürür.</p>

  <p class="calibre4">İhtiyar:</p>

  <p class="calibre4">Vay pezevenk vay! dedi. Gelin delikanlılar. Yerinizi göstereyim.</p>

  <p class="calibre4">Toz kaplamış sallanan bir merdivenden korka korka çıktılar. Merdiven, dökülecekmiş gibi çatırdıyordu. Toz, toprak içinde yüzen bir odaya girdiler. Odaya, yan yana bir sürü yatak serilmişti.</p>

  <p class="calibre4">İhtiyar:</p>

  <p class="calibre4">Siz daha ilk olarak şehire geliyorsunuz. Öyle değil mi?</p>

  <p class="calibre4">Memed:</p>

  <p class="calibre4">İlk, diye cevap verdi. İlk.</p>

  <p class="calibre4">Mustafa:</p>

  <p class="calibre4">İlk.</p>

  <p class="calibre4">İhtiyar:</p>

  <p class="calibre4">Nasıl olur? dedi. Her biriniz yirmi yaşını geçkin görünüyorsunuz: Nasıl oldu da hiç kasabaya inmediniz?</p>

  <p class="calibre4">Memed, utanarak:</p>

  <p class="calibre4">İnemedik, dedi.</p>

  <p class="calibre4">İhtiyar:</p>

  <p class="calibre4">Hangi köydensiniz?</p>

  <p class="calibre4">Memed:</p>

  <p class="calibre4">Değirmenoluktan...</p>

  <p class="calibre4">İhtiyar:</p>

  <p class="calibre4">Dağ köyü orası öyle mi?</p>

  <p class="calibre4">Memed:</p>

  <p class="calibre4">Siz daha yemek yemediniz, deyince müthiş bir açlık duydular.</p>

  <p class="calibre4">İhtiyar:</p>

  <p class="calibre4">Benim adım Hasan Onbaşı...</p>

  <p class="calibre4">Memed:</p>

  <p class="calibre4">Benimki Memed. Bu da Mustafa...</p>

  <p class="calibre4">Teneke kutuları paslanmış, üzümünün, pekmezinin, helvasının üstünde kara bulut gibi bir sürü sinek dönen bir bakkal dükkanına girdiler.</p>

  <p class="calibre4">Hasan Onbaşı bakkala:</p>

  <p class="calibre4">Şu aslanlar ne istiyorlarsa ver. Bana da helva ekmek ver.</p>

  <p class="calibre4">Memed:</p>

  <p class="calibre4">Bize de helva ekmek versin, dedi.</p>

  <p class="calibre4">İpil ipil eden gaz lambasının ışığında helvalarını iştahla yediler.</p>

  <p class="calibre4">Handaki odaya geldiklerinde, kendi yataklarından başka bütün yatakları dolmuş buldular. Soyunmadan yatağa girdiler. Odayı kalın bir sigara dumanı doldurmuştu. Sigara dumanı kat kattı. Sigara dumanlarının arkasında kirli, tahta kurusu ölüleriyle benek benek olmuş duvarda bir gaz lambası hayal meyal gözüküyordu. Yataktakilerin hepsi her yerden gürültüyle konuşuyorlardı. Hasan Onbaşı, yatağa yerleşmeye çalışan delikanlılara:</p>

  <p class="calibre4">Demek ilk defa handa yatıyorsunuz?</p>

  <p class="calibre4">Memed:</p>

  <p class="calibre4">Heyye, dedi.</p>

  <p class="calibre4">Sonra devam etti:</p>

  <p class="calibre4">Adam bu dumandan, bu kokudan boğulacak gibi.</p>

  <p class="calibre4">Memedle Mustafanın yatakta kıpırdanmaları durdu.</p>

  <p class="calibre4">Hasan Onbaşı:</p>

  <p class="calibre4">Nasıl, kasabayı beğendiniz mi?</p>

  <p class="calibre4">Memed:</p>

  <p class="calibre4">Çok büyük, dedi. Kocaman evleri var. Saray gibi...</p>

  <p class="calibre4">Hasan Onbaşı güldü:</p>

  <p class="calibre4">Ya Maraşı görseniz siz! dedi. Bir bedesteni var, renk renk ışık. Her şey yüzüne güler. Lal olur kalırsın karşısında. Bir yanda kutnu kumaşçılar, bir yanda saraçlar, bir yanda bakırcılar... Ne demezsin. Bir cennettir Maraş! Maraş bunun gibi yüz tane gelir!</p>

  <p class="calibre4">Memed düşündü, düşündü:</p>

  <p class="calibre4">Abooov! dedi.</p>

  <p class="calibre4">Hasan Onbaşı:</p>

  <p class="calibre4">Yaa, dedi. Ya, işte böyle. Bir de İstanbulu görseniz...</p>

  <p class="calibre4">Memed içindekini artık tutamayacakmış gibi gerindi. Yüzü karardı, kırıştı. Birden söyleyince de ferahladı,:</p>

  <p class="calibre4">Bu kasabanın ağası kim?</p>

  <p class="calibre4">Hasan Onbaşı önce anlamadı:</p>

  <p class="calibre4">Ne dedin? diye tekrar ettirdi.</p>

  <p class="calibre4">Memed:</p>

  <p class="calibre4">Bu kasabanın ağası kim, diyorum. dedi.</p>

  <p class="calibre4">Hasan Onbaşı:</p>

  <p class="calibre4">Yavrum, dedi, ne ağası? Bu kasabanın ağası olur mu? Burada ağa yok. Herkes kendisinin ağası. Burada ağa diye zenginlere derler. Ağa çok...</p>

  <p class="calibre4">Memedin kafası almadı:</p>

  <p class="calibre4">Buranın bir tek ağası kim? diye tekrarladı. Adı ne? Bu dükkanların, bu tarlaların sahibi kim?</p>

  <p class="calibre4">Hasan Onbaşı işi çaktı:</p>

  <p class="calibre4">Sizin köyün Ağası kim? diye Memede sordu.</p>

  <p class="calibre4">Memed:</p>

  <p class="calibre4">Abdi Ağa.</p>

  <p class="calibre4">Onbaşı:</p>

  <p class="calibre4">Sizin köyün tarlaları hep Abdi Ağanın mı?</p>

  <p class="calibre4">Memed:</p>

  <p class="calibre4">Ya kimin olacak?</p>

  <p class="calibre4">Onbaşı:</p>

  <p class="calibre4">Sizin köyün dükkanı?</p>

  <p class="calibre4">Ağanın...</p>

  <p class="calibre4">Onbaşı:</p>

  <p class="calibre4">Sığırları, keçileri, koyunları, öküzleri?</p>

  <p class="calibre4">Çoğu onun...</p>

  <p class="calibre4">Hasan Onbaşı sakalını kaşıyıp düşündü.</p>

  <p class="calibre4">Sonra:</p>

  <p class="calibre4">Bana bak oğlum Memed, dedi. Burada, senin öyle bildiğin ağalar yok. Bu kasabadaki tarlalar, az çok herkesindir. Tarlasızı da var tabii. Bu dükkanların her birinin bir sahibi var. Tabii ağaların tarlaları çok. Fıkaraların az. Çok fıkaranın da hiç yok.</p>

  <p class="calibre4">Memed:</p>

  <p class="calibre4">Sahi mi? diye hayret çığlığı kopardı.</p>

  <p class="calibre4">Onbaşı:</p>

  <p class="calibre4">Yalan mı va? dedi. Tabii sahi...</p>

  <p class="calibre4">İhtiyar, uzun uzun topraksızları anlattı. Sonra Maraşa geçti, Maraşı anlattı. Maraştaki pirinç tarlaları, pirinç işçileri. Maraşın bağları, Maraşın toprağı... Hocaoğlu adında bir Ağa anlattı. Bir dünya kadar toprağı, küp küp altını olduğunu söyledi. Memed ağzını açmıyordu. Hasan Onbaşı Kafkasyada esir kalmıştı. Oraları anlattı. Galiçyayi da anlattı. Şamı, Beyrutu, Adanayı, Mersini, Konyayı, Konyada Mevlana derler bir ulu yatar, onun türbesini anlattı. Sonra birden anlatmayı bıraktı, yorganı başına çekti. Odanın içindeki gürültü de durmuştu.</p>

  <p class="calibre4">Köşede birisi sazın üstüne yumulmuş, çalıyordu. Usuldan da, duyulur duyulmaz, kalın bir sesle türkü söylüyordu. Adamın uzun yüzü gaz lambası ışığı altında türlü türlü şekle giriyor, bir uzuyor, bir kısalıyor, bir genişliyordu. Memed, hiçbir şey düşünmeden uzun zaman onu dinledi. Saz çalan sazını başucundaki çiviye taktıktan sonra, yorganı başına çekti.</p>

  <p class="calibre4">Memede olan olmuştu. Gözüne uyku girmiyordu. Düşüncelere kaptırmıştı kendini. Düşünceler kafasına akın ediyordu. Düşünüyordu artık. Dünya kafasında büyümüştü. Dünyanın genişliğini düşünüyordu. Değirmenoluk köyü bir nokta gibi kalmıştı gözünde. O kocaman Abdi Ağa, karınca gibi kalmıştı gözünde. Belki de ilk olarak doğru dürüst düşünüyordu. Aşk ile şevk ile düşünüyordu. Kin duyuyordu artık. Kendi gözünde kendisi büyümüştü. Kendini de insan saymaya başladı. Yatakta bir taraftan bir tarafa dönerken söylendi.</p>

  <p class="calibre4">Abdi Ağa da insan, biz de...</p>

  <p class="calibre4">Sabahleyin erkenden Mustafa onu dürttü. Duymadı. Uykudaydı.</p>

  <p class="calibre4">Belki de uykuda gibi dalgındı. Mustafa, yorganı onun üstünden çekti. Üstünde yorgan olmadan uyuyamazdı. Uyandı. Yahut da doğruldu. Gözleri şiş şişti. Yüzü sararmış, sapsarı kesilmişti. Ama yüzünde bir memnunluk vardı. Gözlerinde düşünmenin mutluluğu okunuyordu.</p>

  <p class="calibre4">Hancının parasını verdiler, çıktılar.</p>

  <p class="calibre4">Memed:</p>

  <p class="calibre4">Hasan Onbaşı nerede? Ona bir sağlıcakla kal desek, dedi.</p>

  <p class="calibre4">Mustafa:</p>

  <p class="calibre4">Desek.</p>

  <p class="calibre4">Kapıda kısa boylu hancıya sordular.</p>

  <p class="calibre4">Hancı:</p>

  <p class="calibre4">O pezevenk mi? diye sordu. O pezevenk geceden kalktı, yükünü yükleyip köylere satmaya götürdü. On gün sonra ancak gelir. Boşverin o pezevenge.</p>

  <p class="calibre4">Memed:</p>

  <p class="calibre4">Keşke görebilseydik onu, diye iç çekti.</p>

  <p class="calibre4">Mustafa:</p>

  <p class="calibre4">Keşke...</p>

  <p class="calibre4">Çarşının ortasına geldiler, şaşkın şaşkın durdular. Öylece dikilmiş dört yanı seyrediyorlardı. Güneş alabildiğine çökmüştü. Çarşının kalabalığı onlara görülmedik bir kalabalık göründü. Memed, kendi kendine Karınca gibi kaynaşıyorlar, dedi. Şerbetçiler sarı pirinç güğümlerini yüklenmişler, ellerindeki sarı pirinç taslarını şakırdatarak bağırıyorlardı:</p>

  <p class="calibre4">Şerbet! Şerbet! Bal şerbeti! Meyan kökü! Beyen kökü! Bir içen pişman, bir içmeyen!</p>

  <p class="calibre4">Sarı pirinç güğümlere gün vurup şavkıtıyordu.</p>

  <p class="calibre4">Gözü sarı pirinç güğümde kalan Memed, güğümü yakından görebilmek için:</p>

  <p class="calibre4">Şerbetçi, bana bir şerbet ver! dedi. Arkadaşıma da ver!</p>

  <p class="calibre4">Şerbetçi öne doğru eğilerek, tası doldururken, o, parlayan pirincin üzerinde korkarak elini dolaştırdı. Şerbetçi ikisine de birer tas şerbet doldurdu uzattı. Şerbet soğuk, buz gibi köpükleniyordu. Her ikisi de şerbeti ancak yarısına kadar içebildiler. Hoşlarına gitmedi.</p>

  <p class="calibre4">Bir köşe başında, yüksekçe bir kütüğün üstüne oturmuş biri nal dövüyordu. Nal şakırtısına türküler döktürüyordu. Bu kasabanın meşhur Kör Hacısıydı. Memed, güğüme, dövülen nallara hayran kaldı.</p>

  <p class="calibre4">Burnuna hoş bir koku geldi sonra. Bu, kebap kokusuydu. Arkalarına dönünce, bir yıkık dükkanın içinden yağlı dumanların çıktığını gördüler. Dumandan keskin bir et kokusu, yağ kokusu fışkırıyordu.</p>

  <p class="calibre4">Koku başlarını döndürdü. Kebapçıdan içeri, kendiliğinden giriverdiler. Kebapçı çırağı Buyurun buyurun, diye iltifatlar etti. Bu daha çok şaşırttı onları. Oturdular, kebap beklediler. Dünkü çarşı, dünkü kasaba, dünkü dünya, bugün Memedin gözünde bambaşkaydı.</p>

  <p class="calibre4">Bugün ayaklarındaki, yüreğindeki bağ çözülmüştü. Kendisini hür, geniş hissediyordu. Uçacak gibi hafiflemişti.</p>

  <p class="calibre4">Kebabı utana utana yediler. Sanki dükkandaki insanların hepsi durmuş, onlara bakıyordu. Kebapçı dükkanından çıktıkları zaman serseme dönmüşlerdi.</p>

  <p class="calibre4">Çarşıyı bir uçtan bir uca iki üç sefec kat ettiler.</p>

  <p class="calibre4">Memed Mustafaya döndü:</p>

  <p class="calibre4">Buranın Ağası yoğumuş, dedi.</p>

  <p class="calibre4">Mustafa:</p>

  <p class="calibre4">Sahiden.</p>

  <p class="calibre4">Memed:</p>

  <p class="calibre4">Ağasız köy!</p>

  <p class="calibre4">Krepler asılı bir dükkana girdiler. Memed, bir ipek krep seçti. Sarı ipektendi. İpeği avucunda sıktı, sonra da açtı. Krep avucundan yere kaydı. Has ipek! Aldılar, dışarı çıktılar.</p>

  <p class="calibre4">Mustafa Memede göz kırptı:</p>

  <p class="calibre4">Hatçeye değil mi?</p>

  <p class="calibre4">Memed:</p>

  <p class="calibre4">İyi bildin Mustafa. Akıllı oğlansın! diye alay etti.</p>

  <p class="calibre4">Dün akşamki helva yedikleri dükkandan helva aldılar. Sonra fırından da sıcak ekmek aldılar. Ekmeğin üstünden sıcak sıcak buğu çıkıyordu. Helvayla ekmeği bir mendile koydular, bağladılar.</p>

  <p class="calibre4">Pazaryerindeki beyaz taşın üstüne oturmuşlar, manavlardaki öbek öbek sarı portakallara gözlerini dikmişlerdi. Kalktılar, birer tane portakal aldılar, soydular.</p>

  <p class="calibre4">Köye doğru yola düştüklerinde vakit öğleye geliyordu. Dikine inen güneş, gölgelerini tam ayaklarının üstüne düşürüyordu. Küçücük, kara birer daire gölgeleri.</p>

  <p class="calibre4">Kasabanın dışına çıktıklarından itibaren kasaba gözden kayboluncaya kadar, dönüp dönüp baktılar. Kasabanın üstünde ak bulutlar dönüyordu. Evlerin bacalarından süzülen gümüşi dumanlar, havada asılıp kalmışlardı. Kırmızı kiremitler durgun mavinin üstüne yapışmıştı.</p>

  <p class="calibre4">Gece yarıyı geçerken köye girdiler. Şafağın yerindeki parlak, kocaman yıldız doğmuş, etrafa kıvılcım kıvılcım ışık saçıyordu.</p>

  <p class="calibre4">Mustafa Memedlerin evi önünde ondan ayrıldı. Çok yorgundu. Kasabaya gittiğine de gideceğine de pişman olmuştu. Halbuki Memed onun tam aksi. Sevinç içinde. Memed de kapılarına doğru yürüdü. Yürüdü ya, ayakları geri geri gidiyordu. Evin duvarına sırtını dayadı, durdu. Girse mi girmese mi? Girmemeye karar verdi. Döndü, çitlerin karanlığına sine sine yürüyordu. Bir evin önünde soluk soluğa durdu. Evin önünde dalları şemsiye gibi açılmış bir dut ağacı vardı.</p>

  <p class="calibre4">Durduğu yer dut ağacının altıydı. Sonra, soldaki çitin karanlığına gitti yere yattı. Yorgunluğu yavaş yavaş çıktı. Bacakları çok uzun, ince yapılı, rengi yeşile çalan, duman gibi, hani duman arkasından görünen ağaç yeşili var ya, onun gibi, boynu, gagası gövdesinden ayrı dedirtecek kadar uzun bir kuş vardır. Hep su kıyılarında bulunur. Adına Değirmenoluk köylüleri divlik kuşu derler. Sesinden kinayedir. Bu kuş, bir tuhaf, ıslık gibi öter. Uzun ıslığının sonu kesik kesik biter. Başlar biter, başlar biter. Bütün ötüşün tadı, örütüşü bu kesik kesik sondadır. Memed bu ötüşü tıpkı tıpkısına taklit ederdi. Birkaç kere yattığı yerden divlik kuşu gibi öttü. Gözü kapıdaydı. Kapının da ne açıldığı vardı, ne açılacağı... Sinirlendi. Üst üste birkaç kere daha öttü. Neden sonradır ki, kapı usulcana açıldı. Memedin yüreği göğsüne sığmıyacakmış gibi atıyordu. Kapıdan çıkan karartı sessiz sessiz, yavaştan ona kadar geldi, yanına uzandı.</p>

  <p class="calibre4">Çitin dibine doğru iyicene kaydılar.</p>

  <p class="calibre4">Memed elini uzattı, usulcana:</p>

  <p class="calibre4">Hatçe, dedi.</p>

  <p class="calibre4">Hatçe:</p>

  <p class="calibre4">Can, dedi. Yolunu, yolunu çok gözledim. Gözlerim yollarda kaldı.</p>

  <p class="calibre4">Sıcaklıkları birbirine geçiyordu. Nefesleri bir yalım rüzgarı gibi. Birbirlerine biraz daha sokuldular. Başı dönüyordu. Buz gibi, yumuşacık ipekli, bir su gibi, karanlıkta Memedin elinden Hatçenin ellerine aktı.</p>

  <p class="calibre4">Bir zaman öylecene sarılmış kaldılar. Konuşmadılar. Tirtir titriyorlardı. Bacakları geriliyordu. Taze çimen kokusu... Başı dönüyordu. Sen olmasan ben ölürüm. Yaşamam. İki gün gittin de... Dünya başıma dar geldi.</p>

  <p class="calibre4">Memed:</p>

  <p class="calibre4">Ben de duramadım.</p>

  <p class="calibre4">Hatçe:</p>

  <p class="calibre4">Kasaba?</p>

  <p class="calibre4">Memed:</p>

  <p class="calibre4">Dur, dedi. Sana söyliyeceğim var. İşler başka... Bir Hasan Onbaşı tanıdım. Bir Hasan Onbaşı ki, İstanbulu bile görmüş... Bir Hasan Onbaşı ki... Hasan Onbaşı Maraşlı... Maraşın içinden olurmuş. Bana her bir şeyi söyledi... Bir Hasan Onbaşı ki, bana dedi ki al nişanlını gel Çukurovaya... Hasan Onbaşı dedi ki, Çukurovanın ağası yok. Öyle dedi. Hasan Onbaşı bana tarla bulacak, öküz bulacak, ev bulacak... Hasan Onbaşı var Çukurovada. Nişanlını kaçır gel dedi.</p>

  <p class="calibre4">Hatçe:</p>

  <p class="calibre4">Hasan Onbaşı...</p>

  <p class="calibre4">Memed:</p>

  <p class="calibre4">Bir iyi adam ki canıyın içine koy. Bize her bir şeyi yapacak... Kaçarsak.</p>

  <p class="calibre4">Hatçe:</p>

  <p class="calibre4">Kaçarsak...</p>

  <p class="calibre4">Memed:</p>

  <p class="calibre4">Hasan Onbaşı... Bir sakalı var, uzun. Sütbeyaz. O Çukurovada &nbsp;varken, bize yok, yok gayri. Yaa, Hasan Onbaşı... Ulan delikanlı, dedi, al nişanlını, kaçır gel. Peki dedim ben de, on gün sonra alır gelirim.</p>

  <p class="calibre4">Hatçe:</p>

  <p class="calibre4">On gün sonra...</p>

  <p class="calibre4">Babadan da eyi... Bir ak sakalı var, akar su gibi, parıl parıl.</p>

  <p class="calibre4">Hatçe:</p>

  <p class="calibre4">Hemen gitsek, dedi.</p>

  <p class="calibre4">Memed:</p>

  <p class="calibre4">On gün sonra...</p>

  <p class="calibre4">Hatçe:</p>

  <p class="calibre4">Korkuyorum.</p>

  <p class="calibre4">Memed:</p>

  <p class="calibre4">Hasan Onbaşı Çukurovada varken. Amma benim derdim anam. Anama zulmeder Abdi.</p>

  <p class="calibre4">O da gelir. Mademki Hasan Onbaşı var.</p>

  <p class="calibre4">Memed:</p>

  <p class="calibre4">Yalvarırım: Söylerim. Onbaşı var derim. Belki gelir.</p>

  <p class="calibre4">Hatçe:</p>

  <p class="calibre4">Ben korkuyorum. Abdiden korkuyorum. Yeğeni hep bizde. Anamla hep fiskos... Bir gün önce...</p>

  <p class="calibre4">On gün. On birinci deyince... Sen, ben, anam... Bir gece... Yollara... Ver elini Çukurova... Hasan Onbaşı biz geldik deriz. Şaşar kalır. Bir de sevinir ki...</p>

  <p class="calibre4">Sevinir. Ben korkuyorum.</p>

  <p class="calibre4">Uzun uzun sustular. Soluklarından başka ses yoktu. Gece böcekleri ötüşüyorlardı.</p>

  <p class="calibre4">Ben korkuyorum.</p>

  <p class="calibre4">Memed:</p>

  <p class="calibre4">Onbaşı çok sevinir...</p>

  <p class="calibre4">Anamdan korkuyorum.</p>

  <p class="calibre4">Memedin başı dönüyor. Sarı çağıltı... Habire dönüyor. Alabildiğine akan, dönen, şimşeklenen sarı güneş çağıltısı...</p>

  <p class="calibre4">On gün deyince, on birinci gün... Yallah...</p>

  <p class="calibre4">Hatçe Osmanın kızıdır. Osman yumuşak, kimseyle ilgilenmeyen, kendi halinde bir adamdır. Hatçenin anasıysa Allahın bir belasıdır. Köyde ne kadar kavga, ne kadar gürültü varsa içindedir. Uzun boylu, güçlüdür. Evin bütün işini o görür. Çifti bile o sürer.</p>

  <p class="calibre4">Memedle Hatçenin çocuklukları birlikte geçmişti. Erkek çocuklar içinde, en güzel evciği Memed yapardı. Onu, en güzel de Hatçe süslerdi. Beraber oynadıkları çocukları oyunlarına bırakır, kendileri başka bir yere gider oyunlar icat ederlerdi. Türlü türlü...</p>

  <p class="calibre4">On beşine değince Hatçe, Memedin anasından çorap örmesini öğrenmek için; her gün Memedlerin evine gelirdi. Memedin anası ona en güzel örnekleri verir, en güzel nakışları öğretirdi.</p>

  <p class="calibre4">İkide birde de saçlarını okşayarak:</p>

  <p class="calibre4">Sen benim gelinim olursun inşallah, sürmelim, derdi.</p>

  <p class="calibre4">Hatçenin anasına, herkese, Hatçeden konuşurken gelinim, derdi.</p>

  <p class="calibre4">Bunun üstüne, on altı yaşlarında olan oldu. Memed yorgundu. Çift sürmeden geliyordu. Hatçe de dağdan, mantar toplamadan. Belki bir aydır birbirlerini görmüyorlardı. Birbirlerine Alacagedikte rastlayınca, ikisini de bir sevinç, bir gülme aldı. Bir taşın üstüne oturdular. Karanlık basıyordu. Hatçe kalkmak istedi. Memed, elinden tuttu geri oturttu:</p>

  <p class="calibre4">Dur hele! dedi:</p>

  <p class="calibre4">Tirtir titriyordu. Her bir yanı ateşe kesmişti. Bedeninde çımgışmalar oluyordu:</p>

  <p class="calibre4">Sen benim nişanlım değil misin? dedi.</p>

  <p class="calibre4">Hatçenin ellerini ellerinin içine aldı:</p>

  <p class="calibre4">Sen benim... dedi.</p>

  <p class="calibre4">Hatçe gülmeye başladı.</p>

  <p class="calibre4">Memed:</p>

  <p class="calibre4">De kız, dedi, sen benim nişanlım değil misin?</p>

  <p class="calibre4">Hatçe Memedden çekiniyordu. Memed tutmuş göndermiyordu. Bir ter basmıştı ki...</p>

  <p class="calibre4">Kız, diyordu. Sen...</p>

  <p class="calibre4">En sonunda öpmeyi akıl etti.</p>

  <p class="calibre4">Hatçe kıpkırmızı kesilerek Memedi hızla itti. Kaçtı. Memed arkasından yetişti tuttu. Kız durgunlaşmış, kuzu gibi olmuştu. Memedin de eski heyecanı azıcık geçmişti.</p>

  <p class="calibre4">Bu gece yarısı gelirim, dedi. Büyük dutun gölgesine sığınırım. Divlik kuşu gibi öterim... Herkes divlik kuşu ötüyor sanır.</p>

  <p class="calibre4">Sonra da birkaç kere divlik kuşu gibi öttü:</p>

  <p class="calibre4">İşte böyle, dedi.</p>

  <p class="calibre4">Hatçeyi bir gülme aldı:</p>

  <p class="calibre4">Divlik kuşu gibi... Kimse fark etmez.</p>

  <p class="calibre4">Memed:</p>

  <p class="calibre4">Biz birbirimizin nişanlısı değil miyiz? Kimse fark etmesin.</p>

  <p class="calibre4">Hatçenin birden rengi attı:</p>

  <p class="calibre4">Ya bizi gördülerse, dedi, kaçtı.</p>

  <p class="calibre4">İşte bundan sonradır ki, gün geçtikçe sevdaları büyüdü, kara sevda oldu. Sevdaları dillere destan oldu.</p>

  <p class="calibre4">Her gece ne yapar yapar buluşurlardı. Buluşmazlarsa ne onun gözüne uyku girerdi, ne onun... Hatçenin anası tarafından yakalandıkları da oldu. Hatçeye işkence yaptı anası. Çaresiz. Geceleri elini ayağını bağladı. Kapıya kilit üstüne kilit vurdu. Çaresiz. Hatçe her engele bir çare buldu. Hatçe Memede muhabbet çorapları dokuyor, mendilleri işliyordu. Üstüne türküler çıkarmıştı. Aşkım, hasretini, kıskançlığını renk renk nakışlara, ses ses türkülere dökmüştü. Bu türküler hala Toroslarda söylenir. Çorapları gören ürperirdi. Türküleri duyan, söyleyen hala ürperir, içinden bir şey başlar yeşil yeşil, taze yeşermeye...</p>

  <p class="calibre4">Memed, evlerine ne zaman, nasıl geldiğinin farkına varmadı. Şafağın yerindeki, o kıvılcımlanan yıldız, ışığını yitirmiş, ağarmıştı. Şafağın yeri de usuldan ağarıyordu.</p>

  <p class="calibre4">Ana! Ana! diye kapıdan çağırdı.</p>

  <p class="calibre4">Ana uyumuyor, oğlunu düşünüyordu.</p>

  <p class="calibre4">Yavrum! dedi kalktı. Kapıyı açtı, boynuna sarıldı.</p>

  <p class="calibre4">Demek gece yürüdünüz?</p>

  <p class="calibre4">Memed:</p>

  <p class="calibre4">Yürüdük.</p>

  <p class="calibre4">İçeri girer girmez, Memed kendisini yatağın üstüne attı. Müthiş uykusu geliyordu. Kafasında sarı bir pırıltı şavkıyordu. Şavkıyan pırıltılar dönüyorlardı.</p>

  <p class="calibre4">Belki umuttur. Belki de bir özlemdir. Özlem sıcacıktır. Özlem bir dost, bir sevgilidir. Sarıverir insanı sıcaklığı. Memedin kafasında, gönlünde ta iliklerine işlemiş, sarı pirinç pırıltıları vardı. Pırıltıların ötesinde kırmızı kiremitleri maviliğe yapışmış kasaba...</p>

  <p class="calibre4">Sarı pirinç pırıltıları, koyu, mor, savrulan kebap dumanlarına karıştı: Kör Hocanın nal şıkırtısı... Kaldırımı beyaz; sıykal, yani cilalı çay taşlarından yapmışlar. Beyaz beyaz parlıyor.</p>

  <p class="calibre4">Ana oğlunun başucuna oturmuş soruyor:</p>

  <p class="calibre4">Kasaba nasıldı yavrum?</p>

  <p class="calibre4">Hı? diyor, başı düşüyor.</p>

  <p class="calibre4">Kör Hacının nal döverken, nasıl türkü söylettiğini düşünüyor. Naldan düşüncesi kırmızı kiremitli evlere geçiyor. Yarı uykulu, yarı uyanık gülümsüyor. Düşünüyor ki, yarın öbür gün kaçacaklar. Hasan Onbaşı köylerden on gün sonra dönecek. Üzülüyor bu işe. Sonra dönüyor üzüntüsünden. On güne kadar ancak düzenlerler işlerini.</p>

  <p class="calibre4">Hasan Onbaşının çocuksu, şakacı güleç yüzü... Ak sakalları. Ak sakalları yüzünde takma gibi duruyor. Hasan Onbaşı bir yer bulur. Bir de çift, yani iş bulur. Nedense Hasan Onbaşıya çok güveniyor. Bütün dünyayı karış karış gezmiş, biliyor, diyor içinden. Kasabanın ağası da yok. Hatçe, anası, üçü üç yerden çalışırlar. Çalıştıkları kendilerinin olur. Hasan Onbaşı bu işi yapar mı yapar. Düşünüyor ki, nereden duymuştur, onu bilmiyor, Çukurova toprağı verimlidir. Düşünüyor, yüreği daralacak şekilde seviniyor. Çukurova toprağında çakırdikeni bitmez. Kendi Çukurovaya yerleşince, ev bark sahibi olunca, bir gün köye gelecek, Çukurova böyle böyle diyecek... Bütün bir köy arkasında inecekler Çukurovaya. Abdi, tek başına kalacak köyde. Ne ekin ekmesini bilir, ne biçmesini... Acından ölecek.</p>

  <p class="calibre4">Ana tekrar ediyor:</p>

  <p class="calibre4">Kasaba nasıldı oğlum? diyor.</p>

  <p class="calibre4">O, anasına cevap verdiğini sanıyor, düşünüyor. Beyaz bir fötör şapkalı görmüştü manavların önünde. Tertemiz... Pantolonlu bir adam... Adam, portakal alıyordu. Parmaklarına dikkat etmişti. Uzun, beyaz parmakları çabuk çabuk para sayıyordu. Paralar parmaklarının arasından akıyordu. Gümüş parıltısı...</p>

  <p class="calibre4">Ana:</p>

  <p class="calibre4">Yavrum,dedi, uyuyor musun?</p>

  <p class="calibre4">Uyuyor muydu? Pirinç pırıltısı yeniden kafasını allak bullak etti. Çukurova güneşinin altında, güneş çarpınca fışkıran milyonlarca pırıltı. Uyandığı zaman gün kuşluktu. Anası, başında oturmuş ona bakıyordu. Birden, nedense anasından utandı. Yorganı başına çekti. Çocukluğunda sevinçli olduğu zamanlar hep böyle yapardı. Anası gülerek, yorganı başından çekti:</p>

  <p class="calibre4">De kalk koca delikanlı. Gün kuşluk oldu. Kalk da kasabayı anlat. Gözlerini kirpiştire kirpiştire açtı. Dışarda, göz kamaştırıcı bir güneş vardı. Güneşe şöyle bir göz attı. Birden kamaşan gözlerini içeri çevirdi. Güneş her şeyini altüst etmişti. Yataktan çok yorgun bitkin kalktı. Bütün yorgunluğuna içindeki bütün karanlığa karşın, yüreğine bir yerlerden bir ışık, bir aydınlık sızıyordu. Yüreğindeki kasveti dağıtan şeyin kendi de farkında değildi.</p>

  <p class="calibre4">Bu sevinç, bu sıcak ışıktan ileri geliyordu. Bu ışık nedendi? Anasının dizinin dibine oturdu. Kasabayı bir bir anlattı. Kadın, birkaç kere kocasından, birkaç kere de başkalarından dinlemişti kasabayı, ama bu kadar güzel kimse söylememişti. Sarı şavka gelince coşmuştu Memed... Su gibi akıyordu ağzından sözler...</p>

  <p class="calibre4">Memed ateş içinde kasabayı anlattı bitirdi. Fakat anasına söyleyeceğine gelince yutkundu kaldı. Anası, onun bu halini bilirdi. Bu sefer de meseleyi çaktı. Oğlunun saçlarını okşadı. Gözlerinin içine baktı. Oğlu bir şey, ama önemli bir şey söyliyecekti ama, söyleyemiyordu.</p>

  <p class="calibre4">Oğlan, anasının gözlerinden gözlerini kaçırdı. Ana içinden, tamam, dedi. Bir şey var. Mutlak bir şey var. Memede baktı. Memed, hareket edecek, kıpırdayacak halde değildi sanki. Söyleyemeyecek, dedi, kolay kolay.</p>

  <p class="calibre4">Dayanamadı:</p>

  <p class="calibre4">Çıkarsana şu diliyin altındakini Memedim!</p>

  <p class="calibre4">Memed bunu duyunca irkildi. Yüzü kül oldu.</p>

  <p class="calibre4">Ana:</p>

  <p class="calibre4">De çıkar, diye tekrar etti.</p>

  <p class="calibre4">Memed başını yere dikti:</p>

  <p class="calibre4">Ben, dedi, bu gece Hatçeyle konuştum. Kaçmaya karar verdik.</p>

  <p class="calibre4">Ana:</p>

  <p class="calibre4">Sen aklını mı yitirdin Memed?</p>

  <p class="calibre4">Memed:</p>

  <p class="calibre4">Düşündük ki, sen köyde kalırsan, Abdi Ağa, sana zulmeder. Sen de bizimle gel Çukurovaya. Kasabada yerleşiriz.</p>

  <p class="calibre4">Ana aynı şiddetle:</p>

  <p class="calibre4">Sen delirdin mi? dedi. Ben yurdumu yuvamı, evimi barkımı bırakır nereye giderim? Hem sen elin kızını alır nereye götürürsün?</p>

  <p class="calibre4">Memed:</p>

  <p class="calibre4">Öyleyse ne yapalım? Sen bir akıl ver.</p>

  <p class="calibre4">Ana:</p>

  <p class="calibre4">Ben sana yüz kere söyledim. Vazgeç bu Hatçeden. Yüz kere, bin kere söyledim. Vazgeç! Onu Abdi Ağanın yiğenine nişanlıyorlarmış. Olmaz. Böyle kafalardan vazgeç!</p>

  <p class="calibre4">Memed:</p>

  <p class="calibre4">Vazgeçemem. Abdi Ağa olmazsa, kim olursa olsun. Vazgeçemem. Abdi Ağa herkesin gönlünün Ağası mı? Alır kaçarım. Benim bir tek korkum var, o da sana zulmederler. Benim korktuğum bu! Yoksa... evelallah...</p>

  <p class="calibre4">Ana:</p>

  <p class="calibre4">Evimi barkımı yurdumu yuvamı bırakıp da hiçbir yerlere gidemem. Sen, al git Hatçeyi. Gene de sana derim ki oğlum sen yalnızsın. Bundan iyilik çıkmaz. Karşında beş köyün kocaman Ağası var. Kızı onun yeğeni istiyor. Bunun sonu iyi çıkmaz. Vazgeç bu işten. Kız mı yok sana!</p>

  <p class="calibre4">Memed kızdı. Anasına karşı pek az kızmıştı:</p>

  <p class="calibre4">Kız yok, dedi. Dünyada Hatçeden gayri kız yok.</p>

  <p class="calibre4">Memed bir daha ağzını açmadı.</p>

  <p class="calibre4">İki gün sonra duyuldu ki, Abdi Ağanın öteki köydeki yiğeni</p>

  <p class="calibre4">Hatçe için dünür göndermiş. Dünürleri arasında Abdi Ağa da var. Çığırıp bağırmasına, çağırmasına bakmadan, kızı ilk gelişte Abdi Ağanın yiğenine veriyorlar. Abdi Ağanın yiğeni bulunmaz kısmet. Kızı kendi gönlüne bıraksan, ya çingeneye varır, ya da davulcuya. Hatçeyse ağlar ağlar avunur.</p>

  <p class="calibre4">İki gün sonra da nişan takıldı. Abdi Ağa da gelinine bir beşi biryerde taktı.</p>

  <p class="calibre4">Nişandan sonra köyün içine bir dedikodudur yayıldı. Kadınlar konuşuyor, çocuklar konuşuyor, yaşlılar, gençler, erkekler konuşuyordu:</p>

  <p class="calibre4">Memed, kaçırır onu. Yedirmez Hatçeyi Abdi Ağanın kel yiğenine.</p>

  <p class="calibre4">Korkar Memed.</p>

  <p class="calibre4">Hiç de korkmaz.</p>

  <p class="calibre4">Memedin gözünde kimse korkuyu göremez.</p>

  <p class="calibre4">Göremez.</p>

  <p class="calibre4">Memed bu!</p>

  <p class="calibre4">Memed olsun. Memed kaç para eder. Abdi onu parça parça ettirir de leşini itlere attırır.</p>

  <p class="calibre4">Bir kere kızmasın... Attırır mı attırır.</p>

  <p class="calibre4">Memed kızı alır da gider.</p>

  <p class="calibre4">Nereye gider?</p>

  <p class="calibre4">Nereye gider? O gidecek yeri bilir.</p>

  <p class="calibre4">Nereye gitse, yılanın deliğine bile girse, Abdi Ağa onu bulur çıkarır.</p>

  <p class="calibre4">Abdi Ağanın eli kolu uzun. Hükümet var arkasında...</p>

  <p class="calibre4">Hükümet de var. Kaymakam da, Müdür de var. Karakol Onbaşısı da var.</p>

  <p class="calibre4">Her gün Müdür iner evine.</p>

  <p class="calibre4">Vallahi yüreğim parçalanıyor şu Memede.</p>

  <p class="calibre4">Geldi yabanın köylüsü de elinden aldı.</p>

  <p class="calibre4">Dün gördüm Memedi...</p>

  <p class="calibre4">Vay fıkara!</p>

  <p class="calibre4">Evlerinin arkasında gördüm. Yüzü sapsarı. Zehir sarısına kesmiş. Yeşil sarı.</p>

  <p class="calibre4">Ben de gözlerinden korktum. Bir hoş ışıklı gözleri var.</p>

  <p class="calibre4">Fıkara, nişan yapıldı yapılalı evden çıkmıyormuş...</p>

  <p class="calibre4">Karanlık bir köşede...</p>

  <p class="calibre4">Akşamadek... Düşünürmüş...</p>

  <p class="calibre4">Kara sevda... Zor!</p>

  <p class="calibre4">Kara sevda deli eder insanı.</p>

  <p class="calibre4">Memed yarı deli zaten...</p>

  <p class="calibre4">Kızı her gece bağlarmış anası. Elini ayağını kendirle bağlarmış.</p>

  <p class="calibre4">Kilit üstüne kilit!</p>

  <p class="calibre4">Dönenin de hali kötü.</p>

  <p class="calibre4">O da oğlundan korkuyor.</p>

  <p class="calibre4">Abdi Ağa da duymuş meseleyi...</p>

  <p class="calibre4">Vay fıkara Memed!</p>

  <p class="calibre4">Duymuş da gülmüş...</p>

  <p class="calibre4">Kızın iki gözü iki çeşme...</p>

  <p class="calibre4">Vay fıkara Memed!</p>

  <p class="calibre4">Abdi Ağanın kel yiğeni, gelmiş fıyaka satıyor. Dolanıyor köyün içinde.</p>

  <p class="calibre4">Boynuzlu...</p>

  <p class="calibre4">Geyik boynuzları...</p>

  <p class="calibre4">Geyik...</p>

  <p class="calibre4">Zulüm.</p>

  <p class="calibre4">Vay fıkara Memed!</p>

  <p class="calibre4">Zulüm.</p>

  <p class="calibre4">Kahrından ölmezse Memed...</p>

  <p class="calibre4">Asıl kız ölecek kahrından...</p>

  <p class="calibre4">Ayıran kör olsun.</p>

  <p class="calibre4">Yavaş yavaş söylen.</p>

  <p class="calibre4">Onmasın inşallah...</p>

  <p class="calibre4">Sürüm sürüm sürünsün.</p>

  <p class="calibre4">Kurt işlesin tenine inşallah.</p>

  <p class="calibre4">Yılancıklar çıkarsın da yılın yılın yatsın.</p>

  <p class="calibre4">Yavaş yavaş...</p>

  <p class="calibre4">Gözlerinde çakırdikeni bitesi.</p>

  <p class="calibre4">Beş köy kendinin, şu dağlar da kendinin.</p>

  <p class="calibre4">Dünya parayla alınır. Yürek alınmaz.</p>

  <p class="calibre4">Vay fıkara Memed!</p>

  <p class="calibre4">Görsün Abdi. Görsün ne işler getirecek Memed onun başına.</p>

  <p class="calibre4">Siz hele durun.</p>

  <p class="calibre4">Öldürse...</p>

  <p class="calibre4">Öldürse eli nurlanır.</p>

  <p class="calibre4">Memed daha çocuk.</p>

  <p class="calibre4">Vay fıkara Memed!</p>

  <p class="calibre4">Çocuk ama...</p>

  <p class="calibre4">Yılda kaç tane dağ keçisi, vurur Memed?</p>

  <p class="calibre4">Say!</p>

  <p class="calibre4">İğnenin deliğinden kurşun geçirir.</p>

  <p class="calibre4">Abdinin gözlerinin bebeğinden inşallah.</p>

  <p class="calibre4">Yavaş söyle yavaş!</p>

  <p class="calibre4">Bir silah geçse eline Memedin, koymaz Abdiye.</p>

  <p class="calibre4">Koca Ahmet dağda olaydı bu sıralar...</p>

  <p class="calibre4">Gelirdi köye, bozardı nişanı, verirdi kızı Memede.</p>

  <p class="calibre4">Bir silah geçirse eline...</p>

  <p class="calibre4">Memed hakkından gelir onun.</p>

  <p class="calibre4">Keşkeee!</p>

  <p class="calibre4">Köylü o günleri görse... Kırk gün kırk gece şenlik eder.</p>

  <p class="calibre4">Kara sevdalıları ayıran iflah olmaz.</p>

  <p class="calibre4">Olmaz inşallah.</p>

  <p class="calibre4">Memedden bulmazsa, Allahtan bulur.</p>

  <p class="calibre4">Bulur inşallah.</p>

  <p class="calibre4">Yavaş yavaş!</p>

  <p class="calibre4">Neredesin Koca Ahmet. Kendini göstereceğin gün bugündü.</p>

  <p class="calibre4">Koca Ahmet Dağıstanda çift sürüyormuş. Avrattan korkak olmuş.</p>

  <p class="calibre4">Memed kasabaya gitmiş.</p>

  <p class="calibre4">Yer yapıyor kendine.</p>

  <p class="calibre4">Şu kel yiğenine bir şey olsa...</p>

  <p class="calibre4">Bir yıldırım düşse tepesine.</p>

  <p class="calibre4">Durup dururken canı çıkıverse.</p>

  <p class="calibre4">Çıkıverse...</p>

  <p class="calibre4">Memed alsa kızı. Alsa götürse...</p>

  <p class="calibre4">Memed alsa kızı...</p>

  <p class="calibre4">Alsa götürse kızı...</p>

  <p class="calibre4">Ben Hatçeyi bilirim. Öldürür kendisini.</p>

  <p class="calibre4">O ölürse, Memed de yaşamaz.</p>

  <p class="calibre4">Vay fıkara Memed!</p>

  <p class="calibre4">Vay fıkara Döne! Kocasız kaldı genç yaşında. Oğulsuz kalmasın.</p>

  <p class="calibre4">Oğulsuz kalmasın.</p>

  <p class="calibre4">Bir köy insanı tekmil konuşuyordu. İçlerine dert olmuştu Memedin işi. Ama ellerinden bir gelir yoktu. Bu konuşmalar Abdi Ağanın kulağına dakikası dakikasına gidiyordu. Köyde çıt dese, o duyardı.</p>

  <p class="calibre4">Olup biteni, köylünün neler konuştuğunu bir bir biliyordu. Adamını gönderdi. Memedi evine çağırdı bir gece. Memed, süklüm püklüm gelip karşısına el pençe dikildiğinde, bas bas bağırarak:</p>

  <p class="calibre4">Ula namussuz nankör! Köpek gibi kapımda büyüdün. Adam oldun. Ulan namus düşmanı! Duydum ki yiğenimin nişanlısına göz dikmişsin...</p>

  <p class="calibre4">Memed taş kesilmiş kıpırdamıyordu. Yüzü duvar gibi bembeyaz olmuştu. En ufak bir hareket yoktu. Yalnız, o iğne ucu kadar küçücük pırıltı gelip gözbebeklerine oturmuştu.</p>

  <p class="calibre4">Abdi Ağa:</p>

  <p class="calibre4">Bana bak Memed! dedi. Bu köyde yaşamak, ekmek yemek istiyorsan benim dediğimden ayrılma. Sen çocuksun. Sen bilmezsin. Sen beni bilmezsin. Ben adamın ocağına incir dikerim. Duydun mu ekmeksiz, nankör? Ben adamın ocağına incir dikerim.</p>

  <p class="calibre4">Geldi Memedin kolundan sertçe tuttu:</p>

  <p class="calibre4">Bana Abdi derler, dedi. Ben adamın ocağına incir dikerim.</p>

  <p class="calibre4">Memed susuyordu. O sustukça öteki kızıyor, bağırıyordu.</p>

  <p class="calibre4">Ulan ekmeksiz oğlu ekmeksiz... diyordu. Kimse benim yiğenimin nişanlısına göz dikemez. Ben adamı parça parça eder de leşini köpeklere atarım. Bana bak! O kapıdan bir daha geçmeyeceksin. Anladın mı? Geçmeyeceksin. Anladın mı?</p>

  <p class="calibre4">Memedi birkaç kere sert sert sarstı. Taştan ses çıkıyordu da ondan ses çıkmıyordu. İşte bu sessizlik kudurtuyordu Abdi Ağayı.</p>

  <p class="calibre4">Birden kendini kaybedip Memedi tekmelemeye başladı. Memed onu öldürmemek için kendini zor tutuyordu. Dişi dişini yiyordu. Avurt etleri. dişlerinin arasındaydı. Isırıyor, yiyordu avurt etlerini hırsından. Ağzı kan içinde kalmıştı. Kafasında sapsarı bir ışık şavkıdı.</p>

  <p class="calibre4">Defol buradan! Sizlere iyilik yapmak, sizleri büyütüp adam etmek haram zaten. Besle kargayı gözünü oysun. Defol, itin oğlu.</p>

  <p class="calibre4">Dışarı yarı baygın, yarı sersem çıktığında, yere kocaman bir tükrük attı. Tükrük bir avuç kandı.</p>

  <p class="calibre4"><br class="calibre2" /></p>
</body>
</html>
