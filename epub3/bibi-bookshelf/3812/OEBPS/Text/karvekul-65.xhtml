<html xmlns="http://www.w3.org/1999/xhtml">
<head>
  <title>karvekul-65</title>
  <link href="../Styles/karvekul1.css" rel="stylesheet" type="text/css"/>
</head>

<body id="karvekul" xml:lang="tr-TR">
  <div class="Basic-Text-Frame">
     <p class="baslik" id="toc_marker-56"><span class="bold">55. Wendigo</span></p>

    <p class="Normal para-style-override-9"><span class="bolditalik char-style-override-10"> </span></p>

    <p class="Normal para-style-override-9"><span class="bolditalik char-style-override-10">20 Ağustos 1774</span></p>

    <p class="Normal para-style-override-7"><span class="bolditalik char-style-override-10"> </span></p>

    <p class="Normal para-style-override-7"><span class="char-style-override-9">Odaya yansıyan sabah ışığı kusursuzdu.</span></p>

    <p class="Normal para-style-override-7"><span class="char-style-override-9">“Bu odayla başladık,” diye anlatmaya başlamıştı Jocasta yeğeninin kızına, terasa açılan Fransız kapılardan içeri giren sabah güneşine yüzünü dönerek. “Resim yapabileceğim bir oda istedim ve burayı seçtim. Işık sabahları kristal kadar parlak, öğleden sonraları ise durgun sular gibi sakinleştiriciydi. Evi daha sonra buranın etrafına inşa ettik.” Yaşlı kadının uzun parmaklı ve hâlâ güçlü olan elleri resim sehpasına, boya kaplarına, fırçalara büyük bir hasretle dokunmuştu. Sanki eski sevgilisinin heykeline dokunur gibiydi - o eski tutkudan izler vardı ama artık geri dönmeyeceğinin farkındaydı.</span></p>

    <p class="Normal para-style-override-7"><span class="char-style-override-9">Çizim bloğunu ve kurşun kalemi eline almış olan Brianna da elinden geldiğince çabuk ve gizli şekilde çiziktirmişti; yaşlı kadının o hüzünlü ifadesinin yaşaması gerekiyordu.</span></p>

    <p class="Normal para-style-override-7"><span class="char-style-override-9">Bu çizim artık diğerleriyle birlikte kutusunun dibindeydi. Belki bir gün bitirmeye yeltenir, büyük teyzesinin yüzünün derin çizgilerini ve keskin kemiklerini, o göremediği güneşin acımasız ışığıyla yakalayabilirdi.</span></p>

    <p class="Normal para-style-override-7"><span class="char-style-override-9">Ama şimdilik bu resim sanat veya sevgiyle değil, iş ile ilgiliydi. Flora MacDonald’ın barbeküsünden beri şüpheli bir şey olmamıştı fakat annesiyle babası önlem amacıyla hâlâ orada kalıyorlardı. Roger da Charlotte’taydı - oradan bir mektup yollamıştı; mektubu şahsi çizimlerinin yanına, kutunun dibine gizlemişti ve bu yüzden Bree’nin de River Run’da kalmaması için bir neden yoktu. Orada kalacağını öğrenen birkaç kişi -Jocasta’nın zengin çiftçi dostları- ondan kendilerinin ve eşlerinin portrelerini yapmasını istemişti; Bree de bu fazladan gelir kapısını reddetmemişti.</span></p>

    <p class="Normal para-style-override-7"><span class="char-style-override-9">“Bunu nasıl yaptığını asla anlayamayacağım,” dedi Ian, sehpanın üstündeki tuvale bakıp kafasını iki yana sallayarak. “Harika.”</span><span class="char-style-override-9"/></p>

    <p class="Normal para-style-override-7"><span class="char-style-override-9">Doğrusu nasıl yapabildiğini Bree de anlamıyordu ama bunun gerekli olduğunu da düşünmüyordu. Daha önce de bu tarz övgüler almış ve cevap olarak gerçeği söylediğinde aldığı tepki, genellikle sahte bir mütevazılık içinde olduğu ya da züppelik ettiği yönünde olmuştu.</span></p>

    <p class="Normal para-style-override-7"><span class="char-style-override-9">O yüzden Ian’a gülümsedi, bunu duyduğuna sevindiğini yüzüne yansıttı.</span></p>

    <p class="Normal para-style-override-7"><span class="char-style-override-9">“Ben küçükken, babam beni gezdirmeye çıkarırdı, bir parka götürürdü. Orada yaşlı bir adam olurdu, sürekli tuvalinin başındaydı. Onu izlemek için babamı durdururdum; bu sırada ikisi sohbet ederlerdi. Ben çoğu zaman sadece izlerdim ama bir defasında cesaretimi topladım, nasıl öyle resimler yapabildiğini sordum. Gülümsedi, bana doğru eğildi ve, ‘Bütün numara baktığını görebilmekte tatlı kız,’ dedi.”</span></p>

    <p class="Normal para-style-override-7"><span class="char-style-override-9">Ian bir Brianna’ya, bir resme baktı. Sanki resimle resmi yapan eli kıyaslamaya çalışır gibiydi.</span></p>

    <p class="Normal para-style-override-7"><span class="char-style-override-9">“Baban...” dedi ilgiyle, sonra sesini alçalttı, koridorda kimse olup olmadığına baktı. Bir-iki ses geliyordu ama yakından değildi. “Jamie Dayı’yı kastetmiyorsun, değil mi?”</span></p>

    <p class="Normal para-style-override-7"><span class="char-style-override-9">“Hayır.” Frank babası aklına gelince yine o sızıyı hissetti fakat görmezden geldi. Ian’a ondan bahsetmekte bir sakınca görmüyordu ama orada, kölelerin cirit attığı, her an birinin kulak misafiri olabileceği yerde duyulması çok kötü olurdu.</span></p>

    <p class="Normal para-style-override-7"><span class="char-style-override-9">“Bak.” Yakınlarında kimsenin olmadığından emin olmak için omzunun üstünden arkaya baktı ama köleler fuayede kazıyıcılarıyla ilgili hararetli bir tartışmanın içindeydiler. Brianna boş fırçaların bulunduğu bölmeyi açtı, elini kenardaki keçenin altına soktu.</span></p>

    <p class="Normal para-style-override-7"><span class="char-style-override-9">“Nasıl olmuşlar?” Oradan çıkardıklarını ellerinin arasında tuttu.</span></p>

    <p class="Normal para-style-override-7"><span class="char-style-override-9">Beklenti içindeki yüzü büyülenmiş bir hal alan Ian, minik tablolardan ilkini aldı.</span></p>

    <p class="Normal para-style-override-7"><span class="char-style-override-9">“Yüce Tanrım,” dedi. Uzun, kıvrımlı saçları açık halde, omuzlarına dökülen bir kadının portresiydi bu; annesinin portresi. Kadının küçük, sert çenesi, ağzının cömert kavisinin altında sivriliyordu.</span></p>

    <p class="Normal para-style-override-7"><span class="char-style-override-9">“Gözlerini beceremedim sanırım,” dedi Brianna, Ian’ın elindekine bakarak. “O kadar küçük bir tuvalde çalışınca... Rengi tam olarak ayarlayamadım. Babamınkiler daha kolaydı.”</span></p>

    <p class="Normal para-style-override-7"><span class="char-style-override-9">Mavi gözler kolaydı. Hafif bir kobalt darbesini beyazla birleştirip maviyi vurgulayan sönük yeşil gölgelere yediriyordu... babasını yapabiliyordu işte. Güçlü, yalın ve net biriydi çünkü.</span></p>

    <p class="Normal para-style-override-7"><span class="char-style-override-9">Ama annesinin sarı yakut rengi gözlerine yaklaşmak şöyle dursun, kahverengiyi bile adamakıllı elde etmek çok fazla alt boya ge</span><span class="char-style-override-9">rektiriyordu. İleride daha geniş bir portrede denemek istiyordu.</span></p>

    <p class="Normal para-style-override-7"><span class="char-style-override-9">“Benzemişler mi ne dersin?”</span></p>

    <p class="Normal para-style-override-7"><span class="char-style-override-9">“Çok güzeller.” Ian bir o resme, bir öteki resme bakıyordu. Sonra Claire’in portresini yavaşça yerine koydu. “Annenle baban gördüler mi bunları?”</span></p>

    <p class="Normal para-style-override-7"><span class="char-style-override-9">“Hayır. Herhangi birine göstermeden önce düzgün göründüklerinden emin olmak istedim. Ama madem benziyorlar diyorsun, belki de buraya gelen insanlara gösterir ve ona göre ücret alabilirim. Tepe’de de bunların üstünde çalışabilirim; tek ihtiyacım olan boya kutum. Çizimleri taslaklarla burada hallederim; portre sahibinin Tepe’ye gelmesine de ihtiyacım olmaz.”</span></p>

    <p class="Normal para-style-override-7"><span class="char-style-override-9">Ne dediğini açıklamak isteyerek üstünde çalıştığı tuvali gösterdi. En güzel elbisesi içindeki Farquard Campbell, doldurulmuş bir dağ gelinciği gibi kaskatı kesilmişti. Yanında bir sürü torunu ve onların çocukları vardı ancak henüz onların çizimi bitmemişti. Brianna’nın kafasından çocukların anneleriyle anlaşıp çocukları teker teker getirmelerini rica etmek, böylece ayrıntılarda baştan savma bir durum oluşmasını engellemek geçiyordu.</span></p>

    <p class="Normal para-style-override-7"><span class="char-style-override-9">Ian tuvale baktı ama dikkati tekrar dayısı ve yengesinin resimlerine kaydı. Onlara baktı, baktı ve sonra o uzun, basit yüzüne hafif bir gülümseme yerleştirdi. Sonra Bree’nin gözlerini üstünde hissedince panikle başını kaldırdı.</span></p>

    <p class="Normal para-style-override-7"><span class="char-style-override-9">“Yoo, hayır!”</span></p>

    <p class="Normal para-style-override-7"><span class="char-style-override-9">“Haydi ama Ian, ne olur izin versen?” dedi Bree nazik ama şımarık bir tonla. “Canını yakmayacağımı biliyorsun herhalde?”</span></p>

    <p class="Normal para-style-override-7"><span class="char-style-override-9">“Öyle san.” Kara kalem bir silahmışçasına geri kaçtı. “</span><span class="italik char-style-override-10">Kahnyen’kehaka</span><span class="char-style-override-9"> birinin resmine sahip olmanın o kişi üstünde güç sahibi olunmasına yardımcı olacağına inanır. İlaç işindeki insanlar bu yüzden maske takıyorlar: böylece hastalığa neden olan şeytanlar kime zarar vereceklerini bilemesinler diye, anladın mı?”</span></p>

    <p class="Normal para-style-override-7"><span class="char-style-override-9">Ian’ın sesi o kadar sakindi ki şaka yapıp yapmadığını anlaması için Bree’nin gözlerini kaldırıp bakması gerekti. Şaka yapar gibi bir hali yoktu.</span></p>

    <p class="Normal para-style-override-7"><span class="char-style-override-9">“Hmm. Ian, annem sana mikropları anlatmıştı, değil mi?”</span></p>

    <p class="Normal para-style-override-7"><span class="char-style-override-9">“Anlattı tabii,” dedi ama sesinden anlaşıldığı kadarıyla hiç inandırıcı bulmamıştı. “Bana etrafta yüzen şekiller gösterdi; dişimde yaşıyorlarmış!” Yüzünü aniden buruşturdu, duyduğu tiksinti geçtikten sonra o konuyu bıraktı ve asıl konuya döndü.</span><span class="char-style-override-9"/></p>

    <p class="Normal para-style-override-7"><span class="char-style-override-9">“Köye bir defasında gezgin bir Fransız gelmişti. Adam doğal bir </span><span class="char-style-override-9">filozoftu, kuşların, hayvanların resimlerini yapmış, köylüleri büyülemişti ama sonra büyük bir hata yaptı: savaş şefinin karısının resmini yapmayı önerdi. Onu güç bela tek parça halinde kaçırabildim.”</span></p>

    <p class="Normal para-style-override-7"><span class="char-style-override-9">“Ama sen bir Mohavk değilsin,” dedi Bree sabırlıca. “Öyle olsan da… yani, benim senin üzerinde bir gücüm olmasından korkmuyorsun, değil mi?”</span></p>

    <p class="Normal para-style-override-7"><span class="char-style-override-9">Ian kafasını çevirdi ve keskin bir bakış attı; bakışları o kadar deliciydi ki Brianna bir an kafasının tereyağı gibi kolayca ikiye ayrılacağını sandı.</span></p>

    <p class="Normal para-style-override-7"><span class="char-style-override-9">“Hayır,” dedi Ian. “Hayır, elbette hayır.” Ama sesi, mikroplar konusunda konuştuğunda çıkandan birazcık daha ikna ediciydi.</span></p>

    <p class="Normal para-style-override-7"><span class="char-style-override-9">Yine de portreleri için poz verenlerin oturduğu tabureye oturdu, ikiz kapılardan gelen güzel güneş ışığını aldı, çenesini sanki infaz edilmek üzereymiş gibi kahramanca havaya kaldırdı.</span></p>

    <p class="Normal para-style-override-7"><span class="char-style-override-9">Gülümsemesini bastıran Bree, eline bir çizim bloğu aldı ve Ian’ın fikrini değiştirmesinden korkarak, elinden gelen en hızlı şekilde çizdi. Karşısındaki zorlu bir modeldi; yüz hatları anne babasının ve Roger’ın belirgin, keskin kemik yapılarından yoksundu ama buna rağmen yumuşak bir yüz de değildi - elmacık kemiklerinin arasında uzanan benekli dövmeler dikkate alınmadığında bile.</span></p>

    <p class="Normal para-style-override-7"><span class="char-style-override-9">Genç, çökmemiş bir yüze sahipti ama sertleşmiş ağız yapısı -dudakları hafifçe yamuktu, daha önce nasıl fark edememişti?- sanki yaşlı birine aitti, etrafındaki kırışıklıklar, onu tanımayan insanları şüphelendirebilecek kadar derindi.</span></p>

    <p class="Normal para-style-override-7"><span class="char-style-override-9">Gözler... bu gözleri düzgünce aktarmak çok zordu. Büyük, ela renkli gözleri, Ian’ın güzellik namına vaat edebileceği yegâne özelliğiydi ama bu gözlere güzel demek de insanın kendi gözüne edeceği bir hakaret olurdu. Çoğu gözler gibi aslında tek renk değil, birden çok rengin birleşimine sahiplerdi - güzün koyu yapraklarının ve kuru çimenlerin üstüne vuran güneş ışığıyla oluşmuş gibilerdi.</span></p>

    <p class="Normal para-style-override-7"><span class="char-style-override-9">Zordu ama Bree gözleri becerebileceğini düşündü. Yüz ifadesine gelince… zekâ parıltıları gösteren bir sevimlilikten, ara sokaklarda karşılaşmak istemeyeceğiniz bir tipe geçmesi iki saniye sürüyordu.</span></p>

    <p class="Normal para-style-override-7"><span class="char-style-override-9">O andaki ifade de bu iki ucun tam arasındaydı ama dikkati Bree’nin arkasındaki kapıya doğru kayarken haşin hatları belirginleşti.</span></p>

    <p class="Normal para-style-override-7"><span class="char-style-override-9">Bree de irkilerek omzunun üstünden baktı. Orada biri vardı; gölgesi görünüyordu ama kendisi görünmüyordu. Her kimse, kısık ve tedirgin bir ıslık öttürmeye başladı.</span><span class="char-style-override-9"/></p>

    <p class="Normal para-style-override-7"><span class="char-style-override-9">Bir anlığına, her şey normaldi. Sonra, dünyanın yörüngesi de</span><span class="char-style-override-9">ğişti; davetsiz misafirimizin ıslığı, “Yellow Submarine</span><span class="char-style-override-18">23</span><span class="char-style-override-9">” melodisini çalıyordu.</span></p>

    <p class="dip" xml:lang="en-GB">23<span class="italik" xml:lang="tr-TR"> The Beatles</span><span xml:lang="tr-TR">’ın 1969’da çıkardığı aynı isimli albümün ünlü şarkısı. (Ç.N.)</span><span class="char-style-override-25"/></p>

    <p class="Normal para-style-override-7"><span class="char-style-override-9"> </span></p>

    <p class="Normal para-style-override-7"><span class="char-style-override-9">Brianna’nın beynindeki bütün kan boşaldı ve düşmemek için eliyle en yakındaki masaya tutundu. Hayal meyal bir şekilde, Ian’ın taburesinden bir anda fırlayıp palet bıçağını aldığını ve ses çıkarmadan odadan çıkıp koridora geçtiğini hissetti.</span></p>

    <p class="Normal para-style-override-7"><span class="char-style-override-9">Elleri ve dudakları da hissizleşmişti. Cevaben şarkıdan bir bölümü ıslıkla öttürmek istedi ama yapamadı. Doğruldu, kendine gelmeye çabaladı ve ıslığın şarkıda denk gelen yerdeki sözlerini söyledi. Melodiyi tam olarak çıkarabileceğinden emin değildi ama sözleri unutamazdı.</span></p>

    <p class="Normal para-style-override-7"><span class="char-style-override-9">Terasta artık derin bir sessizlik vardı; ıslık kesilmişti.</span></p>

    <p class="Normal para-style-override-7"><span class="char-style-override-9">“Kimsiniz?” dedi Brianna netçe. “Buyurun.”</span></p>

    <p class="Normal para-style-override-7"><span class="char-style-override-9">Gölge yavaşça uzadı ve aslan yelesi gibi saçlı kafa ortaya çıktı; terasın zeminini parıldatan ışıklar saçların kıvrımından da yansıyordu. Kafa, kapının köşesinden yavaşça kendini gösterdi: bu bir Kızılderili’ydi ama harap olmuş giysileri, hayret verici şekilde bir Avrupalı birine aitmiş gibiydi. Bree’nin karşısında ince yapılı, pasaklı, gözleri birbirine yakın bir adam duruyordu. Gözlerde hem büyük bir heves, hem de hırs var gibiydi.</span></p>

    <p class="Normal para-style-override-7"><span class="char-style-override-9">“Yalnız mısın dostum?” diye sordu adam, boğuk bir fısıltıyla. “Sesler duyduğumu sandım.”</span></p>

    <p class="Normal para-style-override-7"><span class="char-style-override-9">“Görüyorsun yalnız olduğumu. Sen de kimsin?”</span></p>

    <p class="Normal para-style-override-7"><span class="char-style-override-9">“Ee... Wendigo. Wendigo Donner. Senin soyadın Fraser, değil mi?” Odaya girmişti ama hâlâ sağını solunu dikkatle inceliyordu.</span></p>

    <p class="Normal para-style-override-7"><span class="char-style-override-9">“Kızlık soyadım, evet. Sen- ” Durdu, nasıl sorması gerektiğini bilemedi.</span></p>

    <p class="Normal para-style-override-7"><span class="char-style-override-9">“Evet, aynen,” dedi Wendigo yumuşakça, on sekizinci yüzyıldaki herhangi bir erkeğin kalkışmayacağı şekilde karşısındaki kadını süzerek. “Sen de ha? Onun kızısın sen, mutlaka öylesin.” Sesinde büyük bir kesinlik vardı. Brianna’ya yaklaştı.</span></p>

    <p class="Normal para-style-override-7"><span class="char-style-override-9">Brianna adamın zarar vermek istediğini düşünmüyordu; yalnızca fazla ilgiliydi. Ama Ian neler olduğunu anlamak için beklemedi; odaya giren ışık bir anlığına azaldı ve Kızılderili ciyakladı ama sesi boğazını saran kolla kesildi ve palet bıçağı kulağının altında bitiverdi.</span></p>

    <p class="Normal para-style-override-7"><span class="char-style-override-9">“Kimsin sen sürüngen, ne istiyorsun?” dedi Ian, Donner’ın boğazındaki kolunu daha da sıkarak. Kızılderili’nin gözleri pörtledi, boğazından incecik sesler çıktı.</span><span class="char-style-override-9"/></p>

    <p class="Normal para-style-override-7"><span class="char-style-override-9">“Onu boğarken nasıl cevap bekliyorsun?” Bree’nin bu haklı sorgulayışı, Ian’ın kolunu istemeyerek gevşetmesine neden oldu. Donner öksürdü, boğazını abartılı biçimde okşadı ve Ian’a alıngan bir bakış attı.</span></p>

    <p class="Normal para-style-override-7"><span class="char-style-override-9">“Hiç gerek yoktu dostum, ona bir şey yapmayacaktım.” Donner gözlerini Bree’yle Ian’ın arasında dolaştırdı. Sonra Bree’ye bakarak, kafasıyla Ian’ı gösterdi. “O da mı...?”</span></p>

    <p class="Normal para-style-override-7"><span class="char-style-override-9">“Hayır ama biliyor. Otur. Annemle- kaçırıldığı yerde mi görmüştün annemi?”</span></p>

    <p class="Normal para-style-override-7"><span class="char-style-override-9">Ian’ın kaşları bunu duyar duymaz havaya kalktı. Esnek ama sivri uçlu palet bıçağını daha sıkı kavradı.</span></p>

    <p class="Normal para-style-override-7"><span class="char-style-override-9">“Evet.” Donner tabureye yavaşça oturdu, Ian’a dikkatli gözlerle baktı. “Ah, az kalsın haklayacaklardı beni. Annen bana kocasının nasıl bir adam olduğunu söylemişti; onu almaya geldiğinde orada olmamalıymışım. İnanmamıştım ona, neredeyse yani. Ama o davulları duyduğumda dostum... ardıma bakmadan sıvıştım ve iyi ki de öyle yapmışım.” Yutkundu, rengi soldu. “Sabah oraya geri döndüm. Ne manzaraydı o...”</span></p>

    <p class="Normal para-style-override-7"><span class="char-style-override-9">Ian sessizce bir şey söyledi, Brianna’ya Mohavkça gibi gelmişti kelimeler. Son derece düşmanca bir havası olan sözcükler, Donner’ın ürkerek taburesini uzaklaştırmasına ve omuzlarını yukarı kaldırmasına yetti.</span></p>

    <p class="Normal para-style-override-7"><span class="char-style-override-9">“Dostum, ben bir şey yapmadım ona, tamam mı?” Brianna’ya yalvaran gözlerle baktı. “Yapmadım! Kaçmasına yardım edecektim, sorun ona söyler! Fraser’la adamları ben bir şey yapamadan geldiler. Tanrı aşkına, ne diye zarar verebilirdim ki ona? Burada bulduğum ilk kişiydi, ona ihtiyacım vardı!”</span></p>

    <p class="Normal para-style-override-7"><span class="char-style-override-9">“İlk kişi?” Ian kaşlarını çattı. “İlk- ”</span></p>

    <p class="Normal para-style-override-7"><span class="char-style-override-9">“İlk... yolcu demek istiyor,” dedi Brianna. Kalbi gümbürdüyordu. “Ona neden ihtiyacın vardı?”</span></p>

    <p class="Normal para-style-override-7"><span class="char-style-override-9">“Bana anlatmasını isteyecektim, nasıl geri dönebileceğimi bilmiyordum.” Tekrar yutkundu, elleri boynundaki boncuklara gitti. “Sen- sen de yolcu musun yoksa burada mı doğdun? Yolcusundur diye düşünüyorum,” dedi hemen, cevabı beklemeksizin. “Senin kadar gelişmiyorlar bu zamanda. Kızlar minicik. Ben iri yapılılardan hoşlanırım.” Son cümlesiyle asılmaktan çok sokulgan havasını belli etmeye çalıştı.</span></p>

    <p class="Normal para-style-override-7"><span class="char-style-override-9">“Yolcuyum,” dedi Bree kısaca. “Ne halt etmeye geldin buraya?”</span></p>

    <p class="Normal para-style-override-7"><span class="char-style-override-9">“Annenle konuşabilecek kadar yakında olmak istedim.” Omzunun üstünden rahatsızca arkaya baktı; mutfak bahçesinde köleler vardı, sesleri duyuluyordu. “Bir süre Cherokeeler’in arasında saklandım, sonra, ortalık durulunca Fraser Tepesi’ne gelip onunla konuşmaya karar verdim ama oradaki yaşlı hanım hepinizin burada olduğunuzu söyledi. Epey yürüdüm ben de.” Kırılmış bir havaya büründü.</span></p>

    <p class="Normal para-style-override-7"><span class="char-style-override-9">“Ama içeri girmeye çalıştığımda şu büyük, siyah eleman kovaladı beni - iki kere. Düzgün giyinmemişim herhalde.” Yüz ifadesi dalgalandı ama bir gülümseme oluşturamadı.</span></p>

    <p class="Normal para-style-override-7"><span class="char-style-override-9">“Son üç gündür gizlice dolanıyorum, anneni görmeye, tek başına yakalamaya çalışıyorum. Seninle terasta konuştuğunu gördüm, senin ona ‘anne’ dediğini duydum. Ne kadar iri olduğunu görünce... işte, şarkıyı anlarsın diye umdum. Anlamasan da zararı olmaz dedim.”</span></p>

    <p class="Normal para-style-override-7"><span class="char-style-override-9">“Yani geldiğin yere geri mi dönmek istiyorsun?” diye sordu Ian kaba bir şekilde.</span></p>

    <p class="Normal para-style-override-7"><span class="char-style-override-9">“Hem de nasıl,” dedi Donner hevesle. “</span><span class="italik char-style-override-10">Hem de</span><span class="char-style-override-9"> nasıl!”</span></p>

    <p class="Normal para-style-override-7"><span class="char-style-override-9">“Sen nereden geçip geldin?” diye sordu Brianna. Adamı görmesinin şoku geçmiş, yerini büyük bir meraka bırakmıştı. “İskoçya mı?”</span></p>

    <p class="Normal para-style-override-7"><span class="char-style-override-9">“Hayır, siz oradan mı geçtiniz?” diye sordu hevesle. Bree’nin kafasını sallamasıyla devam etti. “Annen buraya geldikten sonra geri dönüp tekrar geldiğini söylemişti. Hepiniz gelip dönebiliyor musunuz; yani, kullandığınız bir çeşit kapı mı?”</span></p>

    <p class="Normal para-style-override-7"><span class="char-style-override-9">Brianna kafasını iki yana salladı, hatıralarıyla titredi.</span></p>

    <p class="Normal para-style-override-7"><span class="char-style-override-9">“Yoo, hayır. Korkunç bir şey, çok da tehlikeli. Değerli taşlarla bile.”</span></p>

    <p class="Normal para-style-override-7"><span class="char-style-override-9">“Değerli taşlar mı? Bunu yapmak için onlara mı ihtiyaç var?”</span></p>

    <p class="Normal para-style-override-7"><span class="char-style-override-9">“Şart değil ama bir çeşit koruma sağlıyor. Bir de bu taşlar kullanılınca bir çeşit- yani, yolu çizmek için işe yarıyor olabilirler ama tam olarak emin değiliz.” Duraksadı, daha fazla soru sormak istiyordu fakat Claire’i getirmeyi daha da çok istiyordu. “Ian, annemi getirebilir misin? Sanırım Phaedre’yle birlikte mutfak bahçesinde.”</span></p>

    <p class="Normal para-style-override-7"><span class="char-style-override-9">Kuzeni ziyaretçiye net, ters bir bakış attıktan sonra kafasını iki yana salladı.</span></p>

    <p class="Normal para-style-override-7"><span class="char-style-override-9">“Seni bu adamla yalnız bırakmam. Sen git, ben başında bekleyeceğim.”</span></p>

    <p class="Normal para-style-override-7"><span class="char-style-override-9">Onunla tartışabilirdi ama İskoç erkekleriyle geçirdiği o kadar süreden sonra inatçılıkların üstüne gitmemesi gerektiğini iyice öğrenmişti. Ayrıca Donner’ın bakış şekli de biraz rahatsız ediciydi - o an fark etti ki eline, yüzüğünün üstündeki bombeli yakuta bakıyordu. Bree gerekirse adamı dövebileceğinden emin gibiydi fakat ne olur ne olmazdı...</span></p>

    <p class="Normal para-style-override-7"><span class="char-style-override-9">“Hemen döneceğim,” dedi, elindeki fırçayı terebentinin içine telaşla atarak. “Bir yere kaybolma!”</span></p>

    <p class="Normal para-style-override-3"><span class="char-style-override-17">***</span><span class="char-style-override-9"/></p>

    <p class="Normal para-style-override-7"><span class="char-style-override-9">Şoke olmuştum ama daha fazla da olabilirdim. Donner’ın hâlâ yaşadığını hissetmiştim. Her şeye rağmen, öyle olmasını da ummuştum. Yine de adamı Jocasta’nın odasında otururken bulmam çok sarsıcı oldu. İçeri girdiğimde konuşuyordu ama beni görünce sustu. Ayağa kalkmadı, hâlâ yaşıyor oluşuma şaşırdığını belirten bir şey de söylemedi. Beni başıyla selamladıktan sonra lafına devam etti.</span></p>

    <p class="Normal para-style-override-7"><span class="char-style-override-9">“Beyazları durdurmak için. Topraklarımızı, insanlarımızı kurtarmak için.”</span></p>

    <p class="Normal para-style-override-7"><span class="char-style-override-9">“Ama yanlış zamana geldin,” dedi Brianna cevap olarak. “Çok geç.”</span></p>

    <p class="Normal para-style-override-7"><span class="char-style-override-9">Donner boş gözlerle baktı.</span></p>

    <p class="Normal para-style-override-7"><span class="char-style-override-9">“Yoo, değil, 1766, benim gelmem gereken yıl buydu ve ben de o zaman geldim.” Elinin topuğunu şakağına doğru indirdi. “Lanet olsun! Neyim var benim?”</span></p>

    <p class="Normal para-style-override-7"><span class="char-style-override-9">“Belki kalıtımsal bir zekâ geriliğin vardır,” dedim nazikçe, sesimi geri kazanarak. “Ya da uyuşturucu hapları.”</span></p>

    <p class="Normal para-style-override-7"><span class="char-style-override-9">Yüzündeki boş bakış değişti, ağzının kenarı titreşti.</span></p>

    <p class="Normal para-style-override-7"><span class="char-style-override-9">“Aa... Evet, aynen dostum, onlar da vardı.”</span></p>

    <p class="Normal para-style-override-7"><span class="char-style-override-9">“Ama 1766’ya gelseydin” -Bree araya girmişti- “ya Robert Springer yani Susamuru Dişi? Annemin duyduğu hikâyeye göre, adam kabileleri beyazlar hakkında uyarmaya, vatanlarının kolonileştirilmesine karşı örgütlemeye çalışmış. Bunu yapmak için o da çok geç kalmış, hem de senden kırk-elli yıl önce gelmiş!”</span></p>

    <p class="Normal para-style-override-7"><span class="char-style-override-9">“Plan o değildi dostum!” diye patladı Donner. Ayağa kalktı, ellerini gerginlik içinde saçlarının arasında gezdirdi. “İsa aşkına!”</span></p>

    <p class="Normal para-style-override-7"><span class="char-style-override-9">“Değil miydi? Neymiş plan o zaman?” diye sordum sertçe. “Bir planın vardı elbet.”</span></p>

    <p class="Normal para-style-override-7"><span class="char-style-override-9">“Vardı. Planımız vardı, evet.” Ellerini indirdi, dinlenmekten korkuyormuşçasına etrafına göz gezdirdi. Dudaklarını yaladı.</span></p>

    <p class="Normal para-style-override-7"><span class="char-style-override-9">“Bob dediğin şeyi yapmak istedi ama diğerleri işe yaramayacağını düşündüler. Bir sürü değişik grup vardı, beyazlarla ticaret yaptırmamak için onlara sunabileceğimiz nedenler çok azdı... olmazdı işte. Önüne geçilecek şey değildi fakat belki biraz düzeltebilirdik.”</span></p>

    <p class="Normal para-style-override-7"><span class="char-style-override-9">Grubun asıl planı, boyut olarak o kadar büyük ölçekli değilmiş. Yolcular 1760lar’a gelip, on yıllık süre zarfında, Fransız-Kızılderili sa</span><span class="char-style-override-9">vaşı sonrası yerleri değişen kabile ve köyleri hesaba katarak, Antlaşma Hattı’nın dahilindeki çeşitli kabilelerin içine sızmayı, sonra da aşama aşama kuzeye doğru, Kanada’daki bölgelere erişmeyi planlamışlar.</span></p>

    <p class="Normal para-style-override-7"><span class="char-style-override-9">Bundan sonra da ikna güçlerini kullanıp Kızılderili kabilelerini yaklaşmakta olan devrim savaşında İngiltere’nin yanında savaşıp galibi değiştirmeyi istemişler.</span></p>

    <p class="Normal para-style-override-7"><span class="char-style-override-9">“İngilizler Kızılderililer’in bölgelerine bağımsız ülkeler gözüyle bakıyorlardı,” diye açıkladı. Konuşması o kadar akıcıydı ki ezberden konuştuğunu fazla belli ediyordu. “Kazansalardı ticarete devam ederlerdi, Kızılderililer’i geriletip sonunda yerlerinden etmeye kalkışmazlardı. Kolonistler” -açık kapıya doğru elini pervasızca salladı- “o açgözlü şerefsizler, yüz yıldır Kızılderililer’in topraklarına doğru ilerliyorlar ve duracakları da yok.”</span></p>

    <p class="Normal para-style-override-7"><span class="char-style-override-9">Bree kaşlarını kaldırdı ama bu, duyduklarını ilginç bulduğu anlamına gelen bir mimikti. Kulağa geldiği kadar delice laflar değillerdi demek ki.</span></p>

    <p class="Normal para-style-override-7"><span class="char-style-override-9">“Bunu nasıl başarabileceğinizi düşündünüz peki?” diye sordum. “Yalnızca birkaç adam… Tanrı aşkına,” diye lafımı yarım kestim yüzünün değiştiğini görünce. “H. Roosevelt aşkına, yalnızca siz yoktunuz, değil mi?”</span></p>

    <p class="Normal para-style-override-7"><span class="char-style-override-9">Donner kafasını iki yana salladı, tek kelime etmedi.</span></p>

    <p class="Normal para-style-override-7"><span class="char-style-override-9">“Kaç kişi?” diye sordu Ian. Sesi sakindi ama ellerini dizlerinde sabitlediğini görebiliyordum.</span></p>

    <p class="Normal para-style-override-7"><span class="char-style-override-9">“Bilmiyorum.” Donner birden oturdu, kendini bir çuval gibi bırakmıştı. “Grupta iki yüz-üç yüz kişi vardı herhalde. Ama çoğu taşları duyamıyordu.” Kafasını hafifçe kaldırdı, Brianna’ya bir bakış attı. “Sen duyabiliyor musun?”</span></p>

    <p class="Normal para-style-override-7"><span class="char-style-override-9">Kaşlarını çatmış olan Brianna başını salladı.</span></p>

    <p class="Normal para-style-override-7"><span class="char-style-override-9">“Sizden başka... yolcu... var mıydı yani?”</span></p>

    <p class="Normal para-style-override-7"><span class="char-style-override-9">Donner omuz silkti.</span></p>

    <p class="Normal para-style-override-7"><span class="char-style-override-9">“Öyle olduğu fikrine kapıldım, evet. Ama Raymond bir seferde en fazla beş kişinin geçebileceğini söyledi. Biz de beşerli gruplar halinde denemeye başladık. Bunu bir sır olarak saklıyorduk; büyük gruptan kimse kimin seyahat edebildiğini, kimin edemediğini bilmiyordu. Herkesten haberi olan tek kişi de Raymond’dı.”</span></p>

    <p class="Normal para-style-override-7"><span class="char-style-override-9">Sormak zorundaydım.</span></p>

    <p class="Normal para-style-override-7"><span class="char-style-override-9">“Raymond’ın dış görünüşü nasıldı?” İsmi duyduğumdan beri bir olasılık beynimin arka tarafında vızıldıyordu.</span><span class="char-style-override-9"/></p>

    <p class="Normal para-style-override-7"><span class="char-style-override-9">Donner göz kırpıştırdı, soruyu hiç beklemiyordu.</span></p>

    <p class="Normal para-style-override-7"><span class="char-style-override-9">“Ee...” -biraz düşündü- “kısa boyluydu galiba. Beyaz saçlı. Saçlarını uzatmıştı; hepimizin saçları uzundu.” Ellerini saçlarının arasında gezdirirken daha fazlasını hatırlamak için kendini kasarken kaşlarını çattı.</span></p>

    <p class="Normal para-style-override-7"><span class="char-style-override-9">“Genişçe… bir alnı olabilir... mi acaba?” Olmayan bir şeyi aklına sokmaya çalışmamam gerekirdi ama kendime mani olamadım; sorduğum şeyi parmaklarımla kaşlarımın üst kısmını işaret ederek pekiştirdim.</span></p>

    <p class="Normal para-style-override-7"><span class="char-style-override-9">Bir anlığına kafası karışmış bir yüzle baktı.</span></p>

    <p class="Normal para-style-override-7"><span class="char-style-override-9">“Hatırlamıyorum, dostum,” dedi, kafasını çaresiz bir edayla iki yana sallarken. “Çok uzun zaman önceydi. Öyle bir şeyi nasıl hatırlayayım?”</span></p>

    <p class="Normal para-style-override-7"><span class="char-style-override-9">İç geçirdim.</span></p>

    <p class="Normal para-style-override-7"><span class="char-style-override-9">“Pekâlâ, o halde neler olduğunu anlat bakalım. Taşlardan geçtiniz, sonra?”</span></p>

    <p class="Normal para-style-override-7"><span class="char-style-override-9">Donner dudaklarını yaladı, gözlerini kırpıştırdı ve hatırlamaya çabaladı. Yalnızca ahmaklık değildi sıkıntı, görebiliyordum; olanlar hakkında düşünmeyi de sevmiyordu.</span></p>

    <p class="Normal para-style-override-7"><span class="char-style-override-9">“Evet. Dediğim gibi, beş kişiydik. Ben, Rob, Jeremy, Atta. Haa, bir de Jojo. Adada aradan geçtik, sonra- ”</span></p>

    <p class="Normal para-style-override-7"><span class="char-style-override-9">“Hangi ada?” Soruyu ben, Bree ve Ian hep bir ağızdan sorduk.</span></p>

    <p class="Normal para-style-override-7"><span class="char-style-override-9">“Ocracoke,” dedi şaşkınca. “Bermuda Üçgeni’ndeki en üst kapı. Olabildiğince yakın olmak istedik, çünkü- ”</span></p>

    <p class="Normal para-style-override-7"><span class="char-style-override-9">“Ber- ” Bree’yle aynı anda konuşmaya başladık, birbirimizi duyunca sustuk.</span></p>

    <p class="Normal para-style-override-7"><span class="char-style-override-9">“Bu kapıların nerelerde olduklarını biliyor musun?” diye sordum sakin kalmaya çalışarak.</span></p>

    <p class="Normal para-style-override-7"><span class="char-style-override-9">“Kaç tane var?” diye atladı Brianna, benim sorumun cevabını beklemeden.</span></p>

    <p class="Normal para-style-override-7"><span class="char-style-override-9">Fakat cevap basit değildi ve buna şaşıran olmadı. Raymond dünyada böyle birçok yer olduğunu ve genellikle gruplar halinde bulunduklarını söylemiş. Karayipler’de, Kuzeydoğu’da, Kanada sınırının yakınında, Güneybatı çölünde -Arizona’da olduğunu sanıyordu- Kuzey Britanya’da, Fransa sahilinde, İber yarımadasının ucunda... Daha fazla da olabilirmiş ama Raymond bu kadarını söylemiş.</span></p>

    <p class="Normal para-style-override-7"><span class="char-style-override-9">Bütün bu kapılar taşlarla işaretlenmemiş; işaretlenenler, etrafında uzun süredir insanların yaşadığı yerlermiş.</span></p>

    <p class="Normal para-style-override-7"><span class="char-style-override-9">“Raymond taşlı olanların daha güvenli olduğunu söylemişti,” dedi omuz silkerek. “Neden bilmiyorum.”</span></p>

    <p class="Normal para-style-override-7"><span class="char-style-override-9">Ocracoke’taki kapı taşlardan oluşan bir çemberle belirtilmemiş ama yine de bir işaret varmış. Dört tane taş varmış ve bu taşların üstünde Afrika’ya özgü işaretler bulunuyormuş - belki de köleler tarafından yapılmış olabilirmiş.</span></p>

    <p class="Normal para-style-override-7"><span class="char-style-override-9">“Suyun içinde gibiydi,” dedi omuz silkerek. “Yani, içinden küçük bir akıntı geçiyordu. Ray suyun olmasının neyi etkilediğini bilmediğini söylüyordu ama bir ilgisi olması gerektiğini düşünüyordu. Siz nasıl bir ilgisi olabileceğini biliyor musunuz?”</span></p>

    <p class="Normal para-style-override-7"><span class="char-style-override-9">Brianna’yla kafalarımızı iki yana salladık, ikimizin de gözleri ardına kadar açılmıştı. Ian’ın çatık kaşları iyice burnuna doğru inmişti. Geillis Duncan’la geçirdiği süre içinde bununla ilgili bir şey duymuş olabilir miydi?</span></p>

    <p class="Normal para-style-override-7"><span class="char-style-override-9">Beşi -ve Raymond- arabayla gidebilecekleri mesafeyi kat etmişler; Outer Banks’e çıkan yol düzgün değilmiş. Fırtına nedeniyle arabalarını gitmeleri gereken noktadan kilometrelerce ötede bırakıp, sahildeki ormanın makileriyle, ara sıra beklenmedik şekilde önlerine çıkan gevşek kumlarla baş etmek zorunda kalmışlar. Sonbaharın son günleriymiş ve-</span></p>

    <p class="Normal para-style-override-7"><span class="char-style-override-9">“Samhain,” dedi Brianna yumuşakça. Donner bozmadı, devam etti.</span></p>

    <p class="Normal para-style-override-7"><span class="char-style-override-9">Sonbaharın son günleriymiş ve hava da kötüymüş. Günlerce yağmur yağdığı için zemin bozukmuş, yer yer bataklık halini alıyormuş. Rüzgâr kasıp kavuruyor, fırtına dalgaları sahile vuruyormuş; çılgın suyun sesini geçidin olduğu yerden bile duyabiliyorlarmış.</span></p>

    <p class="Normal para-style-override-7"><span class="char-style-override-9">“Belki Rob hariç hepimiz korkmuştuk ama heyecandan ve zevkten de ölecek gibiydik, dostum,” dedi, heves ve özlem dolu bir yüzle. “Ağaçlar yerlere kadar eğiliyordu, gökyüzü yemyeşildi. Rüzgâr o kadar hızlıydı ki yağmur tanelerine karışan okyanusun tuzlu tadını alabilirdiniz. Baksırlarımıza kadar ıslanmıştık.”</span></p>

    <p class="Normal para-style-override-7"><span class="char-style-override-9">“Nelerinize?” dedi Ian yüzünü buruşturarak.</span></p>

    <p class="Normal para-style-override-7"><span class="char-style-override-9">“Külotlarına, işte, iç çamaşırlarına, donlarına,” dedi Brianna, önemsiz olduğunu belirten bir el hareketiyle. “Devam et.”</span></p>

    <p class="Normal para-style-override-7"><span class="char-style-override-9">Oraya vardıklarında Raymond beşlinin ihtiyaç duyulacak şeyleri taşıdıklarını kontrol etmiş -kibrit kutuları, tütün, zamanın parasından bir miktar- sonra da her birine birer boncuklu kolye ve tören otlarından oluşan bir tılsım vermiş.</span></p>

    <p class="Normal para-style-override-7"><span class="char-style-override-9">“Sen de biliyorsun bunu,” dedi birden, yüzümdeki ifadeyi çözerek. “Sen hangi çeşidini kullandın?”</span></p>

    <p class="Normal para-style-override-7"><span class="char-style-override-9">“Ben kullanmadım,” dedim, hikâyesinden sapmasını istemiyordum. “Devam et. Doğru zamanı nasıl denk getirmeyi planladınız?”</span></p>

    <p class="Normal para-style-override-7"><span class="char-style-override-9">“Ee...” İç geçirdi, hafifçe kamburunu çıkardı. “Planlamadık. Ray bize yaklaşık iki yüz yıl geri gideceğimizi söyledi, en fazla üç-beş yıl fark edermiş. Bir yönlendirme yöntemimiz falan yoktu - bu konuda sizlerin yardımcı olabileceğinizi ummuştum. Oraya nasıl geri dönebileceğimi öğrenmek isterim, çünkü Ray’le ve diğerleriyle eskisi gibi olduğumuz zamana dönmek için her şeyimi verebilirim.”</span></p>

    <p class="Normal para-style-override-7"><span class="char-style-override-9">Raymond’ın yönlendirmesiyle taşların arasında belirli bir düzenle yürümüşler, sihirli sözcükleri tekrarlamışlar. Donner sözcüklerin anlamını da kullandıkları dili de asla bilmiyormuş. Düzenin tamamlanmasından sonra hep birlikte, tek sıra halinde Afrika işaretlerinin bulunduğu taşın sol tarafına geçmişler.</span></p>

    <p class="Normal para-style-override-7"><span class="char-style-override-9">“İşte, sonra buum!” Yumruğunu öteki elinin avuç içine vurdu. “İlk kişi uçtu gitti, dostum! Ne olduğunu anlamamıştık, dehşet içindeydik. Yani, tamam, öyle olmasını istiyorduk ama... gitti işte,” diye tekrar etti. “Bir anda... gitti.”</span></p>

    <p class="Normal para-style-override-7"><span class="char-style-override-9">Yöntemin işe yaradığını fark ettiklerinde düzeni ve sözcükleri tekrar etmişler ve her seferinde taşın yanından ilk geçen yok olmuş. Donner dördüncüymüş.</span></p>

    <p class="Normal para-style-override-7"><span class="char-style-override-9">“Tanrım,” dedi, aklına gelince bembeyaz kesilerek. “Yüce Tanrım, kendimi hiç öyle hissetmemiştim. Bir daha da hissetmek de istemem doğrusu.”</span></p>

    <p class="Normal para-style-override-7"><span class="char-style-override-9">“Şu tılsım,” dedi Brianna, adamın anılarla solmasına aldırmadan. “Ne oldu ona?”</span></p>

    <p class="Normal para-style-override-7"><span class="char-style-override-9">“Bilmem. Belki düşürmüşümdür, belki de başka bir yere gitmiştir. Kendimden geçmişim... ayıldığımda, eski ben değildim.” Sıcak havaya rağmen görülür şekilde titredi. “Jojo. O da yanımdaydı. Ama ölmüştü.”</span></p>

    <p class="Normal para-style-override-7"><span class="char-style-override-9">Cümle bana sanki kaburgalarımın ortasına inmiş bir bıçak gibi saplandı. Geillis Duncan’ın not defterinde taş çemberlerin etrafında bulunan insanların listesi vardı - bazıları canlı, bazıları deliydi. Taşların arasından geçmenin ne kadar tehlikeli olabileceğini öğrenmek için kimsenin lafına ihtiyacım yoktu fakat yine de dizlerimin çözüldüğünü hissettim. Jocasta’nın oradaki kanepesine oturdum.</span></p>

    <p class="Normal para-style-override-7"><span class="char-style-override-9">“Diğerleri,” dedim sesimi sabit tutmaya çalışarak. “Ya onlar...”</span></p>

    <p class="Normal para-style-override-7"><span class="char-style-override-9">Kafasını iki yana salladı. Hâlâ solgundu ve titriyordu ama aynı zamanda ter içindeydi; son derece sağlıksız görünüyordu.</span></p>

    <p class="Normal para-style-override-7"><span class="char-style-override-9">“Bir daha hiç görmedim onları,” dedi.</span></p>

    <p class="Normal para-style-override-7"><span class="char-style-override-9">Jojo’yu neyin öldürdüğünü de bilmiyormuş; bakmak için duraksamamış ama gömleğinde yanık izleri olduğunu hatırlar gibiymiş. Arkadaşını yanında ölü bulup, diğerlerinden de eser olmadığını anladığında maki ormanı ve tuz bataklığının etrafında panik içinde koşuşturmaya, amaçsızca dolanmaya başlamış. Saatler süren bu boş çabasından sonra küçük kum tepeciklerinden birinin üstünde yığılıp uyuyakalmış. Üç gün boyunca açlıkla cebelleşmiş, kurbağa yumurtaları bulup yemiş ama sonunda, eline geçirdiği bir kano ile anakaraya varmayı başarmış. Anakarada ise oradan oraya savrulmuş; ayak işlerinde çalışmış, parası yettiğinde teselliyi içkide bulmaya çalışmış. Hodgepile’ın çetesinin peşine ise bir yıl önce takılmış.</span></p>

    <p class="Normal para-style-override-7"><span class="char-style-override-9">Boncuklu kolyeler, yolcuların karşılaştıklarında birbirlerini tanımaları içinmiş ama kendisinden başkasında hiç görmemiş.</span></p>

    <p class="Normal para-style-override-7"><span class="char-style-override-9">Brianna ise hikâyenin bu kısmına ilgi göstermiyordu, kafasındaki yere gelinmesi için sabırsızlandı.</span></p>

    <p class="Normal para-style-override-7"><span class="char-style-override-9">“Sence Susamuru Dişi -Springer- kasten başka bir zamana gitmeye çalışarak grubunuza kazık atmış olabilir mi?”</span></p>

    <p class="Normal para-style-override-7"><span class="char-style-override-9">Donner ağzı açık şekilde ona baktı.</span></p>

    <p class="Normal para-style-override-7"><span class="char-style-override-9">“Aklıma hiç gelmemişti. İlk o gitti. İlk... o gitti,” diye tekrar etti, kafasında bir şeyleri tartarcasına.</span></p>

    <p class="Normal para-style-override-7"><span class="char-style-override-9">Brianna başka bir soru sormaya başladı ama koridordan gelen sesler lafını böldü. Ses gündüz odasından geliyordu. Donner hemen ayağa kalktı, gözleri ardına kadar açıldı.</span></p>

    <p class="Normal para-style-override-7"><span class="char-style-override-9">“Eyvah,” dedi. “O geldi. Yardım edin!”</span></p>

    <p class="Normal para-style-override-7"><span class="char-style-override-9">Kimi kastettiğini ya da gelenin kim olduğunu nereden anladığını sormama fırsat kalmadan, Ulysses’in haşin silueti kapı ağzında belirdi.</span></p>

    <p class="Normal para-style-override-7"><span class="char-style-override-9">“Sen!” dedi Ulysses, korkudan sinmiş Donner’a ateş saçan gözlerle bakarak. “Defol demedim mi ben sana? Bayan Innes’in evine girmeye nasıl cüret edersin?”</span></p>

    <p class="Normal para-style-override-7"><span class="char-style-override-9">Sonra yanındaki birine başıyla işaret verip geri çekildi; Ulysses’in arkasından tıknaz, aksi görünümlü, takım elbisesi darmadağın olmuş bir adam göründü.</span></p>

    <p class="Normal para-style-override-7"><span class="char-style-override-9">“Bu işte!” dedi adam, suçlayan parmağını uzatarak. “Bu sabah Jacobs’un lokantasında cüzdanımı çalan aşağılık herifin ta kendisi! Kahvaltımı ederken cebimden alıverdi!”</span></p>

    <p class="Normal para-style-override-7"><span class="char-style-override-9">“Ben değildim o!” Donner masum olduğu için öfkelenmiş gibi </span><span class="char-style-override-9">görünmeye çalıştı ama suçluluk yüzünden akıyor gibiydi. Ulysses onu boynundan yakalayıp üstünü bir polis gibi aradığında da cüzdan üstünden çıktı; tıknaz adam pek memnun oldu.</span></p>

    <p class="Normal para-style-override-7"><span class="char-style-override-9">“Hırsız!” diye bağırdı adam, hırsla yumruğunu sallayarak. “Bütün sabah seni izledim. Bitli, kokuşmuş, yamyam vahşi seni - off, kusuruma bakmayın hanımlar,” diye ekledi, ardından bana ve Bree’ye hafif bir reverans yaparak Donner’a karşı kullandığı dilin diyetini bir şekilde ödediğini düşündü ama sonra sövmeye devam etti.</span></p>

    <p class="Normal para-style-override-7"><span class="char-style-override-9">Brianna kaşları kalkık halde bana baktı; omuz silktim. Donner’ı işlediği suçtan kurtarmanın bir yolu yoktu, kaldı ki bunu istediğimden de emin değildim. Yanındaki beyefendinin isteği üzerine Ulysses iki seyis, bir de kelepçe getirdi - Brianna kelepçeleri görür görmez kendinden geçecek gibi oldu. İtirazlar eden, o olmadığını söyleyen, kendisine tuzak kurulduğunu iddia eden Donner, hanımefendilerin dostu olduğunu söyledikten sonra bile alıkonulup Cross Creek’teki cezaevine götürülmekten kurtulamadı.</span></p>

    <p class="Normal para-style-override-7"><span class="char-style-override-9">Onun gidişinden sonra derin bir sessizlik oldu. Ian sonunda kafasını şiddetle, sanki etrafında dönen sinekler varmışçasına iki yana salladı, uzun süredir elinde tuttuğu palet bıçağını bıraktı, çizim bloğunu aldı ve Brianna’nın isteği üzerine Donner’ın çizdiği taslak haritaya baktı - içinde bulunduğu grubun taşlar arasında yürüdüğü düzeni anlatmaya çalışmıştı ama şekilsiz yuvarlak ve eğriler, Jemmy’nin resimlerini andırıyordu.</span></p>

    <p class="Normal para-style-override-7"><span class="char-style-override-9">“Wendigo nasıl bir isim öyle?” diye sordu Ian, çizimi elinden bırakarak.</span></p>

    <p class="Normal para-style-override-7"><span class="char-style-override-9">Brianna elindeki kara kalemi öyle sert tutuyordu ki parmak çıkıntıları bembeyaz olmuştu. Elini açıp kalemi sehpaya bırakınca parmaklarının titrediğini fark ettim.</span></p>

    <p class="Normal para-style-override-7"><span class="char-style-override-9">“Wendigo,” dedi. “Ojibwayler’den yamyam bir ruh. Ormanda yaşar, fırtınalarda ulur. İnsanlarla beslenir.”</span></p>

    <p class="Normal para-style-override-7"><span class="char-style-override-9">Ian uzunca bir bakış attı.</span></p>

    <p class="Normal para-style-override-7"><span class="char-style-override-9">“İyi bir adammış,” dedi.</span></p>

    <p class="Normal para-style-override-7"><span class="char-style-override-9">“Sorma.” Ben sarsılmıştan da öteydim. Donner’ın ortaya çıkışı, bizi aydınlatışı ve sonra tutuklanmasından öte, bütün çabalarıma rağmen, adamla ilk tanıştığım günle ilgili istenmeyen küçük anılar zihnime dolup duruyordu. Kan tadını alabiliyordum, yıkanmamış adamların kokuşmuşluğu terastaki çiçeklerin esintiyle getirdiği kokuyu bastırıyordu.</span><span class="char-style-override-9"/></p>

    <p class="Normal para-style-override-7"><span class="char-style-override-9">“Fransızların savaşlarda kullandıkları takma isimlere benziyor, </span><span class="char-style-override-9">değil mi?” dedim, kayıtsız gibi görünmeye çalışarak. “O isimle vaftiz olamazdı, orası kesin.”</span></p>

    <p class="Normal para-style-override-7"><span class="char-style-override-9">“Sen iyi misin anne?” Brianna endişeyle bakıyordu. “Bir şey getirmemi ister misin? Su?”</span></p>

    <p class="Normal para-style-override-7"><span class="char-style-override-9">“Viski,” dedik Ian’la aynı anda; sarsılmış halime rağmen güldüm. İçki geldiğinde tekrar kontrolüme kavuşmuştum.</span></p>

    <p class="Normal para-style-override-7"><span class="char-style-override-9">“Adama ne olacak dersin Ulysses?” diye sordum, bana tepsiyi tutarken. Hissiz, yakışıklı yüzü, davetsiz misafirden söz açılınca memnuniyetsizlik ifadesine bürünmekle yetindi; Donner’ın ayakkabılarının parke zeminde bıraktığı izlere hınçla baktığını da görebiliyordum.</span></p>

    <p class="Normal para-style-override-7"><span class="char-style-override-9">“Asarlar diye düşünüyorum,” dedi. “Bay Townsend’in -cüzdanı çalınan beyefendi- cüzdanında on sterlini varmış.” İnfazı meşrulaştırmak için yeter de artar bir miktardı bu. On sekizinci yüzyıl kanunları, hırsızlara hiç acımıyordu; tek sterlinlik bir suç bile hayata mal olabiliyordu.</span></p>

    <p class="Normal para-style-override-7"><span class="char-style-override-9">“Güzel,” dedi Ian, duyduğu hoşuna gitmişti.</span></p>

    <p class="Normal para-style-override-7"><span class="char-style-override-9">Karnımda rahatsız bir his vardı. Donner’ı sevmiyordum, ona güvenmiyordum, hatta ölümünün insanlık adına büyük bir kayıp olacağı konusunda da şüphem vardı. Ama o da benim gibi bir yolcuydu; paylaştığımız bu tecrübe, ona yardım etmemi gerektiren bir şey miydi? Daha da önemlisi, belki de- acaba bize söylemediği bilgilere de sahip miydi?</span></p>

    <p class="Normal para-style-override-7"><span class="char-style-override-9">“Bay Townsend, Campbelton’a gitti,” diye ekledi Ulysses, tepsiyi Ian’a uzatarak. “Bay Farquard’ın Halifax’a doğru yola çıkacağını bildiği için davaya hemen bakmasını rica edecek.” Farquard Campbell bir sulh hâkimiydi ve buralarda adaleti sağlamaya en yakın kişiydi - Gezici Mahkeme’nin yokluğu yüzünden.</span></p>

    <p class="Normal para-style-override-7"><span class="char-style-override-9">“Ama yarından önce asmazlar herhalde, sanmıyorum,” dedi Brianna. Pek viski içmezdi ama bir kadeh almıştı; olaylar onu da sarsmıştı. Yüzünü parmağının etrafında döndürdüğünü, taşını bilinçsizce başparmağıyla okşadığını görebiliyordum.</span></p>

    <p class="Normal para-style-override-7"><span class="char-style-override-9">“Hayır,” dedi Ian, Bree’ye şüpheci bir gözle bakarak. “Herhalde denemezsin- ” Sonra bana döndü. “Hayır!” dedi yüzümdeki kararsızlığı görünce. “Sizin yoldaşınız olan bu adam bir hırsız, pisliğin teki - yakıp yıktığını, insan katlettiğini gözlerinle görmemiş olsan da yenge, bunu hiç yapmadığını düşünmüyorsundur. Tanrı aşkına, bırak asılsın, hak ettiğini bulsun!”</span><span class="char-style-override-9"/></p>

    <p class="Normal para-style-override-7"><span class="char-style-override-9">“Eee...” Ne diyeceğime karar veremiyordum. Koridordan gelen ayak sesleri cevap verme zorunluluğumu ortadan kaldırdı. Jamie, Duncan’la birlikte Cross Creek’ten dönmüştü. Onu görünce çok büyük bir rahatlama hissi vücudumu sardı; güneşten yanmış, toz içindeydi.</span></p>

    <p class="Normal para-style-override-7"><span class="char-style-override-9">“Kim asılacak?” diye sordu neşeyle.</span></p>

    <p class="Normal para-style-override-3"><span class="char-style-override-17">***</span><span class="char-style-override-9"/></p>

    <p class="Normal para-style-override-7"><span class="char-style-override-9">Jamie de Ian’la aynı şeyi düşünüyordu; bırakalım Donner’ı assınlar, gerisine Tanrı karar versin. Ancak, benim ya da Brianna’nın adamla en az bir kez konuşmamız gerektiği konusunda bizimle hemfikirdi. Bize söylemediği bir şey olmadığından emin olmamız gerekiyordu.</span></p>

    <p class="Normal para-style-override-7"><span class="char-style-override-9">“Zindancıyla ben konuşurum,” dedi bıkkınca. “Ama unutmayın” -parmağını bana doğru uzattı- “Ian ya da ben yanınızda değilsem adama fazla yaklaşmayacaksınız.”</span></p>

    <p class="Normal para-style-override-7"><span class="char-style-override-9">“Ne yapabilir ki?” Brianna babasının ses tonundan rahatsız olmuştu. “Benim yarım kadar bir adam!”</span></p>

    <p class="Normal para-style-override-7"><span class="char-style-override-9">“Çıngıraklı yılanlar kurnazlardır,” diye yanıtladı Jamie. “Daha iri bir olduğun için onunla aynı odaya girmezsin herhalde, ha?”</span></p>

    <p class="Normal para-style-override-7"><span class="char-style-override-9">Ian kıkırdadı; Bree kuzeninin kaburgalarına sert bir dirsek darbesi indirdi.</span></p>

    <p class="Normal para-style-override-7"><span class="char-style-override-9">“Her neyse,” dedi Jamie, onları duymazdan gelerek. “Birkaç haberim var. Roger Mac’ten de bir mektup.” Mektubu gömleğinden çıkardı, Bree’ye gülümsedi. “Umarım kafan okuyamayacak kadar dağınık değildir?”</span></p>

    <p class="Normal para-style-override-7"><span class="char-style-override-9">Bree bir anda ayağa kalkıp mektubu kaptı. Ian sataşmak için mektuba doğru bir hamle yaptı ama eli Bree’nin tokadının hedefi oldu. Kız güldü ve mektubu rahatça okuyabilmek için odadan dışarı çıktı.</span></p>

    <p class="Normal para-style-override-7"><span class="char-style-override-9">“Haberler neler?” diye sordum. Ulysses hem tepsiyi, hem de sürahiyi bırakmıştı; boş bardağımı biraz doldurup Jamie’ye uzattım.</span></p>

    <p class="Normal para-style-override-7"><span class="char-style-override-9">“Manfred McGillivray’i gören biri var,” dedi. “Şerefe.” Bardağı bitirince rahatladı.</span></p>

    <p class="Normal para-style-override-7"><span class="char-style-override-9">“Öyle mi? Nerede?” Ian duyduğundan pek memnun görünmüyordu. Bense heyecan içindeydim.</span></p>

    <p class="Normal para-style-override-7"><span class="char-style-override-9">“Genelevde, nerede olacak...”</span></p>

    <p class="Normal para-style-override-7"><span class="char-style-override-9">Ne yazık ki bilgiyi veren kişi genelevin tam yerini söyleyememiş - Jamie adamın o sırada nerede olduğunu tam olarak bilemeyecek kadar sarhoş olduğunu düşünüyordu. Ama Cross Creek ya da Campbelton’da olduğundan hemen hemen eminmiş. Bir başka şanssızlık da bu rastlaşmanın birkaç hafta önce olmasıymış; Manfred çoktan başka bir yere geçmiş olabilirdi.</span></p>

    <p class="Normal para-style-override-7"><span class="char-style-override-9">“Bu bir başlangıç,” dedim iyimserlikle. Penisilin, frenginin daha ileri safhalarında dahi etkiliydi ve elimde hâlâ biraz vardı. “Hapishaneye gittiğinizde sizinle geleceğim. Donner’la konuştuktan sonra genelevi aramaya çıkarız.”</span></p>

    <p class="Normal para-style-override-7"><span class="char-style-override-9">Jamie’nin yüzündeki sakin, huzurlu ifade büyük ölçüde yok oldu.</span></p>

    <p class="Normal para-style-override-7"><span class="char-style-override-9">“Ne? Neden?”</span></p>

    <p class="Normal para-style-override-7"><span class="char-style-override-9">“Manfred’in hâlâ orada olduğunu hiç sanmam yenge,” dedi Ian, eğlendiğini gizlemeyerek. “Bir kere parası yetmez.”</span></p>

    <p class="Normal para-style-override-7"><span class="char-style-override-9">“Ha ha ha,” dedim. “Belki nerede kalacağını söylemiştir, olabilir mi? Ayrıca, belirtilerinin ne durumda olduğunu merak ediyorum.” Benim zamanımda, belirti olarak ilk frengi çıbanından sonra diğer hastalık belirtilerinin ortaya çıkması on, yirmi hatta otuz yılı bile bulabilirdi ama bu yıllarda hastalık daha hızlı ilerliyordu - hasta enfeksiyondan sonra bir yıl içinde ölebiliyordu. Manfred kaybolalı üç ay olmuştu; ilk enfeksiyon belirtisinden beri ne kadar geçtiğini ise Tanrı bilirdi.</span></p>

    <p class="Normal para-style-override-7"><span class="char-style-override-9">Jamie genelevleri araştırma fikrinden pek hoşlanmadı, Ian ise daha hevesliydi.</span></p>

    <p class="Normal para-style-override-7"><span class="char-style-override-9">“Ben göz atarım,” diye atıldı. “Fergus da gelebilir; fahişelerden iyi anlıyor - onunla daha çok konuşurlar.”</span></p>

    <p class="Normal para-style-override-7"><span class="char-style-override-9">“Fergus mu? Burada mı o?”</span></p>

    <p class="Normal para-style-override-7"><span class="char-style-override-9">“Burada,” dedi Jamie. “Öbür haber de buydu. Teyzemi selamlıyor şu anda.”</span></p>

    <p class="Normal para-style-override-7"><span class="char-style-override-9">“Ama neden burada?”</span></p>

    <p class="Normal para-style-override-7"><span class="char-style-override-9">“Eh, barbeküdeki konuşmayı duydun, değil mi? Bay Simms, şu matbaacı, sorunları olan adam... Birisi dükkânını onunla birlikte yakmadan önce mekânı satmak istiyor. Düşündüm ki orası Fergus’la Marsali’ye yakışır, çiftçilikten daha kolay olur onlar için. O yüzden Fergus’u çağırdım, Simms’le konuşsun istedim.”</span></p>

    <p class="Normal para-style-override-7"><span class="char-style-override-9">“Çok iyi düşünmüşsün!” dedim. “Ama... Fergus orayı alacak parayı nereden bulacak?”</span></p>

    <p class="Normal para-style-override-7"><span class="char-style-override-9">Jamie öksürdü, kaçamak bir bakış attı.</span></p>

    <p class="Normal para-style-override-7"><span class="char-style-override-9">“Ee... Yani, Simms satmaya o kadar hevesliyse, biraz pazarlık yapacaktır elbet, diye düşünüyorum.” </span></p>

    <p class="Normal para-style-override-7"><span class="char-style-override-9">“Pekâlâ,” dedim uzatmayarak. “Bütün sıkıca ayrıntıları bilmesem de olur. Ama Ian- ” Ona döndüm, dikkatli gözlerle baktım. “Sana ahlak dersi vermek istemiyorum, bu kesin fakat asla -tekrar ediyorum, asla- fahişeleri kişisel olarak sorguya çekmeyeceksin. Anlaşıldı mı?”</span></p>

    <p class="Normal para-style-override-7"><span class="char-style-override-9">“Yenge!” dedi, şoke olmuş gibi davranarak. “Harika bir fikir bu!” Ama sonra dövmeli yüzüne geniş bir gülümseme yayıldı.</span><span class="char-style-override-9"/></p>
  </div>
</body>
</html>