<html xmlns="http://www.w3.org/1999/xhtml">
<head>
  <title>karvekul-26</title>
  <link href="../Styles/karvekul1.css" rel="stylesheet" type="text/css"/>
</head>

<body id="karvekul" xml:lang="tr-TR">
  <div class="Basic-Text-Frame">
     <p class="baslik" id="toc_marker-21"><span class="bold">20. Tehlikeli Hediyeler</span></p>

    <p class="Normal para-style-override-7"><span class="char-style-override-9"> </span></p>

    <p class="Normal para-style-override-7"><span class="char-style-override-9">Binbaşı MacDonald’ın verdiği haberleri duyunca, Jamie ve Ian iki gün sonra Sabah Şakıyan Kuş’u ziyaret etmek için yola çıktılar. Binbaşı da gizli işlerinin başına döndü. Bobby Higgins bana yardımcı olmak için yanımda kaldı.</span></p>

    <p class="Normal para-style-override-7"><span class="char-style-override-9">Bobby’nin getirdiklerini karıştırmak için can atıyordum ama sırası gelmemişti - Adso’yu yemeye çalışan bir beyaz domuzla, memesi iltihaplanmış bir keçiyle, elimizdeki son peynire bulaşan gizemli, yeşil bir küfle, çok ihtiyaç duyduğumuz yaz mutfağının tamamlanmasıyla, misafirlerimizi nasıl ağırlamamız gerektiği konusunda Beardsleyler ile yaptığım uzun bir konuşmayla ve daha birçok şeyle meşgulken heveslerimi bir kenara bırakmak durumunda kalmıştım. Lord John’un hediyesini açıp mektubunu okumaya ancak bir hafta sonra fırsat bulabildim.</span></p>

    <p class="Normal para-style-override-7"><span class="italik char-style-override-10">Gönderen: Lord John Grey, Josiah Dağı Çiftliği</span></p>

    <p class="Normal para-style-override-7"><span class="italik char-style-override-10">Alan: Bayan Claire Fraser</span></p>

    <p class="Normal para-style-override-9"><span class="italik char-style-override-10">4 Eylül 1773</span></p>

    <p class="Normal para-style-override-7"><span class="italik char-style-override-10">Sevgili Hanımefendi,</span></p>

    <p class="Normal para-style-override-7"><span class="italik char-style-override-10">İstediğiniz makalelerin ekte ulaştığını umuyorum. Bay Higgins vitriyol yağı taşıyacağı için bir nebze gerildi, çünkü anladığım kadarıyla onunla başına geçmişte kötü şeyler gelmiş ama şişeyi özenle paketledik ve İngiltere’den geldiği mühürlü haliyle muhafaza ettik.</span><span class="italik char-style-override-10"/></p>

    <p class="Normal para-style-override-7"><span class="italik char-style-override-10">Gönderdiğiniz eşsiz çizimleri inceledikten sonra -sanıyorum ki kızınızın zarif elleri değmiş, yanılıyor muyum?- ve büyük bir cam ustası olan Blogweather’a danışmak için Williamsburg’a gittim. Bay Blogweather, pelikan karnisinin çok basit olacağını ve kendisi için hafif bir sınavdan öteye geçemeyeceğini fakat damıtma araçlarından çok etkilendiğini, özellikle de ayrılabilir bobinin ilgisini hayli çektiğini belirtti. Olası bir kırılma ihtimaline karşılık </span><span class="italik char-style-override-10">üç adet üretti.</span><span class="char-style-override-9" xml:lang="ar-SA"/></p>

    <p class="Normal para-style-override-7"><span class="italik char-style-override-10">Bu hediyelerimi bana ve Bay Higgins’e birden çok defa</span><span class="char-style-override-9" xml:lang="ar-SA"> gösterdiğiniz inceliğiniz için küçük bir karşılık olarak görmenizi ümit ederim.</span></p>

    <p class="Normal para-style-override-7"><span class="italik char-style-override-10">Her zaman sadık hizmetkarınızım,</span></p>

    <p class="Normal para-style-override-7"><span class="italik char-style-override-10">John Grey</span></p>

    <p class="Normal para-style-override-7"><span class="italik char-style-override-10">Not: Şimdiye kadar kaba merakımı bastırmayı başarmıştım fakat ilerideki bir tarihte, mevzubahis makaleleri hangi amaçla kullanmak istediğinizi açıklamanızı dilemek cesaretini göstermekten kendimi alıkoyamamaktayım.</span></p>

    <p class="Normal para-style-override-3"><span class="char-style-override-17">***</span><span class="char-style-override-9"/></p>

    <p class="Normal para-style-override-7"><span class="char-style-override-9">Özenle paketlenmişlerdi. Kapağını yavaşça araladığımda, kasanın içinde oldukça fazla sayıda çubuk, cam eşyalar ve onların aralarında, mühürlenmiş şişeler bir kuş yuvasındaki yumurtalar gibi yatırılmışlardı.</span></p>

    <p class="Normal para-style-override-7"><span class="char-style-override-9">“Dikkatli olursunuz, değil mi hanımefendi?” Bobby bu telaşlı soruyu, ben bodur, ağır, kahverengi camdan, ağzındaki mantar kırmızı balmumuyla sabitlenmiş bir şişeyi kasadan çıkarırken sordu. “Çok zehirli o maddeler.”</span></p>

    <p class="Normal para-style-override-7"><span class="char-style-override-9">“Biliyorum, evet.” Parmaklarım üstünde yükselerek şişeyi üst raflardan birine koydum ve kedi veya çocukların etkilerinden korumuş oldum. “Kullanıldıklarını gördün mü hiç Bobby?”</span></p>

    <p class="Normal para-style-override-7"><span class="char-style-override-9">Dudaklarını büzdü ve kafasını iki yana salladı.</span></p>

    <p class="Normal para-style-override-7"><span class="char-style-override-9">“Kullanıldıklarını değil ama </span><span class="italik char-style-override-10">etkisini</span><span class="char-style-override-9"> gördüm. Londra’da, bizi Amerika’ya götürecek gemiyi beklerken, yanımda biraz tanıdığım bir kız vardı. Yüzünün yarısı bebek gibi pürüzsüz ve tatlıydı ama öteki kısmına bakmaya bile dayanamazdınız. Ateşle eritilmiş gibiydi fakat kız kezzap</span><span class="char-style-override-18">7</span><span class="char-style-override-9"> yüzünden olduğunu söyledi.” Şişeye baktı ve görülebilir şekilde yutkundu. “Kıskandığı için başka bir fahişe yapmış, öyle demişti.”</span></p>

    <p class="dip" xml:lang="en-GB">7 Kezzabın ana maddesi vitriyoldur. Sülfürik asitle de aralarında fazla fark yoktur. (Ç.N.)</p>

    <p class="Normal para-style-override-7"><span class="char-style-override-9"> </span></p>

    <p class="Normal para-style-override-7"><span class="char-style-override-9">Kafasını iki yana salladı, iç geçirdi ve etrafa saçılan saman çubuklarını temizlemek için süpürgeye uzandı.</span><span class="char-style-override-9"/></p>

    <p class="Normal para-style-override-7"><span class="char-style-override-9">“Endişelenmene gerek yok,” dedim. “Kimsenin üstüne atmaya niyetim yok.”</span></p>

    <p class="Normal para-style-override-7"><span class="char-style-override-9">“Hayır hanımefendi, olur mu!” Birden telaşlandı. “Aklımdan bile geçirmemiştim!”</span></p>

    <p class="Normal para-style-override-7"><span class="char-style-override-9">Bu af dileyen sözlerine tepkisiz kaldım ve kasanın derinliklerine daldım.</span></p>

    <p class="Normal para-style-override-7"><span class="char-style-override-9">“Şuna bak,” dedim, etkilenmiş bir halde. Bay Blogweather’ın eserini ellerimin içine aldım: kafam büyüklüğünde, müthiş bir simetriye sahip, içinde en ufak bir kabarcık olmayan, camdan bir küre. Camda hafif bir mavi renk vardı; üstünde bir denizkızı gibi duran, büyük burunlu, geniş yüzlü yansımamı görebiliyordum.</span></p>

    <p class="Normal para-style-override-7"><span class="char-style-override-9">“Evet, hanımefendi.” Bobby karniye ilgiyle baktı. “Ee... büyük, değil mi?”</span></p>

    <p class="Normal para-style-override-7"><span class="char-style-override-9">“Mükemmel! Harika!” Kürenin boynu üfleme borusundan kesilmemiş, beş santim uzunluğunda ve iki buçuk santim çapında, kalın duvarlı bir tüple birleştirilmişti. Kenarlar ve iç yüzey... kumlanmış mıydı? Taşlanmış mıydı? Bay Blogweather’ın ne yapmış olabileceği konusunda hiçbir fikrim yoktu ama sonuçta ipeksi, opak bir yüzey ortaya çıkmıştı.</span></p>

    <p class="Normal para-style-override-7"><span class="char-style-override-9">Hem heyecandan, hem de gerginlikten ötürü ellerim terlemişti, çünkü bu değerli objeyi düşüreceğimden korkuyordum. Önlüğümü katlayarak etrafına sardım ve nereye koyabileceğime baktım. Bu kadar geniş bir şey beklemiyordum; Bree ya da erkeklerden birinden bana bu küre için bir destek yapmama yardım etmelerini istemem gerekeceğini düşündüm.</span></p>

    <p class="Normal para-style-override-7"><span class="char-style-override-9">“Küçük bir ateşe ihtiyacı var,” dedim, mayalama için kullandığım maltıza yüzümü buruşturarak bakarken. “Sıcaklık çok önemli; kömüre maruz bırakırsak kontrol etmek çok zor olur.” Küreyi dolabıma, şişelerden oluşan bir sıranın arkasına yerleştirdim. “Alkol lambası kullanmalıyım sanırım- ama beklediğimden büyükmüş, o yüzden uygun boyda bir lamba bulmam lazım...”</span></p>

    <p class="Normal para-style-override-7"><span class="char-style-override-9">O anda Bobby’nin beni dinlemediğini, dikkatini dışarıdaki bir şeyin dağıttığını fark ettim. Gördüğü her neyse yüzü asılmıştı; arkasına doğru yürüdüm, ne olduğunu görmek için camı açtım.</span></p>

    <p class="Normal para-style-override-7"><span class="char-style-override-9">Tahmin etmeliydim; Lizzie Wemyss dışarıda, çimlerin üstünde, tereyağı çırpıyordu ve Manfred McGillivray de yanındaydı.</span></p>

    <p class="Normal para-style-override-7"><span class="char-style-override-9">Neşeli bir sohbet içindeki çifte, sonra da Bobby’nin hüzünlü yüzüne baktım. Boğazımı temizledim.</span></p>

    <p class="Normal para-style-override-7"><span class="char-style-override-9">“Acaba benim için öteki kasayı açar mısın Bobby?”</span></p>

    <p class="Normal para-style-override-7"><span class="char-style-override-9">“Hı?” Dikkati hâlâ dışarıdaydı.</span></p>

    <p class="Normal para-style-override-7"><span class="char-style-override-9">“Kasa,” diye sabırla tekrar ettim. “Şu kasa.” Kasayı ayak parmağımla dürttüm.</span></p>

    <p class="Normal para-style-override-7"><span class="char-style-override-9">“Kasa... Haa! Evet, tabii hanımefendi, hemen.” Somurtarak, bakışlarını pencereden kaçırdı ve işe koyuldu.</span></p>

    <p class="Normal para-style-override-7"><span class="char-style-override-9">Açık olan kasadaki diğer cam eşyaları çıkardım ve saman çöplerini temizledikten sonra küreleri, karnileri, deney tüplerini ve bobinleri güvende olacakları bir üst rafa koydum ama bir yandan Bobby’yi gözlemeye, henüz açık ettiği durumu düşünmeye devam ettim. Lizzie hakkındaki hislerinin gelip geçici bir hevesten fazlası olduğunu düşünmemiştim.</span></p>

    <p class="Normal para-style-override-7"><span class="char-style-override-9">Belki de gerçekten öyledir, dedim kendime. Fakat değilse... Kafamdan geçenlere rağmen pencereden dışarı baktım ve ikilinin yanına üçüncü bir kişinin geldiğini gördüm.</span></p>

    <p class="Normal para-style-override-7"><span class="char-style-override-9">“Ian!” diye bağırdım. Ürken Bobby kafasını kaldırdı ama ben kapıya doğru yürümeye, üstümdeki samanları aceleyle temizlemeye başlamıştım bile.</span></p>

    <p class="Normal para-style-override-7"><span class="char-style-override-9">Ian dönmüşse, Jamie de- </span></p>

    <p class="Normal para-style-override-7"><span class="char-style-override-9">Ben koridora yeni girmişken kapıdan içeri adımını attı, beni belimden kavradı, batan bıyıklarını bastırarak, güneşte kurumuş dudaklarıyla beni öptü.</span></p>

    <p class="Normal para-style-override-7"><span class="char-style-override-9">“Döndün,” dedim gereksizce.</span></p>

    <p class="Normal para-style-override-7"><span class="char-style-override-9">“Döndüm, yanımda birkaç Kızılderili ile birlikte,” dedi, kalçamı avuçladı ve bıyıklarını yanağıma sürttü. “Tanrım, seninle yalnız geçirebileceğim on beş dakika için çok şey verirdim Sassenach! Nasıl azdım- Ah! Bay Higgins. Ee... Görmedim sizi.”</span></p>

    <p class="Normal para-style-override-7"><span class="char-style-override-9">Ellerini çekti ve hemen doğruldu, şapkasını çıkardı ve dizine vurdu. Normal hareketler yaparak durumu telafi etme çabasını abarttı.</span></p>

    <p class="Normal para-style-override-7"><span class="char-style-override-9">“Evet, efendim,” dedi Bobby suratsızca. “Bay Ian da döndü, değil mi?” Bunun pek de iyi bir haber olduğunu düşünüyor gibi değildi. Ian’ın dönüşü Lizzie’nin Manfred’e olan ilgisini biraz azalttıysa da bu ilginin Bobby’ye çevrilmesine yardımcı olmayacaktı.</span></p>

    <p class="Normal para-style-override-7"><span class="char-style-override-9">Ian’la birlikte ahıra, muhtemelen yeni gelen sığırı göstermeye giden Lizzie’nin yayığı verdiği Manfred, tereyağını bu hareketten alındığını saklamaksızın karıştırıyordu.</span></p>

    <p class="Normal para-style-override-7"><span class="char-style-override-9">“Kızılderililer,” dedim, Jamie’nin söylediklerini hatırlayarak. “Nasıl yani?”</span></p>

    <p class="Normal para-style-override-7"><span class="char-style-override-9">“Yarım düzine Cherokee,” diye cevap verdi. “Bunlar ne?” Başıyla ameliyathanemden dışarı taşan saman çubuklarını gösterdi.</span></p>

    <p class="Normal para-style-override-7"><span class="char-style-override-9">“Ha? O mu...” dedim neşeyle, “eter. Olacak yani. Kızılderililer’e yemek vermeliyiz sanırım, değil mi?”</span></p>

    <p class="Normal para-style-override-7"><span class="char-style-override-9">“Evet. Bayan Bug’a söyleyeceğim. Ama yanlarında senin bakman için genç bir kadın da getirdiler.”</span></p>

    <p class="Normal para-style-override-7"><span class="char-style-override-9">“Yaa?” Ona yetişmeye çalışırken mutfak yolunu yarılamıştı bile. “Nesi var?”</span></p>

    <p class="Normal para-style-override-7"><span class="char-style-override-9">“Dişi ağrıyor,” dedi ve mutfak kapısını açtı. “Bayan Bug? Neredesin? Eter mi Sassenach? Flojiston demek istemedin, değil mi?”</span></p>

    <p class="Normal para-style-override-7"><span class="char-style-override-9">“</span><span class="italik char-style-override-10">Sanmıyorum</span><span class="char-style-override-9">,” dedim, flojiston dediği şeyin ne olduğunu hatırlamaya çalışarak. “Ama sana anesteziden bahsetmiştim, biliyorum - eter ona yarıyor, bir anestetik madde; ameliyat sırasında canlarının yanmaması için hastalara verilir.”</span></p>

    <p class="Normal para-style-override-7"><span class="char-style-override-9">“Diş ağrısında çok işe yarar,” dedi Jamie. “Nerede bu kadın? Bayan Bug!”</span></p>

    <p class="Normal para-style-override-7"><span class="char-style-override-9">“Yarayacak ama hazırlamak için biraz zamana ihtiyacım var. Şu an için viskiyle idare etmek zorundayız. Bayan Bug yaz mutfağında olmalı, bugün ekmek günü. Alkol demişken- ” Arka kapıdan çıkmıştı bile, hemen peşinden gittim. “Eter için, oldukça büyük miktarda kaliteli alkole ihtiyacım olacak. Bana yarın yeni partiden bir fıçı getirebilir misin?”</span></p>

    <p class="Normal para-style-override-7"><span class="char-style-override-9">“Bir fıçı mı? Banyo mu yapacaksın içinde Sassenach?”</span></p>

    <p class="Normal para-style-override-7"><span class="char-style-override-9">“Eh, öyle de denebilir. Ben değil tabii, vitriyol yağı. Onu sıcak alkolün içinde banyo edince- ”</span></p>

    <p class="Normal para-style-override-7"><span class="char-style-override-9">“Ah, Bay Fraser! Birinin seslendiğini duyar gibi olmuştum.” Bayan Bug birden, kolunda bir sepet dolusu yumurtayla beliriverdi. “Eve sağ salim döndüğünüzü gördüğüme sevindim.”</span></p>

    <p class="Normal para-style-override-7"><span class="char-style-override-9">“Ben de Bayan Bug,” dedi Jamie, samimi bir tonla. “Bu akşam, yarım düzine misafir ağırlamak istiyorum. Mümkün mü?”</span></p>

    <p class="Normal para-style-override-7"><span class="char-style-override-9">Kadının gözleri bir an fal taşı gibi açıldı, sonra hesaplamaya başladı.</span></p>

    <p class="Normal para-style-override-7"><span class="char-style-override-9">“Sosis,” dedi birden. “Şalgam. Bobby, evlat, gel de bir işe yara.” Yumurtaları bana verdi ve bizimle birlikte evden çıkan Bobby’nin koluna yapışıp, oğlanı şalgam bahçesine doğru sürükledi.</span></p>

    <p class="Normal para-style-override-7"><span class="char-style-override-9">İçimde sanki atlıkarıncaya binmişim gibi, dönüyormuşçasına bir his duydum ve ayakta durmak için Jamie’nin kolunu tuttum.</span></p>

    <p class="Normal para-style-override-7"><span class="char-style-override-9">“Bobby Higgins’in Lizzie’ye âşık olduğunu biliyor muydun?”</span></p>

    <p class="Normal para-style-override-7"><span class="char-style-override-9">“Hayır ama öyleyse onun için pek iyi olmaz,” dedi duygusuzca. Koluna girmem için uzattı, yumurtaları elimden aldı, yere koydu, sonra beni kendine çekip öptü. Bu öpücük daha yavaşçaydı ama önceki kadar içtendi.</span></p>

    <p class="Normal para-style-override-7"><span class="char-style-override-9">Mutlu bir iniltiyle beni salıverdi ve yokluğunda yaptığımız yeni yaz mutfağına baktı; kaba bir kanvas kumaştan yapılma duvarları olan, çatısı çam dallarıyla oluşturulmuş, bir taş şömine ve bacasının etrafına kurulmuş bir yapıydı ama içerisinde geniş bir masa vardı. Cezbedici hamur kokusu, yeni pişmiş ekmeklerin, yulaf kurabiyelerinin, tarçın rulolarının aromaları havayı dolduruyordu.</span></p>

    <p class="Normal para-style-override-7"><span class="char-style-override-9">“Şimdi, şu on beş dakika Sassenach... Sanırım gerekirse biraz daha azıyla idare edebilirim...”</span></p>

    <p class="Normal para-style-override-7"><span class="char-style-override-9">“Ben edemem,” dedim emin bir tonla, yine de bir an için onu okşayarak. Bıyıklarının sürttüğü yerler hâlâ yanıyordu. “Vaktimiz olduğunda da neden böyle dediğini bana adamakıllı açıklayacaksın.”</span></p>

    <p class="Normal para-style-override-7"><span class="char-style-override-9">“Rüyalar,” dedi.</span></p>

    <p class="Normal para-style-override-7"><span class="char-style-override-9">“Ne?”</span></p>

    <p class="Normal para-style-override-7"><span class="char-style-override-9">“Bütün gece seninle ilgili açık saçık rüyalar gördüm,” diye açıkladı, pantolonunun önünü düzeltirken. “Yatakta her dönüşümde penisimin üstüne yattım. Çok canım yandı.”</span></p>

    <p class="Normal para-style-override-7"><span class="char-style-override-9">Kahkahaya boğuldum.</span></p>

    <p class="Normal para-style-override-7"><span class="char-style-override-9">“Sen gül tabii, Sassenach,” dedi. “Sende yok ki derdimi anlayasın.”</span></p>

    <p class="Normal para-style-override-7"><span class="char-style-override-9">“Evet, iyi ki de yok,” dedim. “Ee... Nasıl açık saçık rüyalar?”</span></p>

    <p class="Normal para-style-override-7"><span class="char-style-override-9">Bana bakan derin mavi gözlerinde hafif bir oyunbazlık sezdim. Parmağını uzattı ve nazikçe boynumda aşağı indirmeye başladı, göğsümün kıvrımında gezdirdi ve önce korsemin kenarına, sonra da ilgiye dikilerek karşılık veren göğüs ucumun üstündeki kumaşa değdi.</span></p>

    <p class="Normal para-style-override-7"><span class="char-style-override-9">“Şöyle... Seni kimsenin duyamayacağı kadar uzağa götürmek ve ormanın ortasında yere yatırmamı istettiren tarzda,” dedi yumuşak bir tonla. “Anladın mı?”</span></p>

    <p class="Normal para-style-override-7"><span class="char-style-override-9">Duyulabilir bir şekilde yutkundum.</span></p>

    <p class="Normal para-style-override-7"><span class="char-style-override-9">Bir anda, evin öteki tarafındaki patikada karşılama sesleri duyuldu.</span></p>

    <p class="Normal para-style-override-7"><span class="char-style-override-9">“Görev çağırıyor,” dedim, nefessizce.</span></p>

    <p class="Normal para-style-override-7"><span class="char-style-override-9">Jamie derin bir nefes aldı, omuzlarını dikleştirdi ve başını salladı.</span></p>

    <p class="Normal para-style-override-7"><span class="char-style-override-9">“Eh, henüz bir şehvet patlamasından ölmedim; şimdi de ölmem herhalde.”</span></p>

    <p class="Normal para-style-override-7"><span class="char-style-override-9">“Sanmam,” dedim. “Hem, sen bana bir defa, kendini bir süre alıkoyunca... bazı şeylerin... daha iyi sertleştiğini söylememiş miydin?”</span></p>

    <p class="Normal para-style-override-7"><span class="char-style-override-9">Yüzüme üzgün bir ifadeyle baktı.</span></p>

    <p class="Normal para-style-override-7"><span class="char-style-override-9">“Eğer biraz daha sertleşirse beynime kan gitmeyecek. Yumurta</span><span class="char-style-override-9">ları unutma Sassenach.”</span></p>

    <p class="Normal para-style-override-3"><span class="char-style-override-17">***</span><span class="char-style-override-9"/></p>

    <p class="Normal para-style-override-7"><span class="char-style-override-9">Öğleden sonranın geç saatleriydi ama iş yapmak için yeterli ışık vardı. Ameliyathanem sabah ışıklarından faydalanmak için konumlanmıştı ve öğlenden sonraları loşlaşıyordu, o yüzden doğaçlama bir karar alıp ameliyat alanını avluya kurdum.</span></p>

    <p class="Normal para-style-override-7"><span class="char-style-override-9">Bu bir avantajdı, çünkü herkes izlemek istiyordu; Kızılderililer tıbbi müdahalelerin -ve daha birçok şeyin- toplum ortasında yapılması taraftarıydı. Ameliyatları biraz da eğlence aracı olarak gördükleri için daha da ilgiliydiler. Herkes hevesle etrafa toplandı, hazırlıklarım hakkında yorumlar yaptı, birbiriyle tartıştı ve hastayla konuştu. Hastamın onlara cevap vermemesi için nasıl çabaladığımı anlatamam.</span></p>

    <p class="Normal para-style-override-7"><span class="char-style-override-9">Kızın adı Fare’ydi ve adının doğaüstü bir kaynağı olduğunu düşündüm, çünkü ne tipi, ne de kişiliği adıyla paralel değildi. Yuvarlak yüzlü, Cherokeeler’de pek görülmedik şekilde kalkık burunluydu ve çok güzel değilse de çekiciliğini pekiştiren bir ifadeye sahipti.</span></p>

    <p class="Normal para-style-override-7"><span class="char-style-override-9">Misafirlerimiz arasında tek kadın oydu. Yanında gelen erkeklerden biri erkek kardeşi Kızıl Toprak Wilson’dı; diğer dördü ise ya Wilsonlar’a yol güvenliğinde eşlik etmek için ya da tedavi görecek olan Fare’nin ilgisini çekmek, gözüne girmek için gelmişlerdi ki bu akla daha yatkındı.</span></p>

    <p class="Normal para-style-override-7"><span class="char-style-override-9">Wilsonlar bir İskoç soyadına sahip olmalarına rağmen onlar da diğerleri gibi birkaç basit kelime dışında İngilizce konuşamıyorlardı. “Hayır”, “Evet”, “İyi”, “Kötü”, “Viski!”. Benim onların dilinde bildiklerim de bunlardan öteye geçemediği için onlarla fazla konuşmuyordum.</span></p>

    <p class="Normal para-style-override-7"><span class="char-style-override-9">O anda hem viski, hem de çevirmen bekliyorduk. En azından eter yapımı için bir fıçı dolusu saf ispirtoya ihtiyacım olacağından, Jamie’yle Ian bu madde için evden bir buçuk kilometre uzakta olan kaynağa gittiler. Ne yaptığımı görebilecek kadar güneş ışığını hâlâ alabiliyorken dönmelerini umdum.</span></p>

    <p class="Normal para-style-override-7"><span class="char-style-override-9">Bayan Fare’nin kendisiyle alay eden beyefendilerden biriyle sesli tartışmasını böldüm ve el işaretiyle ağzını açmasını istediğimi anlattım. Açtı da ama tartışmaya devam etti. Az önce konuştuğu beyefendiye, ne anlama geldiği adamın yüzünden açık belli olan müstehcen el hareketleriyle karşılık verdi ve diğerlerini de kahkahalara boğdu.</span></p>

    <p class="Normal para-style-override-7"><span class="char-style-override-9">Yüzünün yan tarafı şişmişti ve çok hassastı. Ama ışığı daha iyi alabilmek için yüzünü çevirdiğimde bile çekinmedi, kaçmadı.</span><span class="char-style-override-9"/></p>

    <p class="Normal para-style-override-7"><span class="char-style-override-9">“Dişin gerçekten ağrıyormuş,” dedim bir anda.</span></p>

    <p class="Normal para-style-override-7"><span class="char-style-override-9">“Ormuş?” dedi Bayan Fare, tek kaşını bana bakarak kaldırırken.</span></p>

    <p class="Normal para-style-override-7"><span class="char-style-override-9">“Kötü,” diye açıkladım parmağımla yanağını göstererek. </span><span class="italik char-style-override-10">“Uyoi.”</span></p>

    <p class="Normal para-style-override-7"><span class="char-style-override-9">“Kötü,” diyerek anladığını anlattı. Sonra da ancak parmaklarımı ara sıra ağzıma soktuğumda durdurabildiğim şekilde konuşmaya başladı. Ona ne olduğunu da böylece bir bakıma anlayabildim.</span></p>

    <p class="Normal para-style-override-7"><span class="char-style-override-9">Görünüşe göre kafasına sert bir cisim tarafından darbe almıştı. Alt taraftaki köpek dişlerinden biri yerinden tamamen çıkmıştı, yanındaki küçük azıdişi de çekilmek zorundaydı. Onun yanındaki dişi kurtarabileceğimi düşünüyordum. Ağzının içi delik deşikti ama dişetlerinde bir hasar yoktu. En azından bu bir teselliydi.</span></p>

    <p class="Normal para-style-override-7"><span class="char-style-override-9">Bobby Higgins ambardan yanımıza geldi, sohbete dalar dalmaz bana bir eğe getirmek için geri gitti. Getirdiğinde Bayan Fare ona yarım ağızla gülümsedi; Bobby kıza reverans yapınca bütün Kızılderililer kahkahaya boğuldular.</span></p>

    <p class="Normal para-style-override-7"><span class="char-style-override-9">“Bu arkadaşlar Cherokee, değil mi hanımefendi?” Bobby kızın abisi Kızıl Toprak’a gülümsedi, eliyle bir işaret yaptı. Adamlar bu işarete biraz gülseler de karşılıksız bırakmadılar. “Daha önce hiçbir Cherokee ile tanışmamıştım. Lordum’un Virginia’daki evinin yakınındaki kabileleri gördüm yalnızca.”</span></p>

    <p class="Normal para-style-override-7"><span class="char-style-override-9">Kızılderililer’e tamamen yabancı olmamasına ve onlara kibar davranmasına sevindim. O anda yanımıza gelen Hiram Crombie ise öyle değildi.</span></p>

    <p class="Normal para-style-override-7"><span class="char-style-override-9">Toplanan kalabalığı fark ettiğinde adam açıklığın kenarında kalakaldı. Ona neşeyle el salladım ama verdiği karşılık gönülsüzlüğünü belli ediyordu.</span></p>

    <p class="Normal para-style-override-7"><span class="char-style-override-9">Roger bana Duncan’ın Hiram’ı “rahatsız tipli herif” olarak tanımladığını söylemişti. Ufak tefek, cılız bir adamdı; ince telli kır saçlarını arkaya doğru o kadar sıkı toplardı ki bazen gözlerini kırpabiliyor olmasına hayret ederdim. Yüzünde balıkçılara özgü kırışıklıklar vardı; altmış yaşında görünüyordu ama herhalde daha gençti - ağzının kenarları da her zaman aşağıya bakıyordu. Sanki hem çok ekşi, hem de bozuk bir limon yalamış gibiydi.</span></p>

    <p class="Normal para-style-override-7"><span class="char-style-override-9">“Bay Fraser’a arıyordum,” dedi Kızılderililer’e dikkatle bakarak. “Geri geldiğini duydum.” Kemerinde bir balta vardı ve tek eliyle sıkıca tutuyordu.</span></p>

    <p class="Normal para-style-override-7"><span class="char-style-override-9">“Hemen gelecek. Bay Higgins’le tanışmıştınız, değil mi?” Tanıştığı ve memnun olmadığı da açıkça belliydi. Gözlerini Bobby’nin yanağındaki ize dikerek, en samimiyetsiz biçimde başını eğerek se</span><span class="char-style-override-9">lam verdi. Hiram’ı, onun onlara gösterdiğinden çok daha büyük bir ilgiyle izleyen Kızılderililer’i elimle gösterdim. “Sizi Bay Wilson, kız kardeşi Bayan Wilson ve... ee... arkadaşlarıyla tanıştırayım.”</span></p>

    <p class="Normal para-style-override-7"><span class="char-style-override-9">Hiram, nasıl becerdiyse, daha da bet bir ifade takındı.</span></p>

    <p class="Normal para-style-override-7"><span class="char-style-override-9">“Wilson mı?” diye tersçe bir tonla sordu.</span></p>

    <p class="Normal para-style-override-7"><span class="char-style-override-9">“Wilson,” dedi Bayan Fare neşeyle.</span></p>

    <p class="Normal para-style-override-7"><span class="char-style-override-9">“Bu benim karımın ailesinin adıdır,” dedi ve sesindeki tondan bu adı Kızılderililer’in kullanmasından büyük bir tiksinti duyduğu anlaşıldı.</span></p>

    <p class="Normal para-style-override-7"><span class="char-style-override-9">“Yaa,” dedim, “ne kadar güzel. Acaba karınızın akrabaları olabilirler mi?”</span></p>

    <p class="Normal para-style-override-7"><span class="char-style-override-9">Hiram bunu duyunca bir an gözleri açıldı; arkadan, Bobby’nin kahkahasını güçlükle bastırabildiğini duydum.</span></p>

    <p class="Normal para-style-override-7"><span class="char-style-override-9">“E, soyadlarını İskoç bir baba veya büyükbabadan aldıkları kesin,” dedim açıklamak için. “Yani olabilir...”</span></p>

    <p class="Normal para-style-override-7"><span class="char-style-override-9">Hiram’ın yüz ifadesi öfkeden şaşkınlığa, tiksintiden boşluğa sürüklenirken adamın aklından geçenleri bilmek için çok şey verirdim. Sonra bu küçük sır açığa çıktı. Sağ eli kıvrıldı, işaret ve serçe parmakları dışarıda kalan yumruk, şeytan işaretini oluşturdu.</span></p>

    <p class="Normal para-style-override-7"><span class="char-style-override-9">“Büyük Amca Ephraim,” dedi fısıldayarak. “İsa bizi korusun.” Başka kelime etmeden topukları üstünde döndü ve uzaklaştı.</span></p>

    <p class="Normal para-style-override-7"><span class="char-style-override-9">Bayan Fare, el sallarken bildiği İngilizce kelimelerden birini kullandı: “Görüşürüz!” Hiram kıza omzunun üstünden, adeta çarpılmışçasına bir bakış attı ve şeytan kovalıyormuşçasına kaçmaya başladı.</span></p>

    <p class="Normal para-style-override-3"><span class="char-style-override-17">***</span><span class="char-style-override-9"/></p>

    <p class="Normal para-style-override-7"><span class="char-style-override-9">Viski sonunda geldi, bir kısmı hastaya, bir kısmı da izleyenlere dağıtıldıktan sonra ameliyata geçebildik.</span></p>

    <p class="Normal para-style-override-7"><span class="char-style-override-9">Eğe normalde atların dişleri için kullanılırdı, o yüzden bana gerekenden biraz daha büyüktü ama yine de işi gördü. Bayan Fare acısını gürültülü bir şekilde ifade ediyordu ama viski miktarı arttıkça tepkileri de azaldı. Kırık dişini sökebileceğim zamana kadar bir şey hissetmeyeceğini düşünüyordum.</span></p>

    <p class="Normal para-style-override-7"><span class="char-style-override-9">Bu arada Bobby, Hiram’ın Kızılderililer’in Wilson soyadına sahip olduğu bilgisini ailesiyle paylaşırken gireceği hali taklit ederek Jamie ve Ian’ı eğlendiriyordu. Gülüşmelerinin arasında Ian konuyu Kızılderililer’e tercüme etti. Misafirlerimiz yerlere yattılar.</span></p>

    <p class="Normal para-style-override-7"><span class="char-style-override-9">“Ailelerinde gerçekten Ephraim Wilson diye biri var mı?” diye sordum, Fare’nin çenesini sıkıca tutarken.</span><span class="char-style-override-9"/></p>

    <p class="Normal para-style-override-7"><span class="char-style-override-9">“Adamın adının ‘Ephraim’ olduğundan emin değiller ama varmış.” Jamie genişçe gülümsedi. “Büyükbabaları bir İskoç gezginiymiş. Büyükannelerine bir çocuk verecek kadar uzun süre yanında kalmış, sonra bir uçurumdan düşmüş ve arkasından gelen kayalar mezarı olmuş. Kadın tekrar evlenmiş tabii ama ismi değiştirmemiş.”</span></p>

    <p class="Normal para-style-override-7"><span class="char-style-override-9">“Acaba bu Büyük Amca Ephraim neden İskoçya’yı terk etmiş?” Ian doğruldu ve gülerken gözlerinden akan yaşları sildi.</span></p>

    <p class="Normal para-style-override-7"><span class="char-style-override-9">“Hiram gibi insanların çokluğundandır diye tahmin ediyorum,” dedim, uğraştığım bölgeyi görmek için gözlerimi kısarak. “Sence- ” Birden herkesin konuşmayı ve gülmeyi kestiğini, açıklığın karşı tarafındaki bir yere baktıklarını fark ettim.</span></p>

    <p class="Normal para-style-override-7"><span class="char-style-override-9">Orada başka bir Kızılderili vardı. Omzundaki bohçada bir şey taşıyordu.</span></p>

    <p class="Normal para-style-override-3"><span class="char-style-override-17">***</span><span class="char-style-override-9"/></p>

    <p class="Normal para-style-override-7"><span class="char-style-override-9">Kızılderili beyefendinin adı Sequoyah’tı, Wilsonlar ve arkadaşlarından yaşça biraz daha büyüktü. Jamie’yi başıyla selamladı ve omzundaki bohçayı Jamie’nin ayaklarının dibine serdi. Cherokee dilinde bir şey söyledi.</span></p>

    <p class="Normal para-style-override-7"><span class="char-style-override-9">Jamie’nin yüzü değişti. Eğlenen hatlarının yerini ilgi ifadesi almıştı - bir de dikkat. Diz çöktü, yıpranmış kanvası çevirdi, içini açtı: bozulmuş kemiklerden oluşan yığının ortasında gözsüz bir kafatası.</span></p>

    <p class="Normal para-style-override-7"><span class="char-style-override-9">“</span><span class="italik char-style-override-10">Kimin</span><span class="char-style-override-9"> kemikleri bunlar?” Çalışmayı bıraktım ve Bayan Fare dahil diğer herkesle birlikte yeni gelene gözlerimi diktim.</span></p>

    <p class="Normal para-style-override-7"><span class="char-style-override-9">“MacDonald’ın söz ettiği, o çiftlik evinin sahibi olan adam olduğunu söylüyor - Antlaşma Hattı’nın içinde yanan.” Jamie uzandı ve kafatasını ellerinin arasına alıp çevirdi.</span></p>

    <p class="Normal para-style-override-7"><span class="char-style-override-9">Nefesimin kesildiğini duyunca ayağa kalktı, bana döndü, sonra iyice görebilmem için kafatasını tekrar çevirdi. Dişlerin çoğu eksikti; hatta uzun bir süre eksik kalmış olmalıydı, çünkü alt çene dişlerin normal yerine oturmuştu. Kalan iki azıdişi çatlak ve lekeliydi - gümüş bir dolgu ya da eskiden dolgu yapılmış bir boşluk yoktu.</span></p>

    <p class="Normal para-style-override-7"><span class="char-style-override-9">Yavaşça nefes verdim. Rahatlamayla hayal kırıklığı arasında gidip geldim.</span></p>

    <p class="Normal para-style-override-7"><span class="char-style-override-9">“Ne olmuş ona? Neden </span><span class="italik char-style-override-10">burada?</span><span class="char-style-override-9">”</span></p>

    <p class="Normal para-style-override-7"><span class="char-style-override-9">Jamie tekrar diz çöktü ve kafatasını kanvasın içine koydu. Sonra kemikleri inceledi, kafasını kaldırdı ve ufak bir hareketle yanına oturmamı istedi.</span></p>

    <p class="Normal para-style-override-7"><span class="char-style-override-9">Kemiklerde yanma izi yoktu ama birçoğu hayvanlarca parçalanma izleri taşıyordu. Uzun kemiklerden bir-ikisi, hayvanın iliğe erişmesi için çatlak ve kırılmıştı. El ve ayaklara ait birçok küçük kemik eksikti. Parçaların hepsinde uzun süre açık havaya maruz kalmış kemiklere özgü gri ton vardı.</span></p>

    <p class="Normal para-style-override-7"><span class="char-style-override-9">Ian sorumu Jamie’nin yanına çömelmiş olan Sequoyah’a aktardı. Adam parmaklarıyla kemiklerin belli yerlerini göstererek anlatmaya başladı.</span></p>

    <p class="Normal para-style-override-7"><span class="char-style-override-9">“Diyor ki,” diye çevirmeye başladı Ian kaşlarını çatarak, “adamı uzun süredir tanıyormuş. Arkadaş sayılmazlarmış ama ara sıra, adamın kulübesinin yakınındayken durduğunda adam yemeğini onunla paylaşırmış. O yüzden o da adama bir şeyler getirmeye başlamış; tavşan, biraz tuz...”</span></p>

    <p class="Normal para-style-override-7"><span class="char-style-override-9">Birkaç ay önce, bir gün, adamın cesedini ormanda, evinden biraz uzaktaki bir ağacın altında yatarken bulmuş.</span></p>

    <p class="Normal para-style-override-7"><span class="char-style-override-9">“Onu kimse öldürmedi, diyor,” dedi Ian, durmadan akan sözcüklere konsantre olmaya çalışırken zorlanarak. “Yalnızca... ölmüş. Adamın ruhu bedeninden ayrıldığı sırada avlanıyor olduğunu sanıyormuş. Üstünde bir bıçak, yakınında da tabanca varmış. Öylece yere düştüğünü söylüyor.” Sequoyah’ın yaptığı gibi omuz silkti.</span></p>

    <p class="Normal para-style-override-7"><span class="char-style-override-9">Cesede bir müdahalede bulunma gereği duymayan Sequoyah, onu orada öylece bırakmış. Ruh her nereye gidiyorsa ihtiyacı olabilir diye bıçağı da almamış. Beyaz adamların ruhlarının nereye gittiğini, orada avlanıp avlanmadıklarını bilmediğini söylemiş. Dediğine göre kemiklerin altında neredeyse tamamen paslanmış, eski bir bıçak varmış.</span></p>

    <p class="Normal para-style-override-7"><span class="char-style-override-9">Bırakmaya kıyamadığı tabancaya ise el koymuş ve yolunun üstündeki kulübede durmuş. Yaşlı adamın çok az eşyası varmış ve çoğu da oldukça değersizmiş. Sequoyah oradan demir bir kase, bir çaydanlık ve bir kavanoz mısır alıp köyüne götürmüş.</span></p>

    <p class="Normal para-style-override-7"><span class="char-style-override-9">“Anidonau Nuya’dan değil, değil mi?” diye sordu Jamie, sonra da soruyu Cherokee dilinde tekrarladı. Sequoyah kafasını iki yana salladı ve saçına sardığı küçük süsler şıngırdadı.</span></p>

    <p class="Normal para-style-override-7"><span class="char-style-override-9">Anidonau Nuya’nın batısında kalan bir köydenmiş - Duran Taş. Sabah Şakıyan Kuş, Jamie’nin ziyaretinden sonra komşu köylere haber salmış ve yaşlı adamın kaderi hakkında bilgisi olan biri olup olmadığını araştırmış. Sequoyah’ı duyan şef, ondan yaşlı adamdan kalanları toplayıp Jamie’ye götürmesini ve böylece onu kimsenin öldürmediğini kanıtlanmasını istemiş.</span></p>

    <p class="Normal para-style-override-7"><span class="char-style-override-9">Ian bir soru sordu ve cümlenin içinde Cherokee dilinde “ateş” anlamına gelen kelimeyi duydum. Sequoyah kafasını tekrar salladı ve uzunca bir cevap verdi.</span></p>

    <p class="Normal para-style-override-7"><span class="char-style-override-9">Kulübeyi yakmamış, niye öyle bir şey yapsınmış? Yaşlı adamın kemiklerini topladıktan sonra -bahsederken yüzünü buruşturdu- tekrar göz atmak için kulübeye gitmiş. Yandığı doğruymuş ama söylediğine göre kulübenin hemen yanındaki bir ağacın üstüne yıldırım düşmüş ve yakınındaki birçok ağaçla birlikte kulübeyi de yakmış. Kulübenin yalnızca yarısı yanmış.</span></p>

    <p class="Normal para-style-override-7"><span class="char-style-override-9">İşinin bittiğini anlatmaya çalışırcasına ayağa kalktı.</span></p>

    <p class="Normal para-style-override-7"><span class="char-style-override-9">“Yemeğe kalacak mı?” diye sordum gitmeye yeltendiğini görünce.</span></p>

    <p class="Normal para-style-override-7"><span class="char-style-override-9">Jamie teklifimi iletti ama Sequoyah kafasını iki yana salladı. Ondan isteneni yapmıştı, artık diğer işlerine dönmeliydi. Diğer Kızılderililer’e başıyla selam verdi ve arkasını dönüp yürümeye başladı.</span></p>

    <p class="Normal para-style-override-7"><span class="char-style-override-9">Ama aklına bir şey geldi ve durdu, arkasını döndü.</span></p>

    <p class="Normal para-style-override-7"><span class="char-style-override-9">“Tsisqua diyor ki,” dedi, tam olarak bilmediği bir dilde konuşacak olmanın gerektirdiği dikkati takınmak için duraksadı, “tabancaları un-ut-may-ın.” Sonra emin bir tavırla kafa salladı ve gitti.</span></p>

    <p class="Normal para-style-override-3"><span class="char-style-override-17">***</span><span class="char-style-override-9"/></p>

    <p class="Normal para-style-override-7"><span class="char-style-override-9">Mezar, küçük taşlardan oluşan bir yığının üstüne oturtulmuş ince çam dallarından yapılma bir haçla işaretlendi. Sequoyah adını bilmiyordu, adamın yaşı hakkında da bir fikrimiz yoktu. Doğum ve ölüm tarihlerini, Hıristiyan olup olmadığını bile bilmiyorduk ama bir haç yerleştirmenin iyi fikir olduğunu düşündük.</span></p>

    <p class="Normal para-style-override-7"><span class="char-style-override-9">Cenaze töreninde çok küçük bir grup halindeydik: ben, Jamie, Ian, Bree ve Roger, Lizzie’yle babası, Buglar ve Bobby Higgins. Bobby’nin bizimle olmasının tek sebebinin Lizzie olduğundan emindim. Bobby’ye ara ara şüpheci bakışlar atan babasının tavırlarından onun da aynı şeyi düşündüğünü fark ettim.</span></p>

    <p class="Normal para-style-override-7"><span class="char-style-override-9">Roger mezar başında kısa bir ilahi okudu, sonra duraksadı. Boğazını temizledi, “Tanrım, bu kardeşimizin ruhunu sana emanet ederiz...”</span></p>

    <p class="Normal para-style-override-7"><span class="char-style-override-9">“Ephraim,” diye mırıldandı Brianna, tevazu dolu bir edayla gözlerini yerden ayırmaksızın.</span></p>

    <p class="Normal para-style-override-7"><span class="char-style-override-9">Kimse bu dürtüye teslim olmamasına rağmen, küçük grubumuzun içinde bir gülme arzusu baş gösterdi. Roger Bree’ye pis bir bakış attı ama onun da dudaklarının kenarının kıvrıldığını görebiliyordum.</span></p>

    <p class="Normal para-style-override-7"><span class="char-style-override-9">“... sana emanet ederiz, adını bizden iyi bilirsin.” Roger gerektiği gibi bitirdi ve cenazeye katılma teklifimizi reddeden Hiram Crombie’den ödünç aldığı ilahi kitabının kapağını kapadı.</span></p>

    <p class="Normal para-style-override-7"><span class="char-style-override-9">Sequoyah önceki akşam keşfettiklerini anlatmayı bitirdiğinde gün ışığı bizi terk etmişti, o yüzden Fare’nin işinin kalanını sabaha bırakmak zorunda kaldım. Körkütük sarhoş olan kız hiç itiraz etmedi ve Bobby Higgins’in mutfaktaki yatağının yanına yatmayı kabul etti. Lizzie’ye âşık olsun ya da olmasın, Bobby hasta kızın yanında bulunmaktan da hiç hoşnutsuz değildi.</span></p>

    <p class="Normal para-style-override-7"><span class="char-style-override-9">Dişlerinin işini bitirdiğimde kendisinin ve yanındakilerin biraz daha kalmalarını teklif ettim ama tıpkı Sequoyah gibi, onlar da başka işleri olduğunu söyleyerek, teşekkürlerini ve küçük hediyelerini sunarak, üzerlerinde ağır bir viski kokusuyla öğleden sonra yanımızdan ayrıldılar. Ephraim’in kalanlarını defnetme işi tamamen bizim üstümüze kalmıştı.</span></p>

    <p class="Normal para-style-override-7"><span class="char-style-override-9">Cenaze töreninden sonra herkes aşağı indi ama Jamie’yle ben biraz arkada oyalandık ve birkaç dakika yalnız kalabilecek olma fırsatını değerlendirdik. Dün gece evi dolduran Kızılderililer’in ateş başındaki konuşmaları, hikâyelerinden sonra nihayet yatağa girebildiğimizde, birbirimizin kolları içine kıvrılıp, birbirimize nazikçe “iyi geceler” deyip uyuyakalmaktan öteye geçememiştik.</span></p>

    <p class="Normal para-style-override-7"><span class="char-style-override-9">Mezarlık evden biraz uzakta, küçük bir tepeciğin üstünde, küçük ve huzurlu bir yerdi. Altın rengi iğneleriyle toprağı süsleyen, dalları esintiyle bir şeyler fısıldayan çamların altının güzel bir nokta olduğuna karar verdik.</span></p>

    <p class="Normal para-style-override-7"><span class="char-style-override-9">“Zavallı adamcağız,” dedim Ephraim’in mezar taşlarının üstüne son bir çakıl tanesi eklerken. “Sence neden öyle tek başına yaşıyordu?”</span></p>

    <p class="Normal para-style-override-7"><span class="char-style-override-9">“Tanrı bilir.” Jamie kafasını iki yana salladı. “Her zaman yaşadığı toplumu sevmeyen, keşiş hayatı yaşayan insanlar olmuştur. Belki onlardan biriydi. Belki de başına kötü bir şey geldikten sonra kendini oraya atmıştır... sonra da hoşuna gitmiştir.” Hafifçe omuz silkti ve silik bir gülümseme takındı.</span></p>

    <p class="Normal para-style-override-7"><span class="char-style-override-9">“Bazen her birimizin nasıl olduğumuz yere geldiğimizi merak ediyorum Sassenach. Ya sen?”</span></p>

    <p class="Normal para-style-override-7"><span class="char-style-override-9">“Ben de ederdim eskiden,” dedim. “Sonra herhangi bir cevap bulamayacağımı anladığımda durdum.”</span></p>

    <p class="Normal para-style-override-7"><span class="char-style-override-9">Kafasını eğdi, bana baktı.</span></p>

    <p class="Normal para-style-override-7"><span class="char-style-override-9">“Yaa...” Rüzgârın uçuşturduğu saçlarını arkaya attı. “O halde belki de sormamalıyım ama soracağım. Dert ediyor musun Sassenach? Yani, burada olmayı. Hiç geri dönmek istedin mi?”</span></p>

    <p class="Normal para-style-override-7"><span class="char-style-override-9">Kafamı iki yana salladım.</span></p>

    <p class="Normal para-style-override-7"><span class="char-style-override-9">“Hayır. Asla.”</span></p>

    <p class="Normal para-style-override-7"><span class="char-style-override-9">Gerçekten de öyleydi. Ama bazen gece yarısı uyanıp düşünüyordum. </span><span class="italik char-style-override-10">Rüyada mı yaşıyordum?</span><span class="char-style-override-9"> Tekrar uyanıp kendimi merkezi ısıtmanın ve Frank’in parfümünün yoğun, sıcak kokusu içinde mi bulacaktım? Odun ateşi ve Jamie’nin teninin kokusuyla uykuya tekrar dalarken belli belirsiz, şaşkın bir pişmanlık hissi duyuyordum.</span></p>

    <p class="Normal para-style-override-7"><span class="char-style-override-9">Eğer kafamdan geçenleri yüzümden okuyabildiyse de belli etmedi ama eğildi ve alnımdan öptü. Koluma girdi ve eve, geniş açıklığa ters yönde, ormanın içine doğru yürümeye başladık.</span></p>

    <p class="Normal para-style-override-7"><span class="char-style-override-9">“Bazen çamları kokluyorum,” dedi, sert havadan uzun ve derin bir nefes çekerek. “Sonra bir anlığına İskoçya’da olduğumu hayal ediyorum. Ama kendime geliyorum ve görüyorum ki burada o tatlı eğreltiotları da yok, büyük çorak dağlar da.”</span></p>

    <p class="Normal para-style-override-7"><span class="char-style-override-9">Sesinde bir nostalji hissettim ama hüzün yoktu. Fakat o sormuştu, ben de sordum: “Peki sen... hiç geri gitmek istiyor musun?”</span></p>

    <p class="Normal para-style-override-7"><span class="char-style-override-9">“Ah, evet,” dedi beni şaşırtarak ve sonra da yüzümün haline bakıp güldü. “Ama burada olmamayı isteyecek kadar değil Sassenach.”</span></p>

    <p class="Normal para-style-override-7"><span class="char-style-override-9">Omzunun üstünden minik mezarlığa, içindeki küçük taşlara, haçlara ve mezar taşları niyetine konulmuş küçük kayalara baktı.</span></p>

    <p class="Normal para-style-override-7"><span class="char-style-override-9">“Mezarlığa son yatırılanın mezarlığın bekçisi olduğuna inanılır Sassenach. Biliyor muydun? Ölecek bir sonraki kişi gelene kadar yerini korumalıymış, ancak o zaman dinlenebilirmiş.”</span></p>

    <p class="Normal para-style-override-7"><span class="char-style-override-9">“Bizim şu gizemli Ephraim kendini o konumda bulduysa şaşırmıştır. Bir ağacın altında tek başına duruyor,” dedim biraz gülümseyerek. “Ama şunu merak ettim: Mezarlık bekçisi neyi koruyor, yani kimden koruyor?”</span></p>

    <p class="Normal para-style-override-7"><span class="char-style-override-9">Jamie kahkaha attı.</span></p>

    <p class="Normal para-style-override-7"><span class="char-style-override-9">“Hımm... serseriler, kafirler... büyücüler de olabilir.”</span></p>

    <p class="Normal para-style-override-7"><span class="char-style-override-9">“Büyücüler mi?”</span></p>

    <p class="Normal para-style-override-7"><span class="char-style-override-9">“Kemiklerin kullanıldığı büyüler var Sassenach,” dedi. “Yanmış bir bedenin küllerini ya da bir mezarın toprağını kullananlar da var.” Yumuşak bir tonla konuşuyordu ama şaka yapıyor gibi değildi. “Evet, ölülerin bile bekçiye ihtiyacı olabiliyor.”</span></p>

    <p class="Normal para-style-override-7"><span class="char-style-override-9">“Eh, mekânın yerlisi olan bir hayaletten daha iyisi de olamaz tabii,” dedim. “Elbette.”</span></p>

    <p class="Normal para-style-override-7"><span class="char-style-override-9">Üstümüze yeşil ve gri ışıklar yansıtan titrek kavakların arasından tırmanırken, kâğıt beyazı bir ağaç gövdesinde gördüğüm kızıl bir bitki özünü kazımak için duraksadım. Ne kadar garip, diye düşündüm ve onu görünce neden duraksadığımı merak ettim. Sonra hatırlayınca sertçe arkama dönüp mezarlığa baktım.</span></p>

    <p class="Normal para-style-override-7"><span class="char-style-override-9">Bir hatıra değil rüyaydı - ya da bir görü. Hırpalanmış, yaralı bir adam, bir sıra titrek kavağın arasında ayağa kalkıyordu. Son savaşı için doğruluyor, kan gibi görünen kavak ağacının özü titreyen dişlerinde parıldarken ağzını meydan okurcasına açıyordu. Yüzü, ölüm için siyaha boyanmıştı - dişlerinde gümüş dolgular olduğunu da biliyordum.</span></p>

    <p class="Normal para-style-override-7"><span class="char-style-override-9">Ama etrafı altın rengi çam iğneleriyle kaplı, granit taş sessiz ve huzurluydu. Bu granit taş, bir zamanlar Susamuru Dişi olarak anılan adamın mezarının başında duruyordu.</span></p>

    <p class="Normal para-style-override-7"><span class="char-style-override-9">Görü bir anda yok oldu. Titrek kavakların arasından çıktık ve başka bir açıklığın içine girdik. Bu alan, mezarlığın bulunduğu alandan daha genişti.</span></p>

    <p class="Normal para-style-override-7"><span class="char-style-override-9">Buralarda birinin ağaç kesip alanı boşaltmış olmasına şaşırdım. Büyükçe bir deste kesilmiş kütük bir tarafta duruyordu ve yakınımızda birkaç tane kökünden sökülmüş, üstü kesilmiş ağaç gövdesi vardı. Daha da fazlası yerde, devedikenleri ve ekşi yoncaların arasında köküyle duruyordu.</span></p>

    <p class="Normal para-style-override-7"><span class="char-style-override-9">“Bak Sassenach.” Jamie dirseğime dokunarak bakışlarımı o yöne çevirdi.</span></p>

    <p class="Normal para-style-override-7"><span class="char-style-override-9">“Tanrım...”</span></p>

    <p class="Normal para-style-override-7"><span class="char-style-override-9">Burada zemin o kadar yükselmişti ki aşağımıza baktığımızda inanılmaz bir manzara görme şansına sahip olmuştuk. Ağaçların tepeleri göz hizamızın altında alçalarak devam ediyordu, bizim dağımızın, bir sonrakinin ve ondan sonrakinin altındaki yerleri görebiliyorduk. Manzara uzaklarda, dağın mavi nefesiyle renklenmiş bir maviliğe bürünüyor, bu mükemmelliğe gölgelerden yükselen mavi bulutlar eşlik ediyordu.</span></p>

    <p class="Normal para-style-override-7"><span class="char-style-override-9">“Beğendin mi?” Sesinde mekânın sahibi olduğunu vurgulayan kibir çok açıktı.</span></p>

    <p class="Normal para-style-override-7"><span class="char-style-override-9">“Tabii ki beğendim. Ne-” Döndüm ve kütükleri, kökleri gösterdim.</span></p>

    <p class="Normal para-style-override-7"><span class="char-style-override-9">“Sonraki ev buraya yapılacak Sassenach.”</span></p>

    <p class="Normal para-style-override-7"><span class="char-style-override-9">“</span><span class="italik char-style-override-10">Sonraki </span><span class="char-style-override-9">mi? Nasıl, bir tane daha mı yapıyoruz?”</span></p>

    <p class="Normal para-style-override-7"><span class="char-style-override-9">“Ee, artık bize mi çocuklarımıza mı olur bilemem - torunlara da olabilir,” diye ekledi, dudaklarının kenarını hafifçe kıvırarak. “Ama düşündüm ki bir şey olursa -ki bence olmayacak- bu işe başlamış olmaktan mutlu olacağım. Ne olur ne olmaz.”</span></p>

    <p class="Normal para-style-override-7"><span class="char-style-override-9">Bir an yüzüne baktım, mantığıma oturtmaya çalıştım. “Bir şey olursa,” dedim yavaşça ve bakışlarımı doğuya, evimizin siluetinin yeşil ağaçların arasından belirdiği, bacadan çıkan beyaz dumanın kestane ve köknarların yeşilinin üstünde dönerek yükseldiği yere çevirdim. “Hakikaten olursa... yanarsa yani.” Düşüncemi sözcüklere dökmek bile mideme bir taş oturmasına neden oldu.</span></p>

    <p class="Normal para-style-override-7"><span class="char-style-override-9">Sonra tekrar ona döndüm ve bu düşüncenin onu da korkuttuğunu gördüm. Ama kendisine yakışacağı üzere, felaket gününe karşı yapabileceği her şeyi yapmaya başlamıştı.</span></p>

    <p class="Normal para-style-override-7"><span class="char-style-override-9">“Beğendin mi?” diye tekrarladı, mavi gözlerinden kararlılık akıyordu. “Yeri yani. Beğenmediysen başka bir yer bakabilirim.”</span></p>

    <p class="Normal para-style-override-7"><span class="char-style-override-9">“Harika bir yer,” dedim, gözyaşlarımın gözlerimin arkasında harekete geçmeye başladığını hissederek. “Harika Jamie.”</span></p>

    <p class="Normal para-style-override-3"><span class="char-style-override-17">***</span><span class="char-style-override-9"/></p>

    <p class="Normal para-style-override-7"><span class="char-style-override-9">Tırmanışla terleyen vücutlarımızı devasa bir baldıran otunun altında dinlendirdik ve gelecekte sahip olacağımız manzaranın tadını çıkardık. Gelecekte önümüze çıkabilecek tatsız olasılık artık kelimelere döküldüğü için konuyu daha da tartışabilme fırsatı doğmuştu.</span></p>

    <p class="Normal para-style-override-7"><span class="char-style-override-9">“Beni asıl rahatsız eden ikimizin de ölüyor oluşu değil,” dedim. “Ya da yalnızca o değil. Çocukların kurtulamaması kısmı beni mahvediyor.”</span></p>

    <p class="Normal para-style-override-7"><span class="char-style-override-9">“Çok iyi anlıyorum Sassenach. Tabii bizim de ölmemizi istemiyorum ve bu konuda elimden geleni yapacağım,” dedi emin bir tonla. “Bir düşün. O satırlarda bahsedilen öldükleri olmayabilir. Belki de yalnızca... gitmişlerdir.”</span></p>

    <p class="Normal para-style-override-7"><span class="char-style-override-9">Derin bir nefes aldım ve bu tahmini paniklemeden hazmetmeye çalıştım.</span></p>

    <p class="Normal para-style-override-7"><span class="char-style-override-9">“Gitmişlerdir... Yani geri mi dönmüşlerdir? Roger ve Bree - bir de Jemmy herhalde. O da taşların arasında yolculuk yapabiliyor olabilir diyorsun, öyle mi?”</span></p>

    <p class="Normal para-style-override-7"><span class="char-style-override-9">Başını salladı, elleri dizlerinde kilitliydi.</span></p>

    <p class="Normal para-style-override-7"><span class="char-style-override-9">“O opale yaptıklarından sonra... Öyle düşünmeliyiz, evet.” Opale yaptığı şey aklıma gelince başımı salladım: elinde tutmuş, elinde ısındığı için mızmızlanmıştı - opal sonunda patlamış ve iğne boyutunda yüzlerce parçaya ayrılmıştı. Evet, onun da zamanda yolculuk yapabileceğini düşünmeliydik. Ama ya Brianna’nın bir çocuğu daha olursa? Roger’la bir çocuk daha yapmak istediklerinden emindim, en azından Roger istiyordu ve Brianna da gönülsüz değildi.</span></p>

    <p class="Normal para-style-override-7"><span class="char-style-override-9">Onları kaybetme korkusu çok acı veriyordu ama bu olasılığı göz ardı etmemeliydim.</span></p>

    <p class="Normal para-style-override-7"><span class="char-style-override-9">“Bu da bir tercih yapmamızı gerektiriyor yani,” dedim, cesur ve objektif bir hava katmaya çabalayarak. “Biz ölürsek buradan gitmeye karar verirler, çünkü burada yapacak bir şeyleri kalmaz. Ama </span><span class="char-style-override-9" xml:lang="ar-SA">ölmezsek</span><span class="char-style-override-9">… yine de gidecekler mi? Onları gönderecek miyiz yani? Savaş yüzünden. Buralar güvenli olmayacak.”</span></p>

    <p class="Normal para-style-override-7"><span class="char-style-override-9">“Hayır,” dedi yumuşakça. Yan duran kafasının üstündeki kestane rengi teller havaya kalkmıştı. Bu inatçı saçları Bree ve Jemmy’ye de geçmişti.</span></p>

    <p class="Normal para-style-override-7"><span class="char-style-override-9">“Anlamıyorum,” dedi sonunda ve kafasını kaldırıp uzaklara, ufka doğru baktı. “Kimse anlamıyor Sassenach. Karşımıza çıkacaklarla en iyi şekilde baş etmeliyiz yalnızca.”</span></p>

    <p class="Normal para-style-override-7"><span class="char-style-override-9">Döndü ve elini benimkinin üstüne koydu. Gülümsemesinde ne kadar sevgi varsa, o kadar da endişe vardı.</span></p>

    <p class="Normal para-style-override-7"><span class="char-style-override-9">“Aramızda yeterince hayalet var Sassenach. Eğer geçmişin kötülükleri bizi yıldıramıyorsa gelecek korkusu da zayıflatmamalı. Bazı şeyleri arkamızda bırakıp devam etmeliyiz. Değil mi?”</span></p>

    <p class="Normal para-style-override-7"><span class="char-style-override-9">Elimi yavaşça göğsüne koydum; davet ettiği için değil, ona dokunabilmek için. Teri üstünde soğumuştu ama mezarın kazılmasına yardım etmişti; yeni çalışmış kasları tenini ısıtmaya yetiyordu.</span></p>

    <p class="Normal para-style-override-7"><span class="char-style-override-9">“Sen benim hayaletlerimden biriydin,” dedim. “Uzun bir süre ve seni uzun bir süre unutmaya çalıştım.”</span></p>

    <p class="Normal para-style-override-7"><span class="char-style-override-9">“Öyle mi yaptın?” Elini sırtıma attı, bilinçsizce gezdirdi. Bu dokunuş tanıdıktı, yanındakinin gerçekten et ve kemik olarak yanında olduğundan emin olmak içindi.</span></p>

    <p class="Normal para-style-override-7"><span class="char-style-override-9">“Arkada bıraktıklarıma bakarak yaşayamayacağımı düşündüm, buna dayanamayacağımı sandım.” O zamanlar aklıma gelirken boğazım düğümlendi.</span></p>

    <p class="Normal para-style-override-7"><span class="char-style-override-9">“Biliyorum,” dedi elini saçlarıma götürerek. “Ama oğlun ve kocan vardı. Onlara sırtını dönmen doğru olmazdı.”</span></p>

    <p class="Normal para-style-override-7"><span class="char-style-override-9">“</span><span class="italik char-style-override-10">Sana</span><span class="char-style-override-9"> sırtımı dönmem doğru olmazdı.” Gözlerimi kırpıştırdım ama gözyaşlarımın gözlerimin kenarından akmasını engelleyemedim. Kafamı yüzüne yaklaştırdı, dilini çıkardı ve damlaları yalamaya başladı. O kadar şaşırmıştım ki ağlarken kahkahayı basınca boğulacak gibi oldum.</span></p>

    <p class="Normal para-style-override-7"><span class="char-style-override-9">“</span><span class="italik char-style-override-10">Seni etin tuzu sevdiği gibi seviyorum</span><span class="char-style-override-9">,” diye alıntıladı ve yumuşakça da olsa o da güldü. “Ağlama Sassenach. Buradasın; ben de buradayım. Bundan başka bir şey önemli değil.”</span></p>

    <p class="Normal para-style-override-7"><span class="char-style-override-9">Alnımı yanağına dayadım, kollarımı etrafında doladım. Ellerimi sırtına koydum, kürek kemiklerinden belindeki boşluğa kadar şefkatle okşadım. Derisini delen yaraları değil, hatlarını yumuşak dokunuşlarımla hissetmek istedim.</span></p>

    <p class="Normal para-style-override-7"><span class="char-style-override-9">Beni kendisine daha da yaklaştırdı ve iç geçirdi.</span></p>

    <p class="Normal para-style-override-7"><span class="char-style-override-9">“Bu kez öncekinden iki katı süredir evli olduğumuzun farkında mısın?”</span></p>

    <p class="Normal para-style-override-7"><span class="char-style-override-9">Kendimi geri çektim, kaşlarımı çatarak baktım ve kafasının karışık olduğunu anladım.</span></p>

    <p class="Normal para-style-override-7"><span class="char-style-override-9">“İkisi arasında evli değil miydik?”</span></p>

    <p class="Normal para-style-override-7"><span class="char-style-override-9">Bu cevabı beklememişti; parmağını burnunun kemerinde düşünceli bir şekilde gezdirdi.</span></p>

    <p class="Normal para-style-override-7"><span class="char-style-override-9">“Eh, işte rahipleri zorlayacak bir soru,” dedi. “Öyle olduğumuzu sanıyorum ama öyleyse, iki eşli değil miyiz ikimiz de?”</span></p>

    <p class="Normal para-style-override-7"><span class="char-style-override-9">“Şimdiki zamanda konuşma,” diye rahatsız olarak düzelttim. “Hem de </span><span class="italik char-style-override-10">değildik</span><span class="char-style-override-9">. Peder Anselme öyle dedi.”</span></p>

    <p class="Normal para-style-override-7"><span class="char-style-override-9">“Anselme?”</span></p>

    <p class="Normal para-style-override-7"><span class="char-style-override-9">“Peder Anselme, St. Anne Manastırı’ndaki Fransisken peder. Belki de hatırlamıyorsundur, çok hastaydın.”</span></p>

    <p class="Normal para-style-override-7"><span class="char-style-override-9">“Ah, hatırlıyorum,” dedi. “Uyuyamadığımda yanıma gelip bütün gece benimle otururdu.” Hafifçe gülümsedi, pek hatırlamak istediği zamanlar değildi. “Seni çok severdi Sassenach.”</span></p>

    <p class="Normal para-style-override-7"><span class="char-style-override-9">“Öyle mi? Ya sen?” Onu St. Anne hatıralarından uzaklaştırmak istedim. “Sen sevmiyor muydun?”</span></p>

    <p class="Normal para-style-override-7"><span class="char-style-override-9">“Çok çok seviyorum, sevmez miyim?” dedi temin eder bir tonla. “Tabii şimdi biraz daha fazla seviyorum herhalde.”</span></p>

    <p class="Normal para-style-override-7"><span class="char-style-override-9">“Yaa, öyle mi...” dedim hafifçe doğrularak. “Farklı olan ne?”</span></p>

    <p class="Normal para-style-override-7"><span class="char-style-override-9">Kafasını hafifçe yatırdı, gözlerini kısarak düşündü.</span></p>

    <p class="Normal para-style-override-7"><span class="char-style-override-9">“Eh, uykunda daha az gaz çıkarıyorsun,” diye başladı ciddi bir tavırla, sonra başını eğip gülmeye başladı. Eğilip bir kütük parçası aldım, kafasına indirme fırsatı bulamadan kollarımı yakaladı. Beni çimlere itti ve üstüme yattı, hareketsiz hale getirdi.</span></p>

    <p class="Normal para-style-override-7"><span class="char-style-override-9">“Kalk üstümden öküz! Ben uykumda gaz çıkarmam!”</span></p>

    <p class="Normal para-style-override-7"><span class="char-style-override-9">“Nereden biliyorsun Sassenach? O kadar huzurla uyuyorsun ki kendi horlama sesine bile uyanmıyorsun.”</span></p>

    <p class="Normal para-style-override-7"><span class="char-style-override-9">“Horlamaktan bahsetmek ister misin? Sen- ”</span></p>

    <p class="Normal para-style-override-7"><span class="char-style-override-9">“Fazla gururlusun,” dedi. Hâlâ gülümsüyordu ama kelimeler ağzından daha ciddi bir şekilde çıkıyordu. “Cesursun da. Cesareti her zaman güvenliğe tercih ettin. Şimdi bir de sertlik edindin.”</span></p>

    <p class="Normal para-style-override-7"><span class="char-style-override-9">“Yani küstah ve gaddarım. Pek hanımlara özgü özellikler oldukları söylenemez,” dedim, altında nefes alabilmek için çabalarken.</span></p>

    <p class="Normal para-style-override-7"><span class="char-style-override-9">“E, naziksin de,” dedi düşünerek. “Çok naziksin. Ama kendine has bir şekilde. Kötü de etmiyorsun gerçi,” diye ekledi, ondan yeni kurtardığım kolumu tekrar tutarak. Bileğimi kafamın üstüne kaldırdı.</span></p>

    <p class="Normal para-style-override-7"><span class="char-style-override-9">“Hanımlara özgü,” diye mırıldandı, düşünceli bir halde kaşlarını çatarak. “Hanımlara özgü özellikler...” Boştaki elini aşağı indirdi ve göğsümü tuttu.</span></p>

    <p class="Normal para-style-override-7"><span class="char-style-override-9">“Öyle değil!”</span></p>

    <p class="Normal para-style-override-7"><span class="char-style-override-9">“Çok temizsin,” dedi hakkımı verircesine. Bileğimi bıraktı ve elini saçlarımda gezdirdi. Saçlarım gerçekten temizdi, ayçiçeği ve kadife çiçeği kokuyordu.</span></p>

    <p class="Normal para-style-override-7"><span class="char-style-override-9">“Hiçbir kadının senin kadar yıkandığını görmedim. Belki Brianna hariç. Pek iyi bir aşçı değilsin,” diye devam etti gözlerini kısarak. “Kimseyi zehirlemedin de gerçi, kasten yaptıkların hariç. Terziliğinin de fena olmadığını söylemem lazım fakat insan derisini kumaşa tercih ediyorsun tabii.”</span></p>

    <p class="Normal para-style-override-7"><span class="char-style-override-9">“Çok teşekkürler!”</span></p>

    <p class="Normal para-style-override-7"><span class="char-style-override-9">“Bana birkaç özelliğini daha söyle,” dedi. “Belki unutmuşumdur.”</span></p>

    <p class="Normal para-style-override-7"><span class="char-style-override-9">“Hmm! Kibarlık, sabır...” dedim, boşa kürek çektim.</span></p>

    <p class="Normal para-style-override-7"><span class="char-style-override-9">“Kibarlık, ha? Tanrım.” Başını iki yana salladı. “Sen gördüğüm en acımasız, kana susamış- ”</span></p>

    <p class="Normal para-style-override-7"><span class="char-style-override-9">Kafamla yukarı doğru bir hamle yaptım, boynunu ısırmayı az kalsın başarıyordum. Kendini gülerek geri çekti.</span></p>

    <p class="Normal para-style-override-7"><span class="char-style-override-9">“Hayır, sabırlı da değilsin.”</span></p>

    <p class="Normal para-style-override-7"><span class="char-style-override-9">Kıpırdanmayı bıraktım ve kendimi sırt üstü bıraktım, dağılan saçlarım çimlerin üstüne saçıldı.</span></p>

    <p class="Normal para-style-override-7"><span class="char-style-override-9">“Ee, en sevecen yanım </span><span class="italik char-style-override-10">ne</span><span class="char-style-override-9"> o zaman?” dedim.</span></p>

    <p class="Normal para-style-override-7"><span class="char-style-override-9">“Beni komik buluyorsun,” dedi sırıtarak.</span></p>

    <p class="Normal para-style-override-7"><span class="char-style-override-9">“Hiç... alakası... yok...” diye homurdandım ve kurtulmak için son gücümle savaştım. O ise yalnızca üstümde durdu, dürtmelerime, çimdiklemelerime ve vuruşlarıma tepkisiz kaldı. Sonunda pes ettim ve nefeslenmeye başladım.</span></p>

    <p class="Normal para-style-override-7"><span class="char-style-override-9">“Bir de,” dedi düşünceli bir şekilde, “seni yatağa götürdüğümde çok mutlu oluyorsun. Ha?”</span></p>

    <p class="Normal para-style-override-7"><span class="char-style-override-9">“Ee...” Ona karşı çıkmak istiyordum ama dürüst davranıp kendimi durdurdum. Ayrıca cevabı çok iyi biliyordu.</span></p>

    <p class="Normal para-style-override-7"><span class="char-style-override-9">“Beni eziyorsun,” dedim ciddiyetle. “Kalk üstümden.”</span></p>

    <p class="Normal para-style-override-7"><span class="char-style-override-9">“Ha?” diye sorusunu tekrar etti, hiç hareket etmeden.</span></p>

    <p class="Normal para-style-override-7"><span class="char-style-override-9">“Evet! Tamam mı? Evet! </span><span class="italik char-style-override-10">Kalk artık!</span><span class="char-style-override-9">”</span></p>

    <p class="Normal para-style-override-7"><span class="char-style-override-9">Kalkmadı, eğilip beni öptü. Dudaklarım kapalıydı ve teslim olmaya hiç niyetli değildim ama o da benim kadar kararlıydı ve öyle zorlayınca da... yüz derisi sıcacıktı, sivri sakalları hafifçe sürtünüyordu ve geniş, tatlı ağzı... Bacaklarım hemen açıldı ve sert vücudunu aralarında hissettim. Kestane renkli tüylerle kaplı, çıplak göğsü misk, ter ve talaş kokuyordu... Boğuşmaktan dolayı ateş basmıştı ama çimlerin ıslaklığı ve serinliği rahatlatıcıydı... Bir dakika daha öyle gitsek bana oracıkta sahip olabilirdi, isteseydi.</span></p>

    <p class="Normal para-style-override-7"><span class="char-style-override-9">Pes ettiğimi anladı ve iç geçirdi, kendini bıraktı. Artık beni esir etmiyordu ama hâlâ tutuyordu. O anda kafasını kaldırdı ve yüzümü avuçlarının içine aldı.</span></p>

    <p class="Normal para-style-override-7"><span class="char-style-override-9">“Gerçekten en güzel tarafının ne olduğunu bilmek istiyor musun?” diye sordu ve mavi gözlerinin derinliğinden sorunun ciddi olduğunu anladım. Ses çıkarmadan başımı salladım.</span></p>

    <p class="Normal para-style-override-7"><span class="char-style-override-9">“Dünyadaki bunca yaratığın arasında,” diye fısıldadı, “en sadık olansın.”</span></p>

    <p class="Normal para-style-override-7"><span class="char-style-override-9">St. Bernard köpekleri hakkında konuşmak aklımdan geçti ama yüzündeki şefkati görünce bir şey söylemedim. Yalnızca ona baktım, üstümüzdeki çam iğnelerinin arasından sızan yeşil ışık yüzünden gözlerimi kırpıştırdım.</span></p>

    <p class="Normal para-style-override-7"><span class="char-style-override-9">“Eh,” dedim derin bir nefes alarak, “sen de öylesin. Çok hoş bir şey, değil mi?”</span></p>

    <p class="Normal para-style-override-7"><span class="char-style-override-9"> </span></p>

    <p class="Normal para-style-override-8"><span class="bold char-style-override-10"> </span></p>
  </div>
</body>
</html>