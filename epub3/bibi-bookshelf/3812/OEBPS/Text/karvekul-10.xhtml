<html xmlns="http://www.w3.org/1999/xhtml">
<head>
  <title>karvekul-10</title>
  <link href="../Styles/karvekul1.css" rel="stylesheet" type="text/css"/>
</head>

<body id="karvekul" xml:lang="tr-TR">
  <div class="Basic-Text-Frame">
     <p class="baslik" id="toc_marker-7"><span class="bold">6. Pusu</span></p>

    <p class="List-Paragraph para-style-override-11"><span class="bold char-style-override-10"> </span></p>

    <p class="Normal para-style-override-7"><span class="char-style-override-9">Ian birden uyandı, eli savaş baltasına gitti. Ama baltasının olması gereken yerde yalnızca kumaş vardı. Bir an için nerede olduğuna dair hiçbir şey bilmediğini fark etti, sonra oturdu ve karanlığın içinde şekilleri seçmeye çalıştı.</span></p>

    <p class="Normal para-style-override-7"><span class="char-style-override-9">Kafası birden şimşek çakmışçasına acımaya başladı; sessiz bir haykırış kopardı ve ellerini başına götürdü. Aşağıda, karanlıkların içinde Rollo küçük, korkmuş bir “</span><span class="italik char-style-override-10">Hav?”</span><span class="char-style-override-9"> sesi çıkardı.</span></p>

    <p class="Normal para-style-override-7"><span class="char-style-override-9">Yengesinin ameliyathanesinin keskin kokusu burnunu sızlattı. Alkol, yanık fitil, ilaç olarak kullanılan kuru yapraklar ve berbat kokulu, peni-silin adı verilen mayanın kokuları birden vurdu. Gözlerini kapadı, kafasını kendine doğru çektiği dizlerinin üstüne koydu ve ağır ağır nefes almaya çalıştı.</span></p>

    <p class="Normal para-style-override-7"><span class="char-style-override-9">Rüyasında ne görmüştü? Tehlikeli, vahşet dolu bir şeydi ama aklında belli bir görüntü kalmamıştı, yalnızca bir şeyin ya da birilerinin onu ormanda gizlice takip ettiği hissi kalmıştı.</span></p>

    <p class="Normal para-style-override-7"><span class="char-style-override-9">Fena halde çiş yapması gerekiyordu. Üstünde yattığı masanın kenarını el yordamıyla aradı, yavaşça doğruldu. Kafasının arka tarafındaki ağrı sebebiyle gözlerini kıstı.</span></p>

    <p class="Normal para-style-override-7"><span class="char-style-override-9">Bayan Bug ona bir kâse bırakmıştı, öyle dediğini hatırlıyordu ama mum sönmüştü ve yerde yuvarlanarak kaseyi aramaya hiç niyeti yoktu. Cılız bir ışık ona kapının nerede olduğunu gösteriyordu; kapı aralık bırakılmıştı ve koridora mutfak ocağının ışığı vuruyordu. Yönünü o ışık sayesinde belirleyerek yürüdü ve pencereyi açtı, perdeyi araladı ve serin bahar havasına karşı mesanesini boşaltırken gözlerini kapatıp derin bir nefes aldı.</span></p>

    <p class="Normal para-style-override-7"><span class="char-style-override-9">Artık rahatlamıştı ama bu rahatlık midesindeki bulantı ve kafasındaki acıyı daha net hissetmesine neden oldu. Oturdu, ellerini dizlerine ve kafasını da kollarının arasına yerleştirdi, rahatsızlığının azalmasını bekledi.</span></p>

    <p class="Normal para-style-override-7"><span class="char-style-override-9">Mutfaktan sesler geliyordu; artık kulak verebildiği için rahatça duyabiliyordu.</span><span class="char-style-override-9"/></p>

    <p class="Normal para-style-override-7"><span class="char-style-override-9">Sesler Jamie Dayı’ya, MacDonald’a ve Arch Bug’a aitlerdi. Yengesi Claire de arada bir-iki kelime ediyordu: İngilizcesi, İskoç İngilizcesi ve Galce’nin sert tonlarının arasında kendini belli ediyordu.</span></p>

    <p class="Normal para-style-override-7"><span class="char-style-override-9">“Mesela bir Kızılderili ajanı olmak ister miydiniz?” diye sordu MacDonald.</span></p>

    <p class="Normal para-style-override-7"><span class="char-style-override-9">Bu ne demek şimdi? diye düşündü Ian ama sonra aklına geldi. Evet, elbette; Kraliyet adam tutup kabilelerin içine gönderirdi. Bu ajanlar yerlilere türlü hediyeler, tütün, bıçaklar gibi şeyler verirdi. Onlara III. George hakkında saçma sapan şeyler anlatır, sanki Kral’ın kendisi bir sonraki ay dönümünde onların çadırına gelip onları muhatap alacakmış gibi bir hava yaratılmaya çalışırdı.</span></p>

    <p class="Normal para-style-override-7"><span class="char-style-override-9">Yüzüne pis bir gülümseme yayıldı: amaç, Kızılderililer’i ihtiyaç duyulduğunda İngilizler ile birlikte çarpışmaya ikna etmekti. Peki bunun şu anda gerekli olduğunu neden düşünmüşlerdi? Fransızlar pes etmişti ve kuzeye, Kanada’ya çekilmişti.</span></p>

    <p class="Normal para-style-override-7"><span class="char-style-override-9">Sonra, Brianna’nın ona bahsettiği, eli kulağında olan yeni savaş aklına geldi. Ona inanıp inanmama konusunda ikilemdeydi - belki de haklıydı, tabii öyleyse... Bunu düşünmek istemiyordu. Hiçbir şey düşünmek istemiyordu.</span></p>

    <p class="Normal para-style-override-7"><span class="char-style-override-9">Rollo yanına geldi, oturdu ve tüm ağırlığını ona verdi. Ian da ona yaslandı ve kafasını okşadı.</span></p>

    <p class="Normal para-style-override-7"><span class="char-style-override-9">Snaketown’da yaşarken bir Kızılderili ajanı görmüştü. Tıknaz biriydi, gözleri fır dönüyordu ve titrek sesliydi. Adamı düşündü, adı neydi ya? Kızılderililer ona Berbat Ter diyorlardı ve çok iyi de oturuyordu; adam ölümcül hastalık sahibiymiş gibi bir kokuya sahipti. Adam onların dilinden pek anlamıyordu ve belki de eğlenmek için kafa derisini de her an yüzebileceklerinden korkuyordu - Tewaktenyonh adama saygılı davranılmasını söylemesine rağmen bir-ikisinin bunu şaka olarak denediğini de sanıyordu. Ian ona çevirmenlik yapması için baskı görmüştü. Bu işi daha önce yapmıştı ama pek zevk almamıştı. Kendisini Berbat Ter’le ilişkilendirmektense bir Mohavk olarak görmeye daha yakındı.</span></p>

    <p class="Normal para-style-override-7"><span class="char-style-override-9">Ama Jamie Dayı... o, bu işi çok daha iyi becerirdi. Peki, yapar mıydı? Ian sesleri belirsiz bir ilgiyle dinledi. Jamie Dayı’nın böyle bir şey için baskı görmediği açıktı. MacDonald’ın dayısını buna ikna etmeye çalışmaktansa ıslak bir bahar günü bir kurbağa yakalamaya çalışmasının daha kolay olacağını düşündü.</span></p>

    <p class="Normal para-style-override-7"><span class="char-style-override-9">İç geçirdi, kolunu Rollo’nun boynuna doladı ve ağırlığını köpeğin üzerine biraz daha verdi. Kendini berbat hissediyordu. Öleceğini düşünmüştü ama Claire Yenge onun birkaç gün sonra iyi olacağını söylemişti. Ölüyor olsaydı yengesinin yanında kalacağından, onu köpekle yalnız bırakmayacağından emindi.</span></p>

    <p class="Normal para-style-override-7"><span class="char-style-override-9">Pencereler hâlâ açıktı, serin hava bir anda üstüne geldi; buralarda bahar geceleri hem soğuk hem de yumuşaktı. Rollo’nun burnunu kaldırıp havayı kokladığını hissetti. Hayvan bunun ardından boğuk, hevesli bir hırıltı çıkardı. Etrafta bir keseli sıçan veya fare olabilirdi.</span></p>

    <p class="Normal para-style-override-7"><span class="char-style-override-9">“Git o zaman,” dedi, doğrulup köpeği biraz iterek. “İyiyim ben.”</span></p>

    <p class="Normal para-style-override-7"><span class="char-style-override-9">Köpek onu şüpheyle kokladı, kafasının arkasındaki dikişleri yalamaya kalkıştı ama Ian kafasını ellerinin arasına alınca yanından uzaklaştı.</span></p>

    <p class="Normal para-style-override-7"><span class="char-style-override-9">“Git artık!” dedi Ian ve köpeği hafifçe tokatladı. Rollo homurdandı, bir kez kendi etrafında döndü, sonra kafasını pencereden çıkardı ve kendisini yavaşça aşağı bıraktı. Dışarıdan tok bir düşme sesi geldi. Kan dondurucu, tiz bir inilti havayı doldurdu; çalılıklara sürtünerek uzaklaşan ayak sesleri duyuldu.</span></p>

    <p class="Normal para-style-override-7"><span class="char-style-override-9">Mutfaktan korku dolu sesler geldi ve Ian dayısının ayak seslerini koridorda duydu. Bir saniye sonra ameliyathanenin kapısı açıldı.</span></p>

    <p class="Normal para-style-override-7"><span class="char-style-override-9">“Ian?” dedi dayısı yumuşak bir sesle. “Neredesin evlat? Ne oluyor?”</span></p>

    <p class="Normal para-style-override-7"><span class="char-style-override-9">Ayağa kalktı ama bir an gözleri kamaşınca tökezledi. Jamie Dayı onu kolundan yakaladı ve bir tabureye oturttu.</span></p>

    <p class="Normal para-style-override-7"><span class="char-style-override-9">“Ne oldu evlat?” Görüşü geri geliyordu. Kapıdan gelen ışıkla dayısını, elindeki tüfeği, yüzündeki hem endişeli, hem de muzip ifadeyi görebiliyordu. Burnunu iyice çekti. “Kokarca değilmiş sanırım,” dedi Jamie Dayı.</span></p>

    <p class="Normal para-style-override-7"><span class="char-style-override-9">“Evet, o olmasa bile başka bir şey işte,” dedi Ian, kafasına dikkatle dokunarak. “Rollo ya bir dağ aslanını kovaladı ya da Claire Yenge’nin kedisini ağaca kaçırdı.”</span></p>

    <p class="Normal para-style-override-7"><span class="char-style-override-9">“Hmm, evet. Dağ aslanı ona daha iyi bir akran olur doğrusu.” Dayısı tüfeği yere bıraktı ve pencerenin yanına gitti. “Pencereyi kapatayım mı, yoksa hava almak mı istiyorsun evlat? Bitkin duruyorsun.”</span></p>

    <p class="Normal para-style-override-7"><span class="char-style-override-9">“Bitkinim, evet,” diye itiraf etti Ian. “Evet, açık bırak dayı.”</span></p>

    <p class="Normal para-style-override-7"><span class="char-style-override-9">“Dinlensene Ian.”</span></p>

    <p class="Normal para-style-override-7"><span class="char-style-override-9">Ian tereddüt etti. Midesi bir anafor gibiydi ama aynı zamanda tekrar uzanmak istiyordu. Ama ameliyattan beri rahatsızdı. Keskin kokular, etraftaki küçüklü büyüklü bıçakların parıltıları, diğer gizemli eşyalar... Jamie Dayı yeğeninin derdini anlamış gibiydi, o yüzden eğildi ve elini Ian’ın dirseğinin altına koydu.</span></p>

    <p class="Normal para-style-override-7"><span class="char-style-override-9">“Gel bakalım evlat. Yukarıda, düzgün bir yatakta uyuyabilirsin. Öteki yatakta MacDonald’ın uyuması seni rahatsız etmezse...”</span></p>

    <p class="Normal para-style-override-7"><span class="char-style-override-9">“Etmez,” dedi, “ama burada kalsam daha iyi galiba.” Eliyle pencereyi gösterdi, kafasını döndürerek yorulmak istemedi. “Rollo yakında döner.”</span></p>

    <p class="Normal para-style-override-7"><span class="char-style-override-9">Jamie onunla tartışmadı ve Ian bundan mutlu oldu. Kadınlar ortalığı velveleye verirdi, erkeklerse işleri biraz daha oluruna bırakmaya meyillilerdi.</span></p>

    <p class="Normal para-style-override-7"><span class="char-style-override-9">Dayısı onu yatağına tekrar yatırdı, üstünü örttü, sonra da karanlıkta dolanarak yere bıraktığı tüfeği aramaya başladı. Ian biraz velvelenin kendisine o kadar kötü olmayabileceğinin farkına vardı.</span></p>

    <p class="Normal para-style-override-7"><span class="char-style-override-9">“Bana bir bardak su verebilir misin Jamie Dayı?”</span></p>

    <p class="Normal para-style-override-7"><span class="char-style-override-9">“Ha? Peki.”</span></p>

    <p class="Normal para-style-override-7"><span class="char-style-override-9">Yengesi Claire yakınlarda bir sürahi su bırakmıştı. Suyun dökülüşünün huzur verici sesi, suyun konulduğu bardağın kenarının dudağında bıraktığı tat, dayısının sırtına koyduğu el... Bunlara ihtiyacı </span><span class="char-style-override-9">yoktu ama itirazı da yoktu; sırtındaki el sıcaktı ve rahatlatıcıydı. Gece ayazının ne kadar serin olduğunun farkına daha iyi vardı ve titredi.</span></p>

    <p class="Normal para-style-override-7"><span class="char-style-override-9">“Oldu mu evlat?” dedi dayısı ve Ian’ın omzunu sıktı.</span></p>

    <p class="Normal para-style-override-7"><span class="char-style-override-9">“Evet. Jamie Dayı?”</span></p>

    <p class="Normal para-style-override-7"><span class="char-style-override-9">“Efendim?”</span></p>

    <p class="Normal para-style-override-7"><span class="char-style-override-9">“Claire Yenge sana şeyden, bir savaştan bahsetti mi? Yani gelecekte olabilecek bir savaş. İngiltere’yle.”</span></p>

    <p class="Normal para-style-override-7"><span class="char-style-override-9">Bir an sessizlik oldu. Dayısının hareketsiz bedeni kapıdan giren ışığı kesiyordu.</span></p>

    <p class="Normal para-style-override-7"><span class="char-style-override-9">“Bahsetti,” dedi ve elini yeğeninin omzundan çekti. “Sana da mı bahsetti?”</span></p>

    <p class="Normal para-style-override-7"><span class="char-style-override-9">“Hayır, bana Brianna anlattı.” Yan tarafına doğru döndü, hassas kafatasına dikkat etti. “Onlara inanıyor musun?”</span></p>

    <p class="Normal para-style-override-7"><span class="char-style-override-9">Bu defa duraksama olmadı.</span></p>

    <p class="Normal para-style-override-7"><span class="char-style-override-9">“Evet, inanıyorum.” Bu cümle, dayısının her zamanki gerçekçi tonuyla söylenmişti ama sesindeki bir şey Ian’ın ensesindeki tüyleri diken diken etti.</span></p>

    <p class="Normal para-style-override-7"><span class="char-style-override-9">“Yaa. Tamam o zaman.”</span></p>

    <p class="Normal para-style-override-7"><span class="char-style-override-9">Kaz tüyü yastığı çenesinin altında tuttu, yastık lavanta kokuyordu. Dayısı başını okşadı, yüzüne gelen saçları arkaya attı.</span></p>

    <p class="Normal para-style-override-7"><span class="char-style-override-9">“Canını bununla sıkma Ian,” dedi yumuşakça. “Ona daha var.”</span></p>

    <p class="Normal para-style-override-7"><span class="char-style-override-9">Dayısı silahını aldı ve odadan çıktı. Yattığı yerden, Ian ön avluyu, Fraser Tepesi’nin üstünden dökülüp karanlık gökyüzüne uzanan ağaçların tepesini görebiliyordu. </span></p>

    <p class="Normal para-style-override-7"><span class="char-style-override-9">Arka kapının açıldığını, Bayan Bug’ın sesinin diğerlerinin arasından sıyrıldığını duydu.</span></p>

    <p class="Normal para-style-override-7"><span class="char-style-override-9">“Evde değiller,” dedi kadın nefes nefese. “Şöminelerinde de ateş yok, evleri karanlık. Bu saatte nereye gitmiş olabilirler?”</span></p>

    <p class="Normal para-style-override-7"><span class="char-style-override-9">Kafasından kimlerden bahsedildiğini geçirdi ama o kadar önemli olmadığını düşündü. Bir sorun varsa, Jamie Dayı hallederdi. Bu düşünce rahatlatıcıydı; İskoçya’daki soğuk bir gece yarısıymış, kendisi küçük bir çocukmuş, dışarıda babasının bir hizmetçiyle konuşurken gelen sesini duyarken yatağında rahatça yatıyormuş gibi hissetti.</span></p>

    <p class="Normal para-style-override-7"><span class="char-style-override-9">Bedeni örtünün altında yavaş yavaş ısınmaya başladı ve Ian uykuya daldı.</span></p>

    <p class="Normal para-style-override-4"><span class="char-style-override-17">***</span><span class="char-style-override-9"/></p>

    <p class="Normal para-style-override-7"><span class="char-style-override-9">Yola koyulduklarında ay tepeye yükselmişti ve Brianna bunun iyi bir şey olduğunu düşündü. Işığını güneşten ödünç alan büyük, </span><span class="char-style-override-9">asimetrik gök cismi bir yıldız kümesinin kenarında dururken bile, ayaklarının altındaki yol pek görünmüyordu. Ormanın zifiri karanlığında ayaklarını görmek bile imkânsızdı.</span></p>

    <p class="Normal para-style-override-7"><span class="char-style-override-9">Orman karanlıktı ama sessiz değildi. Devasa ağaçlar tepelerinde hışırdıyor, küçük cırlama ve hırlama sesleri geliyor, ara sıra da bir yarasa sessizce kanat çırparak yanından geçiyordu ve bu onu korkutmaya yetiyordu. Sanki gecenin esrarengiz bir tarafı kontrolden çıkmış ve burnunun altında uçuşuyormuş gibi geliyordu.</span></p>

    <p class="Normal para-style-override-7"><span class="char-style-override-9">“Papazın Kedisi</span><span class="char-style-override-18">2</span><span class="char-style-override-9"> biraz endişeli mi?” diye sordu Roger, yine deri kanatlı bir yaratık onu ziyaret edince karısı ürküp ona sarılınca.</span></p>

    <p class="dip" xml:lang="en-GB"><span class="char-style-override-19">2 İngiltere’de çocukların yeni kelimeler öğrenmesi için oynanan ve her cümle “Papazın Kedisi” kalıbıyla başlayan oyun. (Ç.N.)</span><span class="char-style-override-20"/></p>

    <p class="Normal para-style-override-7"><span class="char-style-override-9"> </span></p>

    <p class="Normal para-style-override-7"><span class="char-style-override-9">“Papazın Kedisi... minnettar,” dedi Brianna, onun elini sıkarak. “Teşekkürler.” Büyük ihtimalle kendi rahat yatakları yerine, McGillivrayler’in şöminesinin önünde, ceketlerine sarınarak uyuyakalacaklardı - en azından Jeremy’nin yanında olacaklardı.</span></p>

    <p class="Normal para-style-override-7"><span class="char-style-override-9">Roger karısının kendisininkinden küçük elini sıkarak karşılık verdi ve karanlıkta ona güven verdi.</span></p>

    <p class="Normal para-style-override-7"><span class="char-style-override-9">“Sorun yok,” dedi. “Ben de onu görmek istiyorum. Bu gece bütün ailenin bir arada, güven içinde bulunması gereken bir gece.”</span></p>

    <p class="Normal para-style-override-7"><span class="char-style-override-9">Brianna boğazından, anlayış ve minnettarlık belirten, kısık bir ses çıkardı ve konuşmaya devam etti. “Papazın Kedisi çok zarifti,” dedi kibarca. “Yani o cenazede, o zavallı insanların yanında.”</span></p>

    <p class="Normal para-style-override-7"><span class="char-style-override-9">Roger homurdanınca kocasının nefesinin havada bir kavis oluşturduğunu gördü.</span></p>

    <p class="Normal para-style-override-7"><span class="char-style-override-9">“Ortada bir zarafet vardıysa, bu bana ait değildi. Tek yaptığım birkaç ilahi okumaktı, hangi ilahiler olduğunu sorsan söyleyemem bile.”</span></p>

    <p class="Normal para-style-override-7"><span class="char-style-override-9">“Orası önemli değil. Peki neden onları söyledin, yani o seçtiklerini?” diye merakla sordu. “Gerçek Dua’yı, veya belki de Yirmi Üçüncü İlahi’yi söyleyeceğini düşünmüştüm, çünkü bunları herkes biliyor.”</span></p>

    <p class="Normal para-style-override-7"><span class="char-style-override-9">“Ben de onlardan birini söylemeyi düşündüm,” diye itiraf etti Roger. “Öyle de yapmak istedim ama ağzımı açtığımda...” Duraksadı. Brianna’nın aklında o soğuk, yanık yığınlar geldi ve burnuna o is kokusu çalınınca bir an titredi. Roger elini daha sıkı tuttu, onu kendisine çekti ve elini kolunun altına soktu.</span></p>

    <p class="Normal para-style-override-7"><span class="char-style-override-9">“Bilemiyorum,” dedi ters bir şekilde. “Daha uygun olacakmış gibi geldi, her nedense.”</span></p>

    <p class="Normal para-style-override-7"><span class="char-style-override-9">“Öyleydi de,” dedi Brianna ama daha fazla uzatmadı ve konuyu değiştirerek son mühendislik projesinden bahsetmeye başladı: kuyudan su çıkarmaya yarayacak bir el pompası.</span></p>

    <p class="Normal para-style-override-7"><span class="char-style-override-9">“Eğer boruya benzer bir şey olsaydı, suyu eve kolayca getirebilirdim. Güzel bir su tankı yapabilmek için gereken tahtalarım var, tabii Ronnie benim için inşa etme inceliğini gösterirse - en azından yağmur suyuyla duş almaya başlayabiliriz. Ama ağaç gövdelerinin içini oymak” -pompa için kullanılacak küçük boruları elde etmek için- “kuyudan eve getirmek için yeteri kadarını yapmak aylar alır; suyun kendisinden getirmek ne kadar sürer, Tanrı bilir. Hazır bir tank alma şansım da yok. Alabilecek kadar paramız olsa bile ki yok, Wilmington’dan getirmek...” İmkânsızlığı ifade etmek için elini havaya doğru fırlattı.</span></p>

    <p class="Normal para-style-override-7"><span class="char-style-override-9">Roger bir süre söylenenleri düşündü, ayakları o sırada kayalık patikada ritimli bir şekilde ilerliyordu.</span></p>

    <p class="Normal para-style-override-7"><span class="char-style-override-9">“Eh, Antik Romalılar betonla yapmışlar; tarifi de Pliny’de.”</span></p>

    <p class="Normal para-style-override-7"><span class="char-style-override-9">“Biliyorum. Ama onu yapmak için belli bir tür kuma ihtiyaç var, o da bizde yok. Taş kireç de lazım, o da yok. Ayrıca- ”</span></p>

    <p class="Normal para-style-override-7"><span class="char-style-override-9">“Evet ama kil?” diye araya girdi Roger. “Hilda’nın düğünündeki o tabağı gördün mü? Büyük, kahverengi-kızıl karışımı olan. O güzel desenli?”</span></p>

    <p class="Normal para-style-override-7"><span class="char-style-override-9">“Evet,” dedi Brianna. “Neden?”</span></p>

    <p class="Normal para-style-override-7"><span class="char-style-override-9">“Ute McGillivray onu birinin Salem’den getirdiğini söyledi. Kim olduğunu hatırlamıyorum ama kadın getirenin çömlekçilikte </span><span class="italik char-style-override-10">kodaman</span><span class="char-style-override-9"> biri olduğunu söyledi - çömlekçi ya da her neyse işte.”</span></p>

    <p class="Normal para-style-override-7"><span class="char-style-override-9">“Seninle her iddiasına girerim ki öyle dememiştir!”</span></p>

    <p class="Normal para-style-override-7"><span class="char-style-override-9">“Yani, o anlama gelen bir şey söyledi.” Lafına hiç bozmadan devam etti. “Demek istediğim şu ki adam onu </span><span class="italik char-style-override-10">burada</span><span class="char-style-override-9"> yapmış; Almanya’dan getirmemiş. Yani buralarda işlenebilecek kil bulunuyormuş, değil mi?”</span></p>

    <p class="Normal para-style-override-7"><span class="char-style-override-9">“Hmm, anladım. Eh, bu da bir fikir tabii.”</span></p>

    <p class="Normal para-style-override-7"><span class="char-style-override-9">Öyleydi de ve yolculuklarının geri kalanında bu konuyu konuşarak vakit geçirmeye devam ettiler.</span></p>

    <p class="Normal para-style-override-7"><span class="char-style-override-9">Fraser Tepesi’nin bitimine, McGillivrayler’in evine beş yüz metre kala bir yere geldiklerinde Brianna boynunun arkasında bir rahatsızlık hissetti. Bunu hissettiğini sanıyor da olabilirdi; o terk edilmiş viranede gördüklerinden sonra ormanın karanlık havası biraz tehditkâr geliyordu. Brianna artık her karanlık virajda pusuya düşebileceklerinden çekiniyordu ve saldırı korkusuyla geriliyordu.</span></p>

    <p class="Normal para-style-override-7"><span class="char-style-override-9">Sonra ağaçların arasında, sağında bir çıtırtı duydu - küçük, kuru bir dal kırılmıştı. Bu ses ne bir hayvanın, ne de esintinin etkisiyle oluşabilirdi. Gerçek tehlikenin kendine has, keskin bir tadı vardı. Hayal gücünün oluşturduklarının tatlılığıyla kolaylıkla ayırt edilebiliyordu.</span></p>

    <p class="Normal para-style-override-7"><span class="char-style-override-9">Roger’ın kolunun altındaki eli sıktı ve onu uyardı. Kocası hemen durdu.</span></p>

    <p class="Normal para-style-override-7"><span class="char-style-override-9">“Ne oldu?” diye sordu, eli bıçağına gitmişti. “Nerede?” Bir şey duymamıştı.</span></p>

    <p class="Normal para-style-override-7"><span class="char-style-override-9">Lanet olsun, neden kendi silahını ya da en azından kamasını getirmemişti ki? Yanındaki tek şey -ormanın kendisinin sundukları dışında- bir çakıydı ve o da hep cebindeydi.</span></p>

    <p class="Normal para-style-override-7"><span class="char-style-override-9">Brianna kocasına yaslandı ve rahat görebilsin diye iyice yaklaşarak eliyle sesin geldiği yeri gösterdi. Sonra eğildi, yerde bir taş veya bir sopa aradı.</span></p>

    <p class="Normal para-style-override-7"><span class="char-style-override-9">“Konuşmaya devam et,” diye fısıldadı Roger’a.</span></p>

    <p class="Normal para-style-override-7"><span class="char-style-override-9">“Papazın Kedisi biraz korkak galiba, ha?” dedi kocası, sesinde hafif bir alay vardı.</span></p>

    <p class="Normal para-style-override-7"><span class="char-style-override-9">“Papazın Kedisi </span><span class="italik char-style-override-10">gaddar</span><span class="char-style-override-9"> bir kedi,” diye cevap verdi Brianna, kocasının şakacı tonuna benzer bir sesle cevap vererek. Bir eli cebindeydi, diğer eliyle yerden bir taş kaptı. Etrafındaki toprağı temizledi ve soğuk taşı avcunun içinde sıkıca tuttu. Sonra doğruldu, bütün duyuları sağ taraflarındaki karanlığa odaklanmıştı. “Papazın Kedisi önüne çıkabilecek bütün musibetleri- ”</span></p>

    <p class="Normal para-style-override-7"><span class="char-style-override-9">“Ah, senmişsin,” dedi arkalarında, ağaçların arasında bir ses.</span></p>

    <p class="Normal para-style-override-7"><span class="char-style-override-9">Brianna ciyakladı ve Roger refleks olarak sese doğru döndü, karısını atik bir hareketle tutup önüne geçti.</span></p>

    <p class="Normal para-style-override-7"><span class="char-style-override-9">Kocasının itmesiyle Brianna arkaya doğru tökezledi. Ayağı ağaç köklerinden birine takıldı ve sert bir şekilde sırt üstü düştü. Düştüğü yerden Roger’ı, elindeki bıçağı ve böğürerek ağaçların içine dalışını ay ışığı altında net bir şekilde görebiliyordu.</span></p>

    <p class="Normal para-style-override-7"><span class="char-style-override-9">Geç de olsa, gelen sesin ne dediğini ve içindeki hayal kırıklığını algıladı. Sağ taraflarındaki ağaçların içinden geliyordu ve tanıdık bir sesti, panikle gür çıkmıştı.</span></p>

    <p class="Normal para-style-override-7"><span class="char-style-override-9">“Jo?” dedi ses. “Bu da ne?”</span></p>

    <p class="Normal para-style-override-7"><span class="char-style-override-9">Sol tarafındaki ağaçlardan bir sürü hışırtı ve bağırış sesi geliyordu. Roger birini ele geçirmişti.</span></p>

    <p class="Normal para-style-override-7"><span class="char-style-override-9">“Roger!” diye bağırdı Brianna. “Roger, dur! Bunlar Beardsleyler!”</span></p>

    <p class="Normal para-style-override-7"><span class="char-style-override-9">Brianna yere düştüğünde elindeki taşı da düşürmüştü. Ayağa kalktı, eteğine bulaşan çamuru temizledi. Kalbi hâlâ çarpıyordu, sol kalçası incinmişti ve bir yandan kahkahayı basmak, bir yandan da Beardsley ikizlerinden birini boğazlamak istiyordu. Belki ikisini de.</span></p>

    <p class="Normal para-style-override-7"><span class="char-style-override-9">“Kezzie Beardsley, çık ortaya!” diye bağırdı, sonra daha yüksek sesle tekrarladı. Annesi kronik olarak iltihaplı olan bademcik ve geniz etini temizlediğinden beri Kezzie’nin kulakları daha iyi duyuyordu ama hâlâ normal insanlara kıyasla sağır sayılırdı.</span></p>

    <p class="Normal para-style-override-7"><span class="char-style-override-9">Çalıların içindeki gürültülü bir boğuşma, Keziah Beardsley’nin ortaya çıkmasını sağladı. Koyu saçlı, beyaz yüzlü ve yanında geniş bir sopa olan çocuk, Brianna’yı görünce sopayı hemen omzunun üstünden atıp arkasında saklamaya yeltendi.</span></p>

    <p class="Normal para-style-override-7"><span class="char-style-override-9">Bu arada, arkasından gelen, küfürlerle karışık, daha da güçlü bir boğuşma sesinin arkasından Roger ortaya çıktı. Kezzie’nin ikizi olan Josiah Beardsley’nin cılız boğazını tutuyordu.</span></p>

    <p class="Normal para-style-override-7"><span class="char-style-override-9">“Tanrı aşkına! Serseriler! Ne yaptığınızı sanıyordunuz?” dedi Roger ve Jo’yu ittirerek kardeşinin yanına, ay ışığının altına yolladı. “Sizi az kalsın öldürecektim, farkında mısınız?”</span></p>

    <p class="Normal para-style-override-7"><span class="char-style-override-9">Işık, Jo’nun duydukları karşısında yüzüne yerleştirdiği alaycı ifadenin görünmesine yetiyordu. Sonra bu ifade yerini samimi bir mahcubiyete bıraktı.</span></p>

    <p class="Normal para-style-override-7"><span class="char-style-override-9">“Çok üzgünüz, Bay Mac. Birinin geldiğini duyduk ve haydut olabileceğini düşündük.”</span></p>

    <p class="Normal para-style-override-7"><span class="char-style-override-9">“Haydut,” diye tekrar etti Brianna, kahkaha atma isteği daha da arttı ama hâlâ kendini kontrol edebiliyordu. “O kelimeyi nereden duydunuz?”</span></p>

    <p class="Normal para-style-override-7"><span class="char-style-override-9">“Şey.” Jo ayaklarına baktı, ellerini arkada kavuşturmuştu. “Bayan Lizzie bize bir şeyler okumuştu. Bay Jamie’nin getirdiği kitaptan. Oradaydı. Haydutlar.”</span></p>

    <p class="Normal para-style-override-7"><span class="char-style-override-9">“Anladım.” Roger’a baktı, onun da siniri yavaş yavaş yerini alaycılığa bırakıyordu. “Korsan Gow, Dafoe’dan.”</span></p>

    <p class="Normal para-style-override-7"><span class="char-style-override-9">“Hıı...” Roger kamasını kınına soktu. “Peki, ne halt etmeye haydut gelebileceğini düşündünüz?”</span></p>

    <p class="Normal para-style-override-7"><span class="char-style-override-9">Kezzie, aksak işitme duyusuna rağmen soruyu algıladı ve cevapladı. Kardeşi gibi samimiydi ama sesi erken yaşta sağır kalmanın etkisiyle daha yüksek, vurgulamalardan yoksundu.</span></p>

    <p class="Normal para-style-override-7"><span class="char-style-override-9">“Bay Lindsay’e rastladık efendim, evine gidiyordu. O Hollandalılar’ın başına neler geldiğini anlattı. Doğru mu efendim? Hepsi iliklerine kadar yanmış mı?”</span></p>

    <p class="Normal para-style-override-7"><span class="char-style-override-9">“Hepsi ölmüştü.” Roger’ın sesindeki bütün haylazlık yok oldu. “Bunun ormanda sopalarla gezinmenizle ne alakası var?”</span></p>

    <p class="Normal para-style-override-7"><span class="char-style-override-9">“Ee, efendim, bilirsiniz, McGillivrayler’in evi geniş bir yerdir. Fıçı dükkânı, yeni evler... Ayrıca yol üstünde. Yani, eğer </span><span class="italik char-style-override-10">ben</span><span class="char-style-override-9"> haydutluk etmek istesem, burayı seçerdim doğrusu,” diye yanıt verdi Jo.</span></p>

    <p class="Normal para-style-override-7"><span class="char-style-override-9">“Bayan Lizzie de babasıyla birlikte burada. Bir de oğlunuz Bay Mac,” diye ekledi Kezzie. “Onlara bir zarar gelmesini hiç istemeyiz.”</span></p>

    <p class="Normal para-style-override-7"><span class="char-style-override-9">“Anladım.” Roger isteksizce de olsa gülümsedi. “Eh, bu ince düşünceniz için teşekkür ederim o zaman. Gerçi buralara haydut falan geleceğini pek sanmam; Hollandalı’nın Kulübesi buradan hayli uzakta.”</span></p>

    <p class="Normal para-style-override-7"><span class="char-style-override-9">“Öyle, efendim,” dedi Jo. “Ama haydutlar her yerde olabilirler, değil mi?”</span></p>

    <p class="Normal para-style-override-7"><span class="char-style-override-9">Bu inkâr edilemez bir şeydi ve bu gerçek Brianna’nın karnındaki rahatsız ürpertiyi geri getirdi.</span></p>

    <p class="Normal para-style-override-7"><span class="char-style-override-9">“Olabilirler ama şu anda değiller,” dedi rahatlatıcı bir tonla Roger. “Bizimle eve gelin. Küçük Jem’i almaya geldik</span><span class="italik char-style-override-10">. Frau</span><span class="char-style-override-9"> Ute size şömine karşısında bir yatak verir, eminim.”</span></p>

    <p class="Normal para-style-override-7"><span class="char-style-override-9">İkizler birbirlerine anlaşılmaz bakışlar attılar. Neredeyse tıpatıp aynıydılar - küçük, ince vücütlu, sık ve koyu saçlılardı. Ya Kezzie’nin sağırlığıyla, ya da Jo’nun başparmağındaki yara sayesinde ayırt edilebiliyorlardı. İkisinin aynı anda aynı yüz ifadesini takınmaları da bu yüzden sinir bozucuydu.</span></p>

    <p class="Normal para-style-override-7"><span class="char-style-override-9">O bakışla birbirlerine ne anlattılarsa, birbirlerini anlamışlardı ve Kezzie başını sallayarak kararlarını söyleme kısmını kardeşine bıraktı.</span></p>

    <p class="Normal para-style-override-7"><span class="char-style-override-9">“Yok, sağ olun, efendim,” dedi Jo kibarca. “Sanırım burada bekleyeceğiz.” Başka söz etmeden arkalarını döndüler, karanlığın içinde taş ve yaprak sesleri çıkararak gözden kayboldular.</span></p>

    <p class="Normal para-style-override-7"><span class="char-style-override-9">“Jo! Bekle!” Brianna arkalarından seslendi, o sırada cebinin derinliklerinde bir şey buldu.</span></p>

    <p class="Normal para-style-override-7"><span class="char-style-override-9">“Evet, hanımefendi?” Josiah geri döndü, kadının dirseğinin dibinde ürkütücü bir anilikle belirdi. İkizi böyle sinsi değildi ama Jo korkutucuydu.</span></p>

    <p class="Normal para-style-override-7"><span class="char-style-override-9">“Ay! Yani, ne çabuksun...” Brianna küt küt atan kalbini yavaşlatmak için derin bir nefes aldı ve oğlana Germain için yaptığı kavisli düdüğü verdi. “Al şunu. Eğer burada bekçilik yapacaksanız buna ihtiyacınız olacak. Eğer biri gelirse, yardım çağırırsınız.”</span></p>

    <p class="Normal para-style-override-7"><span class="char-style-override-9">Jo Beardsley’nin daha önce hiç düdük görmediği belli oluyordu ama belli etmemek için elinden geleni yaptı. Küçük objeyi avcunun </span><span class="char-style-override-9">içinde evirip çevirdi, düdüğe bakmamaya çalıştı.</span></p>

    <p class="Normal para-style-override-7"><span class="char-style-override-9">Roger uzandı ve düdüğü elinden aldı, sonra da üfledi; çıkan ses ormanın sessizliğini derinden yardı. Birkaç kuş ciyakladı, ürkerek yuvalarından uçuştu. Kezzie Beardsley de ciyakladı, gözleri hayretle ardına kadar açıldı.</span></p>

    <p class="Normal para-style-override-7"><span class="char-style-override-9">“Şu ucunu üfleyeceksin,” dedi Roger, doğru ucu gösterdi ve düdüğü oğlana geri verdi. “Dudaklarını biraz sıkman lazım.”</span></p>

    <p class="Normal para-style-override-7"><span class="char-style-override-9">“Anlaşıldı efendim,” diye mırıldandı Jo. Normalde ifadesiz ve sert hatları olan yüzünde artık afallamış bir ifade vardı. Düdüğü tekrar eline aldığında gözleri Noel sabahı aldığı hediye karşısında heyecanını gizleyemeyen bir çocuk gibi açıldı. Brianna bir anda iki oğlanın da daha önce bir Noel yaşamamış olabileceğini fark etti - hiç hediye almamış bile olabilirlerdi.</span></p>

    <p class="Normal para-style-override-7"><span class="char-style-override-9">“Sana da bir tane yapacağım,” dedi Kezzie’ye. “O zaman kendi aranızda da anlaşabilirsiniz. Haydut falan görürseniz yani,” dedi gülümseyerek.</span></p>

    <p class="Normal para-style-override-7"><span class="char-style-override-9">“Tabii, hanımefendi. Tabii yaparız!” dedi heyecanla, yeni oyuncağını hevesle incelerken Brianna’nın gözlerine yalnızca bir anlığına bakabildi.</span></p>

    <p class="Normal para-style-override-7"><span class="char-style-override-9">“Yardım isterseniz üç defa çalın,” dedi Roger ve kolunu karısına uzattı.</span></p>

    <p class="Normal para-style-override-7"><span class="char-style-override-9">“Tamam, efendim!” diye bir cevap geldi karanlığın içinden, ardından da zayıf bir şekilde, “çok sağ olun, hanımefendi.” İkizler nefes nefese, ara sıra düdüğü zayıfça üfleyerek uzaklaştılar.</span></p>

    <p class="Normal para-style-override-7"><span class="char-style-override-9">“Lizzie onlara biraz terbiye vermiş,” dedi Roger. “Mektuplardan da anlaşılıyordu. Ama sence tam olarak uygarlaşmayı başarabilirler mi?”</span></p>

    <p class="Normal para-style-override-7"><span class="char-style-override-9">“Hayır,” dedi Brianna, biraz üzgünce.</span></p>

    <p class="Normal para-style-override-7"><span class="char-style-override-9">“Gerçekten mi?” Brianna karanlıkta yüzünü göremiyordu ama sesinden şaşkınlığı açıkça belli olmuştu. “Ben öylesine sormuştum. Gerçekten başaramazlar mı?”</span></p>

    <p class="Normal para-style-override-7"><span class="char-style-override-9">“Bence öyle. Şaşırma, öyle büyütüldükten sonra olacak iş değil. O düdüğü ellerine aldıklarında hallerini gördün mü? Onlara ne bir hediye, ne de bir oyuncak veren olmuş.”</span></p>

    <p class="Normal para-style-override-7"><span class="char-style-override-9">“Öyle galiba. Sence böyle mi uygarlaşılıyor? Öyleyse, bizim Jem’in filozof, sanatçı falan olması lazım. Bayan Bug onu aşırı şımartıyor.”</span></p>

    <p class="Normal para-style-override-7"><span class="char-style-override-9">“Yaa... Sanki sen hiç şımartmıyorsun,” diye geldi yanıt, yarı dalga geçer şekilde. “Babam, annem, Lizzie, etrafımızdaki herkes öyle yapıyor.”</span><span class="char-style-override-9"/></p>

    <p class="Normal para-style-override-7"><span class="char-style-override-9">“Doğru, peki,” dedi Roger, alınmamıştı. “Biraz rekabet görsün, o zaman işler değişir. Germain’in şımartılma ihtimali pek yok, ha?” Fergus ve Marsali’nin en büyük çocuğu Germain’in yaramazlıkları herkes tarafından bilinen iki kız kardeşi vardı. Ağabeylerini sürekli takip ederler, çocuğu hiç rahat bırakmazlardı.</span></p>

    <p class="Normal para-style-override-7"><span class="char-style-override-9">Brianna güldü ama aynı zamanda hafif bir rahatsızlık hissetti. İkinci çocuğu yapma konusu açıldığında kendisini hep bir eğlence treninin çıktığı en yüksek noktadaymış gibi, nefessiz, karnı kasılmış şekilde, eğlenceyle korku arasında bir yerde buluyordu. Hem de o anda, sevişmelerinin üstünden az bir zaman geçtiğinden, bu his karnında cıva gibi bir o yana, bir öteki yana gidiyordu.</span></p>

    <p class="Normal para-style-override-7"><span class="char-style-override-9">Roger karısının içine düştüğü duygu çelişkisini fark etti ve konunun üstünde durmadı. Bunun yerine geniş ve sıcak eliyle onun elini tuttu. Hava soğuktu, kışın soğuk esintilerinin son kalıntıları ağaç kovuklarının içinde duruyordu.</span></p>

    <p class="Normal para-style-override-7"><span class="char-style-override-9">“Ya Fergus?” diye sordu Roger, önceki konuşmalarına devam ederek. “Duyduğum kadarıyla o da doğru dürüst bir çocukluk geçirmemiş ama pek yabani değil.”</span></p>

    <p class="Normal para-style-override-7"><span class="char-style-override-9">“Halam Jenny onu on yaşından itibaren kendisi yetiştirmiş,” dedi Brianna. “Sen halamla tanışmadın ama emin ol, eğer eline geçirseydi Adolf Hitler’i bile uygarlaştırabilirdi. Ayrıca Fergus bir genelevde de olsa Paris’te yetişti, ormanda değil. Hem Marsali’den duyduğum kadarıyla orası birinci sınıf bir genelevmiş.”</span></p>

    <p class="Normal para-style-override-7"><span class="char-style-override-9">“Yaa, öyle mi? Ne anlattı?”</span></p>

    <p class="Normal para-style-override-7"><span class="char-style-override-9">“Hiç, yani sırf Fergus’un anlattığı hikâyeler. Müşterilerle ve oro- kızlarla ilgili işte.”</span></p>

    <p class="Normal para-style-override-7"><span class="char-style-override-9">“Orospu diyemiyor musun yani?” diye sordu eğlenerek Roger. Brianna yanaklarının kızardığını hissetti, karanlıkta olduklarına şükretti; kızardığı zaman kocası daha da çok dalga geçerdi.</span></p>

    <p class="Normal para-style-override-7"><span class="char-style-override-9">Kendini savunarak, “Katolik okuluna gittim, söyleyemem işte,” dedi. Hakikaten de bazı kelimeleri yalnızca çok öfkelendiğinde söyleyebiliyordu. “Sen nasıl söyleyebiliyorsun? Bir vaizin oğlu olacaksın bir de...”</span></p>

    <p class="Normal para-style-override-7"><span class="char-style-override-9">Roger alaycı bir şekilde güldü.</span></p>

    <p class="Normal para-style-override-7"><span class="char-style-override-9">“Durumumuz tam olarak aynı değil. Ben bir çekincem olmadığını ispat etmek için arkadaşlarımın arasında sürekli küfrederdim, uyum sağlamaya çalışırdım.”</span></p>

    <p class="Normal para-style-override-7"><span class="char-style-override-9">“Nasıl bir uyum mesela?” Brianna bunun arkasında güzel bir hikâye olduğunu sezdi. Kocası Inverness’ta, bir Presbiteryen papazı olan büyük amcası tarafından evlat edinildiği günler hakkında pek konuşmazdı. Ama Brianna bazen ağzından kaçan şeyleri duyunca çok sevinirdi.</span></p>

    <p class="Normal para-style-override-7"><span class="char-style-override-9">“Yani... Mesela sigara ve bira içmek, erkekler tuvaletine pis pis laflar yazmak gibi,” dedi, gülümsediği sesinden belli oluyordu. “Çöp tenekelerini devirdik. Arabaların lastiklerini patlattık. Postaneden şekerleme çaldık. Bir zamanlar tam bir serseriydim.”</span></p>

    <p class="Normal para-style-override-7"><span class="char-style-override-9">“Inverness’ta terör, ha? Bir çete miydiniz yoksa?” diye dalga geçti Brianna.</span></p>

    <p class="Normal para-style-override-7"><span class="char-style-override-9">“Öyleydik,” dedi kocası ve güldü. “Gerry McMillan, Bobby Cawdor ve Dougie Buchanan. Ben gruptaki aykırı elemandım, sadece büyük amcam papaz olduğu için değil, aynı zamanda babam İngiliz olduğu ve soyadım bir İngiliz soyadı olduğu için. O yüzden sürekli onlara kendimi ispatlamam gerekti. Yani başı en çok belaya giren de bendim.”</span></p>

    <p class="Normal para-style-override-7"><span class="char-style-override-9">“Bir çocuk suçlu olabileceğini hiç düşünmezdim,” dedi Brianna, bu düşünceyle eğlenerek.</span></p>

    <p class="Normal para-style-override-7"><span class="char-style-override-9">“Eh, pek uzun sürmedi,” dedi Roger alaycı bir şekilde. “O yaz on beş yaşına gelmiştim. Papaz Efendi beni bir balıkçı teknesine verdi ve ringa balığı avlamaya çıktık. Sırf kişiliğim otursun diye, beni hapisten uzak tutmak için mi yoksa artık evde oluşuma dayanamadığı için mi yollamıştı bilemiyorum ama işe yaradı doğrusu. Bazen sert adamlarla çalışmak gerek, İskoç balıkçılarla bir teknede uzun zaman geçirmek gerek.”</span></p>

    <p class="Normal para-style-override-7"><span class="char-style-override-9">“Aklımda tutarım,” dedi Brianna, kıkırdamamaya çalışırken birkaç küçük homurtu çıkardı. “Arkadaşların hapse girdiler mi yoksa artık başlarında senin gibi bir kötü örnek olmayınca düzeldiler mi?”</span></p>

    <p class="Normal para-style-override-7"><span class="char-style-override-9">“Dougie orduya yazıldı,” dedi Roger, sesi biraz hüzünlüydü. “Gerry babasının dükkânının başına geçmiş - babası tütüncüydü. Bobby... evet, Bobby öldü. O yaz, Oban’ın dışında bir yerlerde kuzeniyle ıstakoz avına çıkmışlar. Boğulmuş.”</span></p>

    <p class="Normal para-style-override-7"><span class="char-style-override-9">Brianna kocasına yaslandı elini daha sıkı tuttu ve omzunu onunkine şefkatle sürttü.</span></p>

    <p class="Normal para-style-override-7"><span class="char-style-override-9">“Üzüldüm,” dedi Brianna, duraksadı. “Aslında... Ölmedi, değil mi? Daha değil. Şu anda.”</span></p>

    <p class="Normal para-style-override-7"><span class="char-style-override-9">Roger kafasını iki yana salladı ve endişe ile eğlenme arası bir anlama gelebilecek bir homurtu çıkardı.</span></p>

    <p class="Normal para-style-override-7"><span class="char-style-override-9">“Bu seni rahatlatıyor mu?” diye sordu Brianna. “Ya da düşünmek </span><span class="char-style-override-9">çok mu korkunç?”</span></p>

    <p class="Normal para-style-override-7"><span class="char-style-override-9">Kocasını daha da konuşturmak istiyordu. Asıldığı ve şarkı söyleme sesini kaybettiği zamandan beri hiç bu kadar uzun konuşmamıştı. İnsanların önünde konuşmak içine kapanmasına sebep oluyordu, boğazı tıkanıyordu. Sesi hâlâ hırıltılıydı ama kendini biraz daha rahatlamış hissettiği için öksürmüyor, boğulacak gibi olmuyordu.</span></p>

    <p class="Normal para-style-override-7"><span class="char-style-override-9">“İkisi de,” diye yanıt verdi Roger ve aynı sesi bir daha çıkardı. “Ne olursa olsun onu bir daha göremeyeceğim.” Omzunu hafifçe silkti, kafasını bu düşünceden uzaklaştırmaya çalıştı. “Eski arkadaşların senin aklına sık sık gelir mi?”</span></p>

    <p class="Normal para-style-override-7"><span class="char-style-override-9">“Hayır, pek değil,” dedi Brianna yumuşak bir sesle. Yol burada daralıyordu. Kocasının koluna girip ona iyice yanaştı. Son viraja gelmişlerdi, burayı geçince McGillivrayler’in evini görebileceklerdi. “Burada düşünecek çok fazla şey var.” Ama </span><span class="italik char-style-override-10">burada olmayan şeyden</span><span class="char-style-override-9"> bahsetmek istemiyordu.</span></p>

    <p class="Normal para-style-override-7"><span class="char-style-override-9">“Sence Jo ve Kezzie yalnızca eğleniyorlar mı?” diye sordu. “Yoksa gerçekten bir şeyin mi peşindeler?”</span></p>

    <p class="Normal para-style-override-7"><span class="char-style-override-9">“Neyin peşinde olabilirler?” diye karşılık verdi Roger ve konuyu değiştirme teklifini kabul etti. “Yola hırsızlık yapmaya çıkmış olamazlar, bu saatte değil.”</span></p>

    <p class="Normal para-style-override-7"><span class="char-style-override-9">“Hayır, orada bekçilik yaptıklarına inanıyorum,” dedi Brianna. “Lizzie’yı korumak için her şeyi yaparlar. Ama- ” Durdu. Ormandan araba yoluna çıkmışlardı. Evin sınırı dik bir yokuşun ucunda duruyordu. Aradaki arazi karanlık gökyüzünün altında siyah, kadife bir halı gibi uzanıyordu; gündüzleri bu alanda yere düşmüş budaklar, orman gülleri, erguvanlar, kızılcık ağaçları ve yaşlı asmalarla sarmaşıklardan oluşan dağınık bir görüntü eşlik ederdi. Yol ileride bir kavis alıp tekrar düzeliyor ve otuz metre sonra McGillivrayler’in evlerine ulaşıyordu.</span></p>

    <p class="Normal para-style-override-7"><span class="char-style-override-9">“Işıklar hâlâ açık,” dedi Brianna biraz şaşırarak. Küçük binalar -eski ev, yeni ev, Ronnie Sinclair’ın fıçı dükkânı, Dai Jones’un demirci ocağı ve kulübesi- çoğunlukla karanlıktaydı ama McGillivrayler’in yeni evlerinin alt katı ışıldıyordu. Pencerelerin arasından sızan ışık, evin önünde yakılmış ateşin aydınlığıyla birlikte gecenin karanlığına adeta kafa tutuyordu.</span></p>

    <p class="Normal para-style-override-7"><span class="char-style-override-9">“Kenny Lindsay,” dedi Roger bilmiş bir havayla. “Beardsleyler onunla karşılaşmışlar. Herhalde haberleri paylaşmak için buraya gelmiştir.”</span><span class="char-style-override-9"/></p>

    <p class="Normal para-style-override-7"><span class="char-style-override-9">“Hmm. O zaman dikkatli olsak iyi ederiz, eğer onlar da etrafta haydutlar olabileceğini düşünüyorlarsa hareket eden her şeye ateş edebilirler.”</span></p>

    <p class="Normal para-style-override-7"><span class="char-style-override-9">“Bu gece yapmazlar; içeride parti var, unutma. Hem Beardsley ikizlerinin Lizzie’yi koruyacaklarını söyledin ya?”</span></p>

    <p class="Normal para-style-override-7"><span class="char-style-override-9">“Doğru.” Ayak parmağı görünmez bir engele takıldı ve Brianna düşmemek için kocasının koluna yapıştı. “Ahh! Koruduklarını biliyorum ama kimden koruduklarından emin değilim.”</span></p>

    <p class="Normal para-style-override-7"><span class="char-style-override-9">Roger refleks olarak karısının kolunu daha sıkı tuttu.</span></p>

    <p class="Normal para-style-override-7"><span class="char-style-override-9">“Nasıl yani?”</span></p>

    <p class="Normal para-style-override-7"><span class="char-style-override-9">“Yani, Manfred McGillivray’nin yerinde olsaydım, Lizzie’ye iyi davranmaya özen gösterirdim. Annem Beardsleyler’in Lizzie’nin peşinde köpek gibi dolandıklarını söylüyor ama öyle değil. Evcil kurtlar gibi dolanıyorlar.”</span></p>

    <p class="Normal para-style-override-7"><span class="char-style-override-9">“Ian kurtların evcilleştirilemeyeceğini söylememiş miydi?”</span></p>

    <p class="Normal para-style-override-7"><span class="char-style-override-9">“Öyle zaten,” dedi Brianna. “Haydi, onlar ateşi söndürmeden yetişelim.”</span></p>

    <p class="Normal para-style-override-4"><span class="char-style-override-17">***</span><span class="char-style-override-9"/></p>

    <p class="Normal para-style-override-7"><span class="char-style-override-9">Büyük, ahşap ev insanlarla dolup taşıyordu. Işık açık kapıdan dışarı dökülüyor, evin ön tarafındaki sıra halinde, daracık pencerelerden parıldıyordu. Dışarıdaki ateşin önünden insanlar geçiyor, ışığı kesiyorlardı. Ağaçların arasından ince, tatlı bir keman sesi duydular. Ses, kızarmış et kokusu taşıyan ıslıklı rüzgârla oldukları yere kadar geliyordu.</span></p>

    <p class="Normal para-style-override-7"><span class="char-style-override-9">“Senga gerçekten seçimini yapmış o halde,” dedi Roger, karısının kolunu virajdan önceki son yokuşta tutarken. “Sence hangisi, iddiaya girelim mi? Ronnie Sinclair mı Alman çocuk mu?”</span></p>

    <p class="Normal para-style-override-7"><span class="char-style-override-9"> “İddia ha, nesine? Ay!” Yarısı toprağın içindeki bir kayaya takılıp sendeledi ama Roger onu yakaladı.</span></p>

    <p class="Normal para-style-override-7"><span class="char-style-override-9">“Kaybeden kileri tekrar düzenler.”</span></p>

    <p class="Normal para-style-override-7"><span class="char-style-override-9">“Kabul. Bence Heinrich’i seçti.”</span></p>

    <p class="Normal para-style-override-7"><span class="char-style-override-9">“Öyle mi? Olabilir aslında,” dedi Roger eğlenerek. “Ama söyleyeyim, bahislerde Ronnie Sinclair’ı favori olarak görüyorlardı. </span><span class="italik char-style-override-10">Frau</span><span class="char-style-override-9"> Ute’nin gücü hiç küçümsenmiyor.”</span></p>

    <p class="Normal para-style-override-7"><span class="char-style-override-9">“Tabii,” dedi Brianna. “Hilda veya Inga olsaydı tartışmaya bile gerek yoktu. Ama Senga da annesinin karakterine sahip; ona </span><span class="italik char-style-override-10">kimse</span><span class="char-style-override-9"> söz geçiremez - </span><span class="italik char-style-override-10">Frau </span><span class="char-style-override-9">Ute bile.”</span></p>

    <p class="Normal para-style-override-7"><span class="char-style-override-9">“Senga ismini nereden bulmuşlar sahi?” diye ekledi sonra. “Salem yakınlarında birçok Inga ve Helga var ama başka bir Senga hiç duymadım.”</span></p>

    <p class="Normal para-style-override-7"><span class="char-style-override-9">“Eh, tabii Salem’de duymazsın, çünkü Alman ismi değil. İskoç İngilizcesi’nden.”</span></p>

    <p class="Normal para-style-override-7"><span class="char-style-override-9">“Nasıl?” dedi Brianna şaşkınlıkla.</span></p>

    <p class="Normal para-style-override-7"><span class="char-style-override-9">“Şöyle...” Roger’ın sesi gülümsediğini açık ediyordu. “Agnes’ın tersten yazılmışı. Terslik ona doğarken bahşedilmiş, değil mi?”</span></p>

    <p class="Normal para-style-override-7"><span class="char-style-override-9">“Şaka yapıyorsun. Agnes’ın tersi, ha?”</span></p>

    <p class="Normal para-style-override-7"><span class="char-style-override-9">“Çok yaygın olduğunu söyleyemem ama İskoçya’da bir-iki Senga’yla tanışmıştım.”</span></p>

    <p class="Normal para-style-override-7"><span class="char-style-override-9">Brianna güldü.</span></p>

    <p class="Normal para-style-override-7"><span class="char-style-override-9">“İskoçlar böyle başka isimler de üretiyorlar mı?”</span></p>

    <p class="Normal para-style-override-7"><span class="char-style-override-9">“Terse çevirerek mi?” Roger biraz düşündü. “Okulda Adnil diye bir kız vardı; bir de market sahibinin yaşlı kadınların mektuplarını taşıyan bir oğlu vardı, adı ‘Kiri’ diye okunurdu ama ‘C-i-r-e’ diye yazılırdı.”</span></p>

    <p class="Normal para-style-override-7"><span class="char-style-override-9">Dalga geçip geçmediğini anlamak için Brianna ona sert bir bakış attı ama kocası dalga geçmiyordu. Kafasını iki yana salladı.</span></p>

    <p class="Normal para-style-override-7"><span class="char-style-override-9">“Annem İskoçlar hakkında haklıymış. Yani senin adının tersi de...”</span></p>

    <p class="Normal para-style-override-7"><span class="char-style-override-9">“Regor. Bir Godzilla filminden çıkma gibi geliyor, değil mi? Devasa bir yılanbalığı veya bakışlarıyla öldüren bir böcek gibi.”</span></p>

    <p class="Normal para-style-override-7"><span class="char-style-override-9">“Daha önce aklına gelmişti, değil mi?” dedi Brianna gülerek. “Hangisi olmayı tercih ederdin?”</span></p>

    <p class="Normal para-style-override-7"><span class="char-style-override-9">“Ee, çocukken bakışlarıyla öldüren böcek en uygunu gibi gelmişti,” diye itiraf etti Roger. “Ama sonra denize gittim ve ağıma tesadüfen bir Murana yılanbalığı çektim. Karanlık bir sokakta karşına öyle yaratıklar çıksın istemezsin, inan.”</span></p>

    <p class="Normal para-style-override-7"><span class="char-style-override-9">“En azından Godzilla’dan daha çevik,” dedi Brianna, sonra aklına Murana yılanbalıklarından biriyle karşılaştığı an gelince hafifçe titredi. Bir metre yirmi santim boyunda, şimşek gibi hızlı ve jilet gibi keskin dişleriyle, MacDuff adında küçük bir liman kasabasına yanaşan bir balıkçı teknesinin ambarından bir anda fırlamıştı.</span></p>

    <p class="Normal para-style-override-7"><span class="char-style-override-9">O sırada Roger’la birlikte alçak, taştan bir duvara yaslanmışlar, havada dönen martıları izlemekteydiler. Aşağılarındaki balıkçı teknesinden gelen haykırışın sebebini anlamak için o tarafa döndüklerinde, balıkçıların güvertedeki bir tehlike yüzünden kaçıştıklarını görmüşlerdi.</span></p>

    <p class="Normal para-style-override-7"><span class="char-style-override-9">Güvertedeki gümüşi balık yığınının üstünde siyah, kavisli bir gölge kıpırdanmış, tırabzanın altından geçip iskelenin ıslak taşlarının üstüne atlamıştı. Orada ekipmanlarını hortumla yıkamakta olan balıkçılar da bir anda paniğe kapılmışlardı. Hayvan kontrolsüzce bir o yana, bir öteki yana hareket etmiş, sonunda lastik botlu bir adam aniden cesaretini toplayıp onu tekmeleyerek denize geri yollamıştı.</span></p>

    <p class="Normal para-style-override-7"><span class="char-style-override-9">“Yani, yılanbalıkları o kadar kötü yaratıklar değiller,” dedi Roger yaratığı savunurcasına, aynı anı aklına gelince. “Sonuçta onları suçlayamazsın; bir anda denizin dibinden yüzeye çekiliyorlar. Kim olsa siniri bozulur.”</span></p>

    <p class="Normal para-style-override-7"><span class="char-style-override-9">“Evet, doğru,” dedi Brianna, kendilerini düşünerek. Parmaklarını kocasınınkilere geçirdi ve soğuk elinde huzuru buldu.</span></p>

    <p class="Normal para-style-override-7"><span class="char-style-override-9">Artık ateşin dumanıyla birlikte, gece havasına karışan gülüşmeleri ve konuşmaları duyabilecek kadar yaklaşmışlardı. Etrafta başıboş koşturan çocuklar vardı; Brianna iki kısa bedenin ateşin etrafındaki bacakların arasından fırladığını gördü. </span></p>

    <p class="Normal para-style-override-7"><span class="char-style-override-9">Oradaki Jem olamazdı herhalde? Hayır, Jem çok daha küçüktü ve Lizzie asla- </span></p>

    <p class="Normal para-style-override-7"><span class="char-style-override-9">“Mej,” dedi Roger.</span></p>

    <p class="Normal para-style-override-7"><span class="char-style-override-9">“Ne?”</span></p>

    <p class="Normal para-style-override-7"><span class="char-style-override-9">“Jem, tersten,” diye açıkladı Roger. “Godzilla filmlerini onunla izlemenin çok zevkli olabileceğini düşünüyordum. Belki de bakışlarıyla öldüren böcek olmayı tercih ederdi. Eğlenceli olurdu, ha?”</span></p>

    <p class="Normal para-style-override-7"><span class="char-style-override-9">O kadar özlem dolu bir sesle konuşmuştu ki boğazında bir yumru oluştu. Brianna kocasının elini iyice sıktı ve yutkundu.</span></p>

    <p class="Normal para-style-override-7"><span class="char-style-override-9">“Ona Godzilla hikâyeleri anlat,” dedi emin bir tonla. “Nasıl olsa uydurma. Ben de resimler çizerim.”</span></p>

    <p class="Normal para-style-override-7"><span class="char-style-override-9">Roger kahkahayı bastı.</span></p>

    <p class="Normal para-style-override-7"><span class="char-style-override-9">“Tanrım, öyle bir şey yaparsan Şeytan’a bulaştığın için seni taşlarlar Bree. Godzilla, Yeni Ahit’te anlatılan canavarlardan biri gibi görünüyor ya da bana öyle anlattılar.”</span></p>

    <p class="Normal para-style-override-7"><span class="char-style-override-9">“Kim anlattı sana?”</span></p>

    <p class="Normal para-style-override-7"><span class="char-style-override-9">“Eigger.”</span></p>

    <p class="Normal para-style-override-7"><span class="char-style-override-9">“Kim... Ah.” Hemen ismi terse çevirdi. “Reggie mi? Reggie kim?”</span></p>

    <p class="Normal para-style-override-7"><span class="char-style-override-9">“Papaz Efendi.” Büyük amcası, üvey babası. Sesinde hâlâ gülümsediğinin belirtileri vardı, ama biraz da nostalji karışmıştı. “Bir cumartesi günü, birlikte canavar filmlerinden birine gitmiştik. Bayan Graham isimlerini anons etmeden onları içeri aldığında Hanımlar Mihrabı ve Çay Topluluğu’nun suratlarındaki ifadeleri görmeliydin. Papaz’ın dersine geldiklerinde bizi tepinirken, bağrışırken ve çorba tenekelerinden yapılmış Tokyo şehrini yerle bir ederken buldular.”</span></p>

    <p class="Normal para-style-override-7"><span class="char-style-override-9">Brianna güldü ama gözlerinin arka tarafında gözyaşlarının battığını hissetti.</span></p>

    <p class="Normal para-style-override-7"><span class="char-style-override-9">“Keşke Papaz Efendi ile tanışabilseydim,” dedi kocasının elini bir kez daha sıkarak.</span></p>

    <p class="Normal para-style-override-7"><span class="char-style-override-9">“Ben de isterdim,” dedi Roger yumuşak sesle. “Seni çok severdi Bree.”</span></p>

    <p class="Normal para-style-override-7"><span class="char-style-override-9">Roger bir yandan konuşurken, birkaç saniyeliğine, orman ve aşağılarındaki ateş yok oldu ve Brianna kendini Inverness’ta, Papaz Efendi’nin sıcak dersliğinde düşündü. Yağmur pencereye vuruyor, sokaktan araba sesleri duyuluyordu. Kocasıyla konuşurlarken bunu çok sık yaşıyor, sonra küçük bir şey bu fanteziyi bozuyordu - o anda da ateş başında alkış tutarak şarkı söylemeye başlayan insanların arasından gelen bir bağırışla oldu. Kendi zamanlarındaki dünya bir anda geride kaldı.</span></p>

    <p class="Normal para-style-override-7"><span class="char-style-override-9">Ya ölseydi, diye düşündü. Onu kendi başıma geri getirebilir miydim?</span></p>

    <p class="Normal para-style-override-7"><span class="char-style-override-9">İçgüdüsel bir panik ansızın bu düşünceyle vücudunu sardı. Yanında Roger gibi bir mihenk taşı olmasa, o zamanlara ait tutunabileceği tek şey kendi anıları olurdu ve onlar da zamanla unutulurdu. Puslu rüyaların içine karışır, geride gerçek olduklarına dair herhangi bir şey kalmazdı.</span></p>

    <p class="Normal para-style-override-7"><span class="char-style-override-9">Brianna yanmış odun kokusuyla bezeli serin gece havasından derin bir nefes aldı ve ayaklarının ucunu sertçe yere bastı. Kendini güvende hissetmek istiyordu.</span></p>

    <p class="Normal para-style-override-7"><span class="char-style-override-9">“Annenne-ANNE!” Küçük bir kabartı, kendini ateşin başındaki karmaşadan kurtardı ve ona doğru koştu. Bacağına kendisini öyle bir fırlattı ki Brianna dengesini kaybetmemek için Roger’ın koluna yapıştı.</span></p>

    <p class="Normal para-style-override-7"><span class="char-style-override-9">“Jem! Buradaymışsın!” Oğlunu kaldırdı ve kafasını onun saçlarına gömdü. Keçi, saman ve baharatlı sos kokan saçların yine de hoş bir havası vardı. Çocuk ağırdı ve gayet sağlamdı.</span></p>

    <p class="Normal para-style-override-7"><span class="char-style-override-9">O anda Ute McGillivray döndü ve onları gördü. Geniş yüzü oldukça asılmıştı ama onları gördüğünde içten bir gülümsemeyle aydınlandı. Ev sahibi gelenleri karşılayınca herkes onlara doğru döndü ve bir anda kalabalık etraflarına üşüştü. Sorular soruluyor, gecenin o vaktinde gelmiş olmalarına şaşırıyorlardı.</span></p>

    <p class="Normal para-style-override-7"><span class="char-style-override-9">Hollandalı aile hakkında birkaç soru soruldu ama Kenny Lindsay olay hakkında daha önce bilgi vermişti; Brianna bundan çok memnun oldu. İnsanlar dehşete düşmüşler, şaşkın tepkiler vermişlerdi ama artık olay hakkında spekülasyonlar üretmekten sıkılmışlardı ve başka konulardan bahsediyorlardı. Köknarların altındaki mezarlardan gelen soğukluk Brianna’nın kalbinin bir tarafını hâlâ ürpertiyordu; üzerinde tekrar konuşarak </span><span class="italik char-style-override-10">o anıyı</span><span class="char-style-override-9"> tekrar canlandırmaya ise hiç niyeti yoktu.</span></p>

    <p class="Normal para-style-override-7"><span class="char-style-override-9">Yeni nişanlanmış çift, ters çevrilmiş kovaların üstüne yan yana oturmuşlardı. El ele tutuşmuşlardı, ateşin ışıltısı mutluluk içindeki yüzlerini aydınlatıyordu.</span></p>

    <p class="Normal para-style-override-7"><span class="char-style-override-9">“Ben kazandım,” dedi Brianna, onları görünce gülümseyerek. “Çok mutlu görünmüyorlar mı?”</span></p>

    <p class="Normal para-style-override-7"><span class="char-style-override-9">“Hakikaten görünüyorlar,” dedi Roger. “Ronnie Sinclair herhalde bu halde değildir. O nerede?” Etrafına baktı, Brianna da ona katıldı ama fıçıcı etrafta görünmüyordu.</span></p>

    <p class="Normal para-style-override-7"><span class="char-style-override-9">“Bak, dükkânda,” dedi Brianna, eliyle Roger’ı bileğinden tuttu ve kafasıyla yolun karşı tarafındaki küçük binayı gösterdi. Fıçı dükkânının bu tarafında pencere yoktu ama kapalı kapının kenarından hafif bir ışık sızıyordu.</span></p>

    <p class="Normal para-style-override-7"><span class="char-style-override-9">Roger bakışlarını dükkândan neşeli kalabalığa doğru çevirdi; Ute McGillivray’in akrabalarından birçoğunun etrafı müstakbel damadın Salem’den arkadaşları tarafından çevrilmişti. Bu arkadaşlar gelirlerken yanlarında kocaman bir fıçı bira getirmişler ve ortamın eğlencesine eğlence katmışlardı. Tıngırdayan bira bardakları havayı maya kokusuyla doldurmuştu.</span></p>

    <p class="Normal para-style-override-7"><span class="char-style-override-9">Öte yandan, fıçı dükkânının ıssız, öfkeli bir hali var gibiydi. Brianna ateşin etrafındaki herhangi birinin Ronnie Sinclair’ı özleyip özlemediğini merak etti.</span></p>

    <p class="Normal para-style-override-7"><span class="char-style-override-9">“Gidip şunla biraz laflayayım,” dedi Roger ve karısının sırtına şefkatle dokundu. “Belki birinin onu dinlemesine ihtiyacı vardır.”</span></p>

    <p class="Normal para-style-override-7"><span class="char-style-override-9">“Biraz içkiye de ihtiyacı olabilir.” Brianna başıyla evi işaret etti. Orada, açık kapının az ötesinde, Robin McGillivray yakın arkadaşlarına viskiye benzeyen bir şey ikram ediyordu.</span></p>

    <p class="Normal para-style-override-7"><span class="char-style-override-9">“Sanırım onu kendisine ayırmış,” dedi Roger biraz üzgünce. Karısının yanından ayrıldı, ateşin etrafındaki neşeli grubun çevresinden dolandı. Karanlıkta gözden kayboldu ama sonra Brianna fıçı dükkanının kapısının açıldığını ve kocasının içeriden gelen ışıkla aydınlandığını gördü.</span></p>

    <p class="Normal para-style-override-7"><span class="char-style-override-9">“İçmek istiyorum anne!” Jemmy bir kurbağa yavrusu gibi debeleniyor, annesinin kucağından inmeye çalışıyordu. Brianna onu yere bıraktığında öyle bir koşmaya başladı ki elinde börek olan bir kadını az kalsın deviriyordu.</span></p>

    <p class="Normal para-style-override-7"><span class="char-style-override-9">Dumanı tüten böreklerin kokusu Brianna’ya yemek yemediğini hatırlattı ve Jemmy’nin ardından yemek masasının yolunu tuttu. Lizzie orada, evin kızı rolünde, onun lahana turşusu, sosis, tart, mısır, yumurta ve kabaktan oluşan bir tabak hazırlamasına yardım etti.</span></p>

    <p class="Normal para-style-override-7"><span class="char-style-override-9">“</span><span class="italik char-style-override-10">Seninki</span><span class="char-style-override-9"> nerede Lizzie?” diye imayla sordu kıza. “Onun yanında olman gerekmiyor mu?”</span></p>

    <p class="Normal para-style-override-7"><span class="char-style-override-9">“O mu?” Lizzie normal birinden bahsediliyormuş, aciliyeti ya da önemi olan birisi değilmiş gibi davrandı. “Manfred yani? O... şurada.” Ateşe doğru bakınca gözlerini kıstı, sonra servis kaşığıyla adamı işaret etti. Manfred McGillivray, Lizzie’nin nişanlısı, o yönde kol kola girmiş dört genç adamdan biriydi. Öne-arkaya salınıyorlar, Almanca bir şarkı söylüyorlardı. Sözleri hatırlamakta zorlanıyor gibilerdi, çünkü her satır kıkırdamalarla ve itişmelerle kesiliyordu.</span></p>

    <p class="Normal para-style-override-7"><span class="char-style-override-9">“İşte, </span><span class="italik char-style-override-10">Schätzchen</span><span class="char-style-override-9"> - sevgilinin Almancası yani.” Lizzie açıklamasını yaptıktan sonra eğildi ve Jemmy’ye bir parça sosis verdi. Çocuk parçayı hemen kaptı ve çiğnemeye başladı, sonra da, “İçmek istiyorum,” diye mırıldandı ve karanlığa doğru koşmaya başladı.</span></p>

    <p class="Normal para-style-override-7"><span class="char-style-override-9">“Jem!” Brianna peşinden gitmeye kalktı ama masaya doğru gelen kalabalık önünü kesti.</span></p>

    <p class="Normal para-style-override-7"><span class="char-style-override-9">“Aman, onu dert etme,” dedi Lizzie. “Onun kim olduğunu herkes biliyor, zarar görmez burada.”</span></p>

    <p class="Normal para-style-override-7"><span class="char-style-override-9">Eğer Jem’in kafasının üstünde sarışın bir kafa görmeseydi yine de peşinden gidebilirdi. Bu Germain’di, Jem’in can yoldaşı. Germain iki yaş daha büyüktü ve babasının verdiği eğitim sayesinde beş yaşındaki diğer çocuklara göre dünya hakkında çok daha fazla şey biliyordu. Brianna oğlunun insanların ceplerini karıştırmadığını umdu ve daha sonra üstünde ona ait olmayan bir şey olup olmadığını kontrol etmeyi aklına yazdı.</span></p>

    <p class="Normal para-style-override-7"><span class="char-style-override-9">Germain, Jem’in elini sıkıca tutmuştu; Brianna rahatladı ve Lizzie, Inga ve Hilda’nın yanına, ateşin az uzağına yerleştirilmiş saman çöplerinin üstüne oturdu.</span></p>

    <p class="Normal para-style-override-7"><span class="char-style-override-9">“Peki </span><span class="italik char-style-override-10">seninki</span><span class="char-style-override-9"> nerede, hani?” diye dalga geçti Hilda. “Senin büyük, gürbüz, kara şeytan?”</span></p>

    <p class="Normal para-style-override-7"><span class="char-style-override-9">“O mu?” dedi Brianna, Lizzie’yi taklit ederek. Hepsi kadınlara yakışmayacak kahkahalara boğuldular. Önlerindeki biraların ilk bardakları olmadığını anlamıştı.</span></p>

    <p class="Normal para-style-override-7"><span class="char-style-override-9">“Ronnie’yi teselli ediyor,” dedi Brianna, başıyla karanlık fıçı dükkânını göstererek. “Annen Senga’nın tercihine üzüldü mü?”</span></p>

    <p class="Normal para-style-override-7"><span class="char-style-override-9">“Elbette,” dedi Helga, abartılı bir hareketle gözlerini devirerek. “O sırada Senga’yla ikisini duymalıydın. Biri çekiç, öteki balta. Babam balığa çıktı, üç gün geri dönmedi.”</span></p>

    <p class="Normal para-style-override-7"><span class="char-style-override-9">Brianna sırıtışını gizlemek için başını eğdi. Robin McGillivray huzurlu bir hayat istiyordu, yani karısı ve kızları olduğu sürece elde edemeyeceği bir şeyi.</span></p>

    <p class="Normal para-style-override-7"><span class="char-style-override-9">“Evet...” dedi Hilda bilge bir havayla, sonuna yaklaştığı ilk hamileliğinin yükünü azaltmak için arkasına yaslandı. “Pek bir şey diyemezdi annem. Heinrich sonuçta kuzeninin oğlu. </span><span class="italik char-style-override-10">Fakir</span><span class="char-style-override-9"> olsa da.”</span></p>

    <p class="Normal para-style-override-7"><span class="char-style-override-9">“Genç ama,” diye ekledi Inga hemen. “Babam Heinrich’in önünde para kazanacak çok zaman olduğunu söylüyor.” Ronnie Sinclair de tam olarak zengin sayılmazdı, ayrıca Senga’dan otuz yaş büyüktü. Öte yandan hem kendi dükkânının tapusu ondaydı, hem de McGillivrayler’le birlikte oturduğu evin yarısı onundu. Diğer iki kızını varlıklı kocalarla evlendirmeyi başaran Ute, Ronnie’yle Senga’nın evliliğinin kendisine sağlayacağı avantajları elbette görmezden gelmemişti.</span></p>

    <p class="Normal para-style-override-7"><span class="char-style-override-9">“Biraz garip olacak şimdi, evet,” dedi Brianna düşünceli bir şekilde. “Ronnie sizinle yaşamaya devam edecek, yine de- ” Başıyla yan yana oturan, birbirlerine pasta yediren yeni nişanlı çifti gösterdi.</span></p>

    <p class="Normal para-style-override-7"><span class="char-style-override-9">“Yaa...” Hilda ona katılıp gözlerini devirdi. “İyi ki artık burada yaşamıyorum!”</span></p>

    <p class="Normal para-style-override-7"><span class="char-style-override-9">Inga da başını sallayarak katıldı, sonra ekledi: “Evet, ama </span><span class="italik char-style-override-10">Mutti</span><span class="italik char-style-override-11">3</span><span class="char-style-override-9"> öyle ölenle ölmez. Ronnie’ye bir eş bulacak, bak gör.” Başıya yemek masasını işaret etti. Ute bir grup Alman kadınla gülümseyerek sohbet ediyordu.</span></p>

    <p class="dip" xml:lang="en-GB"><span class="char-style-override-19">3 Alm. Anne.</span><span class="char-style-override-20"/></p>

    <p class="Normal para-style-override-7"><span class="char-style-override-9">“Sence kimi seçti?” diye sordu Inga kız kardeşine, annesini iş başında izlerken gözlerini kısarak. “Şu küçük Gretchen’ı mı? Senin Archie’nin kuzeni olabilir mi? Patlak gözlü Seona?”</span></p>

    <p class="Normal para-style-override-7"><span class="char-style-override-9">Surry County’li bir İskoç ile evli olan Hilda kafasını iki yana salladı.</span></p>

    <p class="Normal para-style-override-7"><span class="char-style-override-9">“Annem Alman bir kız isteyecektir,” diye itiraz etti. “Ronnie ölünce ne olacağını planlamıştır. Öyle bir durumda annem kızı tekrar kuzenlerinden veya yeğenlerinden biriyle evlendirmeye çalışacak - mülkünü kaybetmemek için.”</span></p>

    <p class="Normal para-style-override-7"><span class="char-style-override-9">Kızlar durumu müthiş bir ciddiyetle tartışırken Brianna büyü</span><span class="char-style-override-9">lenmişçesine dinliyordu - Ronnie Sinclair’in, kaderinin böyle bir ortamda çizilmeye çalışılması hakkında en ufak bir fikri olup olmadığını merak etti. Ama McGillivrayler’le yaşamaya başlayalı bir yıldan uzun bir süre olmuştu ve Ute McGillivray’in kurnazlıkları hakkında fikri olmalıydı.</span></p>

    <p class="Normal para-style-override-7"><span class="char-style-override-9">Tanrıya Ute McGillivray’le, bu çetin kadınla aynı evde yaşamadığı için içten içe şükrederken, Lizzie’ye sempatiyle baktı. Bir yıl sonra Manfred’le evlenecek olan Lizzie o kadınla yaşamak zorunda kalacaktı.</span></p>

    <p class="Normal para-style-override-7"><span class="char-style-override-9">“Wemyss” adını duyunca tekrar konuşmalara dikkat kesildi. Ama kızlar Lizzie değil, babası hakkında konuşuyorlardı.</span></p>

    <p class="Normal para-style-override-7"><span class="char-style-override-9">“Gertrud Teyze,” dedi Hilda ve elini yumruk şeklinde ağzına götürerek hafifçe geğirdi. “O da dul, ona şahane bir eş olur.”</span></p>

    <p class="Normal para-style-override-7"><span class="char-style-override-9">“Gertrud Teyze zavallı Bay Wemyss’yi bir senede öldürür,” diye gülerek itiraz etti Inga. “Adamın iki katı cüssesi var. Yorgunluktan öldürmese, uykusunda üstüne düşüp adamı pestil eder.”</span></p>

    <p class="Normal para-style-override-7"><span class="char-style-override-9">Hilda ağzını iki eliyle kapadı ama kıkırdamasını bastırmayı başaramadı. Brianna da biranın etkilerini hissetmeye başlamıştı; şapkası eğri duruyordu ve ateşin ışığında bile beyaz yüzünün kızardığı belli oluyordu.</span></p>

    <p class="Normal para-style-override-7"><span class="char-style-override-9">“Eh, onun bu düşünceyle kafasını yorduğu pek söylenemez. Görüyor musun?” Hilda bira içenleri başıyla gösterdi. Brianna, tıpkı kızınınkiler gibi uçuşan beyazımsı sarı saçlara sahip Bay Wemyss’i seçmekte zorlanmadı. Önlüklü ve başlıklı bir kadınla hararetli bir sohbetin içindeydi ve kadın gülerken onu kaburgalarından dürtüyordu.</span></p>

    <p class="Normal para-style-override-7"><span class="char-style-override-9">Bu sırada Ute McGillivray oraya doğru, yanında uzun boylu, sarışın bir kadınla geldi. Kadın biraz utangaç görünüyordu, ellerini önlüğünün önünde birleştirmişti.</span></p>

    <p class="Normal para-style-override-7"><span class="char-style-override-9">“O kim?” Inga boynunu bir kaz gibi eğdi, kız kardeşi şoke olmuş bir ifadeyle onu dirsekledi.</span></p>

    <p class="Normal para-style-override-7"><span class="char-style-override-9">“Kes şunu, yaşlı keçi!</span><span class="bold char-style-override-21"> </span><span class="italik char-style-override-10">Mutti</span><span class="char-style-override-9"> buraya bakıyor!”</span></p>

    <p class="Normal para-style-override-7"><span class="char-style-override-9">Lizzie dizlerinin üstünde biraz yükseldi ve orayı gözledi.</span></p>

    <p class="Normal para-style-override-7"><span class="char-style-override-9">“Kim o?” diye sordu, baykuşlarınkine benzer bir ses çıkararak. Manfred içten bir gülümsemeyle yanına oturunca bir anlığına dikkati dağıldı.</span></p>

    <p class="Normal para-style-override-7"><span class="char-style-override-9">“Ne haber, </span><span class="italik char-style-override-10">Herzchen</span><span class="italik char-style-override-11">4</span><span class="italik char-style-override-10">?</span><span class="char-style-override-9">” dedi, kolunu Lizzie’nin beline doladı ve onu öpmeye çalıştı.</span></p>

    <p class="dip" xml:lang="en-GB">4 Alm. Küçük aşkım. (Ç.N.)</p>

    <p class="Basic-Paragraph" xml:lang="en-GB"><span class="char-style-override-12"> </span></p>

    <p class="Normal para-style-override-7"><span class="char-style-override-9">“Şu kim Freddie?” diye sordu Lizzie, sarışın kadını ustaca bir gizlilikle, parmağıyla göstererek. Kadın, </span><span class="italik char-style-override-10">Frau</span><span class="char-style-override-9"> Ute onu Bay Wemyss ile tanıştırırken utangaç bir gülümseme takınmıştı.</span></p>

    <p class="Normal para-style-override-7"><span class="char-style-override-9">Manfred gözlerini kırpıştırdı, dizlerinin üstünde biraz salındı ama başarıyla cevap verdi.</span></p>

    <p class="Normal para-style-override-7"><span class="char-style-override-9">“Hıı. </span><span class="italik char-style-override-10">Fraulein</span><span class="char-style-override-9"> Berrisch. Papaz Berrisch’in kız kardeşi.”</span></p>

    <p class="Normal para-style-override-7"><span class="char-style-override-9">Inga ve Hilda ilgi belirten, cıvıltılı sesler çıkardılar; Lizzie yüzünü biraz buruşturdu ama sonra rahatladı. Babası yeni gelen kadını başıyla selamladı</span><span class="italik char-style-override-10">. Fraulein</span><span class="char-style-override-9"> Berrisch neredeyse Brianna kadar uzundu.</span></p>

    <p class="Normal para-style-override-7"><span class="italik char-style-override-10">Eh, hâlâ bir “fraulein” olmasına şaşmamalı</span><span class="char-style-override-9">, diye düşündü Brianna sempatiyle. Kadının şapkasının altından görünen saçları biraz beyazlamıştı, yüzü ifadesiz sayılırdı ama gözlerinde sakin bir tatlılık vardı.</span></p>

    <p class="Normal para-style-override-7"><span class="char-style-override-9">“Yani bir Protestan,” dedi Lizzie, sesinin tonundaki rahatsızlıkla kadının babasına bir eş adayı olmaktan çok uzak olduğunu düşündüğünü belli ederek.</span></p>

    <p class="Normal para-style-override-7"><span class="char-style-override-9">“Evet ama yine de çok iyi bir hanım. Gel dans edelim Elizabeth.” Manfred, Bay Wemyss ve </span><span class="italik char-style-override-10">Fraulein</span><span class="char-style-override-9">’a olan ilgisini tamamen kaybetmişti; Lizzie’yi kendisine çekti, ayağa kaldırdı ve dans edenlerin oluşturduğu çemberin içine sürükledi. Lizzie gönülsüzce gitti ama Brianna dans etmeye başladıklarında kızın Manfred’in söylediği bir şeye güldüğünü ve yakışıklı genç adamın da ona gülümsediğini gördü. Güzel bir çifttiler, Senga ve Heinrich’ten daha çok birbirlerine yakışıyorlardı. Heinrich uzun boyluydu ama çöp gibiydi ve yüzü fazla sivriydi.</span></p>

    <p class="Normal para-style-override-7"><span class="char-style-override-9">Inga’yla Hilda kendi aralarında Almanca tartışmaya başladılar, böylece Brianna yemeğiyle ilgilenmeye vakit buldu. Çok aç olduğu için her şeyi yiyebilirdi ama tart, çıtır lahana turşusu ve sosisler gerçekten enfesti.</span></p>

    <p class="Normal para-style-override-7"><span class="char-style-override-9">Bir mısır parçasıyla ahşap tabağındaki son lokmayı sıyırırken fıçı dükkanına göz attı ve Roger’a da biraz ayırması gerektiğini düşünüp suçluluk hissetti. Ronnie’nin üzüntüsünü hafifletmek için oraya gitmesi çok düşünceli bir hareketti. Bir anda onunla gurur duydu, içinde sevgisi büyüdü. Belki de oraya gidip kocasını kurtarmalıydı.</span></p>

    <p class="Normal para-style-override-7"><span class="char-style-override-9">Tabağını yere koymuş, aklından geçeni yapmayı hazırlanarak eteğini ve iç eteğini toparlarken, karanlığın içinden gelen iki küçük gölge tarafından durduruldu.</span></p>

    <p class="Normal para-style-override-7"><span class="char-style-override-9">“Jem?” dedi biraz korkmuş bir şekilde. “Ne oldu?”</span></p>

    <p class="Normal para-style-override-7"><span class="char-style-override-9">Alevler Jem’in kafasında yeni yapılmış bir fıçı gibi parladı ama altındaki yüz bembeyazdı. Kocaman, siyah gözleri dalgın ve ifadesizdi.</span></p>

    <p class="Normal para-style-override-7"><span class="char-style-override-9">“Jemmy!”</span></p>

    <p class="Normal para-style-override-7"><span class="char-style-override-9">Çocuk durgun bir yüzle döndü ve kısık, titrek bir sesle “Anne?” dedi, sonra da bacakları bir anda işlevini yitirmişçesine aniden oturdu.</span></p>

    <p class="Normal para-style-override-7"><span class="char-style-override-9">Brianna karanlığın içinde bir başak fidanı gibi sivrilen Germain’ın da farkındaydı ama dikkatini ona veremezdi. Jimmy’ye sarıldı, çocuğun kafasını kaldırdı ve onu biraz sarstı.</span></p>

    <p class="Normal para-style-override-7"><span class="char-style-override-9">“Jemmy! Kendine gel! Ne oldu?”</span></p>

    <p class="Normal para-style-override-7"><span class="char-style-override-9">“Küçük bey körkütük sarhoş, </span><span class="italik char-style-override-10">a nighean</span><span class="char-style-override-9">,” dedi eğlenen bir ses, Brianna’nın tepesinden. “Ona ne verdiniz ki böyle?” Kendisi de sarhoş olan Robin McGillivray, eğilip Jemmy’yi dürttü. Çocuktan tepki namına yalnızca küçük bir guruldama çıktı. Jemmy’nin kollarından birini kaldırdı ve bıraktı; kol, haşlanmış spagetti gibi düştü.</span></p>

    <p class="Normal para-style-override-7"><span class="char-style-override-9">“</span><span class="italik char-style-override-10">Ben</span><span class="char-style-override-9"> bir şey vermedim,” diye yanıt verdi Brianna, panik yerini sinire bırakırken. O anda Jemmy’nin neredeyse uyuduğunu, göğsünün yavaş ve ritmik bir şekilde inip kalktığını gördü. “Germain!”</span></p>

    <p class="Normal para-style-override-7"><span class="char-style-override-9">Germain ise yerde büzülmüş, kendi kendine, dalgın bir şekilde “Alouette” şarkısını söylüyordu. Şarkıyı Brianna öğretmişti; oğlanın en sevdiği şarkıydı.</span></p>

    <p class="Normal para-style-override-7"><span class="char-style-override-9">“Germain! Jemmy’ye ne içirdin?”</span></p>

    <p class="Normal para-style-override-7"><span class="italik char-style-override-10">“... j’te plumerai la tete...”</span></p>

    <p class="Normal para-style-override-7"><span class="italik char-style-override-10">“Germain!”</span><span class="char-style-override-9"> Brianna çocuğu kolundan yakalayınca Germain şarkı söylemeyi kesti, onu gördüğüne şaşırmış gibi baktı.</span></p>

    <p class="Normal para-style-override-7"><span class="char-style-override-9">“Jimmy’ye ne verdin Germain?”</span></p>

    <p class="Normal para-style-override-7"><span class="char-style-override-9">“Susamıştı madam,” dedi Germain, tatlılıkla gülümseyerek. “İçki istedi.” Sonra gözleri arkaya devrildi ve ölü bir balık gibi sırt üstü yere yığıldı.</span></p>

    <p class="Normal para-style-override-7"><span class="char-style-override-9">“Tanrı aşkına!”</span></p>

    <p class="Normal para-style-override-7"><span class="char-style-override-9">Inga ve Hilda şoke olmuşlardı, ama Brianna’nın onların hassasiyetlerini gözetecek vakti yoktu.</span></p>

    <p class="Normal para-style-override-7"><span class="char-style-override-9">“Marsali ne cehennemde?”</span></p>

    <p class="Normal para-style-override-7"><span class="char-style-override-9">“Burada değil,” dedi Inga, eğilip Germain’i incelerken. “Evde küçük kızla kaldı. Fergus...” Sırtını dikleştirdi. “Ee... Onu az önce gördüm.”</span></p>

    <p class="Normal para-style-override-7"><span class="char-style-override-9">“Sorun nedir?” Omzundan gelen sesle şaşıran Brianna, arkasına döndüğünde Roger’ın meraklı ifadesini gördü. Normalde sert olan hatları biraz gevşemişti.</span></p>

    <p class="Normal para-style-override-7"><span class="char-style-override-9">“Oğlun sarhoş oldu,” diye bilgilendirdi Brianna. Sonra Roger’ın nefesinden gelen kokuyu alınca, “Babasının izinden gidiyor yani,” diye ekledi soğukça.</span><span class="char-style-override-9"/></p>

    <p class="Normal para-style-override-7"><span class="char-style-override-9">Duymazlıktan gelen Roger, karısının yanına oturdu ve Jemmy’yi kucağına aldı. Küçük çocuğu dizlerine yatırdı ve Jemmy uyanana kadar yanağını yavaş ama ısrarlı bir şekilde tokatlamaya başladı.</span></p>

    <p class="Normal para-style-override-7"><span class="char-style-override-9">“Merhabalar Mej,” dedi yumuşak bir sesle. “Merhaba. İyisin, değil mi?”</span></p>

    <p class="Normal para-style-override-7"><span class="char-style-override-9">Jem’in göz kapakları büyülenmişçesine aralandı ve baygın bir ifadeyle babasına gülümsedi.</span></p>

    <p class="Normal para-style-override-7"><span class="char-style-override-9">“Merhaba baba.” Çocuk gülümseyerek gözlerini kapadı ve yanağını babasının dizine yaslayarak kendini tamamen bıraktı.</span></p>

    <p class="Normal para-style-override-7"><span class="char-style-override-9">“Bir şeyi yok,” dedi Roger.</span></p>

    <p class="Normal para-style-override-7"><span class="char-style-override-9">“İyi, güzel,” dedi Brianna, pek tatmin olmayarak. “Sence ne içmişler? Bira mı?”</span></p>

    <p class="Normal para-style-override-7"><span class="char-style-override-9">Roger eğilip oğlunun kızarmış dudaklarını kokladı.</span></p>

    <p class="Normal para-style-override-7"><span class="char-style-override-9">“Kiraz viskisi olabilir. Ahırın arka tarafında bir fıçı var.”</span></p>

    <p class="Normal para-style-override-7"><span class="char-style-override-9">“Tanrım!” Brianna daha önce kiraz viskisi içmemişti ama Bayan Bug’dan tarifini duymuştu: </span><span class="italik char-style-override-10">“Otuz kiloluk kiraza on kilo şeker ekle. Sonra bunu yüz elli litrelik fıçıya koyup üstüne viski ekle.”</span></p>

    <p class="Normal para-style-override-7"><span class="char-style-override-9">“Yok bir şeyi,” diyen Roger karısının kolunu sıvazladı. “Oradaki Germain mı?”</span></p>

    <p class="Normal para-style-override-7"><span class="char-style-override-9">“Evet.” Brianna çocuğu kontrol etmek için eğildi; Germain huzurla, gülümseyerek uyuyordu. “Şu kiraz viskisi bayağı esaslı bir şey olmalı.”</span></p>

    <p class="Normal para-style-override-7"><span class="char-style-override-9">Roger güldü.</span></p>

    <p class="Normal para-style-override-7"><span class="char-style-override-9">“Berbattır. Fabrika üretimi öksürük şurupları gibi. Tabii insanı baya neşelendirir, o ayrı.”</span></p>

    <p class="Normal para-style-override-7"><span class="char-style-override-9">“Sen de içtin mi ondan?” Kocasını iyice süzdü ama dudakları normal rengindeydi.</span></p>

    <p class="Normal para-style-override-7"><span class="char-style-override-9">“Tabii ki hayır.” Roger eğildi ve ispatlamak için karısını öptü. “Ronnie gibi bir İskoç’un böyle dertlendiği bir anda teselliyi kiraz viskisinde arayacağını düşünmedin herhalde? Hem de elimizde güzel bir viski varken?”</span></p>

    <p class="Normal para-style-override-7"><span class="char-style-override-9">“Doğru,” dedi Brianna. Fıçı dükkânına bir göz attı; içerideki şömineden gelen, kapının kenarından sızan ışık sönükleşmişti. Bina artık arkasındaki zifiri karanlık ormanın önünde dikdörtgen bir bloktan ibaretti. “Ronnie nasıl oldu sahi?” Brianna etrafına baktı; Inga ve Hilda, </span><span class="italik char-style-override-10">Frau</span><span class="char-style-override-9"> Ute’ye yardım etmeye gitmişlerdi. Yemek masasının önünde kirli bulaşıkları topluyorlardı.</span></p>

    <p class="Normal para-style-override-7"><span class="char-style-override-9">“Ronnie kötü değil.” Roger, Jemmy’yi kucağından indirdi ve Germain’ın yanına, samanların üstüne yatırdı. “Senga’ya âşık değilmiş zaten. Cinsel bir öfke duyuyor, kalbi kırılmamış.”</span></p>

    <p class="Normal para-style-override-7"><span class="char-style-override-9">“Hmm, öyleyse iyi,” dedi Brianna ilgisizce. “Artık endişelenmesine de gerek yok, dediklerine göre </span><span class="italik char-style-override-10">Frau</span><span class="char-style-override-9"> Ute onunla ilgilenecekmiş.”</span></p>

    <p class="Normal para-style-override-7"><span class="char-style-override-9">“Evet, ona bir eş bulacağını söylemiş. Adam konuya biraz felsefik bakıyor gibi. Hâlâ için için yanıyor olması da cabası,” diye ekledi Roger, gözlerini devirerek.</span></p>

    <p class="Normal para-style-override-7"><span class="char-style-override-9">“Iyy. Bir şeyler yemek ister misin?” Çocuklara bir göz attı, bir ayağını ötekinin altına koydu. “Ute’yle kızları her şeyi götürmeden sana bir şeyler getireyim.”</span></p>

    <p class="Normal para-style-override-7"><span class="char-style-override-9">Roger ani ve şiddetli bir biçimde esnedi.</span></p>

    <p class="Normal para-style-override-7"><span class="char-style-override-9">“Yok, gerek yok.” Karısına baygın baygın gülümsedi. “Fergus’a Germain’ın nerede olduğunu söyleyeyim.” Karısının omzuna dokundu, ayağa kalktı, hafifçe yalpaladı ve ateşe doğru gitti.</span></p>

    <p class="Normal para-style-override-7"><span class="char-style-override-9">Brianna tekrar çocukları kontrol etti; ikisi de huzurla, düzenli nefesler alarak uyuyorlardı, dünyadan haberleri yoktu. İç geçirerek çocukları birbirine yaklaştırdı, etraflarındaki samanları yükseltti ve örtüsüyle üstlerini örttü. Hava soğuyordu ama kış artık geçmişti; havada kar soğuğu yoktu.</span></p>

    <p class="Normal para-style-override-7"><span class="char-style-override-9">Kutlama hâlâ devam ediyordu ama durgunlaşmıştı. Kimse dans etmiyordu; insanlar küçük gruplara ayrılmışlardı. Erkekler ateşin etrafında toplanmışlar, pipolarını tüttürüyorlardı. Delikanlılar başka bir yere kaybolmuşlardı. Etraftaki aileler bir araya toplanıyor, samanlarla kendilerine gece yatacak yerler ayarlamaya çalışıyorlardı. Bazıları evin içindelerdi, bazıları ahırda. Evin arkasından gitar sesi geliyordu, biri de efkârlı bir şekilde eşlik ediyordu. Bir anda Roger’ın eskiden sahip olduğu zengin ve hassas sesine özlem duydu.</span></p>

    <p class="Normal para-style-override-7"><span class="char-style-override-9">Aklına bu gelince, Brianna bir şeyin farkına vardı; Ronnie’nin dükkânından döndüğünde kocasının sesi çok daha iyi gelmişti. Hâlâ boğuktu, eski sesine çok benziyordu - en azından boğazı hiç tıkanmamıştı. Alkol ses tellerine iyi mi geliyordu acaba?</span></p>

    <p class="Normal para-style-override-7"><span class="char-style-override-9">Büyük ihtimalle alkol Roger’ı yalnızca rahatlatmıştı, sesinin nasıl olduğunu umursamayan bir adamın kaygısızca konuşmasından dolayı diye düşündü. Ama bunun üstüne gitmesi önemliydi. Annesi, Roger eğer egzersiz yapar, üstünde çalışırsa sesinin daha iyi olacağını söylemişti. Ama Roger uzun süre konuşmaktan çekiniyor ve duyduğu his onu engelliyordu - bu his ses tellerinin acısından da eski sesini kaybetmesinden duyduğu üzüntüden de kaynaklanıyor olabilirdi.</span></p>

    <p class="Normal para-style-override-7"><span class="char-style-override-9">“Belki de biraz kiraz viskisi yaparım,” dedi kendi kendine. Sonra samanların içinde yatmakta olan iki küçük öbeğe baktı ve sabah üç tane sarhoş uyandırmak zorunda kalabileceği aklına geldi. “Belki de yapmam.”</span></p>

    <p class="Normal para-style-override-7"><span class="char-style-override-9">Yastık yapmak için gerekli samanı topladı ve katlı mendilini üstüne yaydı. Ertesi günün çoğunu giysilerinden saman temizlemekle geçireceklerdi. Sonra da Jem’in yanına yattı ve oğluna sarıldı. Böylelikle eğer çocuklardan biri uykusunda kusacak gibi olursa duyup uyanabilecekti.</span></p>

    <p class="Normal para-style-override-7"><span class="char-style-override-9">Ateş sönmek üzereydi, artık yalnızca parlak közlerin üzerindeki birkaç alev parçası vardı. Etraftaki fenerler de ya tamamen sönmüş ya da son kıvılcımlarındaydı. Gitar ve şarkıcının sesi durdu. Işık ve ses kesilince gece kendini gösterdi ve dağın üstünden gelen soğuk sessizlik ortama hâkim oldu. Yıldızlar tepelerinde parıldıyordu ama binlerce ışık yılı ötedeki noktacıklardan ibaretlerdi. Gecenin derinliğine teslim olan Brianna gözlerini kapadı, eğilip Jem’i alnından öptü ve sıcak oğluna sarıldı.</span></p>

    <p class="Normal para-style-override-7"><span class="char-style-override-9">Uyuyabilmek için aklını boşaltmaya çalıştı fakat yanında konuşacak biri ve havada yanık odun kokusu olmadığı için anıları canlandı. Öyle olunca da yatmadan önce ettiği şükür duaları yerini korunma ve merhamet dualarına bıraktı.</span></p>

    <p class="Normal para-style-override-7"><span class="italik char-style-override-10">“Kardeşlerimi benden uzaklaştırdı, tanıdıklarım bana büsbütün yabancılaştı. Akrabalarım uğramaz oldu, yakın dostlarım beni unuttu.</span><span class="char-style-override-9">” </span></p>

    <p class="Normal para-style-override-7"><span class="italik char-style-override-10">Sizi unutmayacağım, </span><span class="char-style-override-9">dedi sessizce ölülere. Çok acınası bir sözmüş gibi düşündü - çok zayıf ve amaçsız. Ama elinden ancak bu geliyordu.</span></p>

    <p class="Normal para-style-override-7"><span class="char-style-override-9">O anda titredi ve Jemmy’ye daha sıkı sarıldı.</span></p>

    <p class="Normal para-style-override-7"><span class="char-style-override-9">Saman biraz ezildi ve Roger da arkasına uzandı. Biraz kımıldandı, kendi örtüsünü karısının üstüne örttü. Sonra rahat bir nefes verdi, karısına yaslandı, elini onun beline attı ve kendini koyuverdi.</span></p>

    <p class="Normal para-style-override-7"><span class="char-style-override-9">“Çok uzun bir gün oldu, değil mi?”</span></p>

    <p class="Normal para-style-override-7"><span class="char-style-override-9">Brianna hafif bir homurtuyla olumlu cevap verdi. Artık etraf sessizdi ve konuşacak, izlenecek, dikkat edilecek bir şey olmadığı için vücudundaki her kas yorgunlukla titredi. Sert, soğuk zeminle arasında yalnızca ince bir saman katmanı vardı ama uykunun, sahile vuran dalgalar gibi etkili ve rahatlatıcı bir şekilde yaklaştığını hissetti.</span></p>

    <p class="Normal para-style-override-7"><span class="char-style-override-9">“Bir şeyler yedin mi?” diye sordu kocasının dizine dokunarak. Roger’ın belindeki eli de gayri ihtiyari biraz kasıldı.</span></p>

    <p class="Normal para-style-override-7"><span class="char-style-override-9">“Evet ama birayı yemekten sayarsan. Çoğu insan sayar.” Güldü, nefesi biraz şerbetçiotu kokuyordu. “İyiyim.” Kocasının vücudunun ısısı aralarındaki örtüden sızıyor, gece soğuğunu bir nebze kesiyordu.</span></p>

    <p class="Normal para-style-override-7"><span class="char-style-override-9">Jem uyurken hep sıcacık oluyordu; ona sarılmak kilden bir çaydanlığı tutmak gibiydi. Roger ondan daha da sıcaktı. Eh, annesi alkolle yanan lambaların yağla yananlardan daha parlak olduğunu söylemişti zaten.</span></p>

    <p class="Normal para-style-override-7"><span class="char-style-override-9">Brianna iç geçirdi ve kocasına sokuldu, kendisini sıcak ve korunmuş hissetti. Gecenin yoğun soğuğunun etkisi, aileyi bir araya sağ salim toplamasıyla kalkmıştı.</span></p>

    <p class="Normal para-style-override-7"><span class="char-style-override-9">Roger bir şey mırıldanıyordu, Brianna bunu ani bir şekilde fark etti. Bir ses duyuyor değildi, ama göğsünün titreştiğini sırtıyla hissedebiliyordu. Onu durdurmak istemedi, bunun ses telleri için yararlı olduğu aşikârdı. Ama kocası biraz sonra kendiliğinden durdu. Sesi tekrar çıkarmasını umarak, kocasının dizini okşadı ve bu kez kendisi mırıldandı.</span></p>

    <p class="Normal para-style-override-7"><span class="char-style-override-9">“Hmm?”</span></p>

    <p class="Normal para-style-override-7"><span class="char-style-override-9">Roger’ın elleri kalçasını sertçe sıktı.</span></p>

    <p class="Normal para-style-override-7"><span class="char-style-override-9">“Hmm,” dedi Roger, davetkâr ve memnun bir sesle.</span></p>

    <p class="Normal para-style-override-7"><span class="char-style-override-9">Brianna karşılık vermedi ama sırtıyla hayır anlamına gelecek bir hareket yaptı. Normal şartlarda, bu hareket kocasının pes etmesini sağlardı. Ancak bu defa yalnızca tek eli pes etti. Pes eden el de aşağıya, bacağa indi ve eteğin ucunu tutup yukarı kaldırdı.</span></p>

    <p class="Normal para-style-override-7"><span class="char-style-override-9">Brianna uzanan elini yakaladı ve göğsüne götürdü. Bu hareketten rahatsız olmadığını, başka şartlar altında memnun da olacağını ama o anda olamayacağını- </span></p>

    <p class="Normal para-style-override-7"><span class="char-style-override-9">Roger genellikle karısının vücut dilini anlamakta oldukça başarılıydı ama viski o gece bu yeteneğini köreltmişti. Belki de -bu fikir Brianna’nın aklına aniden gelmişti- karısının ne istediği </span><span class="italik char-style-override-10">umrunda değildi</span><span class="char-style-override-9">.</span></p>

    <p class="Normal para-style-override-7"><span class="char-style-override-9">“Roger!” diye fısıldadı Brianna.</span></p>

    <p class="Normal para-style-override-7"><span class="char-style-override-9">Roger tekrar mırıldanmaya başlamıştı, bu kez bir çaydanlıktaki suyun kaynamadan hemen önce çıkardığı sese benzeyen bir ses çıkıyordu. Sıcak elini Brianna’nın bacağında gezdirdi, eteğinden içeri soktu, kasığından yukarı ve içeri götürdü. Jemmy annesinin kucağında öksürdü, kımıldandı; Brianna kocasının cesaretini kırmak için kaval kemiğine doğru bir tekme atmaya çalıştı.</span></p>

    <p class="Normal para-style-override-7"><span class="char-style-override-9">“Tanrım, çok güzelsin,” dedi Roger karısının boynunda. “Tanrım, çok güzelsin. Çok, çok... Hmm...” Sonraki kelimeler tenindeki titreşimlerden ibaretti ama Brianna bir an “kaygan” sözcüğünü duyduğunu </span><span class="italik char-style-override-10">düşündü</span><span class="char-style-override-9">. Roger’ın parmakları hedefe ulaştı ve Brianna kendini çekebilmek için kıvrandı.</span></p>

    <p class="Normal para-style-override-7"><span class="char-style-override-9">“Roger,” dedi alçak sesle. “Roger, etrafta insanlar var!” Ayrıca hemen elinin altında da horlayan bir çocuk vardı.</span></p>

    <p class="Normal para-style-override-7"><span class="char-style-override-9">Kocasının mırıltılarının arasından “karanlık” ve “kimse görmez” kelimelerini seçebildi, sonra oradaki el geri gitti. Ama bu geri gidişin sebebi eteği iyice çekebilmekti.</span></p>

    <p class="Normal para-style-override-7"><span class="char-style-override-9">Roger mırıldanmaya devam etti, bir an duraksayıp, “Seviyorum, çok seviyorum seni...” diye geveledi.</span></p>

    <p class="Normal para-style-override-7"><span class="char-style-override-9">“Ben de seni seviyorum,” dedi Brianna, elini arkaya atıp onu durdurmaya çalışırken. “Roger, kes şunu!”</span></p>

    <p class="Normal para-style-override-7"><span class="char-style-override-9">Roger durdu fakat elini hemen ön tarafa atıp onu omzundan yakaladı. Kocasının atik bir hareketiyle, Brianna bir anda kendini sırt üstü uzanmış, yıldızlara bakarken buldu. Birkaç saniye sonra bu manzara, saman çöpleri ve üstlerinden kurtulmuş giysilerle boğuşarak üstüne gelen Roger’ın kafası ve omuzlarıyla kapandı.</span></p>

    <p class="Normal para-style-override-7"><span class="char-style-override-9">“Jem- ” Brianna elini Jemmy’ye doğru uzattı. Çocuk annesinin kayboluşunu fark etmemiş gibiydi, samanların içinde kış uykusuna yatmış bir kirpi gibi uyumaya devam ediyordu.</span></p>

    <p class="Normal para-style-override-7"><span class="char-style-override-9">Roger ansızın bir </span><span class="char-style-override-9" xml:lang="ar-SA">şarkı söylemeye</span><span class="char-style-override-9"> başladı. Mısır tarlasını nasıl isterse sürmesini isteyen bir kadın tarafından rahatsız edilen bir değirmenciyi anlatan oldukça açık saçık o İskoç şarkısını mırıldanıyordu.</span></p>

    <p class="Normal para-style-override-7"><span class="char-style-override-9">“</span><span class="italik char-style-override-10">Kadını çuvalların üstüne attı, işte orada mısır tarlası, mısır tarlası...</span><span class="char-style-override-9">” Roger ateşli bir sesle karısının kulağına fısıldıyor, bütün ağırlığını onun üstüne veriyordu. Görünen birkaç yıldız da artık dönüyor gibiydi.</span></p>

    <p class="Normal para-style-override-7"><span class="char-style-override-9">Brianna kocasının Ronnie hakkındaki “için için yanıyor” deyişini lafın gelişi söylediğini sanmıştı ama öyle olmadığı ortaya çıktı. Çıplak tenler buluştu; önce Brianna sonra Roger nefeslerini tuttular.</span></p>

    <p class="Normal para-style-override-7"><span class="char-style-override-9">“Ah, Tanrım,” dedi Roger. Bir an durdu, arkasındaki gökyüzüyle birlikte donakaldı, sonra viskili nefesini yavaşça verdi ve mırıldanarak hareket etmeye başladı. Şükürler olsun ki etraf karanlıktı ama yeterince değildi. Ateşin kalanı adamın yüzünü esrarengiz bir şekilde aydınlatıyordu ve bir an Inga’nın dediği gibi gürbüz bir kara şeytan gibi göründü.</span></p>

    <p class="Normal para-style-override-7"><span class="italik char-style-override-10">Arkama yaslanıp tadını çıkarayım</span><span class="char-style-override-9">, diye düşündü Brianna. Samanlardan büyük bir hışırtı çıkıyordu ama yakınlardan daha gürültülü sesler geliyordu. Köyün içindeki ağaçların rüzgârla çıkardığı sesler, samanların çıkardıklarını bastırıyordu.</span></p>

    <p class="Normal para-style-override-7"><span class="char-style-override-9">Sonunda utancını yenip tadını çıkarmaya başlamıştı. O anda Roger ellerini karısının altına soktu ve bacaklarını kaldırdı.</span></p>

    <p class="Normal para-style-override-7"><span class="char-style-override-9">“Bacaklarını belime sar,” diye fısıldadı Roger ve kulak memesini hafifçe ısırdı. “Kalçama topuklarınla vur.”</span></p>

    <p class="Normal para-style-override-7"><span class="char-style-override-9">Biraz şaşkınlıkla, biraz da nefesini kesme şansını yakalamış olmanın verdiği heyecanla, Brianna bacaklarını ayırdı, havaya kaldırdı ve onun belinin etrafına doladı. Roger zevk dolu bir inilti çıkardı ve sarf ettiği eforu çifte katladı. Şaşkınlık galip geldi; Brianna nerede olduklarını bile unuttu.</span></p>

    <p class="Normal para-style-override-7"><span class="char-style-override-9">Erkeğine sıkıca tutunan ve heyecan içinde olan Brianna, sırtı kavis alırken sarsıldı. Roger’ın sıcaklığına rağmen titredi. Gecenin serin esintisini kasıklarında ve kalçasında hissetti. Titreyerek ve inleyerek, kendisini samanların üstüne bıraktı, bacakları hâlâ kocasının kalçasının üstünde kilitli haldeydi. Kendini tamamen bırakmış bir halde, kafasının yana düşmesine izin verdi ve çok yavaşça gözlerini açtı.</span></p>

    <p class="Normal para-style-override-7"><span class="char-style-override-9">Orada biri vardı. Karanlığın içinde bir hareketlilik gördü ve donakaldı. Bu Fergus’tu, oğlunu almaya gelmişti. Adamın mırıldanarak Germain’e Fransızca bir şeyler söylediğini, sonra da samanların içinde yavaş adımlarla hışırtılar çıkararak uzaklaştığını duydu.</span></p>

    <p class="Normal para-style-override-7"><span class="char-style-override-9">Brianna hareketsiz yatmaya devam etti, kalbi küt küt atıyordu. Bacaklarıysa hâlâ kilitliydi. Roger da bu arada zirveye ulaşmıştı. Kafasını yavaşça hareket ettirerek uzun saçlarının karısının yüzünü örümcek ağları gibi okşamasını sağladı. “Seviyorum... Tanrım, seni çok seviyorum,” diye mırıldandı ve yavaşça kendini yerçekimine teslim etti. “Teşekkür ederim,” dedi karısının kulağına ve nefes nefese, kendisini yarı bilinçli bir şekilde karısının üstüne bıraktı.</span></p>

    <p class="Normal para-style-override-7"><span class="char-style-override-9">“Ne demek,” dedi Brianna, tepelerindeki huzur verici yıldızlara bakarak. “Lafı bile olmaz.” Bacaklarını çekti ve biraz zorlanarak kendisini Roger’dan ayırdı. Üstlerini kabaca örttü ve samanların içindeki yatağına tekrar uzanıp Jemmy’yi aralarına aldı.</span></p>

    <p class="Normal para-style-override-7"><span class="char-style-override-9">“Hey,” dedi birden ve Roger titredi.</span></p>

    <p class="Normal para-style-override-7"><span class="char-style-override-9">“Hmm?”</span></p>

    <p class="Normal para-style-override-7"><span class="char-style-override-9">“Eigger nasıl bir canavardı?”</span></p>

    <p class="Normal para-style-override-7"><span class="char-style-override-9">Roger güldü, sesi gür ve netti.</span></p>

    <p class="Normal para-style-override-7"><span class="char-style-override-9">“Eigger devasa bir pastaydı. Çikolata kremalı. Diğer canavarların üstüne düşer ve onları tatlılığıyla boğardı.” Tekrar güldü, hıçkırdı ve kendini samanların üstüne bıraktı.</span></p>

    <p class="Normal para-style-override-7"><span class="char-style-override-9">“Roger?” dedi Brianna bir dakika sonra. Cevap gelmedi ve Brianna bir kolunu oğlunun gövdesi üzerinden uzatıp kocasının koluna koydu.</span></p>

    <p class="Normal para-style-override-7"><span class="char-style-override-9">“Şarkı söyle bana,” diye fısıldadı, kocasının uykuya dalmış olduğunu bilmesine rağmen.</span></p>

    <p class="List-Paragraph para-style-override-11"><span class="bold char-style-override-10"> </span></p>

    <p class="List-Paragraph para-style-override-10"><span class="bold char-style-override-10"> </span></p>
  </div>
</body>
</html>