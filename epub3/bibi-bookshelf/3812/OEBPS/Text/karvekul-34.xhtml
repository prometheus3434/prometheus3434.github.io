<html xmlns="http://www.w3.org/1999/xhtml">
<head>
  <title>karvekul-34</title>
  <link href="../Styles/karvekul1.css" rel="stylesheet" type="text/css"/>
</head>

<body id="karvekul" xml:lang="tr-TR">
  <div class="Basic-Text-Frame">
     <p class="baslik" id="toc_marker-28"><span class="bold">27. Malthane</span></p>

    <p class="Normal para-style-override-7"><span class="char-style-override-9"> </span></p>

    <p class="Normal para-style-override-7"><span class="char-style-override-9">Patikada yokuş yukarı yürürken yaş tahılların o tatlı, ağır kokusunu alabiliyordum. Bira mayasının insanı çarpan, keskin kokusuna da maltlamanın kahveyi hafifçe andıran kavrulmuş kokusuna da damıtmanın betliğine de benzemiyordu ama viski esintileri oldukça güçlüydü. </span><span class="italik char-style-override-10">Uisgebaugh</span><span class="italik char-style-override-11">10</span><span class="char-style-override-9"> yaparken ortalık fazlasıyla kokutulurdu, o yüzden viski imalat alanı büyük evden bir buçuk kilometre uzağa kurulmuştu. Bununla birlikte, ameliyathanemin penceresi açık olduğu zamanlarda, rüzgâr doğru estiğinde burnuma sık sık alkol kokusu gelirdi.</span></p>

    <p class="dip" xml:lang="en-GB"><span class="char-style-override-19">10 Gal. Yaşam suyu. (Ç.N.)</span><span class="char-style-override-20"/></p>

    <p class="Normal para-style-override-7"><span class="char-style-override-9"> </span></p>

    <p class="Normal para-style-override-7"><span class="char-style-override-9">Viski imalatının belirli bir döngüsü vardı ve buna Fraser Tepesi’ndeki herkes bir şekilde uyum sağlamıştı. Ben de bu sayede malt kulübesindeki arpaların henüz çimlendirilmeye başlandığını ve o yüzden Marsali’nin orada tahılı pişirme işlemi öncesinde düzgünce yaymakla meşgul olduğunu biliyordum.</span></p>

    <p class="Normal para-style-override-7"><span class="char-style-override-9">Azami tatlılığa ulaşması için tahılın çimlendirilmesi gerekir ama filizlenmesine izin verilmemelidir, çünkü bu tadı ekşitir. Çimlendirmeden sonra yirmi dört saatten fazla beklenmemelidir ve ben de önceki gün öğleden sonra otları didiklerken tahılın o bereketli, nemli kokusunu almıştım. Yani zamanı gelmişti.</span></p>

    <p class="Normal para-style-override-7"><span class="char-style-override-9">Burası Marsali’yle özel bir konuşma yapabilmek için en uygun yerdi. Kadıncağız yalnızca bu viski imalatı için ayrılmış açıklık alanda olduğu zaman gürültücü çocuklarından ayrı, yalnız kalabiliyordu. Jamie’nin tahılla ilgilendiği için verdiği viskiden çok burada yakaladığı huzur için burada çalışmayı seçtiğini düşünürdüm - tabii bunun ne kadar değerli bir şey olduğunun da farkındaydım.</span></p>

    <p class="Normal para-style-override-7"><span class="char-style-override-9">Brianna bana Roger’ın cesurca Fergus’la konuşmayı önerdiğini söylemişti ama ben önce Marsali’yle konuşup neler olduğunu iyice öğrenmek istedim.</span></p>

    <p class="Normal para-style-override-7"><span class="char-style-override-9">Ne söylemeliydim? Dümdüz, </span><span class="italik char-style-override-10">Fergus seni dövüyor mu?</span><span class="char-style-override-9"> diyemezdim herhalde. Aslında bunu konuşmak üzere olduğumuza pek inanamıyordum, gerçi acil servis odalarında aile içi şiddetin yarattığı onca vakayla haşır neşir olmuştum.</span></p>

    <p class="Normal para-style-override-7"><span class="char-style-override-9">Fergus’un şiddet uygulayamayacağını düşündüğümden değildi; adam küçük yaşta şiddet görmüştü - hem gözleriyle görmüş, hem de şiddete uğramıştı. Ayrıca, ayaklanma sırasında ve sonrasında İskoç dağlılarıyla bir arada yaşamış olmak da insanı barışçıl bir kafa yapısına yöneltmemiş olabilirdi. Öte yandan, Jenny Murray’nin onun yetişmesindeki payı göz ardı edilmemeliydi.</span></p>

    <p class="Normal para-style-override-7"><span class="char-style-override-9">Jamie’nin kız kardeşiyle bir haftadan fazla yaşamış birinin bir kadına el kaldırabilme ihtimali üzerine düşünmeye çalıştım ve ikna olmadım. Ayrıca kendi gözlerimle görmüştüm ki Fergus çok iyi bir babaydı, hem Marsali’yle aralarında tam olarak kelimelere dökülemez bir denge var gibi- </span></p>

    <p class="Normal para-style-override-7"><span class="char-style-override-9">Birden, başımın üstünde sesler duydum ve kafamı kaldırıp bakmaya fırsat bulamadan, bir şey yanında toz, çam dalları ve iğnelerini de sürükleyerek yanıma sertçe düştü. Geri sıçradım ve ani bir savunma mekanizmasıyla elimdeki sepeti korumaya aldım - fakat bunu yaparken, saldırı altında olmadığımı fark ettim. Germain önümdeki patikada yatıyor, nefesini düzenlemeye çalışıyordu.</span></p>

    <p class="Normal para-style-override-7"><span class="char-style-override-9">“Ne oluyor-” diye söylenmeye başladım ama sonra göğsünde bir şey tuttuğunu fark ettim: içinde dört tane yeşilimsi yumurta olan bir kuş yuvası. Nasıl olduysa, yumurtalar kırılmamıştı.</span></p>

    <p class="Normal para-style-override-7"><span class="char-style-override-9">“Şey... </span><span class="italik char-style-override-10">maman</span><span class="italik char-style-override-11">11</span><span class="char-style-override-9"> için,” dedi nefes nefese, gözlerime bakarak.</span></p>

    <p class="dip" xml:lang="en-GB"><span class="char-style-override-19">11 Fr. Anne. (Ç.N.)</span><span class="char-style-override-20"/></p>

    <p class="Normal para-style-override-7"><span class="char-style-override-9"> </span></p>

    <p class="Normal para-style-override-7"><span class="char-style-override-9">“Çok güzel,” dedim. Genç erkeklerle yeterince uğraşmıştım -gerçi, her yaştan erkekle uğraşmıştım aslında; hepsi birbirine benziyordu- ve şunu biliyordum ki böyle durumlarda yakınmanın hiçbir anlamı yoktu. Sonuçta ne bacağını, ne de yumurtaları kırmıştı. Çocuk derin bir nefes alıp ayağa kalkmaya ve kendine gelmeye çalışırken elindeki sepeti aldım, ben de kalp atışlarımı normale çevirdim.</span></p>

    <p class="Normal para-style-override-7"><span class="char-style-override-9">Ayağa kalktığında üstündeki toprak, pislik ve çam iğnelerini silkelemeye koyuldu.</span></p>

    <p class="Normal para-style-override-7"><span class="char-style-override-9">“</span><span class="italik char-style-override-10">Maman</span><span class="char-style-override-9"> kulübede,” dedi, hazinesine uzanarak. “Sen de mi geliyorsun </span><span class="italik char-style-override-10">Grandmère</span><span class="italik char-style-override-11">12</span><span class="italik char-style-override-10">?”</span></p>

    <p class="dip" xml:lang="en-GB"><span class="char-style-override-19">12 Fr. Büyükanne. (Ç.N.)</span><span class="italik char-style-override-20"/></p>

    <p class="Normal para-style-override-7"><span class="italik char-style-override-10"> </span></p>

    <p class="Normal para-style-override-7"><span class="char-style-override-9">“Evet. Kız kardeşlerin nerede?” diye sordum şüpheyle. “Onlara bakıyor olman gerekmiyor mu?”</span></p>

    <p class="Normal para-style-override-7"><span class="char-style-override-9">“</span><span class="italik char-style-override-10">Non,</span><span class="char-style-override-9">” dedi çocuk şımarıkça. “Onlar evdeler; kadınların olması gereken yerde.”</span></p>

    <p class="Normal para-style-override-7"><span class="char-style-override-9">“Öyle mi? Kim söyledi sana bunu?”</span></p>

    <p class="Normal para-style-override-7"><span class="char-style-override-9">“Unuttum.” Kazayı hiç geçirmemişçesine hoplayarak önüme </span><span class="char-style-override-9">geçti, şarkı söylemeye başladı. Nakaratta sanki “</span><span class="italik char-style-override-10">Na tuit, na tuit, na tuit Germain!</span><span class="char-style-override-9">” diyordu.</span></p>

    <p class="Normal para-style-override-7"><span class="char-style-override-9">Marsali gerçekten de oradaydı; şapkasını, pelerinin yakınındaki sarı yapraklı bir hurma ağacının dalına asmıştı. Yanına aldığı kömür dolu çanağın üstünden dumanlar çıkıyordu.</span></p>

    <p class="Normal para-style-override-7"><span class="char-style-override-9">Malthanenin etrafı artık düzgün duvarlarla kapatılmış ve bir kulübeye çevrilmişti. Burada yaş tahıllar önce çimlendirilmek için, sonra da yerin altında, kısık ateşte hafifçe kavrulmaları için bir araya toplanıyordu. Yerler kül ve mangal kömürü izleriyle kaplıydı; pütürlü zeminin altındaki boşlukta da yeni ateş için meşe odunu duruyordu, henüz yakılmamıştı. Ateş olmasa dahi, kulübe sıcaktı; tahıl çimlenirken yaydığı ısıyla ateşi aratmıyordu. </span></p>

    <p class="Normal para-style-override-7"><span class="char-style-override-9">İçeriden ritmik bir hışırtı ve kazıma sesi geliyordu; Marsali tahılı tahta bir kürekle çeviriyordu ve maltlama ateşini yakmadan önce eşit bir şekilde yaymaya gayret ediyordu. Kulübenin kapısı açıktı ama içeride elbette pencere yoktu; uzaktan, loş bir gölgenin hareketini güçlükle seçebiliyordum.</span></p>

    <p class="Normal para-style-override-7"><span class="char-style-override-9">Tanelerin hışırtısı ayak seslerimizi bastırmıştı; kapıdan gelen ışığın önüne geçtiğimde Marsali ürkerek kafasını kaldırdı.</span></p>

    <p class="Normal para-style-override-7"><span class="char-style-override-9">“Claire Anne!”</span></p>

    <p class="Normal para-style-override-7"><span class="char-style-override-9">“Merhaba,” dedim neşeyle. “Germain burada olduğunu söyledi. Bir uğrayayım- ”</span></p>

    <p class="Normal para-style-override-7"><span class="char-style-override-9">“</span><span class="italik char-style-override-10">Maman!</span><span class="char-style-override-9"> Bak, gör, bende ne var!” Germain beni düşüncesizce iterek geçti ve kıymetli yumurtalarını gösterdi. Marsali oğluna gülümsedi, oğlanın terli saçlarını kulaklarının arkasına attı.</span></p>

    <p class="Normal para-style-override-7"><span class="char-style-override-9">“Yaa... Ne güzellermiş. Işıkta bir daha bakalım, belki tam anlayamamışımdır.”</span></p>

    <p class="Normal para-style-override-7"><span class="char-style-override-9">Kulübeden çıktı, serin havaya kavuşmuş olmasıyla derin bir nefes alması bir oldu. İç gömleğiyle duruyordu; ince kumaş terden sırılsıklamdı ve göğsünün koyu bölgesi de uçları da gereğinden fazla belli oluyordu.</span></p>

    <p class="Normal para-style-override-7"><span class="char-style-override-9">Derin bir nefes daha alarak oturdu, bacaklarını esnetti. Ayakları şişmişti, mavi damarlar çıkıntı yapmıştı.</span></p>

    <p class="Normal para-style-override-7"><span class="char-style-override-9">“Oh, oturmak ne güzel. Söyle bakalım canımın içi, ne getirmişsin bana?”</span></p>

    <p class="Normal para-style-override-7"><span class="char-style-override-9">Bir fırsat yakaladığımı anlayıp arkasından dolandım, Germain yumurtaları gösterirken annesinde yara bere olup olmadığını kontrol ettim.</span><span class="char-style-override-9"/></p>

    <p class="Normal para-style-override-7"><span class="char-style-override-9">İnceydi ama bu Marsali’nin yapısında vardı, hamileliği hariç. Kolları da bacakları da ince ama kaslıydı. Gözlerinin altında yorgunluk torbaları vardı fakat sonuçta üç küçük çocuk sahibi bir anne ve son zamanlarındaki bir hamile olarak buna şaşmamak gerekirdi. Yüzü de renkli ve nemliydi, sağlık fışkırıyordu.</span></p>

    <p class="Normal para-style-override-7"><span class="char-style-override-9">Bacaklarının alt tarafında birkaç küçük çürük vardı ama onları umursamadım; hamile kadınlarda bunlar sıklıkla görülürdü. Hem, ahşap bir kulübede, vahşi dağlarda yaşayıp da berelenmemeyi başaran pek kimse yoktu - erkek ya da kadın.</span></p>

    <p class="Normal para-style-override-7"><span class="char-style-override-9">Yoksa belirtileri görmezden geliyor, Brianna’nın dediğine inanmak mı istemiyordum?</span></p>

    <p class="Normal para-style-override-7"><span class="char-style-override-9">“Biri bana,” diye anlatıyordu Germain, yumurtalara dokunarak, “biri Joan’a, biri Félicité’ye, bir tane de </span><span class="italik char-style-override-10">Monsieur L’Oeuf</span><span class="char-style-override-9">’a</span><span class="char-style-override-18">13</span><span class="char-style-override-9">.” Annesinin karnındaki karpuz gibi şişi gösterdi.</span></p>

    <p class="dip" xml:lang="en-GB">13 Fr. Bay Yumurta. (Ç.N.)<span class="char-style-override-20"/></p>

    <p class="Normal para-style-override-7"><span class="char-style-override-9"> </span></p>

    <p class="Normal para-style-override-7"><span class="char-style-override-9">“Ne tatlı çocuksun sen,” dedi Marsali ve oğluna sıkıca sarıldı, çamurlu alnından öptü. “Yavru kuşumsun sen benim.”</span></p>

    <p class="Normal para-style-override-7"><span class="char-style-override-9">Annesinin yuvarlak karnına dokunduğunda Germain’in yüzündeki gülümseme yerini şüpheci bir ifadeye bıraktı. Oraya dikkatle dokundu.</span></p>

    <p class="Normal para-style-override-7"><span class="char-style-override-9">“O yumurta kırıldığı zaman... kabuğu ne yapacaksınız?” diye sordu merakla. “Benim olabilir mi?”</span></p>

    <p class="Normal para-style-override-7"><span class="char-style-override-9">Marsali gülmemek için kendini tutarken pespembe oldu.</span></p>

    <p class="Normal para-style-override-7"><span class="char-style-override-9">“Bebekler kabukların içinde gelmezler,” dedi, “şükürler olsun ki.”</span></p>

    <p class="Normal para-style-override-7"><span class="char-style-override-9">“Emin misin </span><span class="italik char-style-override-10">maman?</span><span class="char-style-override-9">” Kadının karnına dikkatle baktı, sonra kibarca dürttü. “Ama tıpkı yumurta...”</span></p>

    <p class="Normal para-style-override-7"><span class="char-style-override-9">“Öyle ama değil işte. Babanla ikimiz çocuğumuz doğmadan önce öyle deriz sadece. Sen de bir zamanlar </span><span class="italik char-style-override-10">Monsieur L’Oeuf</span><span class="char-style-override-9">’tun yani, anladın mı?”</span></p>

    <p class="Normal para-style-override-7"><span class="char-style-override-9">“Öyle miydim?” Germain bunu öğrendiğine çok şaşırmıştı.</span></p>

    <p class="Normal para-style-override-7"><span class="char-style-override-9">“Tabii. Kız kardeşlerin de.”</span></p>

    <p class="Normal para-style-override-7"><span class="char-style-override-9">Germain kaşlarını çattı, sarı tüyler neredeyse burnuna değecekti.</span></p>

    <p class="Normal para-style-override-7"><span class="char-style-override-9">“Hayır, değillerdi. Onlara </span><span class="italik char-style-override-10">Mademoiselles L’Oeuf</span><span class="char-style-override-9"> denir.”</span></p>

    <p class="Normal para-style-override-7"><span class="char-style-override-9">“Tabii, elbette,” dedi Marsali, oğluna gülerek. “Bu çocuk da kız olabilir, hatta büyük bir ihtimalle fakat </span><span class="italik char-style-override-10">Monsieur</span><span class="char-style-override-9"> demek daha kolay geliyor. Bak şimdi.” Biraz arkasına yaslandı ve karnının kenarını eliyle yokladı. Sonra Germain’in elini aldı ve o noktaya götürdü. Bebeğin dürtüldüğü zaman tepki olarak karnını tekmelediğini, bulunduğum yerden bile fark edebiliyordum; karındaki dalgalanma gözle </span><span class="char-style-override-9">görülür haldeydi.</span></p>

    <p class="Normal para-style-override-7"><span class="char-style-override-9">Germain irkildi, hemen elini çekti. Sonra güldü, hoşuna gitmişti. Elini tekrar koydu, yavaşça bastırdı.</span></p>

    <p class="Normal para-style-override-7"><span class="char-style-override-9">“Merhaba!” dedi gür sesle, yüzünü annesinin karnına yaklaştırarak. “Nasılsın bakalım oralarda </span><span class="italik char-style-override-10">Monsieur L’oeuf?</span><span class="char-style-override-9">”</span></p>

    <p class="Normal para-style-override-7"><span class="char-style-override-9">“Gayet iyi,” dedi annesi emin bir sesle. “Kız da olabilir, unutma. Bebekler başlarda konuşmayı beceremezler, biliyorsun sen de. Félicité henüz ‘Anne’ dışında bir şey diyemiyor.”</span></p>

    <p class="Normal para-style-override-7"><span class="char-style-override-9">“Evet.” Yolda olan kardeşine olan ilgisini kaybeden Germain, yerde gördüğü ilginç görünümlü taşı almak için eğildi.</span></p>

    <p class="Normal para-style-override-7"><span class="char-style-override-9">Marsali kafasını kaldırdı, güneşe doğru baktı.</span></p>

    <p class="Normal para-style-override-7"><span class="char-style-override-9">“Eve gitsen iyi edersin Germain. Mirabel süt istiyordur, benim de burada daha işim var. Git de babana yardım et, olur mu?” Mirabel bir keçiydi ve evin yeni bir sakiniydi. Germain’in tepkisine bakılırsa, ilginç bir yaratıktı da.</span></p>

    <p class="Normal para-style-override-7"><span class="italik char-style-override-10">“Oui maman. Au’voir Grandmère!”</span><span class="char-style-override-9"> Nişan alıp taşı kulübeye doğru attı, isabet ettiremedi, sonra arkasını dönüp patikayı tırmanmaya başladı.</span></p>

    <p class="Normal para-style-override-7"><span class="char-style-override-9">“Germain!” diye bağırdı Marsali oğlanın arkasından. </span><span class="italik char-style-override-10">“Na tuit!”</span></p>

    <p class="Normal para-style-override-7"><span class="char-style-override-9">“O ne demek?” diye sordum merakla. “Galce mi yoksa, Fransızca mı?”</span></p>

    <p class="Normal para-style-override-7"><span class="char-style-override-9">“Galce,” dedi gülümseyerek. “‘Düşme!’ demek.” Kafasını perişan olmuşçasına iki yana salladı. “Bu çocuğun başına ne gelirse ağaç tepelerinde gezmekten gelecek.” Germain kuş yuvasını da yumurtalarla birlikte bizim yanımızda bırakmıştı; Marsali yuvayı yerine koyarken kolundaki belli belirsiz sarı daireleri gördüm - tıpkı Brianna’nın tarif ettiği gibilerdi.</span></p>

    <p class="Normal para-style-override-7"><span class="char-style-override-9">“Fergus nasıl sahi?” diye sordum, sanki adamın konusu açılmış gibi.</span></p>

    <p class="Normal para-style-override-7"><span class="char-style-override-9">“Fena değil işte,” diye yanıt verdi, yüz hatları hafifçe gerilerek.</span></p>

    <p class="Normal para-style-override-7"><span class="char-style-override-9">“Öyle mi?” Kasıtlı olarak koluna, sonra da gözlerine baktım. Yüzü kızardı, kolunu çevirip izleri gizledi.</span></p>

    <p class="Normal para-style-override-7"><span class="char-style-override-9">“Evet, iyi tabii!” dedi. “Henüz pek iyi süt sağamıyor ama yakında onu da halledecek. Tek elle zor oluyor fakat o- ”</span></p>

    <p class="Normal para-style-override-7"><span class="char-style-override-9">Yanındaki kütüğe oturdum, bileğini tuttum ve kolunu çevirdim.</span></p>

    <p class="Normal para-style-override-7"><span class="char-style-override-9">“Brianna söyledi bunu bana,” dedim. “Fergus mu yaptı?”</span></p>

    <p class="Normal para-style-override-7"><span class="char-style-override-9">“Ah.” Utandı, kolunu çekti ve bereli tarafı karnına bastırdı, sakladı. “E... evet. O yaptı.”</span><span class="char-style-override-9"/></p>

    <p class="Normal para-style-override-7"><span class="char-style-override-9">“Bu konuda Jamie’yle konuşmamı ister misin?”</span></p>

    <p class="Normal para-style-override-7"><span class="char-style-override-9">Yüzü kıpkırmızı oldu, hemen ayağa fırladı.</span></p>

    <p class="Normal para-style-override-7"><span class="char-style-override-9">“Tanrım, hayır! Fergus’un boynunu kırar! Onun suçu değildi hem, gerçekten.”</span></p>

    <p class="Normal para-style-override-7"><span class="char-style-override-9">“Onun suçuydu, bu kesin,” dedim sertçe. Boston’daki acil servis odalarında bir sürü dövülmüş kadın görmüştüm ve hemen hemen hepsi yara berelerin kocalarının, sevgililerinin hatası olmadığını söylüyordu. Hakları da vardı, kadınların da ufak da olsa bir payı vardı elbet ama yine de-</span></p>

    <p class="Normal para-style-override-7"><span class="char-style-override-9">“Değildi!” diye ısrar etti Marsali. Yüzünün rengi artık daha da koyuydu. “Ben- o- yani, kolumu tuttu, evet ama yalnızca ben... şey... onu bir odun parçasıyla kovalıyordum da ondan.” Bakışlarını kaçırdı, daha da kızardı.</span></p>

    <p class="Normal para-style-override-7"><span class="char-style-override-9">“Hmm.” Burnumu kaşıdım, geri adım atmaya başladım. “Anladım. Sen neden öyle yapıyordun? Sana saldırdı mı?”</span></p>

    <p class="Normal para-style-override-7"><span class="char-style-override-9">İç geçirdi, omuzları hafifçe düştü.</span></p>

    <p class="Normal para-style-override-7"><span class="char-style-override-9">“Hayır. Of. Joanie sütünü dökmüştü, Fergus da ona bağırınca kız ağlamaya başlamıştı, sonra...” Hafifçe omuz silkti, rahatsız görünüyordu. “Sanırım heyheylerim üstümdeydi, o kadar.”</span></p>

    <p class="Normal para-style-override-7"><span class="char-style-override-9">“Fergus çocuklara pek bağırmaz yani, öyle mi?”</span></p>

    <p class="Normal para-style-override-7"><span class="char-style-override-9">“Hayır, olur mu?” dedi hemen. “Neredeyse hiç... ee, eskiden hiç yapmazdı, şimdi... ama bu sefer suçlayamam. Keçinin sütünü sağması çok zamanını aldı, sonra hepsinin döküldüğünü, boşa gittiğini görünce- ben olsam ben de bağırırdım herhalde.”</span></p>

    <p class="Normal para-style-override-7"><span class="char-style-override-9">Benimle göz göze gelmemek için yere bakıyordu ve ince giysisinin dikiş yerleriyle oynuyordu.</span></p>

    <p class="Normal para-style-override-7"><span class="char-style-override-9">“Küçük çocuklar yorucu olabiliyorlar gerçekten,” dedim ve aklıma çok eski zamanlardan kalma bir anı geldi. Brianna iki yaşındayken gelen bir telefon nedeniyle dikkatim dağılmıştı. Sonra köfteli makarna ve Frank’in kapağı açık çantası... Frank genellikle Bree’ye kabul edilebilir bir sabırla yaklaşırdı -bana o kadar sabretmediği kesindi- ama o günkü öfkesi pencereleri titretmişti.</span></p>

    <p class="Normal para-style-override-7"><span class="char-style-override-9">O günkü olay aklıma geldiğinde hatırladım ki o galeyanın içinde gerçekten ben de Frank’e bir köfte fırlatmıştım. Bree de beni taklit etmişti ama o neşeyle fırlatmıştı. Eğer ocağın yanında olsaydım, kolaylıkla tencereyi de fırlatmış olabilirdim. Burnumun altını kaşıdım, bu hatırayla üzülsem mi gülsem mi diye düşündüm. O gün oluşan lekeleri kilimden asla çıkaramamıştım.</span></p>

    <p class="Normal para-style-override-7"><span class="char-style-override-9">Bu anıyı Marsali’yle paylaşamayacak olmam şanssızlıktı, çünkü makarnadan da iş çantalarından da haberdar değildi ve en önemlisi Frank’i bilmiyordu. Bakışları hâlâ yerdeydi, ayak parmağıyla ölü meşe yapraklarını oynatıyordu.</span></p>

    <p class="Normal para-style-override-7"><span class="char-style-override-9">“Tamamen benim hatamdı, gerçekten,” dedi dudağını ısırarak.</span></p>

    <p class="Normal para-style-override-7"><span class="char-style-override-9">“Değildi,” dedim, kolunu şefkatle sıkarak. “Öyle şeyler kimsenin hatası değildir; kazalar olur, insanlar üzülürler... fakat sonunda her şey yoluna girer.” En azından ben öyle düşünüyordum - tabii çoğu zaman beklenen şekilde olmazdı.</span></p>

    <p class="Normal para-style-override-7"><span class="char-style-override-9">Başını salladı ama hâlâ keyifsizdi ve dudağını ısırmaya devam ediyordu.</span></p>

    <p class="Normal para-style-override-7"><span class="char-style-override-9">“Evet ama...” Devam edemedi.</span></p>

    <p class="Normal para-style-override-7"><span class="char-style-override-9">Oturmaya devam ettim, sabırla bekledim, onu zorlamak istemedim. Konuşması gerekiyordu - bunu istiyordu da. Benim de Jamie’ye söylemeden -ya da söylemeye karar vermeden- önce bunu duymam gerekiyordu. Fergus’la aralarında bir şey vardı, orası kesindi.</span></p>

    <p class="Normal para-style-override-7"><span class="char-style-override-9">“Ben... kürekle çalışırken düşünüyordum da. Yapmazdım, sanmam ama aklıma takıldı... sadece eskisi gibi hissettim...”</span></p>

    <p class="Normal para-style-override-7"><span class="char-style-override-9">“Ne eskisi gibi?” diye sordum, devam edemeyeceğini anladığımda.</span></p>

    <p class="Normal para-style-override-7"><span class="char-style-override-9">“Sütü döktüm,” dedi telaşlı bir şekilde. “Çok küçükken. Çok açtım, sürahiye uzandım, sütü döktüm.”</span></p>

    <p class="Normal para-style-override-7"><span class="char-style-override-9">“Ve?”</span></p>

    <p class="Normal para-style-override-7"><span class="char-style-override-9">“Evet. O da bağırdı.” Bunu söylediğinde omuzlarını silkti, o gün bir travma yaşamış olmalıydı.</span></p>

    <p class="Normal para-style-override-7"><span class="char-style-override-9">“Kim bağırdı?”</span></p>

    <p class="Normal para-style-override-7"><span class="char-style-override-9">“Bilemiyorum. Babam Hugh olabilir. Ama belki de Simon’dır, annemin ikinci kocası yani. Hatırlamıyorum, yalnızca korkudan altımı ıslattığımı, bunu görünce adamın daha da kızdığını hatırlıyorum.” Yüzü renkten renge giriyordu, ayak parmaklarını utançla büzdü.</span></p>

    <p class="Normal para-style-override-7"><span class="char-style-override-9">“Annem de tek yemeğimiz o olduğu için ağlamaya başladı. Biraz ekmeğimiz, biraz sütümüz vardı sadece ve ben sütü dökmüştüm ama </span><span class="italik char-style-override-10">o adam</span><span class="char-style-override-9"> sese dayanamadığını söyleyerek bağırdı, çünkü Joan’la birlikte böğürerek ağlıyorduk... sonra bana tokat attı, annem de adama sinirle saldırdı. Adam annemi itince o ocağa çarptı, dengesini kaybedip burnunu yaraladı. Annemin yüzünden akan kanlar hâlâ gözlerimin önünde.”</span></p>

    <p class="Normal para-style-override-7"><span class="char-style-override-9">Burnunu çekti, yüzünü kaşıdı ve gözlerini yapraklardan ayırmadı.</span></p>

    <p class="Normal para-style-override-7"><span class="char-style-override-9">“Sonra adam kapıyı çarpıp çıktı, Joanie’yle ben de çığlıklar atarak annemin yanına gittik, öldü sandık herhalde... elleri ayakları üstünde ayağa kalktı annem, iyi olduğunu söyledi. O sırada yalpalıyordu, şapkası kafasından fırlamıştı ve burnundan damlayan kanlar yeri lekeliyordu. Bu anıyı kafamdan çıkarmıştım. Ama işte, Fergus Joanie’ye bağırmaya başlayınca... Simon mı, Hugh mu, </span><span class="italik char-style-override-10">her kimse</span><span class="char-style-override-9">, o adam geri geldi sandım.” Derin bir nefes aldı, kollarını gerdi ve sonra karnının altında birleştirdi.</span></p>

    <p class="Normal para-style-override-7"><span class="char-style-override-9">Elimi onun yüzüne götürdüm, alnına düşmüş terli saçları arkaya attım.</span></p>

    <p class="Normal para-style-override-7"><span class="char-style-override-9">“Anneni özledin, değil mi?” İlk defa, Marsali’yle birlikte annesine, Laoghaire’e de acımıştım.</span></p>

    <p class="Normal para-style-override-7"><span class="char-style-override-9">“Evet, hem de nasıl,” dedi Marsali. “Korkunç bir şey.” Tekrar iç çekti, gözlerini kapadı ve yanağını elime yasladı. Başını kendi başıma yasladım, sessizce saçını okşadım.</span></p>

    <p class="Normal para-style-override-7"><span class="char-style-override-9">Akşamüstü olmuştu, gölgeler uzamıştı ve meşe ormanı serinlemişti. Marsali biraz titredi ve kollarındaki tüyler diken diken oldu.</span></p>

    <p class="Normal para-style-override-7"><span class="char-style-override-9">“Al,” dedim sırtımdaki pelerini uzatarak. “Giy şunu, üşütme. Senin için iyi olmaz.”</span></p>

    <p class="Normal para-style-override-7"><span class="char-style-override-9">“Yok, hiç gerek yok.” Doğruldu, saçını düzeltti ve yüzünü elinin tersiyle sildi. “Burada yapılacak biraz daha iş var, sonra eve gidip yemek yapacağım- ”</span></p>

    <p class="Normal para-style-override-7"><span class="char-style-override-9">“Ben yaparım,” dedim, sırtına verdiğim pelerini omuzlarından sıkarak. “Sen dinlen biraz.”</span></p>

    <p class="Normal para-style-override-7"><span class="char-style-override-9">Minik kulübenin içindeki hava bile insanı sarhoş etmeye yetiyordu. Arpa kabuklarının keskin tozları, filizlenmeye çalışan tahıl şimdiden olmaya başlamıştı. Dışarısının serinliğinden sonra sıcaklık iyi gelmişti ama birkaç dakika sonra terlemeye başladığımda üstümdekini çıkardım ve kapının yanındaki çivinin üstüne astım.</span></p>

    <p class="Normal para-style-override-7"><span class="char-style-override-9">Sorun değildi; Marsali doğru söylemişti, yapılacak fazla iş yoktu. Sıcacık kulübede işi hemen bitirecek, sonra da Marsali’yle birlikte hemen eve dönecektim. Ailesine yemeği de ben yapacaktım, kızı dinlendirecektim ve o sırada da belki Fergus’la biraz konuşup neler olduğunu daha iyi anlayabilecektim.</span></p>

    <p class="Normal para-style-override-7"><span class="char-style-override-9">Yapışkan tahılların arasına dalarken Fergus yemek yapmış ya da yapıyor olabilir diye düşündüm, kaşlarımı çattım. O küçük Fransız tembeli düşünememiştir büyük ihtimalle tabii, dedim sonra kendime. O keçinin sütünü sağmak, kendi kafasına göre yapabileceği en kadınsı işti.</span></p>

    <p class="Normal para-style-override-7"><span class="char-style-override-9">Sonra Joan ve Félicité’yi düşündüm ve Fergus’a biraz hak verdim. Joan üç yaşındaydı, Félicité bir buçuk - o iki kızla aynı evde kalacak olan her kimse, nasıl bir işle meşgulse fark etmezdi; ben o kişiye her koşulda acırdım.</span></p>

    <p class="Normal para-style-override-7"><span class="char-style-override-9">Joan dışa dönük, çenebaz bir kızdı ve kendi haline bırakıldığı zaman usluca bir hali vardı - ama bir yere kadar. Félicité babasının aynısıydı: esmer, kemikli, heves söndürücü, tutku katili bir havası vardı. İkisi birlikte... Jamie o ikisine cehennem kedileri diyordu. İki kız birden eve girdiği zaman Germain’in ormana kaçmasına şaşmamak gerekirdi. Marsali’nin burada yalnız başına, ağır bir işle uğraşması da bir o kadar anlaşılırdı.</span></p>

    <p class="Normal para-style-override-7"><span class="char-style-override-9">“Ağır” buradaki anahtar kelimeydi, küreği daldırıp kaldırırken bunu iyice fark ettim. Filizlenen tahıl yaş oluyordu, o yüzden kürekle her seferinde en az bir kilo kaldırıyordum. Kürekle döndürdüğüm tanelerin şekli bozuluyordu, alt katmanlarda edindikleri fazladan nemle biraz kararmış oluyorlardı. Loş ışıkta iki grup arasındaki farkı görebiliyordum. Çok küçük bir yığın, köşedeki bir grup henüz çevrilmemişti.</span></p>

    <p class="Normal para-style-override-7"><span class="char-style-override-9">Onlara şevkle giriştim, küreği kaldırırken bir şey fark ettim: Marsali’nin bana anlattığı hikâyeyi düşünmemek için kendimi zorluyordum. Laoghaire’i sevmek istemiyordum - sevmiyordum da. Ama o kadına acımak da istemiyordum ve bu gitgide zorlaşıyordu.</span></p>

    <p class="Normal para-style-override-7"><span class="char-style-override-9">Belli ki onun hayatı da hiç kolay olmamıştı. O zamanlarda İskoç dağlarında yaşayan hemen hemen herkesinki gibi, diye düşündüm, kürek dolusu taneciği kenara atarken. Annelik hiçbir yerde kolay değildi ama sanki o kadın fena iş çıkarmamıştı.</span></p>

    <p class="Normal para-style-override-7"><span class="char-style-override-9">Tahılın tozuyla hapşırdım, burnumu koluma sildim ve küreği tekrar daldırdım.</span></p>

    <p class="Normal para-style-override-7"><span class="char-style-override-9">Jamie’yi benden çalmaya kalkışmamıştı sonuçta, diye düşündüm, içimde şefkat ve tarafsızlık duygularını ararken. Öteki türlüsü daha doğruydu ya da en azından öyle görüyor olabilirdi.</span></p>

    <p class="Normal para-style-override-7"><span class="char-style-override-9">Kalan son taneleri attım ve küreği yere sürterek bıraktım. Sonra küreği ters çevirdim ve nemli tahıl yığınının fazla yüksek taraflarına vurdum, köşede kalan boşluğu doldurarak daha simetrik bir görüntü oluşturdum.</span></p>

    <p class="Normal para-style-override-7"><span class="char-style-override-9">Jamie onunla neden evlenmiş olabileceğini, bütün sebepleri anlatmıştı - ben de ona inanmıştım. Ama kadının adı geçince gözümün önüne türlü türlü görüntüler geliyordu elbette -en başta Leoch Kalesi’nin duvarlarındaki bir boşlukta Jamie’yle öpüştükleri sahne, sonda da yataklarında, Jamie’nin sıcak ellerinin onun geceliğinin içine kıvrılıp şevkle kasıklarını avuçladığı görüntü vardı- ve bu da nefret dolu bir homurtu çıkarmama, ateşin tepeme vurmasına neden oluyordu.</span></p>

    <p class="Normal para-style-override-7"><span class="char-style-override-9">Belki de o kadar açık görüşlü bir insan değilimdir, diye düşündüm. Hatta yeri gelince geri kafalı, kindar biri olabilirdim.</span></p>

    <p class="Normal para-style-override-7"><span class="char-style-override-9">Bu özeleştirim dışarıdan gelen ses ve hareketlilikle kesildi. Kulübenin kapısına gittim, ışığa gözlerimi kısarak baktım.</span></p>

    <p class="Normal para-style-override-7"><span class="char-style-override-9">Yüzlerini de göremiyordum, kaç kişi olduklarını da tam olarak anlayamıyordum. Bazıları atın üstünde, bazıları yayaydı: batan güneşi ardına almış siyah siluetler. Gözümün kenarıyla gördüm ki Marsali ayağa kalkmıştı ve kulübeye doğru geri geliyordu.</span></p>

    <p class="Normal para-style-override-7"><span class="char-style-override-9">“Kimsiniz efendiler?” dedi çenesi yukarı kalkık bir şekilde.</span></p>

    <p class="Normal para-style-override-7"><span class="char-style-override-9">“Susamış misafirleriniz hanımefendi,” dedi siyah siluetlerden biri, atını diğerlerinden bir adım öne çıkararak. “Misafirperverliğinize muhtacız.”</span></p>

    <p class="Normal para-style-override-7"><span class="char-style-override-9">Sözcükler çok nazikti ama ses değildi. Küreği elimden bırakmadan kulübeden dışarı çıktım.</span></p>

    <p class="Normal para-style-override-7"><span class="char-style-override-9">“Hoş geldiniz,” dedim, sözcüklerle tezat oluşturan bir tonla. “Siz orada kalın beyler; size içecek getirmekten mutluluk duyarız. Marsali fıçıyı getirir misin?”</span></p>

    <p class="Normal para-style-override-7"><span class="char-style-override-9">Böyle durumlar için köşede bir yerde duran bir fıçı saf viskimiz vardı. Kalp atışlarımı kulaklarımın içinde duyabiliyordum. Küreğin sapını o kadar sert tutuyordum ki ahşabın katlarını parmaklarımda hissedebiliyordum.</span></p>

    <p class="Normal para-style-override-7"><span class="char-style-override-9">Dağlarda bu kadar yabancıyı bir arada görmek olağandışından da öteydi. Ara sıra Cherokee avcılarından birkaçına rastlardık ama bu adamlar Kızılderili değildi.</span></p>

    <p class="Normal para-style-override-7"><span class="char-style-override-9">“Ben de ona yardım edeyim hanımefendi,” dedi başka bir adam, atından inerek. “Ama bir fıçı korkarım bize yetmeyecek.”</span></p>

    <p class="Normal para-style-override-7"><span class="char-style-override-9">Ses İngiliz sesiydi ve fazlasıyla tanıdıktı. Eğitimli bir tonda değildi ama diksiyona dikkat ediyordu.</span></p>

    <p class="Normal para-style-override-7"><span class="char-style-override-9">“Şu anda yalnızca bir fıçımız var,” dedim, yavaşça yana doğru kaymaya başladım, gözlerimi konuşan adamdan ayırmadım. Kısa boylu, cılız, bir kukla gibi sert hareketlerle hareket eden biriydi.</span></p>

    <p class="Normal para-style-override-7"><span class="char-style-override-9">Bana doğru geliyordu; diğerleri de öyle. Marsali odun yığınının yanına varmış ve ceviz, meşe odunlarının arasına elini daldırmıştı. Boğazındaki sesli nefesini duyabiliyordum. Fıçı yığının içindeydi. Tabii oraya yasladığımız bir tane balta da vardı, biliyordum.</span></p>

    <p class="Normal para-style-override-7"><span class="char-style-override-9">“Marsali,” dedim, “dur, yardım edeyim.”</span></p>

    <p class="Normal para-style-override-7"><span class="char-style-override-9">Balta elbette kürekten iyiydi ama o kadar erkeğe karşı iki kadın... Kaç kişilerdi? On... on iki... daha fazla mı? Güneşe doğru baktığım için sulanan gözlerimi kırpıştırdım ve ormanın içinden daha fazlasının geldiğini gördüm. Biri bana sırıttı ve hemen gözlerimi kaçırmamak için çok çaba sarf ettim. Gülüşü daha da yayıldı.</span></p>

    <p class="Normal para-style-override-7"><span class="char-style-override-9">Kısa boylu adam da yaklaşıyordu. Yüzüne baktığımda tanımak üzere olduğumu düşündüm. Kimdi bu? Tanıyordum bu adamı, görmüştüm daha önce - ama bu uzun çene kemikleri ve ince kaşlara bir isim konduramamıştım.</span></p>

    <p class="Normal para-style-override-7"><span class="char-style-override-9">Teri üstünde kurumuştu, üstü başı toprak içindeydi ve belli belirsiz bir sidik kokusuna sahipti; hepsi bu özellikleri paylaşıyordu. Kokarcalar tarafından esir alınmak üzereymiş gibi hissetmeye başlamıştım.</span></p>

    <p class="Normal para-style-override-7"><span class="char-style-override-9">Onu tanıdığımı anladı; ince dudakları gerildi ama sonra gevşedi.</span></p>

    <p class="Normal para-style-override-7"><span class="char-style-override-9">“Bayan Fraser,” dedi ve o ince, bilmiş gözlerindeki bakışı gördüğümde adamın kim olduğundan artık emindim.</span></p>

    <p class="Normal para-style-override-7"><span class="char-style-override-9">“Fakat ben sizi çıkaramadım beyefendi,” dedim, olabildiğince ciddi görünmeye çalışarak. “Tanışmış mıydık?”</span></p>

    <p class="Normal para-style-override-7"><span class="char-style-override-9">Cevap vermedi. Ağzının kenarı hafifçe kıvrıldı ama Marsali’nin nihayet çıkardığı fıçıyı almaya çalışan iki adam dikkatini dağıttı. Biri benim göz diktiğim baltayı almıştı, öteki de fıçıyı açmak üzereydi. O sırada cılız adam ona bağırdı.</span></p>

    <p class="Normal para-style-override-7"><span class="char-style-override-9">“Bırak onu!”</span></p>

    <p class="Normal para-style-override-7"><span class="char-style-override-9">Adam kafasını kaldırıp ona baktı, şaşkınlıktan ağzı açık kaldı.</span></p>

    <p class="Normal para-style-override-7"><span class="char-style-override-9">“Bırak dedim!” diye terslendi cılız adam, öteki adam baltayla bir fıçıya bir ona baktı, kafası karışmıştı. “İçkiyi yanımıza alacağız; bana şu anda ayık kafanız lazım!”</span></p>

    <p class="Normal para-style-override-7"><span class="char-style-override-9">Bana döndü, sanki sohbetin ortasında kalmışız gibi devam etti: “Kalanı nerede?”</span></p>

    <p class="Normal para-style-override-7"><span class="char-style-override-9">“Bu kadar var,” dedi Marsali, ben yanıt veremeden. Adama sertçe bakıyordu; adamdan korkuyordu ama ona öfkeliydi de. “Alın götürün.”</span></p>

    <p class="Normal para-style-override-7"><span class="char-style-override-9">Cılız adamın dikkatini ilk kez çekmeyi başarabilmişti. Ancak adam Marsali’ye gayet alelade bir bakış attıktan sonra tekrar bana döndü. </span></p>

    <p class="Normal para-style-override-7"><span class="char-style-override-9">“Bana yalan söylemenize gerek yok Bayan Fraser. Dahası oldu</span><span class="char-style-override-9">ğunu biliyorum, alacağım da.”</span></p>

    <p class="Normal para-style-override-7"><span class="char-style-override-9">“Ama yok. Ver onu bana, sersem herif!” Marsali baltayı onu tutan adamın elinden ustalıkla aldı ve öfkeyle cılız olana döndü. “Misafirperverliğe böyle mi cevap verirsiniz? Hırsızlıkla mı? Ne için geldiyseniz alın, gidin!”</span></p>

    <p class="Normal para-style-override-7"><span class="char-style-override-9">Cılız adamın yüzüne her baktığımda beynimin içinde alarm zilleri çalıyor olsa da Marsali’nin liderliğini takip etmekten başka şansım yoktu.</span></p>

    <p class="Normal para-style-override-7"><span class="char-style-override-9">“Doğru diyor,” dedim. “Bakın, arayın, kendiniz görün.” Kulübeyi, tahılları ve içi boş, ağzı açık çanakları işaret ettim. “Maltlamaya henüz başladık. En yeni viski partisi altı hafta sonra çıkacak.”</span></p>

    <p class="Normal para-style-override-7"><span class="char-style-override-9">Adam yüz ifadesini hiç bozmadı, öne doğru bir adım attı ve suratımın ortasına tokadı indirdi.</span></p>

    <p class="Normal para-style-override-7"><span class="char-style-override-9">Darbe dengemi kaybettirecek kadar sert değildi ama kafamı arkaya doğru itti, gözlerimin yaşarmasına neden oldu. Canımın acısı, yaşadığım şokun yanında bir şey değildi fakat ağzımın içinde keskin bir kan tadı hissettim, dudağım şişecekti.</span></p>

    <p class="Normal para-style-override-7"><span class="char-style-override-9">Marsali’den şok ve öfke dolu bir ciyaklama geldi; adamlardan bazılarının şaşırarak mırıldanmaya başladıklarını duydum. Yaklaşıyorlar, etrafımızı çevreliyorlardı.</span></p>

    <p class="Normal para-style-override-7"><span class="char-style-override-9">Elimin tersini kanayan burnumun üstüne koydum ve titrediğini fark ettim. Ama beynim uzak bir yere çekilmişti ve olasılıklar içinden geçerken onları elemeye çalışıyordu.</span></p>

    <p class="Normal para-style-override-7"><span class="char-style-override-9">Kimdi bu adamlar? Ne kadar tehlikelilerdi? Ne yapmaya çalışıyorlardı? Güneş batmak üzereydi - biri Marsali’yle benim eksik olduğumuzu fark edip bizi aramaya ne zaman gelecekti? Fergus mu gelecekti, Jamie mi? Jamie gelecekse, tek başına...</span></p>

    <p class="Normal para-style-override-7"><span class="char-style-override-9">Bu adamların Tige O’Brian’ın evini yakanlar olduklarından hiç şüphem yoktu - Antlaşma Hattı’nın kuzeyindeki saldırılardan da sorumlu olmaları çok muhtemeldi. Asıl amaçlarının hırsızlık olduğu hemen hemen ortaya çıkmıştı.</span></p>

    <p class="Normal para-style-override-7"><span class="char-style-override-9">Ağzımda bakır tadı aldım; kan ve korku bir araya gelince ortaya çıkan tat. Bu hesaplamalarla en fazla birkaç saniye geçirmiş olduğumu düşündüm. Elimi indirirken adamlara istediklerini verip viskiyle tatmin olmalarını beklemenin en iyisi olacağını düşündüm.</span></p>

    <p class="Normal para-style-override-7"><span class="char-style-override-9">Bunu yapmaya şansım olmadı. Cılız adam bileğimi tuttu ve sertçe büktü. Kemiklerimin acıyla çatırdadığını duydum ve dizlerimin üstüne düştüm, nefesim kesildi, başka bir ses çıkaramadım.</span><span class="char-style-override-9"/></p>

    <p class="Normal para-style-override-7"><span class="char-style-override-9">Marsali daha güçlü bir ses çıkardı ve saldıran bir yılan gibi hareket etti. Elindeki baltayı sırtının bütün kuvvetiyle, omzunun üstünden savurarak karşısındaki adamın omzuna sapladı. Sonra baltayı çekti, çıkardı ve adamın kanı yüzüme kadar fışkırdı, yaprakların üstünde yağmurunkine benzer bir ses çıkardı.</span></p>

    <p class="Normal para-style-override-7"><span class="char-style-override-9">Bu hareketinden sonra da oldukça tiz bir çığlık attı; yaralanan adam da ona katıldı ve saniyeler içinde açıklığa kaos hakim oldu. Adamlar dağılan bir okyanus dalgası gibi bir anda, haykırarak saldırmaya başladılar. Ben de öne atıldım ve cılız adamın dizlerini tuttum, bacak arasına var gücümle kafa attım. Boğulurcasına bir ses çıkardı ve üstüme düşüp beni yere yapıştırdı.</span></p>

    <p class="Normal para-style-override-7"><span class="char-style-override-9">Adamın altından çıktım, Marsali’nin yanına gidip adamlarla arasına girmeye niyetlendim fakat üstüne çullanmışlardı bile. Boğuk bir ses vücutların malthane duvarına çarptığını haber verdi. Oradan gelen çığlık sesini etin üstüne inen yumrukların sesi yarıda kesti.</span></p>

    <p class="Normal para-style-override-7"><span class="char-style-override-9">Kil güveç uzanabileceğim mesafedeydi. Yakıcılığına aldırmadan tuttum, adamların ortasına fırlattım. Birini sırtından vurdum; sıcak kömürler saçılmaya başladı. Adamlar bağırıp geri kaçtılar ve o anda Marsali’yi gördüm: başı omzunun üstüne düşmüş, gözleri yerinden uğramıştı; bacakları iki yana açılmış, kombinezonu yırtılmış ve boynundan aşağı sıyrılmış, göğüslerini hamile karnının üstünde çıplak bırakmıştı.</span></p>

    <p class="Normal para-style-override-7"><span class="char-style-override-9">O anda biri kafama yandan vurdu, yaprakların arasında savruldum ve yere yapıştım. Kalkmaya, hareket etmeye, düşünmeye, konuşmaya halim kalmamıştı.</span></p>

    <p class="Normal para-style-override-7"><span class="char-style-override-9">Üzerime çöken halsizlikle önümde göz gibi yuvarlak bir şey olduğunu gördüm. Karşımda, burnumdan birkaç santim ötede duran şey kuş yuvasıydı. Yeşilimsi dört yumurta, ince dallardan oluşan çukurda mükemmel şekilde duruyorlardı. Sonra bir topuk geldi, yumurtaları ezdi ve o göz kapandı.</span></p>

    <p class="Normal para-style-override-3"><span class="char-style-override-17">***</span></p>

    <p class="Normal para-style-override-7"><span class="char-style-override-9">Yanık kokusu beni ayılttı. Birkaç dakikadan fazla baygın kalmış olamazdım; yanımdaki kuru çimlere duman henüz ulaşmıştı. Kuş yuvasının içinde bir kömür parlıyor, kıvılcımlar saçıyordu. Akkor iplikler ot saplarının üstüne sıçradı ve büyük bir alan alev aldı, o anda eller beni tuttu, omuzlarımdan çekerek sürüklemeye başladı.</span></p>

    <p class="Normal para-style-override-7"><span class="char-style-override-9">Hâlâ sersem bir halde beni kaldırana vurmaya kalkıştım ama adam beni atlardan birine doğru iteleyerek götürdü ve eyerin üstüne nefesimi kesecek kadar sertçe bıraktı. Kafam üzengi kayışını tutmayı </span><span class="char-style-override-9">akıl edebilecek kadar çalışabildi. Biri atın arkasına şaplak attığında da acı verici, ağır bir şekilde yola çıkmış olduk.</span></p>

    <p class="Normal para-style-override-7"><span class="char-style-override-9">Sersemlik ve itilip kakılma sırasında her şeyi parça parça, bölük pörçük görür gibiydim - ama Marsali’ye son bir kez bakabilmiştim. Etrafa saçılan kömürlerin oluşturduğu bir düzine küçük ateşin arasında, bir bez bebek gibi hareketsiz yatıyordu.</span></p>

    <p class="Normal para-style-override-7"><span class="char-style-override-9">Boğuk birkaç ses çıkarmaya, ona seslenmeye çalıştım ama koşum takımlarının ve telaşla konuşan adamların sesleri arasında sesim çıkmadı.</span></p>

    <p class="Normal para-style-override-7"><span class="char-style-override-9">“Delirdin mi Hodge? O kadını istemezsin. Bırak onu yere!”</span></p>

    <p class="Normal para-style-override-7"><span class="char-style-override-9">“Olmaz.” Cılız adamın sesi yakından geliyordu. Tersçe konuşmuştu ama kontrolsüz değildi. “Bizi viskiye o götürecek.”</span></p>

    <p class="Normal para-style-override-7"><span class="char-style-override-9">“Ölümüz viski istemez Hodge! O kadın Jamie Fraser’ın </span><span class="italik char-style-override-10">karısı</span><span class="char-style-override-9">, Tanrı aşkına!”</span></p>

    <p class="Normal para-style-override-7"><span class="char-style-override-9">“Biliyorum kim olduğunu. İşine bak!”</span></p>

    <p class="Normal para-style-override-7"><span class="char-style-override-9">“Ama sen onu tanımıyorsun Hodge! Adamı bir defa gördüm- ”</span></p>

    <p class="Normal para-style-override-7"><span class="char-style-override-9">“Anıların umurumda değil. </span><span class="char-style-override-9" xml:lang="ar-SA">İşine</span><span class="char-style-override-9"> bak sen be!”</span></p>

    <p class="Normal para-style-override-7"><span class="char-style-override-9">Son vurgudan sonra bir saniye bile geçmeden tok bir ses ve acı dolu bir homurtu gelmişti. Tüfek kabzası diye düşündüm. Yüzünün ortasına, diye ekledim içimden, burnu kırılan adamın hırıltılı, ıslak nefeslerini duyarken yutkunarak.</span></p>

    <p class="Normal para-style-override-7"><span class="char-style-override-9">Bir el saçlarıma yapıştı ve boynumu acı verici bir sertlikle arkaya çevirdi. Cılız adamın yüzü karşımdaydı, gözleriyle beni sorguluyordu. Bir şey söylemediği için yaşadığımdan emin olmak istediğini düşündüm. Kafamı geri bıraktığında da emin oldum.</span></p>

    <p class="Normal para-style-override-7"><span class="char-style-override-9">Üstünde olduğum atı biri yönlendiriyordu; yaya birkaç adam da vardı. Atlar hafifçe hızlanırken birbirlerine seslendiklerini, adımlarını serileştirdiklerini, yarı koşar hale geldiklerini duydum.</span></p>

    <p class="Normal para-style-override-7"><span class="char-style-override-9">Kesik, belli belirsiz nefeslerle idare etmeye çalışıyordum ve atın her adımıyla biraz daha canım yanıyordu - ama fiziksel rahatsızlık pek de umurumda değildi. Marsali ölmüş müydü? Öyle göründüğü kesindi ancak kan görmemiştim ve bu küçük, belki de geçici teselliye sığındım.</span></p>

    <p class="Normal para-style-override-7"><span class="char-style-override-9">Ölmemişse bile yakında ölecek olması büyük ihtimaldi. Aldığı yara, şok veya düşük buna neden olabilirdi - Tanrım, aman Tanrım, zavallı </span><span class="italik char-style-override-10">Monsieur L’Oeuf</span><span class="char-style-override-9">- </span></p>

    <p class="Normal para-style-override-7"><span class="char-style-override-9">Ellerim üzengi kayışına ümitsizce yapışmıştı. Onu kim bulacaktı, ne zaman bulacaktı?</span><span class="char-style-override-9"/></p>

    <p class="Normal para-style-override-7"><span class="char-style-override-9">Malthaneye geldiğimde yemeğe bir saatten biraz daha fazla vardı. Şimdi saat kaçtı? İlerlediğimiz zemine bakındım ama bağından kurtulan saçlarım ben kafamı kaldırmaya çalıştıkça görüşümü engelliyordu. Ama hava gitgide soğuyordu ve gözümü dikerek ışığa baktığımda güneşin ufka çok yakın olduğunu anladım. Birkaç dakika sonra etraf kararmaya başlayacaktı.</span></p>

    <p class="Normal para-style-override-7"><span class="char-style-override-9">Sonra? Arama ne zaman başlayacaktı? Fergus karısının yokluğunu kadın yemek yapmaya gelmeyince fark edecekti - peki o küçük kızlar başına üşüşmüşken karısına bakmak için buralara gelir miydi? Hayır, Germain’i yollardı. O an kalbim ağzıma gelecek gibi oldu. Beş yaşında bir çocuk annesini o halde...</span></p>

    <p class="Normal para-style-override-7"><span class="char-style-override-9">Yanık kokusunu hâlâ alabiliyordum. Kendimi kokuyu hayal ettiğime ikna edebilmek için birkaç kez kokladım. Ama atın teri ve kaldırdığı tozun, elimdeki kayışın şangırtısının ve ezilen bitkilerin görüntüsünün dağıttığı dikkatime rağmen uzaktan gelen kesif yangın kokusunu alabiliyordum. Açıklık, kulübe -belki ikisi de- ışıldıyor olmalıydı. Biri dumanı görüp gelmeliydi. Peki zamanında gelebilecek miydi?</span></p>

    <p class="Normal para-style-override-7"><span class="char-style-override-9">Gözlerimi sıkıca yumdum ve düşünmeyi kesmeye çalıştım. Kafamda, arkamda bıraktığım alanda olması muhtemel şeyi canlandırmamak için elimden geleni yaptım.</span></p>

    <p class="Normal para-style-override-7"><span class="char-style-override-9">Yakından hâlâ sesler geliyordu. Hodge dedikleri adam, yine. Onun atında olmalıydım; hayvanın öteki tarafında, başının yanında yürüyordu. Biri ona karşı çıkıyordu ama ancak ilk adam kadar etkili olabiliyordu.</span></p>

    <p class="Normal para-style-override-7"><span class="char-style-override-9">“Dağıt bunları,” dedi cılız kısaca. “İki gruba böl; bir kısmı seninle kalsın, öbürleri benimle gelsin. Üç gün sonra Brownsville’de buluşuruz.”</span></p>

    <p class="Normal para-style-override-7"><span class="char-style-override-9">Lanetler olsun. Takip edileceğini biliyordu ve bu yüzden grubunu dağıtıp kafa karıştırmayı deneyecekti. Telaşla yere atacak bir şey bulmaya çalıştım; Jamie’ye ne yöne götürüldüğümü anlatmak için bırakabileceğim bir şeyim olmalıydı.</span></p>

    <p class="Normal para-style-override-7"><span class="char-style-override-9">Ama üstümde kombinezon, korse ve çoraplar dışında bir şey yoktu- beni ata bindirirlerken ayakkabılarım bile arkamda kalmıştı. Tek seçeneğim çorap gibi duruyordu; ama jartiyerler büyük bir özenle, güzelce tutturulmuşlardı ve o anda oraya ulaşamıyordum.</span></p>

    <p class="Normal para-style-override-7"><span class="char-style-override-9">Her yerden erkek sesi, at sesi geliyordu; grup ikiye bölünürken birbirlerine sesleniyorlar, ayarlamalarını yapıyorlardı. Hodge ata neşeli bir ses çıkardı ve biraz daha hızlandık.</span></p>

    <p class="Normal para-style-override-7"><span class="char-style-override-9">Bir çalının yanından geçerken saçım ince bir dala takıldı, bir saniye kaldı ve sonra acı verici bir sesle dal kırıldı, elmacık kemiğimi sıyırdı. Gözümü teğet geçmişti. Bu acıya çok kaba bir tepki verdim ve birisi -sanıyorum ki Hodge- kalçama sertçe vurarak küfrümün cezasını verdi.</span></p>

    <p class="Normal para-style-override-7"><span class="char-style-override-9">O zaman daha da ağır, daha da inanılmaz bir küfür ettim ama bu sefer sessizce, sıkılı dişlerimin arasından konuştum. Tek tesellim, böyle geçtiği yerdeki dalları kıran, toynak izleri bırakan, taşları yerinden eden bir grubun kolayca takip edilebileceğini düşünmemdi.</span></p>

    <p class="Normal para-style-override-7"><span class="char-style-override-9">Jamie’nin küçük, sinsi şeylerin de büyük nesnelerin de peşine düştüğüne tanıklık etmiştim - soyulmuş kabukları görebilmek için ağaç gövdelerine, bir de... takılan saç tellerini görebilmek için ince çalılara bakardı.</span></p>

    <p class="Normal para-style-override-7"><span class="char-style-override-9">Kafamı atın yan tarafından sarkıttığımda kimse konuşmuyordu. Telaşla saç tellerimi yolmaya başladım. Üç, dört, beş, yeter miydi? Elimi uzattım ve telleri çalının içinden geçirdim; uzun, dalgalı saçlar atın hareketiyle dalgalandı ama çıkıntılı yaprakların içinde kalmayı başardı.</span></p>

    <p class="Normal para-style-override-7"><span class="char-style-override-9">Aynı şeyi dört kez daha yaptım. İşaretlerden en az birini kesinlikle görür ve hangisini takip etmesi gerektiğini anlardı - ötekini takip ederek vakit kaybetmeyi seçmezse. O konuda dua etmekten başka yapabileceğim bir şey yoktu ve bunu içtenlikle yapmaya başlamıştım. Önce Marsali için, sonra da </span><span class="italik char-style-override-10">Monsieur L’Oeuf</span><span class="char-style-override-9"> için merhamet diledim; şu an ilahi şefkate benden daha çok ihtiyaç duydukları kesindi.</span></p>

    <p class="Normal para-style-override-7"><span class="char-style-override-9">Uzun bir süre yokuş yukarı çıktık, bir tepenin zirvesi gibi görünen bir yere vardığımızda hava artık karanlıktı. Bilincim kapanmak üzereydi, kafam zonkluyordu ve korsem beni pense gibi sıkıyordu.</span></p>

    <p class="Normal para-style-override-7"><span class="char-style-override-9">At durduğunda sırt üstü düşmeyi becerebilecek kadar enerjim ancak kalmıştı. Yere düştüm, cenin pozisyonu aldım, toparlandım ve oturdum. Başım dönüyordu, nefes nefese kalmıştım ve uzun süre baş aşağı gitmekten dolayı şişen ellerimi ovuyordum.</span></p>

    <p class="Normal para-style-override-7"><span class="char-style-override-9">Adamlar bir araya toplanmışlar, kısık sesle tartışıyorlardı ama bana çalılıkların arasına kaçmayı düşündürtmeyecek kadar yakındaydılar. Hatta birkaç metre ötemde duran adamın işinin beni gözlemek olduğunu fark ettim.</span></p>

    <p class="Normal para-style-override-7"><span class="char-style-override-9">Geldiğimiz yola baktım ve aşağılarda bir ateş görmeyi biraz korkarak diledim. Ateş birilerinin dikkatini çekerdi - ne olduğunu bu zamana kadar biri anlamış olmalıydı, şu anda haberi etrafa yayıyor ve takip hazırlığı yapıyor olmalılardı. Ama Marsali...</span></p>

    <p class="Normal para-style-override-7"><span class="char-style-override-9">O ölmüş müydü? Çocuğu ne haldeydi?</span></p>

    <p class="Normal para-style-override-7"><span class="char-style-override-9">Sertçe yutkundum ve gözlerimi kırpmadan karanlığın içine baktım. Bunu hem bir ışıltı görebilmek, hem de gözyaşlarımı engelleyebilmek için yaptım. Ama etrafımızdaki kalın ağaçlar yüzünden, mürekkep rengi karanlık tonları dışında bir şey göremiyordum.</span></p>

    <p class="Normal para-style-override-7"><span class="char-style-override-9">Hiç ışık yoktu; ay henüz yükselmemişti ve yıldızlar hâlâ sönüktü - ama gözlerim ortama alışmakta hiç zorlanmadı. Gece görüşüm kediler kadar iyi olmasa da kabaca sayım yapabilecek kadar iyiydim. Bana ara ara bakıyorlar, aralarında tartışıyorlardı. Bir düzine kadar adam. Başta ne kadarlardı? Yirmi mi? Otuz mu?</span></p>

    <p class="Normal para-style-override-7"><span class="char-style-override-9">Titreyen parmaklarımı gerdim. Bileğim burkulmuştu fakat o anda beni endişelendiren o değildi.</span></p>

    <p class="Normal para-style-override-7"><span class="char-style-override-9">Şurası büyük bir ihtimalle onlarca da kesindi ki gece karanlığında orayı bulabilecek olsam da viski zulasına doğrudan hamle yapamazlardı. Marsali konuşacak kadar yaşamış da olabilirdi, tersi de -bu düşünceyle fena ürperdim- ama Jamie asıl amaçlarının viski olduğunu anlayacak ve orayı koruyacaktı.</span></p>

    <p class="Normal para-style-override-7"><span class="char-style-override-9">Olaylar böyle gelişmemiş olsaydı, adamlar büyük ihtimalle beni zorla zulaya götürürler, viskiyi alır ve hırsızlık ortaya çıkmadan tüymeye çalışırlardı. Ama benimle Marsali’yi geride bırakıp ortalığı velveleyevermemiz, tiplerini tarif etmemiz riskine girerler miydi?... Belki evet, belki de hayır.</span></p>

    <p class="Normal para-style-override-7"><span class="char-style-override-9">Ama Marsali’nin ani saldırısından sonra ilk plan geçersiz olmuştu. Şimdi ne olacaktı?</span></p>

    <p class="Normal para-style-override-7"><span class="char-style-override-9">Adamlar birbirinden yavaş yavaş ayrılmaya başlıyorlardı ama tartışma devam ediyordu. Ayak sesleri yaklaştı.</span></p>

    <p class="Normal para-style-override-7"><span class="char-style-override-9">“İşe yaramayacak, görürsün bak,” dedi adamlardan biri ateşli bir tonla. Kalınlaşmış sesinden, burnu kırılan adam olduğu sonucunu çıkardım. Yediği dayağa rağmen yılmamıştı. “Öldür kadını. Şimdi. Hayvanlar kemiklerini kırana kadar kimse onu bulamaz.”</span></p>

    <p class="Normal para-style-override-7"><span class="char-style-override-9">“Öyle mi? Kimse bulamayınca da hâlâ bizimle olduğunu sanacaklar, öyle değil mi?”</span></p>

    <p class="Normal para-style-override-7"><span class="char-style-override-9">“Ama eğer Fraser bizi önce yakalarsa, kadın da bizimle değilse, kimden bilecek...”</span></p>

    <p class="Normal para-style-override-7"><span class="char-style-override-9">Durdular, dört beş tanesi etrafımı sardı. Ayağa fırladım, en yakınımdaki nesneye refleksle yapıştım ve silah olabilecek bir şey olması için dua ettim - ne yazık ki küçücük bir taş bulabildim.</span></p>

    <p class="Normal para-style-override-7"><span class="char-style-override-9">“Viskiden ne kadar uzaktayız?” diye sordu Hodge. Adam şapkasını çıkarmıştı, karanlıkta parlayan gözleriyle kedileri andırıyordu.</span><span class="char-style-override-9"/></p>

    <p class="Normal para-style-override-7"><span class="char-style-override-9">“Bilmiyorum,” dedim, var gücümle sinirlerime hâkim olmaya </span><span class="char-style-override-9">çalışarak - elimdeki taşa da. Dudağım hâlâ hassastı, tokadın geldiği yer şişti ve konuşurken dikkatli olmam gerekiyordu. “</span><span class="italik char-style-override-10">Nerede olduğumuzu</span><span class="char-style-override-9"> bilmiyorum.”</span></p>

    <p class="Normal para-style-override-7"><span class="char-style-override-9">Doğru söylemiştim fakat mantıklı bir tahmin yapmam o kadar da zor değildi. Birkaç saat yol gitmiştik, çoğunlukla yokuş çıkmıştık ve yakınlardaki ağaçlar köknar ve balsamdı; keskin reçinelerinin kokusunu alabiliyordum. Üst yamaçlardaydık ve dağın sırtına giden bir geçidin de oldukça yakınında olmalıydık.</span></p>

    <p class="Normal para-style-override-7"><span class="char-style-override-9">“Öldür şunu,” dedi ötekilerden biri. “Bize bir faydası yok ki. Hem Fraser bizimle bulursa- ”</span></p>

    <p class="Normal para-style-override-7"><span class="char-style-override-9">“Kes be!” Hodge kendisiyle konuşan, oldukça iri yarı adama öyle sert çıkışmıştı ki adam istemsizce iki adım geri gitti. Sonra Hodge bana döndü, kolumu sertçe tuttu.</span></p>

    <p class="Normal para-style-override-7"><span class="char-style-override-9">“Benimle dalga geçme kadın. İstediğimi bana ver.” Aksi takdirde ne olacağını söylemeye gerek duymadı - göğsümün üstünden soğuk bir şey geçti ve kesiğin sıcak sızısı da onu bir saniye sonra takip etti, kan boşalmaya başladı.</span></p>

    <p class="Normal para-style-override-7"><span class="char-style-override-9">“Tanrım, Roosevelt aşkına!” dedim, acıdan çok şaşkınlık nidası olarak. Kolumu çektim. “Nerede olduğumuzu bile bilmiyorum be </span><span class="italik char-style-override-10">geri zekalı</span><span class="char-style-override-9">! Başka bir şeyin nerede olduğunu nasıl bileyim?”</span></p>

    <p class="Normal para-style-override-7"><span class="char-style-override-9">Biraz ürkerek hafifçe geri çekildi, gözlerini kırpıştırdı, ona saldırmamdan çekinirmiş gibi bıçağı refleksle yukarı kaldırdı. Saldırmayacağımı anlayınca da suratını buruşturdu.</span></p>

    <p class="Normal para-style-override-7"><span class="char-style-override-9">“Ne bildiğimi söyleyeyim sana,” dedim ve sesimdeki keskin, düzenli tonla içten içe, biraz mutlu oldum. “Viski zulası malthaneden bir kilometre kadar uzakta, kuzeybatısında. İyi saklanmış bir mağaranın içinde. Sizi oraya götürebilirim, tabii beni aldığınız yere geri dönüp oradan yola çıkarsak ama yolu başka türlü tarif edemem.”</span></p>

    <p class="Normal para-style-override-7"><span class="char-style-override-9">Yalan da söylemiyordum. Ben kolayca bulabilirdim fakat orayı tarif etmek? </span><span class="char-style-override-9" xml:lang="ar-SA">Üst taraftaki çalıların ortasındaki küçük </span><span class="char-style-override-9">patikadan geçin, Brianna’nın keseli sıçan vurduğu yerin önündeki meşeyi görene kadar yürüyün, üstünde yılan dili olan köşeli bir taş gördüğünüzde sola sapın... Beni öldürmemelerinin tek nedeni olduğunu düşündüğüm rehberlik yapma ihtimalim gözden geçirilmekteydi.</span></p>

    <p class="Normal para-style-override-7"><span class="char-style-override-9">Derim çok ince kesilmişti; o kadar kan kaybetmiyordum. Ama yüzüm ve ellerim buz gibi olmuştu ve gözlerimin kenarlarında parlak noktalar görür gibi oluyordum. Dik durmamı sağlayan tek şey, eğer işler o noktaya gelirse, ayakta ölmeyi tercih edecek olmamdı.</span><span class="char-style-override-9"/></p>

    <p class="Normal para-style-override-7"><span class="char-style-override-9">“Hodge, bak söylüyorum sana, bununla işin olsun istemezsin, hem de hiç.” Etrafımdaki küçük gruba iri bir adam katıldı. Hodge’un omzunun üstünden eğildi, yüzüme baktı ve başını salladı. Gölgede hepsi siyahtı ama bu adamın sesinde hafiften bir Afrika esintisi de vardı. Belki eski bir köle, belki de köle taciriydi. “Bu kadını duydum. Büyücü. Bilirim bunun gibileri, büyücü karılar... Dokunma ona, duyuyor musun? Lanetler seni!”</span></p>

    <p class="Normal para-style-override-7"><span class="char-style-override-9">Duyduklarıma cevaben yarı şuh bir kahkaha atmayı başardım ve en yakınımda duran adam bir adım uzaklaştı. Kendime şaşırmıştım; nereden çıkmıştı o kahkaha şimdi?</span></p>

    <p class="Normal para-style-override-7"><span class="char-style-override-9">Ama artık daha iyi nefes alabiliyordum ve parlak noktalar da kaybolmuştu.</span></p>

    <p class="Normal para-style-override-7"><span class="char-style-override-9">Uzun boylu adam boynunu uzattı, gömleğimdeki kan lekesine baktı.</span></p>

    <p class="Normal para-style-override-7"><span class="char-style-override-9">“Kanını mı akıttın? Lanet olsun Hodge, becermişsin bile.” Sesinde, çok derinlerde bir telaş vardı. Adam geri çekildi ve eliyle bana doğru bir çeşit hareket yaptı.</span></p>

    <p class="Normal para-style-override-7"><span class="char-style-override-9">Bunu yapmaya nasıl karar verdiğim hakkında hiçbir fikrim olmaksızın, elimdeki taşı bıraktım, parmaklarımı göğsümdeki yaraya götürdüm ve kanı cılız adamın çenesine sürdüm; az önceki kahkahamı tekrarladım.</span></p>

    <p class="Normal para-style-override-7"><span class="char-style-override-9">“Lanet, ha?” dedim. “Ne dersiniz? Bana tekrar dokunursanız yaşayacak yirmi dört saatiniz kalır.”</span></p>

    <p class="Normal para-style-override-7"><span class="char-style-override-9">Kan nehirleri adamın beyaz yüzünde karanlıkta bile belli oluyordu. Adam bir metre kadar ötemdeydi; nefesindeki ekşiliği de yüzünün öfkeyle sarsılmaya başladığını da algılayabiliyordum.</span></p>

    <p class="Normal para-style-override-7"><span class="italik char-style-override-10">Sen ne yaptığını sanıyorsun Beauchamp?</span><span class="char-style-override-9"> diye düşündüm, kendime son derece şaşırarak. Hodge bana vurmak için yumruğunu hazırladı ama iri adam bir feryatla onu bileğinden yakaladı.</span></p>

    <p class="Normal para-style-override-7"><span class="char-style-override-9">“Yapma! Öldüreceksin hepimizi!”</span></p>

    <p class="Normal para-style-override-7"><span class="char-style-override-9">“</span><span class="italik char-style-override-10">Seni</span><span class="char-style-override-9"> öldüreceğim serseri!”</span></p>

    <p class="Normal para-style-override-7"><span class="char-style-override-9">Hodge’un öteki elinde hâlâ bıçak vardı; bir öfke hırıltısı çıkararak adamı bıçakladı. Geniş adamın darbeyle nefesi kesildi ama bıçak kritik bir yere gelmemişti, tuttuğu bileği kıvırdı ve Hodge’dan tiz bir feryat, tilkiye kurban düşmüş bir tavşanı andıran bir ses yükseldi.</span></p>

    <p class="Normal para-style-override-7"><span class="char-style-override-9">O anda hepsi birbirine girdi, itişmeye, bağrışmaya, silahlarını ellerine almaya başladılar. Arkamı dönüp koşmaya başladım ama birkaç adım sonra bir tanesi arkamdan sarıldı ve beni kendine yapıştırdı.</span></p>

    <p class="Normal para-style-override-7"><span class="char-style-override-9">“Sen hiçbir yere gitmiyorsun hanımefendi,” dedi kulağıma, nefes nefese.</span></p>

    <p class="Normal para-style-override-7"><span class="char-style-override-9">Gitmiyordum da. Benden uzun değildi fakat çok daha güçlüydü. Kollarından kurtulmaya çalıştım ama beni çok sağlam tutuyordu ve kollarını daha da sıktı. O an sabit kalmaya karar verdim. Kalbim öfke ve korkuyla küt küt atıyordu ve adama beni hırpalaması için bir sebep vermek istemiyordum. Adam heyecanlıydı; kalbinin hızlı çarpışını hissedebiliyordum ve sidik kokulu giysisinin içinden taze ter kokusu geliyordu.</span></p>

    <p class="Normal para-style-override-7"><span class="char-style-override-9">Neler olduğunu göremiyordum fakat dövüşmekten çok birbirlerine bağırmaya başladıklarını düşündüm. Beni tutan boğazını temizledi, duruşunu değiştirdi.</span></p>

    <p class="Normal para-style-override-7"><span class="char-style-override-9">“Eee... Nereden geliyorsunuz acaba hanımefendi?” dedi son derece kibarca.</span></p>

    <p class="Normal para-style-override-7"><span class="char-style-override-9">“Ne?” dedim, bir anda korkmuştum. “Geliyor muyum? Haa... ee... İngiltere. Oxfordshire kökenliyim, sonra da Boston.”</span></p>

    <p class="Normal para-style-override-7"><span class="char-style-override-9">“Öyle mi? Ben de kuzeyliyim.”</span></p>

    <p class="Normal para-style-override-7"><span class="char-style-override-9">Otomatik olarak, “Tanıştığıma memnun oldum,” deme dürtümü bastırdım, çünkü yalan söylemiş olurdum ve böylece diyaloğumuz sona ermiş oldu.</span></p>

    <p class="Normal para-style-override-7"><span class="char-style-override-9">Kavga başladığı kadar ani bir şekilde durmuştu. Hodge’un grubun liderinin kendisi olduğuna dair öfke dolu bağırışları, kükremeleri ve tehditleriyle adamlar durulmuşlardı.</span></p>

    <p class="Normal para-style-override-7"><span class="char-style-override-9">“Sözleri tam olarak tehdit sayılmaz aslında,” dedi beni tutan adam, beni hâlâ pis vücuduna bastırıyordu. “Daha çok taahhüt diyebilirim. Tersine denk gelmek istemezsiniz hanımefendi, söyleyeyim size.”</span></p>

    <p class="Normal para-style-override-7"><span class="char-style-override-9">“Hıh,” gibi bir ses çıkardım, her ne kadar dediğinin doğruluğuna inanıyor olsam da. Kavganın gürültülü ve uzun süreli olmasını ummuştum, böylece Jamie’nin yerimizi bulması kolaylaşacaktı.</span></p>

    <p class="Normal para-style-override-7"><span class="char-style-override-9">“Kökenlerden bahsetmişken, şu Hodge nereli?” diye sordum. Hâlâ aşırı tanıdık geliyordu. Onu daha önce </span><span class="italik char-style-override-10">bir yerde</span><span class="char-style-override-9"> görmüştüm ama nerede?</span></p>

    <p class="Normal para-style-override-7"><span class="char-style-override-9">“Hodgepile mı? Eee... İngiliz diye hatırlıyorum,” dedi genç adam. Şaşırmıştı. “Sesinden anlaşılmıyor mu?”</span></p>

    <p class="Normal para-style-override-7"><span class="char-style-override-9">Hodge? Hodgepile? Bir şeyler daha hatırlayacak gibi hissediyordum...</span></p>

    <p class="Normal para-style-override-7"><span class="char-style-override-9">Orada bir süre daha konuştular ve çok geçmeden tekrar yola çıktık. Bu sefer, şükürler olsun ki atın üstüne kalçamı koymama izin verilmişti, her ne kadar ellerim hem birbirine, hem de eyere bağlı olsa da.</span></p>

    <p class="Normal para-style-override-7"><span class="char-style-override-9">Çok yavaş hareket ediyorduk; bir çeşit patika üzerindeydik ama tepemizdeki ayın belli belirsiz ışığı yolu görmemizi, rahat ilerlememizi sağlayamıyordu. Benim atımı artık Hodgepile yönetmiyordu; dizginler beni yakalayan genç adamdaydı, tuhaf bir isteksizlik içindeki atı çalıların içinde zorla sürüklüyordu. Ara sıra ona göz atıyordum. İnce yapılı, ensesinden aşağı dökülen gür ve siyah saçlara sahip biriydi. Karanlıktaki silueti bir aslana benziyordu.</span></p>

    <p class="Normal para-style-override-7"><span class="char-style-override-9">İçimdeki ani ölüm korkusu geçmişti ama midemdeki düğüm hâlâ aynı yerdeydi ve sırtım kaygıyla kasılmıştı. İşler Hodgepile’ın istediği gibi gitmekteydi ama aslında adamlar aralarında anlaşmış sayılmazlardı; beni öldürüp cesedimi kokarcalara bırakmak isteyen bir tanesi aniden üstüme atılıp tartışmalara son noktayı koyabilirdi.</span></p>

    <p class="Normal para-style-override-7"><span class="char-style-override-9">Önümüzdeki Hodgepile’ın sert ve buyurgan sesini duyabiliyordum. Grubun içinde dolaşıyor, dırdır ediyor, emirler yağdırıyor, sataşıyor, herkesi kontrol etmeye çalışıyordu.</span></p>

    <p class="Normal para-style-override-7"><span class="char-style-override-9">Atlar hâlâ hareket ediyorlardı ama ne kadar yorgun olduklarını ben bile anlayabiliyordum. Altımdaki ayaklarını sürte sürte yürüyordu, boynu iyice eğilmişti. Bu yağmacıların nereden geldiklerini, viski için arazimize gelmeden önce neler yaptıklarını Tanrı bilirdi. Kavganın adrenalininden sonra durulan adamlar da yorulmaya başladılar. Bitkinliğin beni de esir almak üzere olduğunu fark ettim, uyanık kalmak için çabaladım.</span></p>

    <p class="Normal para-style-override-7"><span class="char-style-override-9">Sonbaharın ilk zamanlarında olmamıza rağmen, dağın yüksek yerlerinde geceleri hava dondurucu olabiliyordu; içliğim ve korsemle durduğum için üşümeye başlamıştım. Sürekli titriyordum ve göğsümdeki yaram, derimin altındaki kasların gevşemelerinden dolayı fena halde yanmaya başlamıştı. Ciddi bir şey değildi ama ya enfeksiyon kaparsa? O anda o derde sahip olacak kadar uzun yaşamayı dilemekle yetindim.</span></p>

    <p class="Normal para-style-override-7"><span class="char-style-override-9">Kendimi ne kadar zorlasam da Marsali’yi düşünmeden, kafamda tıbbi ihtimaller uydurmadan edemiyordum. Aklıma beyin sarsıntısından kafatası içindeki şişmelere, duman zehirlenmesine kadar bin bir şey getiriyordum. Orada olsam bir şeyler yapabilirdim, belki bir sezaryen bile yapabilirdim ama benden başkası yapamazdı.</span></p>

    <p class="Normal para-style-override-7"><span class="char-style-override-9">Ellerimi eyerin kenarına sıkıca yapıştırdım, halatları çekiştirdim. Orada olmam gerekiyordu!</span></p>

    <p class="Normal para-style-override-7"><span class="char-style-override-9">Ancak değildim, hiçbir zaman olamayabilirdim de.</span></p>

    <p class="Normal para-style-override-7"><span class="char-style-override-9">Ormanın karanlığı üstümüze çöktüğünde bütün tartışmalar, mırıldanmalar kesildi fakat grubun içindeki rahatsızlık hissi neredeyse elle tutulabilecekti. Bunun nedeninin takip edilme korkuları olduğunu düşünüyordum ama daha önemli olan kısımsa iç anlaşmazlıktı. Kavga bitmemişti, daha uygun bir zamana ertelenmişti.</span></p>

    <p class="Normal para-style-override-7"><span class="char-style-override-9">Bu kavga tam olarak benim üstümden dönmüştü. Tartışma sırasında tam olarak görememiştim, hangi adamların ne düşündüklerini tam olarak bilemiyordum ama ayrım açıktı; Hodgepile önderliğinde bir kısım beni en azından viskiye kavuşana kadar hayatta tutmak istiyordu, ikinci grup bu sorunlu kaçışı bir an önce sonlandırmak istiyordu, tabii boğazımı keserek. Bir de Afrika aksanlı adamın liderlik ettiği bir azınlık vardı ve bu adamlarsa beni çok geç olmadan salıvermek istiyorlardı.</span></p>

    <p class="Normal para-style-override-7"><span class="char-style-override-9">Bu son grup ve Afrika aksanlı adamın benim yararıma olacağı çok açıktı. Ama bunu nasıl kullanacaktım? Hodgepile’ı lanetleyerek başlamış sayılabilirdim aslında - o hareketten dolayı hâlâ kendimden korkuyordum, orası ayrı. Ama hepsini toptan lanetlediğimi söylemek aleyhime olur diye düşündüm; etkimi yitirirdim.</span></p>

    <p class="Normal para-style-override-7"><span class="char-style-override-9">Artık çok rahatsız eden eyerin üstünde kıpırdandım. Benim olduğumu sandıkları şeyden korktukları için benden çekinen adamlar ilk defa karşıma çıkmıyordu. Batıl korkular çok etkili silahlar olabiliyorlardı fakat bu korkuyu kullanmak çok tehlikeli olabilirdi. Onları gerçekten korkutursam beni tereddüt etmeksizin öldürebilirlerdi.</span></p>

    <p class="Normal para-style-override-7"><span class="char-style-override-9">Geçide gelmiştik. Büyük kayaların arasında çok az ağaç vardı ve dağın öte tarafına geçerken sonsuz, parlak yıldız yığınlarıyla kaplı gökyüzü önümde bir anda açıldı.</span></p>

    <p class="Normal para-style-override-7"><span class="char-style-override-9">Görüntü bir anlığına nefesimi kesmiş olmalı, çünkü atımın önünde yürüyen genç adamın dikkati bana yöneldi ve o da manzaraya baktı.</span></p>

    <p class="Normal para-style-override-7"><span class="char-style-override-9">“Aa...” şeklinde yarı büyülenmiş bir tepki verdi. Birkaç saniye baktıktan sonra yanımızdan geçen başka bir at tarafından rahatsız edildi ve dünyaya geri döndü. At ve binici de bana dikkatli gözlerle baktılar.</span></p>

    <p class="Normal para-style-override-7"><span class="char-style-override-9">“Sizin oralarda, geldiğiniz yerde böyle yıldızlar var mıydı?” diye sordu bana eşlik eden genç.</span></p>

    <p class="Normal para-style-override-7"><span class="char-style-override-9">“Hayır,” dedim, tepemizdeki sessiz ihtişamın hâlâ etkisi altındaydım. “Böyle parlak değillerdi.”</span></p>

    <p class="Normal para-style-override-7"><span class="char-style-override-9">“Değillerdi, hayır,” dedi, kafasını iki yana salladı ve dizginleri çekti. Kulağa garip bir cümle gibi gelmişti ama anlam veremedim. Onu lafa tutmayı da aklımdan geçirdim, çünkü bulabileceğim her türlü müttefike ihtiyacım vardı ama önümüzden bir bağırış geldi; kamp kuracaktık.</span></p>

    <p class="Normal para-style-override-7"><span class="char-style-override-9">Bağlarım çözüldü, attan indirildim. Hodgepile kalabalığın arasından çıktı ve beni omuzlarımdan tuttu.</span></p>

    <p class="Normal para-style-override-7"><span class="char-style-override-9">“Kaçmaya kalkma kadın, pişman ederim.” Parmaklarını kemiklerime değmek istercesine batırdı. “Bana dirin lazım, ölün değil.”</span></p>

    <p class="Normal para-style-override-7"><span class="char-style-override-9">Elini omzumdan çekmeden bıçağını kaldırdı ve düz tarafını dudaklarıma götürdü, ucunu burnuma değdirdi, sonra da o iğrenç nefesinin nemini yüzümde hissedebileceğim kadar yakınıma geldi.</span></p>

    <p class="Normal para-style-override-7"><span class="char-style-override-9">“Kesmeyeceğim </span><span class="italik char-style-override-10">tek </span><span class="char-style-override-9">şey dilin,” dedi. Bıçak burnumdan indi, çeneme değdi, boynumdan aşağıya inip göğsümün kıvrımında dolandı. “Anlıyor musun beni?”</span></p>

    <p class="Normal para-style-override-7"><span class="char-style-override-9">Ben kafamı sallayana kadar bekledi, sonra da arkasını döndü ve karanlığın içine karıştı.</span></p>

    <p class="Normal para-style-override-7"><span class="char-style-override-9">Sinirimi bozmayı amaçladıysa, bunu hakkıyla başarmıştı. Serin havaya rağmen ter içindeydim ve uzun bir gölge yanımda bittiğinde hâlâ titriyordum. Gölge elimi tuttu, içine bir şey bastırdı.</span></p>

    <p class="Normal para-style-override-7"><span class="char-style-override-9">“Adım Tebbe,” dedi kısık sesle. “Unutma, Tebbe. Sana iyi davrandığımı hatırla. Ruhlarına söyle, Tebbe’ye zarar vermesinler. Sana iyi davrandığımı bilsinler.”</span></p>

    <p class="Normal para-style-override-7"><span class="char-style-override-9">Afallamış halde kafa salladım ve tekrar yalnız başınaydım ama bu sefer elimde bir ekmek parçası vardı. Hemen ağzıma attım; çok bayat olmasına rağmen, tazeyken çok iyi bir çavdar ekmeği olduğunu anladım, Salem’deki kadınların yaptıklarına benziyordu. Adamlar orada da evlere saldırmışlar mıydı yoksa yalnızca ekmeği mi almışlardı acaba?</span></p>

    <p class="Normal para-style-override-7"><span class="char-style-override-9">Yanımda, yerde bir eyer duruyordu; cepten sarkan matarayı hemen kaptım, dizlerimin üstüne çöküp kafama diktim. Ekmek ve suyun tatları -kanvas ve ahşap aromalarıyla- uzun süredir aldığım en güzel tatlardı. Ölüme yakın olmanın iştah konusundaki etkisini daha önce fark etmiştim. Yine de son yemeğimin daha güzel bir şey olmasını isterdim elbette.</span></p>

    <p class="Normal para-style-override-7"><span class="char-style-override-9">Hodgepile birkaç dakika sonra, elinde halatla geri döndü. Daha fazla tehdit etmekle uğraşmadı, derdini anlatabildiğini düşünüyordu. Ellerimi, ayaklarımı bağlayıp beni yere itti. Kimse bana bir şey söylemedi ama birisi incelik etti ve üstüme bir battaniye örttü.</span></p>

    <p class="Normal para-style-override-7"><span class="char-style-override-9">Kamp çabucak kurulmuştu. Ateş yakılmadı, yemek yapılmadı; adamlar muhtemelen kendilerini benden daha şık bir şekilde doyurmadılar, sonra da ormana dağılıp dinlenmeye çekildiler, atlarını kendilerinden birkaç metre ötede, bağlı halde bıraktılar.</span></p>

    <p class="Normal para-style-override-7"><span class="char-style-override-9">Ortalığın durgunlaşmasını bekledim, sonra battaniyeyi dişlerimin arasında tutup altında dikkatlice kıvrıldım ve yirmi metre ötedeki hedefim olan ağaç altına doğru yavaşça sürünmeye başladım.</span></p>

    <p class="Normal para-style-override-7"><span class="char-style-override-9">Bunu yaparken aklımdan kaçma düşüncesi geçmemişti ama eğer benden kurtulmak isteyenlerden biri karanlığı bir fırsat olarak kullanmaya karar verirse, kurbanlık bir hayvan gibi oracıkta uzanmak istemiyordum. Şansım da tutarsa, daha önce yattığım yere bu amaçla gelen biri olduğunda yardım istemek için yeterli vaktim olacaktı.</span></p>

    <p class="Normal para-style-override-7"><span class="char-style-override-9">Hafif bir şüphe bulutunun arkasına gizlenmiş olsa da Jamie’nin geleceğini yine de biliyordum. Benim işim ise o gelene kadar hayatta kalmaktı.</span></p>

    <p class="Normal para-style-override-7"><span class="char-style-override-9">Nefes nefese, ter içindeydim, çorabım mahvolmuştu ve her tarafıma yapraklar yapışmıştı. Hedefim olan büyük gürgen ağacının altına kıvrıldım ve tekrar battaniyenin altına girdim. Böylece tamamen gizlenmiştim ve bağlarımı dişlerimle çözmeye çalışabilirdim. Ama Hodgepile halatları askeri bir özenle düğümlemişti. Bir köstebeğin dişlerine sahip olmadığım sürece bir yere varamayacaktım.</span></p>

    <p class="Normal para-style-override-7"><span class="char-style-override-9">Askeri. Bu kelime bana onu daha önce nerede görmüş olduğumu, adamın kim olduğunu hatırlattı. Arvin Hodgepile! Eskiden Cross Creek’te, Kraliyet deposunda çalışıyordu. İki yıl önce, Jamie’yle birlikte ölen bir kızın cesedini oradaki garnizonun komutanına götürdüğümüzde Hodgepile’la tanışmıştım.</span></p>

    <p class="Normal para-style-override-7"><span class="char-style-override-9">O komutan, Çavuş Murchison ölmüştü- ben Hodgepile’ın da depoyu kül eden yangında öldüğünü düşünmüştüm. Yani, bir asker kaçağıydı. Ya yangın çıkmadan önce depoyu terk edebilecek vakit bulacak kadar şanslıydı ya da o gün ve o saatte zaten orada değildi. İki durumda da Kral’ın ordusundan kaçmak için bir fırsat yakaladığını fark etmişti ve ölü bilinmeyi kabul etmişti.</span></p>

    <p class="Normal para-style-override-7"><span class="char-style-override-9">O zamandan beri ne yaptığı da besbelliydi. Kırlarda geziniyor, çalıyor, yağmalıyor ve öldürüyordu - bu sırada kendine uygun meslektaşlar edinmeyi de ihmal etmiyordu.</span></p>

    <p class="Normal para-style-override-7"><span class="char-style-override-9">Gerçi şimdiye kadar tam olarak aynı yolda yürüyorlarmış gibi bir halleri de yoktu. Hodgepile şu anda kendi kendini bu grubun lideri olarak belirlemiş olabilirdi fakat bu konumu uzun süredir elinde bulundurmadığı aşikârdı. Emir vermeye, adam yönetmeye alışık de</span><span class="char-style-override-9">ğildi, tabii tehditleri saymazsam. Birçok ordu komutanı görmüştüm, iyisini de kötüsünü de ve aralarındaki farkları iyi bilirdim.</span></p>

    <p class="Normal para-style-override-7"><span class="char-style-override-9">O anda bile Hodgepile’ı duyabiliyordum. Uzaklarda hâlâ birisiyle tartışıyordu. Bu tipleri daha önce de görmüştüm: öfke küpü olan, yakınında gördükleri insanları şiddet yoluyla kısa süre için idare edebilen kişilerdendi. Çok dayanmazlardı, Hodgepile’ın da bir istisna oluşturacağını sanmıyordum.</span></p>

    <p class="Normal para-style-override-7"><span class="char-style-override-9">Hele Jamie bizi bulduktan sonra hiç şansı kalmayacaktı. Bu düşünceyle viski içmişçesine rahatladım. Jamie artık beni aramaya başlamış olmalıydı.</span></p>

    <p class="Normal para-style-override-7"><span class="char-style-override-9">Biraz titredim, örtüme daha sıkı sarındım. Jamie gece takibi için ışığa ihtiyaç duyacaktı. Meşaleler. Bu da kampa yaklaşırlarsa onu ve yanındakileri görünür ve zayıf kılacaktı. Kampın kendisi göze çarpmayacaktı; ateş yoktu, atlar ve adamlar da birbirlerinden çok uzaktılar. Aralarında nöbetçiler belirlediklerini de fark etmiştim, gezinen ve kısık sesle konuşan birkaç adam vardı.</span></p>

    <p class="Normal para-style-override-7"><span class="char-style-override-9">Ama Jamie bunları akıl eder, dedim kendime ve aklımdan pusu, katliam manzaralarını çıkarmaya çalıştım. At pisliklerinin tazeliğinden, elindeki meşalelerle kampa girmenin sonu olacağını anlardı. Grubu buraya kadar takip ettiyse bilirdi- </span></p>

    <p class="Normal para-style-override-7"><span class="char-style-override-9">Sessiz ayak sesleriyle irkildim. Yattığım ilk yerden geliyorlardı; battaniyenin altında fare görmüş kedi gibi dikkat kesildim.</span></p>

    <p class="Normal para-style-override-7"><span class="char-style-override-9">Adımlar oradan oraya sapıyor, yaprakların ve çam iğnelerinin arasında dolanıyordu, sanki beni bulmaya çalışıyordu. Gece esintisinin dalları sallayışıyla kimsenin duyamayacağını bildiğim halde nefesimi tuttum.</span></p>

    <p class="Normal para-style-override-7"><span class="char-style-override-9">Gözlerimi karanlığa doğrulttum ama yirmi metre kadar ötede, ağaç gövdelerinin arasında dolanan siyah ve bulanık bir siluet görmekten öteye gidemedim. Ani bir düşünce beni sarstı - bu Jamie olabilir miydi? Kampı keşfedecek kadar yaklaşabildiyse içeri girip beni araması da muhtemeldi.</span></p>

    <p class="Normal para-style-override-7"><span class="char-style-override-9">Bu fikirle rahatladım, halatları esnetmeye çabaladım. Hemen seslenmek istedim ama cesaret edemedim. Eğer o siluet Jamie’yse, o hareketimle hem onun, hem kendimin ölüm fermanını imzalayabilirdim. Ben bekçileri duyabiliyorsam, onlar da beni duyabiliyorlar demekti.</span></p>

    <p class="Normal para-style-override-7"><span class="char-style-override-9">Ama eğer Jamie değil de haydutlardan biriyse ve beni bulup öldürmeye niyetlendiyse...</span><span class="char-style-override-9"/></p>

    <p class="Normal para-style-override-7"><span class="char-style-override-9">Nefesimi olabildiğince yavaşça bıraktım; vücudumdaki her kas kasılı haldeydi, titriyordu. Hava soğuğa daha yakındı ama ben sırılsıklamdım; kendi vücudumdan gelen kokuları alabiliyordum, korkuyla boşalan terlere soğuk toprak ve bitki kokuları eşlik ediyordu.</span></p>

    <p class="Normal para-style-override-7"><span class="char-style-override-9">Bulanık siluet yok oldu, ayak sesleri kayboldu; kalbim çalan bir bando davulu gibi atıyordu. Saatlerdir içimde tuttuğum gözyaşlarımı serbest bıraktım, sıcak yaşlar yüzümü yıkadı. Sessizce, hıçkırıklar içinde ağladım.</span></p>

    <p class="Normal para-style-override-7"><span class="char-style-override-9">Gece etrafımı sarmıştı, karanlık tehdit doluydu. Tepemde parıldayan yıldızlar beni gözlüyormuş gibi hissettim ve sonunda dayanamayıp uyudum.</span></p>

    <p class="Normal para-style-override-7"><span class="char-style-override-9"> </span></p>

    <p class="Normal para-style-override-8"><span class="bold char-style-override-10"> </span></p>
  </div>
</body>
</html>