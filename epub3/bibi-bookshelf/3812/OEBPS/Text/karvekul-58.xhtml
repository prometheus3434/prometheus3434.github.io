<html xmlns="http://www.w3.org/1999/xhtml">
<head>
  <title>karvekul-58</title>
  <link href="../Styles/karvekul1.css" rel="stylesheet" type="text/css"/>
</head>

<body id="karvekul" xml:lang="tr-TR">
  <div class="Basic-Text-Frame">
     <p class="baslik" id="toc_marker-50"><span class="bold">49. Kuzey Rüzgârının Hiddeti</span></p>

    <p class="Normal para-style-override-9"><span class="bolditalik char-style-override-10"> </span></p>

    <p class="Normal para-style-override-9"><span class="bolditalik char-style-override-10">Temmuz 1774</span></p>

    <p class="Normal para-style-override-7"><span class="bolditalik char-style-override-10"> </span></p>

    <p class="Normal para-style-override-7"><span class="char-style-override-9">Brianna küreğin sivri tarafını çamura doğru sapladı, çikolatalı puding renginde bir toprak çıkardı. Yemeği hatırlatan şeyler olmasa da olur, diye düşündü toprağı akıntıya doğru atarken. Ter içindeki kombinezonunu yukarı çekti, alnındaki damlaları koluna sildi. Sabahın geç saatlerinden beri ağzına bir şey koymamıştı; saat beşe yaklaşıyordu. Yine de akşam yemeğine kadar durmayı planlamıyordu. Roger dağdaydı, Amy McCallum’un bacasını onarmasına yardım ediyordu. Küçük oğlanlar da b</span><span class="char-style-override-9" xml:lang="ar-SA">üyük </span><span class="char-style-override-9">evde, Bayan Bug tarafından ekmek, bal ve tereyağıyla şımartılıyor olmalıydılar. Ama kendi karnını doyurmak için sabretmesi gerekiyordu; yapılacak çok işi vardı.</span></p>

    <p class="Normal para-style-override-7"><span class="char-style-override-9">“Yardım ister misin</span><span class="char-style-override-9" xml:lang="ar-SA"> kızım?”</span></p>

    <p class="Normal para-style-override-7"><span class="char-style-override-9">Gözlerini kıstı, elini güneşe karşı siper etti. Babası yukarıda, çukurun kenarında durmuş, emek verdiği alana biraz eğlenerek bakıyordu.</span></p>

    <p class="Normal para-style-override-7"><span class="char-style-override-9">“İstermiş gibi mi görünüyorum?” diye terslendi, çamur lekeli elini çenesine götürerek.</span></p>

    <p class="Normal para-style-override-7"><span class="char-style-override-9">“Evet.”</span></p>

    <p class="Normal para-style-override-7"><span class="char-style-override-9">Babası balığa çıkmıştı; yalınayaktı ve dizlerinin üstüne kadar ıslaktı. Sopasını bir ağaca yaslamış, balıkçı sepetini omzundan arkaya sarkıtmıştı. Sepetin örgülü yapısı, içindekinin ağırlığıyla çatırdıyordu. Jamie dengesini kaybetmemek için bir fidana tutundu, çukurun kaygan kenarından inmeye başladı.</span></p>

    <p class="Normal para-style-override-7"><span class="char-style-override-9">“Bekle,</span><span class="char-style-override-9" xml:lang="ar-SA"> gömleğini çıkar!” Brianna hatasını bir saniye geç fark etti. Babasını</span><span class="char-style-override-9">n</span><span class="char-style-override-9" xml:lang="ar-SA"> yüzünde ürkmüş bir </span><span class="char-style-override-9">ifade oluştu ama bir-iki saniye sonra kayboldu.</span></p>

    <p class="Normal para-style-override-7"><span class="char-style-override-9">“Yani... çamur...” dedi Bree, çok geç olduğunu bile bile. “Yıkamak...”</span></p>

    <p class="Normal para-style-override-7"><span class="char-style-override-9">“Haa, evet, ne olur ne olmaz.” Tereddütsüzce, Jamie gömleğini çıkardı ve kızına sırtını döndü, gömleğini asabileceği bir dal aradı.</span></p>

    <p class="Normal para-style-override-7"><span class="char-style-override-9">Yaraları o kadar da sarsıcı değildi. Daha önce birkaç kez göz ucuyla görmüş, yakından nasıl olduklarını hayal etmişti. Yaralar eskiydi, silik ve gümüşi ağlara benziyorlardı. Doğal bir şekilde hareket etmesine engel değillerdi. Omuzlarındaki gerginlik hariç, doğal olmayan bir durum yoktu.</span></p>

    <p class="Normal para-style-override-7"><span class="char-style-override-9">Elini istemsizce kapattı, olmayan bir kalemi tutarmış gibi yaptı. O minik rahatsızlık hissini, bu kadar özel oluşunu okuyuculara anlatmak istedi - o satırlarda neler yazabileceğini hayal etti...</span></p>

    <p class="Normal para-style-override-7"><span class="italik char-style-override-10">Babanın</span><span class="char-style-override-9" xml:lang="ar-SA"> çıplaklığı</span><span class="italik char-style-override-10">nı ifşa etmeyeceksin</span><span class="char-style-override-9">, diye İncil’den bir alıntı yapmışçasına, içinde kendini dizginledi. Parmaklarını açtı, bacağına yasladı. Babası yüzünü dönmüş, aşağı inmeye devam ediyordu. Adamın gözleri aşağıdaki hasırotları ve çakıl taşlarındaydı.</span></p>

    <p class="Normal para-style-override-7"><span class="char-style-override-9">Son yarım metrede kayıp bir şapırtıyla kızının yanına indi, kollarını savurarak dengesini sağladı. Bu hareketine gülünce babası da gülümsedi. Bree bir an konuşup özür dileyesi geldi ama babası gözlerinin içine bakmıyordu.</span></p>

    <p class="Normal para-style-override-7"><span class="char-style-override-9">“Pekâlâ, o halde, yerinden mi oynatacaksın, etraf</span><span class="char-style-override-9" xml:lang="ar-SA">ından mı geçeceksin?” Dikkatini hemen yanındaki kayaya vermişti. Koluyla çukurun yan yüzeyindeki </span><span class="char-style-override-9">kayayı ittirdi, sağlamlığını test etti.</span></p>

    <p class="Normal para-style-override-7"><span class="char-style-override-9">“Oynatabilir miyiz dersin?” Brianna da yanına geldi, inceledi. “Etrafından dolanmak için üç metrelik bir hendek daha kazmak gerekecek.”</span></p>

    <p class="Normal para-style-override-7"><span class="char-style-override-9">“O kadar çok mu?” Kızına şaşkınca baktı.</span></p>

    <p class="Normal para-style-override-7"><span class="char-style-override-9">“Evet. Şurada bir geçit açıp tümseğin engelini ortadan kaldırabilirim, sonra küçük bir su çarkı koyup akışı düzenleme şansım olur.” Babasının yanından geçti, aşağı akışı gösterdi. “Ondan sonraki en iyi yer de burası olur, toprağın yükseldiği yeri görüyor musun? Fakat burası daha iyi.”</span></p>

    <p class="Normal para-style-override-7"><span class="char-style-override-9">“Peki, tamam. Biraz bekle o zaman.” Jamie tekrar çukurun kenarına gitti, yukarı tırmandı ve ormana dalıp gözden kayboldu. Geri döndüğünde yanında birkaç tane meşe dalı vardı. Dalların bazılarının üstünde h</span><span class="char-style-override-9" xml:lang="ar-SA">âlâ</span><span class="char-style-override-9"> yapraklar vardı.</span></p>

    <p class="Normal para-style-override-7"><span class="char-style-override-9">“Kayayı akıntı yatağından </span><span class="char-style-override-9" xml:lang="ar-SA">çıkarmak zorund</span><span class="char-style-override-9">a değiliz, doğru mu?” dedi Jamie. “Yalnızca bir metre kaydırsak sana yeterli olur mu?”</span></p>

    <p class="Normal para-style-override-7"><span class="char-style-override-9">“Olur.” Kalın kaşlarına takılmış olan ter tanecikleri, yanaklarına doğru aktı. Geride bıraktığı saatin büyük bölümünde kazmıştı; kolları kürekler dolusu çamur kaldırmaktan sancıyordu, elleri su toplamıştı. Büyük bir şükran duygusuyla küreği babasına teslim etti ve akıntıda geri çekildi, eğilip yüzüyle kollarına soğuk su çarptı.</span></p>

    <p class="Normal para-style-override-7"><span class="char-style-override-9">“Ağır iş,” dedi babası, kayanın altını oyarken homurdanarak. “Roger Mac’ten yardım isteyemedin mi?”</span></p>

    <p class="Normal para-style-override-7"><span class="char-style-override-9">“Meşguldü,” dedi, cevabının kısalığının farkındaydı ama telafi etmeye niyeti yoktu.</span></p>

    <p class="Normal para-style-override-7"><span class="char-style-override-9">Jamie sert bir bakış attı fakat başka bir şey söylemedi ve kendini meşe dallarını yerleştirerek oyaladı. Dedelerinin varlığını mıknatısa çekilen demir gibi hisseden Jemmy’yle Germain, çukurun tepesinde bir anda bitip yardım etmek istediler.</span></p>

    <p class="Normal para-style-override-7"><span class="char-style-override-9">Bree onlardan yardım istemişti, çocuklar da yardım etmişlerdi - ama yalnızca birkaç dakikalığına, sonra ağaçların dibinde gördükleri bir kirpinin peşinden koşturmaya başlamışlardı. Ama Jamie işin başına geçince, elbette iş aşkıyla yanıp tutuşmaya başladılar, kenarlardaki çamurları düz tahta parçalarıyla sıyırdılar, kıkırdadılar, itiştiler, işin yavaşlamasına da neden oldular, birbirlerinin pantolonlarına avuçlar dolusu çamurlar fırlattılar.</span></p>

    <p class="Normal para-style-override-7"><span class="char-style-override-9">Jamie, her zamanki gibi, bu yaramazlıklara ses çıkarmadı ama sonunda akıntının içinden</span><span class="char-style-override-9" xml:lang="ar-SA"> çıkmalarını istedi, çünkü ezilmelerini istemiyordu.</span></p>

    <p class="Normal para-style-override-7"><span class="char-style-override-9">“Pekâlâ,” dedi sonra, Bree’ye dönerek, “k</span><span class="char-style-override-9" xml:lang="ar-SA">ızım, şunu tut.” Kaya etrafındaki toprağa eskisi kadar bağlı değildi, hatta yan duvarda bir çıkıntı gibi görünüyordu artık. Meşe </span><span class="char-style-override-9">dalları hemen altındaki çamura iki yandan ve üstten saplanmışlardı.</span></p>

    <p class="Normal para-style-override-7"><span class="char-style-override-9">Bree söylenen dalı tuttu, babası da diğer ikisini.</span></p>

    <p class="Normal para-style-override-7"><span class="char-style-override-9">“Üç deyince... bir... iki... üç!”</span></p>

    <p class="Normal para-style-override-7"><span class="char-style-override-9">Yukarıdan izlemekte olan Jemmy’yle Germain, dedelerine, “Bir, iki, üç!” diye aynı anda eşlik ettiler. Başparmağına batan kıymığa ve dalın elinin su toplamış yerlerini fena acıtmasına rağmen, Bree birden gülme ihtiyacı hissetti.</span></p>

    <p class="Normal para-style-override-7"><span class="char-style-override-9">“Bir... iki... ü- ” Ani bir hareketle, etrafa çamurlar saçarak, üstündeki çamur katmanlarını yer çekimine teslim ederek, kaya akıntının içine büyük bir şapırtıyla düştü. Sıçrayan su hem Jamie’yi, hem de Bree’yi bellerine kadar ıslatırken, çocuklar da bu manzara karşısında keyifle bağrışmaya başladılar.</span></p>

    <p class="Normal para-style-override-7"><span class="char-style-override-9">Kaya artık çukurun öteki tarafına daha yakındı ve -tıpkı Bree’nin hesapladığı gibi-</span><span class="char-style-override-9" xml:lang="ar-SA"> yönü değiştirilen akıntı da yakınlarındaki duvarda açılan yeni oyuğa dolmaya başlamıştı. Kuvvetli bir girdap, ince taneli toprağı </span><span class="char-style-override-9">aşındırıyordu.</span></p>

    <p class="Normal para-style-override-7"><span class="char-style-override-9">“Görüyor musun?” Bree orayı başıyla gösterdi, sonra da yüzünü kombinezonunun omuz kısmına sildi. “Nereye kadar aşındırabilir, bilemiyorum ama bir-iki gün bıraksam, fazla bir kazı işi kalmayacak gibi.”</span></p>

    <p class="Normal para-style-override-7"><span class="char-style-override-9">“Bunun olacağını biliyor muydun yani?” Jamie, aydınlanan yüzüyle Bree’ye baktı ve güldü. “Ne zeki kızsın sen!”</span></p>

    <p class="Normal para-style-override-7"><span class="char-style-override-9">Aldığı övgüyle, Roger’ın sinir bozucu yokluğu Bree için daha az can sıkıcı oldu. Jamie’nin sepetindeki elma şarabı daha da iyi geldi. Derenin kenarında oturdular, şişeyi aralarında döndürdüler ve yeni girdap havuzunun oluşturduğu manzaranın tadını çıkardılar.</span></p>

    <p class="Normal para-style-override-7"><span class="char-style-override-9">“İyi toprağa benziyor bu,” dedi Bree, ufalanmaya meyilli dere kenarından bir tutam ıslak topraktan alarak. Toprağı elinde sıktı, grimsi suyun kolunda ilerlemesine izin verdi, sonra da elini açıp toprağın parmak izlerini koruyarak sabit kaldığını babasına gösterdi.</span></p>

    <p class="Normal para-style-override-7"><span class="char-style-override-9">“Fırının için iyi olur herhalde?” dedi Jamie, dikkatle inceleyerek.</span></p>

    <p class="Normal para-style-override-7"><span class="char-style-override-9">“Yani.” Şimdiye kadar fırınla birkaç -başarılı denemeyecek- deneme yapmış, sonuç olaraksa bozuk şekilli tabak ve çanaklar elde etmişti ki bunların çoğu zaten fırının içinde patlamış ya da çıkarılır çıkarılmaz ufalanmıştı. Kenarlarında veya</span><span class="char-style-override-9" xml:lang="ar-SA"> bütün olarak şekillerinde bozukluk olan iki sağlam parça ise bir kenara atılmıştı ama yine de günlerce uğraştıktan sonra o ikisi bile güzel bir ödüldü.</span></p>

    <p class="Normal para-style-override-7"><span class="char-style-override-9" xml:lang="ar-SA">İhtiyacı</span><span class="char-style-override-9"> olan şey, bu tip fırınlardan anlayan ve çanakçılıkla uğraşan birinden tavsiye almaktı. Ama o günlerde Tepe ile Salem arasındaki gergin durumdan dolayı bunu yapamıyordu. Mordecai ile seramik yapımı hakkında doğrudan konuşması yeterince tuhaf kaçmıştı bile - Papacı bir kadın, hem de evli olmadığı bir adamla konuşuyor ha, bu nasıl bir rezaletti böyle!</span></p>

    <p class="Normal para-style-override-7"><span class="char-style-override-9">“Geri zekâlı Manfred,” dedi Jamie, kızına hak vererek. “Acaba gidip benim konuşmam faydalı olur mu?” dedi biraz tereddüt ettikten sonra. “Salem’den bazıları h</span><span class="char-style-override-9" xml:lang="ar-SA">âlâ</span><span class="char-style-override-9"> benimle konuşabilirler, Mordecai’yle de konuşabilirim tabii. Bilmen gerekenin ne olduğunu söylersen... Belki de yazarsın, ha?”</span></p>

    <p class="Normal para-style-override-7"><span class="char-style-override-9">“Baba seni seviyorum!” Minnet içinde, babasını öpmek için eğildi; Jamie de işe yarayabileceğini duyduğu için içtenlikle güldü.</span></p>

    <p class="Normal para-style-override-7"><span class="char-style-override-9">Mutluluk içinde, Bree biraz daha elma şarabı içti; taş gibi sertleşmiş, kiremit rengi borular beyninde dans etmeye başlamıştı bile. Ronnie Sinclair’den bir sürü laf işitmesine rağmen, bir tane kil fıçı üretmeyi başarmıştı. Onu yerine götürmek için yardıma ihtiyacı vardı. Sonra, altı metrelik, sağlam bir kil boru yapabilirse...</span></p>

    <p class="Normal para-style-override-7"><span class="char-style-override-9">“Anne, gel bak!” Jem’in sabırsız ses tonu, kafasındaki hesapların bir anda balon gibi uçmasına neden oldu. Sessizce</span><span class="char-style-override-9" xml:lang="ar-SA"> iç geçirerek, işin ilerleyişi hakkında nerede kaldığını kafasının kenarına not etti, orada mayalanıp gelişmelerini umdu.</span></p>

    <p class="Normal para-style-override-7"><span class="char-style-override-9" xml:lang="ar-SA">Şişeyi tekrar babasına verdi, çocukların çömeldikleri yere gitti. Bir kurbağa </span><span class="char-style-override-9">yumurtası, boğulmuş bir kokarca ya da küçük çocukların ilgisini çekebilecek başka bir doğa harikası görmeyi bekliyordu.</span></p>

    <p class="Normal para-style-override-7"><span class="char-style-override-9">“Ne oldu?” diye seslendi.</span></p>

    <p class="Normal para-style-override-7"><span class="char-style-override-9">“Bak, bak!” dedi Jemmy, doğrulup ayağının ucundaki taşı göstererek.</span></p>

    <p class="Normal para-style-override-7"><span class="char-style-override-9">Düz Kaya ismi verilen bir yerin üstünde duruyorlardı. İsimden anlaşıldığı üzere, bu zemin düz bir granitten oluşuyordu, üstünde aynı anda üç kişi durabilirdi ve altı su tarafından oyulmuştu - bu yüzden akıntının kenarında ama biraz ayrık duruyordu. Balık tutmak için gayet ideal bir noktaydı.</span></p>

    <p class="Normal para-style-override-7"><span class="char-style-override-9">Biri burada küçük bir ateş yakmıştı; kayanın üstündeki is lekesi ve kül kalıntıları, tam ortada odun yakıldığına delaletti. Yemek ateşi için çok küçük bir izdi ve eğer babası oraya gözlerini dikip kaşlarını çatmasaydı ilgisini çekmezdi. O anda ayağa kalktı ve Jamie’nin yanına gitti, oradan bir kez daha göz attı.</span></p>

    <p class="Normal para-style-override-7"><span class="char-style-override-9">O küller odun kalıntısı değildi.</span></p>

    <p class="Normal para-style-override-7"><span class="char-style-override-9">“Kemikler,” dedi Bree hemen, çömelip tekrar bakarak. “Hangi hayvandan bunlar?” Laf ağzından çıkarken beyni manzarayı analiz edip olasılıkları belirlemeye başlamıştı bile - sincap, tavşan, geyik, domuz gibi hayvanlar zihninden geçiyordu.</span></p>

    <p class="Normal para-style-override-7"><span class="char-style-override-9">“Parmak kemikleri,” dedi Jamie, torununa bakarak sesini alçaltırken. Jem artık ilgisini kaybetmiş, çamurlu kıyıdan aşağıya inmek ve pantolonunun iyice haşatını çıkarmakla meşguldü. “Dokunma.”</span></p>

    <p class="Normal para-style-override-7"><span class="char-style-override-9">“İnsan parmağı mı diyorsun?” İçgüdüsel olarak, Bree elini bacağına sildi, her ne kadar hiçbir şeye dokunmamış olsa da.</span></p>

    <p class="Normal para-style-override-7"><span class="char-style-override-9">Babası kafasını salladı, yanına çömeldi, alazlanmış kalıntıları inceledi. Kararmış bazı çıkıntılar da vardı - Bree bunların bir bitkiden kalmış olabileceklerini düşünmüştü; bir tanesi yeşilimsiydi, bir ot sapı olabilecek gibiydi ve tamamen yanmamıştı.</span></p>

    <p class="Normal para-style-override-7"><span class="char-style-override-9">Jamie yere iyice yaklaştı, kokladı. İçgüdülerine hâkim olamayan Bree, babasını taklit ederek derin bir nefes aldı - sonra da bir homurtuyla ciğerine dolan kokudan kurtulmaya çalıştı. Çok pis bir görüntüydü; kalıntıların üstünde kekremsi kokulu, kireçli bir tabaka vardı. Bu kekremsi koku ona ilaçları hatırlatıyordu.</span></p>

    <p class="Normal para-style-override-7"><span class="char-style-override-9">“Nereden gelmiş olabilir bu?” diye sordu Bree, sesini alçaltarak - Jemmy’yle Germain kendilerini çamur topu savaşının heyecanına bıraktıkları için adları bağırılsa bile duymazlardı.</span></p>

    <p class="Normal para-style-override-7"><span class="char-style-override-9">“Elini yitirmiş birine rastlamadım, ya sen?” dedi Jamie, kafasını kaldırıp yarım ağızla gülerek. </span></p>

    <p class="Normal para-style-override-7"><span class="char-style-override-9">“Etrafta dolananlar arasında ben de görmedim. Ama dolanmıyorsa- ” Yutkundu, yarı hayal yarı gerçek olan acı ot ve yanık kokusundan kurtulmaya </span><span class="char-style-override-9" xml:lang="ar-SA">çalıştı. “Kalanı nerede? Vücut yani.”</span></p>

    <p class="Normal para-style-override-7"><span class="char-style-override-9">O kelime, “vücut”, duruma yeni ve daha nahoş bir çerçeve çizmişti.</span></p>

    <p class="Normal para-style-override-7"><span class="char-style-override-9">“Şu parmağın kalanı nerede, onu merak ediyorum,” dedi Jamie, tamamı yanmamış parçaya bakarak. Elini küllere doğru götürdüğünde kızının da fark etmesini sağladı: ateş çemberinin içindeki bir yerde, daha silik bir leke vardı. Bree üç parmak görüyordu: İki tanesi bütündü, gri-beyaz arası kemikleri küllerin arasında belli oluyordu. Üçüncünün ise iki eklemlik yeri kayıptı; üç bölümün en uçta olanı kalmıştı yalnızca.</span></p>

    <p class="Normal para-style-override-7"><span class="char-style-override-9">“Bir hayvan olabilir mi?” Etrafa baktı, bir delil, bir iz aradı ama kayanın yüzeyinde herhangi bir pençe ya da ayak izi yoktu - doğal olmayan tek şey, çocukların çamurlu çıplak ayaklarıyla bıraktıkları izlerdi.</span></p>

    <p class="Normal para-style-override-7"><span class="char-style-override-9">Kafasının içinde istemsizce oluşan yamyamlık görüntüleri midesini hafifçe bulandırdı ama bu ihtimali hemen reddetti.</span></p>

    <p class="Normal para-style-override-7"><span class="char-style-override-9">“Ian’ın böyle bir- ” Birden durdu.</span></p>

    <p class="Normal para-style-override-7"><span class="char-style-override-9">“Ian?” Jamie</span><span class="char-style-override-9" xml:lang="ar-SA"> gözlerini kaldırıp baktı, şaşkındı. “Ian nereden çıktı?”</span></p>

    <p class="Normal para-style-override-7"><span class="char-style-override-9">“Yani... Bir ilgisi olduğunu sanmam,” dedi, mantık duygusunu kaybetmemeye çalışarak. “Hem de hiç. Aklıma geldi sadece- Irokiler bazen... şey... şey yapıyorlarmış...” Yanmış kemikleri başıyla gösterdi, cümlesini tamamlamak istemedi. “Iıı... Ian’ın bir arkadaşıdır belki, ha? Ziyarete gelmiş olabilir...”</span></p>

    <p class="Normal para-style-override-7"><span class="char-style-override-9">Jamie’nin yüzü sertleşti ama kafasını iki yana salladı.</span></p>

    <p class="Normal para-style-override-7"><span class="char-style-override-9">“Yoo, bunda İskoç dağlarından gelme bir hava var. Irokiler düşmanlarını yakarlar ya da vücut parçalarını keserler ancak bu şekilde değil.” Kemikleri çenesiyle gösterdi. “Bu kişisel bir meseleymiş, anladın mı? Bir cadı ya da şu şamanlardan biri böyle bir şey yapar; savaşçılar değil.”</span></p>

    <p class="Normal para-style-override-7"><span class="char-style-override-9">“Son zamanlarda hiç Kızılderili görmedim. Tepe’de yani. Sen?”</span></p>

    <p class="Normal para-style-override-7"><span class="char-style-override-9">Jamie kalıntıya bir süre daha baktı, sonra kafasını iki yana salladı.</span></p>

    <p class="Normal para-style-override-7"><span class="char-style-override-9">“Hayır. Parmakları eksik biri de görmedim.”</span></p>

    <p class="Normal para-style-override-7"><span class="char-style-override-9">“İnsan kemiği olduklarından emin misin peki?” Manzarayı iyice inceledi, diğer olasılıkları tekrar düşündü. “Küçük bir ayı, büyük bir rakun olamaz mı?”</span></p>

    <p class="Normal para-style-override-7"><span class="char-style-override-9">“Olabilir,” dedi babası dümdüz, net bir sesle ama Bree bunun yalnızca kendi fikrinin tamamen yabana atılmaması için sarf edildiğini anladı. Babası emindi.</span></p>

    <p class="Normal para-style-override-7"><span class="char-style-override-9">“Anne!” Kayanın üstündeki çıplak ayak şapırtısını, kolunda hissettiği çekiştirme takip etti. “Anne, acıktık biz!”</span></p>

    <p class="Normal para-style-override-7"><span class="char-style-override-9">“Acıkırsınız tabii,” dedi Bree ayağa kalkarken ama bir gözü h</span><span class="char-style-override-9" xml:lang="ar-SA">âlâ</span><span class="char-style-override-9"> oradaydı. “Bir saattir bir şey yemediniz. Siz ne- ” Gözlerini küllerden yavaşça oğluna çevirdi ve o anda siniri tepesine çıktı. İki küçük </span><span class="char-style-override-9">oğlan da tepeden tırnağa çamur içindeydi.</span></p>

    <p class="Normal para-style-override-7"><span class="char-style-override-9">“Şu hale bak!” dedi </span><span class="char-style-override-9" xml:lang="ar-SA">öfkeyle. “Tebrik ederim,</span><span class="char-style-override-9"> bu kadarını nasıl başarabildiniz acaba?”</span></p>

    <p class="Normal para-style-override-7"><span class="char-style-override-9">“Çok kolay kızım,” dedi Jamie hemen, ayağa kalkarken sırıttı. “Temizlemesi de kolaydır.” Sonra eğildi, Germain’i sırtından tuttu ve kayanın üstünden suyun</span><span class="char-style-override-9" xml:lang="ar-SA"> içine </span><span class="char-style-override-9">attı.</span></p>

    <p class="Normal para-style-override-7"><span class="char-style-override-9">“Beni de beni de beni de!” Jemmy heyecan içinde sıçramaya başladı, bu sırada dört yanına çamur parçaları</span><span class="char-style-override-9" xml:lang="ar-SA"> sıçrattı.</span></p>

    <p class="Normal para-style-override-7"><span class="char-style-override-9">“Ooo, herhalde seni de.” Torununu belinden yakaladı ve annesi bağıramadan havaya attı.</span></p>

    <p class="Normal para-style-override-7"><span class="char-style-override-9">“Yüzme bilmiyor!”</span></p>

    <p class="Normal para-style-override-7"><span class="char-style-override-9">Bu haykırışla aynı anda Jemmy gür bir su sesiyle suya</span><span class="char-style-override-9" xml:lang="ar-SA"> düştü ve hemen, bir taş gibi batmaya başladı. Brianna </span><span class="char-style-override-9">oğlunun ardından dalmaya hazırlanıyordu ki Jamie kolunu tuttu.</span></p>

    <p class="Normal para-style-override-7"><span class="char-style-override-9">“Eğer denemesine izin vermezsen, yüzüp yüzemediğini nereden bileceksin?”</span></p>

    <p class="Normal para-style-override-7"><span class="char-style-override-9">Germain sudan ok gibi fırlayıp kenara doğru ilerlemeye başlamıştı bile; safran sarısı saçları ıslanınca kahverengine dönmüştü. Jemmy de hemen ardından sudan fırladığında su sıçratmaya ve</span><span class="char-style-override-9" xml:lang="ar-SA"> çırpınmaya başlayınca</span><span class="char-style-override-9">, Germain durumu anlayıp suya dalarak onun yanından çıktı.</span></p>

    <p class="Normal para-style-override-7"><span class="char-style-override-9">“Suyu tekmele!” diye seslendi Jemmy’ye ve hareketi göstermeye başladı, büyük su baloncukları oluşturdu. “Sırt üstü ilerle!”</span></p>

    <p class="Normal para-style-override-7"><span class="char-style-override-9">Jemmy çırpınmayı kesti, sırt üstü durmaya çalıştı ve tüm gücüyle suyu tekmelemeye başladı. Saçları yüzüne yapışmıştı; tekmelerinin etkisiyle hiçbir yeri göremiyor olmalıydı - yine de ayaklarını inatla suya vurmaya devam etti. Jamie’yle Germain’in cesaretlendirici bağırışlarının etkisi büyüktü.</span></p>

    <p class="Normal para-style-override-7"><span class="char-style-override-9">Akıntının genişliği</span><span class="char-style-override-9" xml:lang="ar-SA"> üç metreden fazla değildi, o yüzden oğlanın öteki kıyıya varması birkaç saniye aldı. Önce sığ suları dövdü, birkaç saniye sonra kıyıya çıktığını fark etti, kendini çekip ayağa kalktı, üstündeki, saçındaki, yüzündeki suları silkelemeye başladı. Hayret içindeydi.</span></p>

    <p class="Normal para-style-override-7"><span class="char-style-override-9">“Yüzüyorum!” diye bağırdı. “Anne</span><span class="char-style-override-9" xml:lang="ar-SA"> yüzebiliyorum!”</span></p>

    <p class="Normal para-style-override-7"><span class="char-style-override-9">“Çok güzel!” diye seslendi annesi de bu gurur verici şeyi eve koşup Roger’la paylaşmak istiyordu - ancak diğer yandan, Jem’in artık yüzebildiğini sanarak, bir dahaki sefer sivri kayaların gazabıyla parçalanmış olma ihtimalinden korkmaya başlamıştı. </span><span class="char-style-override-9"/></p>

    <p class="Normal para-style-override-7"><span class="char-style-override-9">“Gel buraya!” Bree eğildi, oğluna bakıp ellerini çırptı. “Buraya doğru tekrar yüzebilir misin? Haydi, gel buraya!”</span></p>

    <p class="Normal para-style-override-7"><span class="char-style-override-9">Jemmy bir anlığına boş gözlerle annesine, sonra da az önce çıktığı köpüklü havuza baktı. Yüzündeki heyecan kayboldu.</span></p>

    <p class="Normal para-style-override-7"><span class="char-style-override-9">“Unuttum,” dedi, dudaklarının kenarları aşağı doğru indi. “Y</span><span class="char-style-override-9" xml:lang="ar-SA">üzmeyi</span><span class="char-style-override-9"> unuttum!”</span></p>

    <p class="Normal para-style-override-7"><span class="char-style-override-9">“Kendini bırak, sonra da tekmele!” diye bağırdı Germain, imdada koşarak. “Yapabilirsin kuzen!”</span></p>

    <p class="Normal para-style-override-7"><span class="char-style-override-9">Jemmy suya doğru bir-iki ürkek adım attı ama sonra durdu. Dudakları titriyordu, korku ve kafa karışıklığından ne yapacağını şaşırmıştı.</span></p>

    <p class="Normal para-style-override-7"><span class="char-style-override-9">“Kal orada </span><span class="italik char-style-override-10">a chuisle</span><span class="char-style-override-9">, geliyorum.” Jamie torununa seslendikten sonra hemen suya daldı, birkaç saniye sonra Jemmy’nin önünde sudan çıktı. Derin bir nefes aldı, uzun saçlarındaki suyu silkeledi, yüzüne yapışan kızıl telleri kenara çekti.</span></p>

    <p class="Normal para-style-override-7"><span class="char-style-override-9">“Gel buraya dostum,” dedi, suda yavaş yavaş hareket ederek sırtını Jemmy’ye döndü. Arkasına baktı, kendi omzuna şaplak attı. “Tutun bana, tamam mı? Birlikte yüzeceğiz.”</span></p>

    <p class="Normal para-style-override-7"><span class="char-style-override-9" xml:lang="ar-SA">Öyle de yaptılar. Hantal, köpeklerin </span><span class="char-style-override-9">yüzmesine benzer hareketlerle ilerlediler; Germain de heyecan dolu bir çığlıkla suya atlayıp yanlarında yüzmeye başladı.</span></p>

    <p class="Normal para-style-override-7"><span class="char-style-override-9">Kenara çıktıklarında uzandılar, nefes nefeseydiler. Çamur ayaklarından aşağı süzülürken bunu izlemekle meşgullerdi.</span></p>

    <p class="Normal para-style-override-7"><span class="char-style-override-9">“Artık daha temiz olduğunuz kesin,” dedi Bree imalı bir tonla.</span></p>

    <p class="Normal para-style-override-7"><span class="char-style-override-9">“Elbette temiziz.” Jamie doğruldu, saçının uzun kuyruğunun suyunu sıktı. “Aklıma geldi de istediğin şeyi farklı bir şekilde elde edebiliriz kızım.”</span></p>

    <p class="Normal para-style-override-7"><span class="char-style-override-9">“Ne isti- haa, suyu diyorsun yani.”</span></p>

    <p class="Normal para-style-override-7"><span class="char-style-override-9">“Evet.” Burnunu çekti, elinin tersini burnunun altına sürttü. “Yemekten sonra bize gel, göstereyim.”</span></p>

    <p class="Normal para-style-override-7"><span class="char-style-override-9">“Bu ne dede?” Kızıl saçları bir kirpinin dikenleri gibi dikilmiş olan Jemmy ayağa kalkmış, merakla Jamie’nin sırtına bakıyordu. Biraz çekinerek, parmağını uzun, kavisli yara izlerinden birinin üstünde gezdirdi.</span></p>

    <p class="Normal para-style-override-7"><span class="char-style-override-9">“Ne? Haa... o.” Jamie’nin yüzü bir-iki saniye ifadesiz kaldı. “O... şey...”</span></p>

    <p class="Normal para-style-override-7"><span class="char-style-override-9">“Kötü adamlar dedenizin canını yakmıştı eskiden,” diye araya girdi Bree emin bir sesle, sonra da eğilip oğlunu kucağına aldı. “Ama çok uzun zaman önce. Artık canı yanmıyor. Sen amma ağırlaştın </span><span class="char-style-override-9">böyle!”</span></p>

    <p class="Normal para-style-override-7"><span class="char-style-override-9">“Babam, </span><span class="italik char-style-override-10">Grandpère</span><span class="char-style-override-9">’nin belki de bir </span><span class="italik char-style-override-10">silkie</span><span class="char-style-override-9"> olabileceğini söylüyor,” dedi Germain, Jamie’nin sırtını ilgiyle inceleyerek. “Onun babasının da. Kötü adamlar seni </span><span class="italik char-style-override-10">silkie</span><span class="char-style-override-9"> halindeyken mi buldular, derin için mi saldırdılar </span><span class="italik char-style-override-10">Grandpère</span><span class="char-style-override-9">? Tabii, o zaman tekrar insan olmuştur,” dedi, şüphesiz bir havayla Jemmy’ye bakarak, “onları kılıcıyla öldürmüştür.”</span></p>

    <p class="Normal para-style-override-7"><span class="char-style-override-9">Jamie gözlerini ayırmadan Germain’e baktı. Sonra gözlerini kırpıştırdı, burnunu sildi.</span></p>

    <p class="Normal para-style-override-7"><span class="char-style-override-9">“Ee... evet. Öyle olmuştur herhalde. Baban öyle dediyse, elbette.”</span></p>

    <p class="Normal para-style-override-7"><span class="char-style-override-9">“</span><span class="italik char-style-override-10">Silkie</span><span class="char-style-override-9"> ne demek?” diye sordu Jemmy, kafası karışan çocuk aynı zamanda merak doluydu. Annesinin kollarının arasında kıpırdandı, yere inmek istedi; Bree de karşı koymadı, onu kayanın üstüne bıraktı.</span></p>

    <p class="Normal para-style-override-7"><span class="char-style-override-9">“Bilmiyorum,” dedi Germain dürüstçe. “Ama yumuşak tüyleri var galiba. </span><span class="italik char-style-override-10">Silkie</span><span class="char-style-override-9"> ne demek </span><span class="italik char-style-override-10">Grandpère</span><span class="char-style-override-9">?”</span></p>

    <p class="Normal para-style-override-7"><span class="char-style-override-9">Jamie batmakta olan güneşe karşı gözlerini kapadı, elinin tersiyle yüzünü sildi, kafasını yavaşça, kendine gelmek için iki yana salladı. Brianna babasının gülümsüyor olabileceğini sandı ama emin değildi.</span></p>

    <p class="Normal para-style-override-7"><span class="char-style-override-9">“Pekâlâ,” dedi, doğruldu, gözlerini açtı, ıslak saçlarını arkaya attı. “</span><span class="italik char-style-override-10">Silkieler</span><span class="char-style-override-9">, karada insan gibi görünüp denize girdiklerinde fok şeklini alan yaratıklardır. Fok nedir diye soracak olursanız,” dedi hemen, Jemmy’nin sormak için ağzını açtığını görünce, “o da derisi pürüzsüz olan, köpek gibi havlayan, öküz kadar büyük ve gece kadar güzel, muhteşem bir hayvandır. Foklar denizde yaşarlar ama bazen kıyılara yakın kayaların üstüne çıktıkları da olur.”</span></p>

    <p class="Normal para-style-override-7"><span class="char-style-override-9">“Onları hiç gördün mü </span><span class="italik char-style-override-10">Grandpère</span><span class="char-style-override-9">?” diye hevesle sordu Germain.</span></p>

    <p class="Normal para-style-override-7"><span class="char-style-override-9">“Çok,” dedi Jamie. “İskoçya kıyılarında yaşayan çok fok vardır.”</span></p>

    <p class="Normal para-style-override-7"><span class="char-style-override-9">“İskoçya,” dedi Jemmy, yusyuvarlak gözlerini açarak.</span></p>

    <p class="Normal para-style-override-7"><span class="char-style-override-9">“Annem İskoçya’nın güzel bir yer olduğunu söyledi,” dedi Germain. “Bazen aklına gelince ağlıyor. Ama ben sever miydim, bilmiyorum.”</span></p>

    <p class="Normal para-style-override-7"><span class="char-style-override-9">“Neden?” diye sordu Brianna.</span></p>

    <p class="Normal para-style-override-7"><span class="char-style-override-9">“Orada bir sürü dev varmış, su atları varmış... canavarlar falan,” dedi Germain, kaşlarını çatarak. “Onlarla karşılaşmak istemem. Yulaf lapası da varmış, annem öyle dedi ama o burada da var.”</span></p>

    <p class="Normal para-style-override-7"><span class="char-style-override-9">“Var, evet. Eve gidip birazını mideye indirme zamanı da geldi sanırım.” Jamie ayağa kalktı, gerindi ve neşeyle homurdandı. Akşamüstü güneşi kayaları ve suları altın rengi ışınlarıyla parlatırken, çocukların yanaklarını da kırmızı birer elma gibi gösteriyordu.</span><span class="char-style-override-9"/></p>

    <p class="Normal para-style-override-7"><span class="char-style-override-9">Jemmy taparcasına sevdiği dedesini gerinip homurdanarak taklit etti ve güldürdü.</span></p>

    <p class="Normal para-style-override-7"><span class="char-style-override-9">“Haydi, minik balık. Eve kadar sırtımda gitmek istiyor musun?” E</span><span class="char-style-override-9" xml:lang="ar-SA">ğildi ve torununun sırtına binmesine izin verdi. Vücudunun ağırlığını ayarladıktan sonra </span><span class="char-style-override-9">doğruldu ve tutması için elini Germain’e uzattı.</span></p>

    <p class="Normal para-style-override-7"><span class="char-style-override-9">O an, kızının dikkatinin tekrar yanık ve kalıntılara kaydığını gördü.</span></p>

    <p class="Normal para-style-override-7"><span class="char-style-override-9">“Bırak kızım,” dedi sessizce. “Bir çeşit büyü. Dokunmak istemezsin.”</span></p>

    <p class="Normal para-style-override-7"><span class="char-style-override-9">Sonra kayanın üstünden indi, patikaya çıktı. Çamurla kayganlaşmış yolda oğlanlarla kıkırdayarak ilerlemeye başladılar. Brianna önce küreğini, sonra da babasının üstünden çıkarıp astığı gömleği alıp b</span><span class="char-style-override-9" xml:lang="ar-SA">üyük </span><span class="char-style-override-9">eve giden yolda peşlerinden ilerledi. Ağaçların arasında bir esinti </span><span class="char-style-override-9" xml:lang="ar-SA">çıkmıştı, elbisesinin ıslak kumaşına vuruyordu, </span><span class="char-style-override-9">hareket etmesinin verdiği sıcaklık olmasa hasta edebilirdi.</span></p>

    <p class="Normal para-style-override-7"><span class="char-style-override-9">Germain kendi kendine şarkı söylüyordu. Eli h</span><span class="char-style-override-9" xml:lang="ar-SA">âlâ büyükbabasının elindeydi, küçük sarı kafası bir öne bir arkaya, adeta bir metronom gibi </span><span class="char-style-override-9">hareket ediyordu.</span></p>

    <p class="Normal para-style-override-7"><span class="char-style-override-9">Bacaklarını dedesinin sırtına, kollarını da boynuna sarmış olan Jemmy yorgun ve mutlu bir </span><span class="char-style-override-9" xml:lang="ar-SA">şekilde iç geçirdi, güneşle yanmış yanağını </span><span class="char-style-override-9">büyükbabasının yaralı sırtına yasladı. Sonra aklına bir şey geldi ve kafasını kaldırdı, büyük bir ses çıkararak büyükbabasının sırtını, kürek kemiklerinin arasını öptü.</span></p>

    <p class="Normal para-style-override-7"><span class="char-style-override-9">Jamie irkildi, Jem’i düşürmenin eşiğine geldi ve çıkardığı ince sesle Brianna’nın gülmesine neden oldu.</span></p>

    <p class="Normal para-style-override-7"><span class="char-style-override-9">“Daha iyi mi şimdi?” diye büyük bir ciddiyetle sordu Jemmy, kendini yukarı çekip dedesinin suratını görmeye çabalayarak.</span></p>

    <p class="Normal para-style-override-7"><span class="char-style-override-9">“Ah. Evet, evlat,” dedi dedesi hemen, yüzü seğirerek. “İyiyim.”</span></p>

    <p class="Normal para-style-override-7"><span class="char-style-override-9">Tatarcıklar ve diğer</span><span class="char-style-override-9" xml:lang="ar-SA"> böcekler etrafa iyice yayılmışlardı. Brianna, bulut gibi kümelenmiş bir grubu yüzünün önünden savuşturdu, sonra da Germain’in boynunu emmek üzere olan bir sivrisineğe tokadı yapıştırdı.</span></p>

    <p class="Normal para-style-override-7"><span class="char-style-override-9">“Ahh!” dedi çocuk, omuzlarını kastı ama sonra hiç bozuntuya vermeden, “Alouette,” ismindeki </span><span class="char-style-override-9" xml:lang="ar-SA">şarkı</span><span class="char-style-override-9">yı</span><span class="char-style-override-9" xml:lang="ar-SA"> söylemeye devam etti.</span></p>

    <p class="Normal para-style-override-7"><span class="char-style-override-9">Jemmy’nin üstündeki gömlek ince, yıpranmış bir kumaştandı, Roger’ın eskilerinden kesilip yapılmıştı. Giysi çocuğun üstünde kuruyup gövdesinin şeklini almıştı. Küçük, narin omuzları, asıldığı geniş, yaşlı omuzların hareketine eşlik ediyordu. Bree gözlerini kızıl saçlı ikiliden Germain’e </span><span class="char-style-override-9" xml:lang="ar-SA">çevirdi</span><span class="char-style-override-9">. Cılız, zarif oğlan, bir gölgede bir ışık altındaydı, h</span><span class="char-style-override-9" xml:lang="ar-SA">âlâ</span><span class="char-style-override-9"> şarkı söylüyordu. O an, Bree erkeklerin ne kadar güzel olduklarını düşündü.</span></p>

    <p class="Normal para-style-override-7"><span class="char-style-override-9">“Bu kötü adamlar kimlerdi dede?” diye sordu Jemmy uykulu bir sesle, kafası Jamie’nin adımlarıyla senkronize halde sallanıyordu.</span></p>

    <p class="Normal para-style-override-7"><span class="char-style-override-9">“</span><span class="italik char-style-override-10">Sassunaich</span><span class="char-style-override-9">,” dedi dedesi. “İngiliz askerleri.”</span></p>

    <p class="Normal para-style-override-7"><span class="char-style-override-9">“İngiliz </span><span class="italik char-style-override-10">pislikleri</span><span class="char-style-override-9">,” dedi Germain, yarı Fransızca - şarkısını yarıda kesmişti. “Babamın elini kesenler de onlar.”</span></p>

    <p class="Normal para-style-override-7"><span class="char-style-override-9">“Yaa?” Jemmy’nin kafası anlık bir dikkatle kalktı, sonra şiddetle eski yerine geri kondu ve dedesinin inlemesine neden oldu. “Onları kılıcınla mı öldürdün dede?”</span></p>

    <p class="Normal para-style-override-7"><span class="char-style-override-9">“Bazılarını.”</span></p>

    <p class="Normal para-style-override-7"><span class="char-style-override-9">“Kalanları da ben öldüreceğim, büyüyünce,” dedi Germain. “Ölmedilerse.”</span></p>

    <p class="Normal para-style-override-7"><span class="char-style-override-9">“Ölmeyenler olabilir.” Jamie hafifçe kamburunu çıkardı ve Germain’in elini bıraktı, çünkü sırtındaki torunu uykuya dalmak üzereydi ve halsizleşen bacakları yerinde tutması gerekiyordu.</span></p>

    <p class="Normal para-style-override-7"><span class="char-style-override-9">“Ben de,” diye mırıldandı Jemmy, göz kapakları iyice ağırlaşmıştı. “Ben de öldüreceğim.”</span></p>

    <p class="Normal para-style-override-7"><span class="char-style-override-9">Patikadaki yol ağzına geldiklerinde, Jamie huzurla uyuyan oğlanı annesine teslim etti ve gömleğini geri aldı. </span><span class="char-style-override-9" xml:lang="ar-SA">Üstüne</span><span class="char-style-override-9"> giydi, yerinden çıkmış saçlarını düzeltti. Kızına gülümsedi, sonra hafifçe eğilip alnından öptü. Elini Jemmy’nin yuvarlak kafasına koydu.</span></p>

    <p class="Normal para-style-override-7"><span class="char-style-override-9">“Sen dert etme, kızım,” dedi yumuşakça. “Mordecai’yle konuşurum. Sonra senin adamla da. Sen de o sırada bu ufaklığa iyi bak.”</span></p>

    <p class="Normal para-style-override-3"><span class="char-style-override-17">***</span><span class="char-style-override-9"/></p>

    <p class="Normal para-style-override-7"><span class="char-style-override-9">“</span><span class="italik char-style-override-10">Bu kişisel bir meseleymiş</span><span class="char-style-override-9">,” demişti babası. Yani burnunu sokmaması gerektiğini ifade etmişti. O da öyle yapabilirdi ama yapmadı ve bunun birkaç nedeni vardı. Birincisi, Roger eve hayli geç saatte, Amy McCallum’un ona öğrettiğini söylediği bir şarkıyı</span><span class="char-style-override-9" xml:lang="ar-SA"> söyleyerek gelmişti.</span><span class="char-style-override-9"> </span><span class="char-style-override-9" xml:lang="ar-SA">İkincisi de babasının orada pek de açık bir şey kastetmeden söylediği bir şeydi</span><span class="char-style-override-9"> - bu işte </span><span class="char-style-override-9" xml:lang="ar-SA">İskoç dağlarından </span><span class="char-style-override-9">gelme bir koku olduğu.</span></p>

    <p class="Normal para-style-override-7"><span class="char-style-override-9">Brianna’nın burnu çok keskindi ve bu işten çok pis kokular geldiğini düşünmüştü. Ayrıca çok sonradan da olsa, Jamie’nin dediği şeyi neden dediğini de anlamıştı. O garip yanık kokusu ve ilaç kokusu - iyot, yanık su yosunu kokusu... Ullapool’da, kendi zamanında, Roger’ın onu pikniğe götürdüğü bir gün yanan yosunların kokusunu almıştı.</span></p>

    <p class="Normal para-style-override-7"><span class="char-style-override-9">Taşın kenarında yosun olduğu kesindi ve birilerinin, bir zamanlar, karaya da beraberinde getirmiş olmaları imkânsız değildi. Balıkçı tayfasının İskoçya’dan birkaç parçayı anı olsun diye getirmiş olmaları da mantık dışı değildi.</span></p>

    <p class="Normal para-style-override-7"><span class="char-style-override-9">Büyü olabilir, demişti babası. Roger’ın Amy McCallum’dan öğrendiği şarkı da “Saat Büyüsü”ydü, öyle söylemişti.</span></p>

    <p class="Normal para-style-override-7"><span class="char-style-override-9">Bunların hiçbiri, hiçbir şeyi kanıtlamıyordu. Yine de bu kaya ve üstündeki kalıntılardan Bayan Bug’a bahsetti. O kadının İskoç dağları ve büyüler hakkındaki bilgisi hayli fazlaydı. Bree lafını bitirince kadın dudaklarını büzdü, kaşlarını çattı.</span></p>

    <p class="Normal para-style-override-7"><span class="char-style-override-9">“Kemik, ha? Hayvan kemiği mi, insan mı?”</span></p>

    <p class="Normal para-style-override-7"><span class="char-style-override-9">Brianna o an birisi sırtına sümüklüböcek bırakmış gibi gerildiğini hissetti.</span></p>

    <p class="Normal para-style-override-7"><span class="char-style-override-9">“İnsan... galiba.”</span></p>

    <p class="Normal para-style-override-7"><span class="char-style-override-9">“Hmm. Bazı büyüler mezar tozu gerektirir, bilirsin, bazıları da kemik tozuna ihtiyaç duyar ya hani ya da vücut tozuna.” Bayan Bug ocağın küllerinin arasındaki büyük karıştırma çanağını aldı ve dikkatle içine baktı. Ekmek mayası birkaç gün önce bitmişti; çanağın içindeki un, bal ve su karışımıyla maya yapmaya çalışıyordu.</span></p>

    <p class="Normal para-style-override-7"><span class="char-style-override-9">Tıknaz İskoç kadını kar</span><span class="char-style-override-9" xml:lang="ar-SA">ışımı çatılı kaşlarla inceledikten sonra kafasını iki yana salladı ve </span><span class="char-style-override-9">Galce bir şeyler mırıldanıp eski yerine götürdü. Elbette, diye düşündü Brianna, yabani maya yapabilmek için bir dua olması çok normaldi. Hangi aziz sorumluydu bundan sahi?</span></p>

    <p class="Normal para-style-override-7"><span class="char-style-override-9">“Şu dediğin şeyi,” dedi Bayan Bug, turp kesmeye ve önceki konuya devam ederek, “Düz Kaya’nın üstünde gördünüz demek... Su yosunu, kemikler, düz bir kaya... Aşk büyüsü bu, kızım. Kuzey Rüzgârının Hiddeti derler bunun adına.”</span></p>

    <p class="Normal para-style-override-7"><span class="char-style-override-9">“Ne garip isimmiş,” dedi Bayan Bug’a bakarak. Kadın güldü.</span></p>

    <p class="Normal para-style-override-7"><span class="char-style-override-9">“Hah, bir bakayım, hatırlayabilecek miyim?” diye cevabı belli olan sorusunu sordu kendi kendine. Ellerini önlüğüne sildi, sonra da göğsünde abartılı bir jestle birleştirdikten sonra konuşmaya başladı.</span></p>

    <p class="Normal para-style-override-7"><span class="italik char-style-override-10">“Bir aşk büyüsü sana,</span></p>

    <p class="Normal para-style-override-7"><span class="italik char-style-override-10">Kamıştan çekilmiş su,</span></p>

    <p class="Normal para-style-override-7"><span class="italik char-style-override-10">Sevdiğinin sıcaklığıdır sana,</span></p>

    <p class="Normal para-style-override-7"><span class="italik char-style-override-10">Ona kendini çizesin.</span></p>

    <p class="Normal para-style-override-7"><span class="italik char-style-override-10"> </span></p>

    <p class="Normal para-style-override-7"><span class="italik char-style-override-10">“Tanrı günü erken kalk</span></p>

    <p class="Normal para-style-override-7"><span class="italik char-style-override-10">Kıyıdaki düz kayaya koş</span></p>

    <p class="Normal para-style-override-7"><span class="italik char-style-override-10">Yanına öksürük otu al</span></p>

    <p class="Normal para-style-override-7"><span class="italik char-style-override-10">Yüksük otunu da unutma.</span></p>

    <p class="Normal para-style-override-7"><span class="italik char-style-override-10"> </span></p>

    <p class="Normal para-style-override-7"><span class="italik char-style-override-10">“Azıcık köz ile</span></p>

    <p class="Normal para-style-override-7"><span class="italik char-style-override-10">Paltonun eteğinde,</span></p>

    <p class="Normal para-style-override-7"><span class="italik char-style-override-10">Bir avuç özel yosun</span></p>

    <p class="Normal para-style-override-7"><span class="italik char-style-override-10">Ahşap küreğinde.</span></p>

    <p class="Normal para-style-override-7"><span class="italik char-style-override-10"> </span></p>

    <p class="Normal para-style-override-7"><span class="italik char-style-override-10">“Yaşlı adamın üç kemiği,</span></p>

    <p class="Normal para-style-override-7"><span class="italik char-style-override-10">Mezardan yeni alınmış,</span></p>

    <p class="Normal para-style-override-7"><span class="italik char-style-override-10">Dokuz dal eğreltiotu,</span></p>

    <p class="Normal para-style-override-7"><span class="italik char-style-override-10">Balta ile çalınmış.</span></p>

    <p class="Normal para-style-override-7"><span class="italik char-style-override-10"> </span></p>

    <p class="Normal para-style-override-7"><span class="italik char-style-override-10">“Bunları çerçöp ile yak</span></p>

    <p class="Normal para-style-override-7"><span class="italik char-style-override-10">Hepsini kül et, toz et;</span></p>

    <p class="Normal para-style-override-7"><span class="italik char-style-override-10">Aşkının etli göğsüne dök,</span></p>

    <p class="Normal para-style-override-7"><span class="italik char-style-override-10">Kuzey rüzgârının hiddetine karşı.</span></p>

    <p class="Normal para-style-override-7"><span class="italik char-style-override-10"> </span></p>

    <p class="Normal para-style-override-7"><span class="italik char-style-override-10">“Üremeyi düşün taşın,</span></p>

    <p class="Normal para-style-override-7"><span class="italik char-style-override-10">Beş zamanın</span><span class="char-style-override-9" xml:lang="ar-SA"> dönüşünü,</span></p>

    <p class="Normal para-style-override-7"><span class="italik char-style-override-10">Ben de söz veriyorum sana</span></p>

    <p class="Normal para-style-override-7"><span class="italik char-style-override-10">O adam hiç bırakmayacak seni.”</span></p>

    <p class="Normal para-style-override-7"><span class="italik char-style-override-10"> </span></p>

    <p class="Normal para-style-override-7"><span class="char-style-override-9">Ellerini serbest bırakan Bayan Bug bir turp daha aldı, seri bıçak darbeleriyle dilimledi ve çanağın içine attı. “Böyle bir şeyi kendin için istemiyorsundur umarım?”</span></p>

    <p class="Normal para-style-override-7"><span class="char-style-override-9">“Hayır,” diye mırıldandı Brianna, sırtındaki ürpertinin çoğaldığını hissederek. “Sence- balıkçılardan biri böyle bir büyü yapmış olabilir mi?”</span></p>

    <p class="Normal para-style-override-7"><span class="char-style-override-9">“Onların ne yapabileceklerini hiç bilemem do</span><span class="char-style-override-9" xml:lang="ar-SA">ğrusu</span><span class="char-style-override-9"> ama aralarında büyüyü bilen elbet vardır; çok bilindik büyüdür fakat yapana hiç rastlamadım. Bir erkeği kendine </span><span class="char-style-override-9" xml:lang="ar-SA">âşık</span><span class="char-style-override-9"> etmek için çok daha etkili yollar vardır kızım,” diye ekledi, öğüt verir bir havayla parmağını Bree’ye doğru kaldırarak. “Mesela sütte kaynatılmış bir tabak şalgamı tereyağıyla servis etmekle başlayabilirsin.”</span></p>

    <p class="Normal para-style-override-7"><span class="char-style-override-9">“Aklımda olsun,” dedi Brianna gülümseyerek ve izin istedi.</span></p>

    <p class="Normal para-style-override-7"><span class="char-style-override-9">Eve gitmek için kalkmıştı; yap</span><span class="char-style-override-9" xml:lang="ar-SA">ılacak bir sürü işi vardı. Ama </span><span class="char-style-override-9">ken</span><span class="char-style-override-9">disi de ne olduğunu anlayamadan ayakları yukarı gitmeye, mezarlığa doğru ilerlemeye başladı. Büyüyü yapan herhalde Amy McCallum olamaz, diye düşündü. Dağdaki kulübesinden buraya gelmesi saatler alırdı, hem bakması gereken küçük bir çocuğu vardı. Yine de bebeği taşıyabilirdi. Kimsenin de kulübesini terk ettiğinden haberi olmazdı, belki Aidan hariç - o oğlan da taparcasına sevdiği Roger hariç kimseyle konuşmazdı.</span></p>

    <p class="Normal para-style-override-7"><span class="char-style-override-9">Güneş neredeyse batmıştı. Küçük mezarlıkta melankolik bir görünüm vardı; gardiyan gibi duran ağaçların uzun gölgeleri, çam iğneleri ve mezarların ayırt edilmesini sağlayan işaretler, haçlar soğuk, gizemli bir hava veriyordu. </span></p>

    <p class="Normal para-style-override-7"><span class="char-style-override-9">Sırtındaki ürperti bütün bedenine yayılmıştı. </span><span class="italik char-style-override-10">Ephraim</span><span class="char-style-override-9"> yazan yerin </span><span class="char-style-override-9" xml:lang="ar-SA">önündeki</span><span class="char-style-override-9"> toprak deşilmişti.</span></p>

    <p class="Normal para-style-override-7"><span class="char-style-override-9"> </span></p>

    <p class="Normal para-style-override-8"><span class="bold char-style-override-10"> </span></p>
  </div>
</body>
</html>