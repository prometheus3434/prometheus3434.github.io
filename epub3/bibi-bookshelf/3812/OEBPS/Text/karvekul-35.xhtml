<html xmlns="http://www.w3.org/1999/xhtml">
<head>
  <title>karvekul-35</title>
  <link href="../Styles/karvekul1.css" rel="stylesheet" type="text/css"/>
</head>

<body id="karvekul" xml:lang="tr-TR">
  <div class="Basic-Text-Frame">
     <p class="baslik" id="toc_marker-29"><span class="bold">28. Lanetler</span></p>

    <p class="Normal para-style-override-7"><span class="bold char-style-override-10"> </span></p>

    <p class="Normal para-style-override-7"><span class="char-style-override-9">Şafaktan hemen önce, pis bir terle kaplanmış halde, kafamı zonklatan bir baş ağrısıyla uyandım. Adamlar kahve ve kahvaltı yokluğundan şikâyet etmeye, toparlanmaya başlamışlardı bile.</span></p>

    <p class="Normal para-style-override-7"><span class="char-style-override-9">Hodgepile yanımda durdu, kısık gözlerle beni süzdü. Önceki gece beni yanına bıraktığı ağaca doğru baktı, sonra oradan bulunduğum noktaya doğru gelirken oluşturduğum toprak izine göz gezdirdi. Dudaklarını pek oynatmadı ama alt çenesi sinirle titredi.</span></p>

    <p class="Normal para-style-override-7"><span class="char-style-override-9">Belinden bıçağını çekti, kanın yüzümden çekildiğini hissettim. Ama diz çöktüğünde halatları çözdü, hislerini parmağımı kopararak ifade etmeyi tercih etmedi.</span></p>

    <p class="Normal para-style-override-7"><span class="char-style-override-9">“Beş dakikaya yola çıkıyoruz,” dedi ve yürüyüp gitti. Titriyordum, hafif midem bulanıyordu ve ateşim çıkmıştı. Ayrıca kaslarım o kadar kötü tutulmuştu ki ayakta durmakta da zorlanıyordum. Yine de ayağa kalktım ve küçük bir akıntıya doğru yürümeyi başardım.</span></p>

    <p class="Normal para-style-override-7"><span class="char-style-override-9">Hava nemliydi; terimin üstünde kuruduğu kombinezonum beni serinlikten korumaya elbette yetmiyordu ama yüzüme, ellerime vurduğum soğuk su zarardan çok fayda getirdi. Sol gözümün altındaki sızı biraz dindi. Tuvaletimi yapmak, saçlarımı çabucak toparlamak ve harap olmuş çoraplarımdan kurtulmak için çok az bir zaman bulabildim, çünkü Hodgepile çok geçmeden geri geldi ve işimi bitirmemi emretti.</span></p>

    <p class="Normal para-style-override-7"><span class="char-style-override-9">Bu kez de bir atın üstündeydim ama şükürler olsun ki bağlanmadım. Yine de dizginleri tutmama izin verilmedi, dizginleri haydutlardan biri tutuyordu. </span></p>

    <p class="Normal para-style-override-7"><span class="char-style-override-9">Ağaçların arasından çıkıp özensiz bir düzen içinde ilerleyen haydutları ilk defa doğru dürüst görebilme şansı elde etmiştim. Öksürüyor, tükürüyor, karşılarında bir kadın olduğunu umursamadan ağaçların köküne işiyorlardı. Hodgepile’ın arkasında on iki adam saydım.</span></p>

    <p class="Normal para-style-override-7"><span class="char-style-override-9">Tebbe adındaki adamı tespit etmek çok kolay oldu; boyu bir yana, adam melezdi. Bir melez daha vardı -Kızılderili ve Afrikalı karışımı olduğunu düşündüm- ama o tıknazdı. Tebbe benim olduğum yöne bakmadı, kafasını eğik tutup somurtarak kendi işiyle ilgilendi.</span></p>

    <p class="Normal para-style-override-7"><span class="char-style-override-9">Bu beni hayal kırıklığına uğrattı; adamların arasında gece nasıl bir konuşma geçtiğini bilmiyordum ama Tebbe’nin salıverilmem yönündeki ısrarının yok olduğunu görebiliyordum. Bileğinde kahverengi lekeli bir mendil sarılıydı; belki de açıklama için oraya bakmam yeterliydi.</span></p>

    <p class="Normal para-style-override-7"><span class="char-style-override-9">Önceki gece atımı yönlendiren genç adamı da hemen tanıdım. Uzun, siyah saçlarıyla diğerleri arasında sırıtıyordu; o da bana bakmadı, yakınıma gelmedi. Kızılderili idi, şaşırdım ama bir Cherokee değildi. Tuskarora olabilir miydi? Saçlarının dalgalı oluşu ve aksanı yüzünden Kızılderili olduğunu asla düşünmemiştim. O da apaçık bir şekilde melezdi.</span></p>

    <p class="Normal para-style-override-7"><span class="char-style-override-9">Çetenin kalanı büyük ölçüde beyazdı ama sonuçta renkli bir topluluklardı. Üç tanesi yirmi yaşına bile gelmemiş, uzun ince, pis görünümlü ergenlerdi. </span><span class="italik char-style-override-10">Onlar</span><span class="char-style-override-9"> bana baktılar; gözleri yerinden fırlayacakmış gibiydi, ağızları ardına kadar açıktı ve birbirlerini dürtüyorlardı. Bir tanesine göz göze gelene kadar dik dik baktım; yeni terleyen bıyıklarının altında kıpkırmızı oldu ve bakışlarını çevirdi.</span></p>

    <p class="Normal para-style-override-7"><span class="char-style-override-9">Şansıma, üstümdeki içlik kolluydu; giysi beni boynumun hemen altından baldırımın ortasına kadar örtüyordu ama kendimi biraz çıplak, korunmasız hissettiğimi inkar edemezdim. Göğüslerimin kıvrımları da içliğin neminden dolayı fazlasıyla belli oluyordu ve bu histen oldukça rahatsız edici bir şekilde haberdardım. Battaniyeyi üstümde tutmuş olmayı diledim.</span></p>

    <p class="Normal para-style-override-7"><span class="char-style-override-9">Adamlar etrafımda işlerini yaptılar, yüklerini hayvanlara yüklediler - o sırada, bir dart tahtasının ortasıymışım gibi, bu kalabalığın merkezi olduğumu hissedince hafifçe rahatsız oldum. Yeterince kocakarı görünümlü, pis ve ürkütücü göründüğümü, böylece bana yaklaşmayabileceklerini umuyordum. Saçlarım açıktı, dağınıktı ve cadılarınki gibi, omuzlarımın üstünden yosun gibi dökülüyordu. Ayrıca, </span><span class="italik char-style-override-10">gerçekten de</span><span class="char-style-override-9"> büzülmüş bir kese kâğıdı gibi hissediyordum. </span></p>

    <p class="Normal para-style-override-7"><span class="char-style-override-9">Eyerimin üstünde dimdik durdum, bana bakan herhangi birine ters bakışlarla karşılık verdim. Adamlardan biri çıplak bacağıma aç gözlerle baktı - ona baktığımı gördüğünde ise kafasını çevirip işine döndü.</span></p>

    <p class="Normal para-style-override-7"><span class="char-style-override-9">O an ilginç bir tatmin hissi duydum ama ani hareketle hemen kayboldu. Atlar hareket etmeye başlamıştı; benimki de önündekini takip ederken büyük bir meşe ağacının altında iki adam daha gördüm. Onları tanıyordum.</span></p>

    <p class="Normal para-style-override-7"><span class="char-style-override-9">Harley Boble bir yük eyerinin kayışlarını bağlıyordu ve yanındaki iri adamla asık bir suratla konuşuyordu. Boble eski bir hırsız avcısıydı ama belli ki tarafını yüz seksen derece değiştirmişti. Bu küçük, namussuz adamın bana kibar davranmasını da beklemiyordum, çünkü eskiden ikimizin de katıldığı bir toplantıda bir sorun yaşamıştık.</span></p>

    <p class="Normal para-style-override-7"><span class="char-style-override-9">Onu burada gördüğüme hiç sevinmemiştim fakat hiç şaşırmamıştım da. Benim kanımı donduran, boş midemi ağzıma getiren, aniden irkilmeme neden olan yanında gördüğüm adamdı.</span></p>

    <p class="Normal para-style-override-7"><span class="char-style-override-9">Bu adam Brownsvilleli Bay Lionel Brown’du.</span></p>

    <p class="Normal para-style-override-7"><span class="char-style-override-9">Kafasını kaldırdı, benimle göz göze geldi ve arkasına döndü. Ama onu gördüğümü anlamış olmalıydı, çünkü tekrar dönüp bana baktı ve ince, bitkin yüz hatlarına bir meydan okuma ifadesi yerleştirdi. Burnu şişti, kızarıktı ve içindeki koyu kırmızı kabarıklık loş havada bile belli oluyordu. Gözlerini bir an için bana dikti, sonra da nezaket göstermek zorunda hissedermişçesine başıyla selam verdi ve bir daha arkasını döndü.</span></p>

    <p class="Normal para-style-override-7"><span class="char-style-override-9">Ağaçların arasına girerken omzumun üstünden bir kez daha bakma riskine girdim ama artık onu göremiyordum. Burada </span><span class="italik char-style-override-10">onun</span><span class="char-style-override-9"> ne işi vardı? Sesini hiç duyduğumu sanmıyordum fakat Hodgepile’la birlikte beni kaçırma konusunda tartışan o olmalıydı. Vay be! Göz göze gelmiş olmamızdan benim kadar o da rahatsızdı.</span></p>

    <p class="Normal para-style-override-7"><span class="char-style-override-9">Lionel Brown ve kardeşi Richard tüccarlık yapıyorlardı; Fraser Tepesi’nden yetmiş kilometre civarı ötede, küçük bir kasaba olan Brownsville’in kurucuları ve başlarıydılar. Boble ve Hodgepile gibi başıboş serserilerin kırlarda sürtüp hırsızlık, yağmacılık yapması ilgilenilmesi gereken bir konuydu ama Brown kardeşlerin bu soygunlara zemin hazırlıyor oluşları bambaşka bir rezaletti. O an Lionel Brown’un isteyeceği son şey Jamie’nin bana ulaşması ve gerçeğin açığa çıkması olmalıydı.</span></p>

    <p class="Normal para-style-override-7"><span class="char-style-override-9">Öyle olunca da beni engellemek için bazı şeyler yapacağını düşünmenin çok saçma olmadığına karar verdim. Güneş doğuyor, ha</span><span class="char-style-override-9">vayı ısıtıyordu ama ben aniden daha da üşüdüm, kendimi bir kuyunun dibinde hissettim.</span></p>

    <p class="Normal para-style-override-7"><span class="char-style-override-9">Işık huzmeleri dalların arasından süzülüyorlar, ağaçların üstündeki gece sisinin kalıntılarını parıldatıyorlar, ucunda damlalar olan yapraklara gümüş bir ışıltı veriyorlardı. Ağaçlar kuşların cıvıltısıyla canlanmışlardı; doğu tarafında, güneşin önünde bir ispinoz çemberler çiziyordu. Sinekler için saat çok erkendi. Yumuşak sabah esintisi yüzümü okşuyordu.</span></p>

    <p class="Normal para-style-override-7"><span class="char-style-override-9">Sabah yeterince sessiz geçti ama adamlar arasındaki gerginliğin süregeldiği açıktı - ama hiçbiri yine de benim kadar gergin değildi.</span></p>

    <p class="Normal para-style-override-7"><span class="italik char-style-override-10">Jamie Fraser neredesin?</span><span class="char-style-override-9"> diye düşündüm, etrafımızdaki ormana konsantre olarak. Uzaklardan da gelse her hışırtı, çıtırtı kurtarma operasyonunun habercisi olabilirdi ve artık sinirlerim beklenti içinde harap olmaya başlamıştı.</span></p>

    <p class="Normal para-style-override-7"><span class="char-style-override-9">Nerede? Ne zaman? Nasıl? Elimde ne dizginler, ne de silah vardı; gruba saldırıldığında –saldırılırsa- yapabileceğim en iyi ve tek şey kendimi atın üstünden yere bırakıp koşmak olacaktı. Yol alırken sürekli güvercin ağaçlarını, çam dizilerini gözlüyor, inebilecek düzgün bir yer olup olmadığına bakıyordum, fidanlarla kayalar arasında zikzaklar çizerek uzaklaşabileceğim patikalar arıyordum.</span></p>

    <p class="Normal para-style-override-7"><span class="char-style-override-9">Hazırlandığım yalnızca Jamie ve adamlarının yapacağı bir saldırı değildi; Lionel Brown’u göremiyordum ama yakınlarda olduğunu biliyordum. Kürek kemiklerimin arasındaki bir nokta düğümlendi, bir bıçak darbesi geleceğini hisseder gibi oldum.</span></p>

    <p class="Normal para-style-override-7"><span class="char-style-override-9">Silah olarak kullanabileceğim nesnelere bir göz attım: yeterince büyük taşlar, yerden kaldırılabilecek dallar... Kaçtığım zaman beni kimsenin yakalamasına izin vermemeye niyetliydim. Ama ilerliyorduk, atların ayaklarının izin verdiği kadar hızlıydık. Adamlar sürekli omuzlarından arkalarını kontrol ediyorlardı, elleri silahlarındaydı. Bense yanımdan geçen her potansiyel silaha veda etmekle meşguldüm.</span></p>

    <p class="Normal para-style-override-7"><span class="char-style-override-9">Öğlene doğru, ne yazık ki başımıza bir şey gelmeden vadiye vardık.</span></p>

    <p class="Normal para-style-override-7"><span class="char-style-override-9">Vadiye daha önce bir kez Jamie’yle gelmiştim. Çağlayan yirmi metre yükseklikten granit kayalıklara dökülüyor, gökkuşakları çıkararak parlıyor ve ilahi bir sesle gürlüyordu. Kuş kirazlarıyla vahşi çivitler duvarları süslüyor, çağlayanın havuzunun devamı olan nehrin üstünü de lale ağaçları kaplıyordu. Bu ağaçların dalları o kadar kalındı ki altlarındaki su güneşi birkaç nokta haricinde yansıtmıyordu. Hodgepile, elbette, bu manzaranın muhteşemliğine kapılmamıştı.</span><span class="char-style-override-9"/></p>

    <p class="Normal para-style-override-7"><span class="char-style-override-9">“İn aşağı.” Boğuk bir ses dirseğimin yanında konuştu, kafamı </span><span class="char-style-override-9">çevirdiğimde Tebbe’yi gördüm. “Atları karşıya yüzdüreceğiz. Sen benimle geleceksin.”</span></p>

    <p class="Normal para-style-override-7"><span class="char-style-override-9">“Kadını ben alırım.” Burundan gelen bu ses kalbimi ağzıma getirdi. Lionel Brown fazla uzun bir sarmaşık dalından kurtulmuş, bana doğru geliyordu.</span></p>

    <p class="Normal para-style-override-7"><span class="char-style-override-9">“Sen değil,” dedi Tebbe, adam yaklaşırken yumruğunu sıktı.</span></p>

    <p class="Normal para-style-override-7"><span class="char-style-override-9">“Sen değil,” diye sertçe tekrar ettim. “Onunla gidiyorum.” Attan aşağı indim ve iri melezin vücudunu kendime siper ederek adamın kollarının arasından Lionel Brown’u gözlemeye koyuldum.</span></p>

    <p class="Normal para-style-override-7"><span class="char-style-override-9">Brown’un niyetinden en ufak bir şüphem yoktu. Beni Hodgepile’ın gözlerinin önünde katletmeye cesaret etmezdi ama beni kolaylıkla suda boğabilir ve kaza süsü verebilirdi. Su derin değildi fakat debisi oldukça yüksekti; kıyının yanındaki taşlara vuran suyun hışırtısı uzaklardan da duyulabiliyordu.</span></p>

    <p class="Normal para-style-override-7"><span class="char-style-override-9">Brown’un gözleri bir sola, bir sağa saptı. Adam ne yapacağına karar vermeye çalışıyordu. Tebbe sırtını iyice dikleştirince adam işin peşini bıraktı. Homurdandı, sağ tarafına tükürdü, ayaklarının altında dalları eze eze uzaklaştı.</span></p>

    <p class="Normal para-style-override-7"><span class="char-style-override-9">Daha iyi bir şans bulamayabilirdim. Brown’un gürültüler çıkararak uzaklaşmasını izleyen adamın kolunu sıktım.</span></p>

    <p class="Normal para-style-override-7"><span class="char-style-override-9">“Teşekkür ederim,” dedim kısık sesle. “Dün gece yaptığın şey için. Yaran nasıl?”</span></p>

    <p class="Normal para-style-override-7"><span class="char-style-override-9">Gözlerini bana indirdi, yüzündeki endişe açıkça okunabiliyordu. Dokunuşumdan rahatsız olduğu çıktı; kolunu benden uzaklaştırma kararını almaya çalışırken elinin ne kadar titrediğini görünce daha da emin oldum.</span></p>

    <p class="Normal para-style-override-7"><span class="char-style-override-9">“Kötü değil,” dedi sonunda. “İyiyim ben.” Bir an duraksadı, sonra gülümsedi.</span></p>

    <p class="Normal para-style-override-7"><span class="char-style-override-9">Hodgepile’ın kafasından geçenler belliydi; atlar birer birer dik kayalıkların kenarındaki geyik yolundan geçiriliyordu. Çağlayandan iki kilometre civarı uzaklıktaydık ama sesi yine de havayı çınlatıyordu. Vadinin yamaçları, on beş metre aşağıdaki suya doğru keskin bir iniş yapıyorlardı ve karşı kıyı da bir o kadar zor şartlar barındırıyordu.</span></p>

    <p class="Normal para-style-override-7"><span class="char-style-override-9">Kıyının sınırını püsküllü çalılar kapatıyordu ama nehrin bizim hizamızda derinleşip yavaşladığını anlayabiliyordum. Debinin bu hızında atlar suya indirilebilir ve karşı kıyıda rastgele bir noktada karaya çıkartılabilirdi. Bizi şimdiye kadar takip eden izimizi burada kaybedebilirdi, karşıya geçse de zorlanmaya devam ederdi.</span><span class="char-style-override-9"/></p>

    <p class="Normal para-style-override-7"><span class="char-style-override-9">Kendimi zorladım ve takip eden olup olmadığını kontrol etmek için omzumun üstünden bakmayı kestim. Kalbim çok hızlı çarpıyordu. Jamie eğer buradaysa grubun suya girmesini bekler ve en kırılgan oldukları anda saldırırdı. Henüz buralarda değilse bile, şu nehir geçme işi oldukça karışıktı. Kaçmak için oldukça uygun...</span></p>

    <p class="Normal para-style-override-7"><span class="char-style-override-9">“Onlarla gitmemelisin,” dedim Tebbe’ye, içten bir tonla. “Sen de ölürsün yoksa.”</span></p>

    <p class="Normal para-style-override-7"><span class="char-style-override-9">Elimin altındaki kol sertçe seğirdi. Gözleri ardına kadar açıldı, bana döndü. Adamın sararmış göz aklarına, irisinin korneasına yapışık olması eklenince tuhaf, pis bir bakışa sahip olmuştu.</span></p>

    <p class="Normal para-style-override-7"><span class="char-style-override-9">Uzaktaki Hodgepile’ı çenemle göstererek, “Ölecek o adam,” dedim. “Onunla birlikte giden herkes de öyle. Ama senin ölmene lüzum yok.”</span></p>

    <p class="Normal para-style-override-7"><span class="char-style-override-9">Kendi kendine bir şey mırıldandı, yumruğunu göğsüne bastı. Oraya iple bağladığı bir şey vardı, gömleğinin altında sarkıyordu. Haç da olabilirdi, bir çeşit pagan tılsımı da bilemiyordum fakat söylediklerime istediğim gibi tepki verdiği kesindi.</span></p>

    <p class="Normal para-style-override-7"><span class="char-style-override-9">Nehrin kenarında yeşilliklerle zenginleşmiş son derece nemli bir hava vardı.</span></p>

    <p class="Normal para-style-override-7"><span class="char-style-override-9">“Su benim arkadaşımdır,” dedim, büyücülere özgü gizemli bir hava yakalamak amacıyla. İyi bir yalancı değildim ama hayatım için yalan söylüyordum. “Nehre girdiğimizde beni bırak. Bir su atı gelip beni uzaklara götürecek.”</span></p>

    <p class="Normal para-style-override-7"><span class="char-style-override-9">Gözleri yuvalarından fırlayacak gibiydi. At şeklindeki deniz perilerini ya da ona benzer yaratıkları belli ki duymuştu. Çağlayandan uzak olmamıza rağmen, suyun içinden türlü türlü sesler çıkıyordu - kulağını inanarak açanlar duyabilirdi tabii.</span></p>

    <p class="Normal para-style-override-7"><span class="char-style-override-9">“Ben su atına binip gitmem,” dedi kararlı bir tonla. “Bilirim onları. Adamı derine çekerler, boğarlar, sonra da yerler.”</span></p>

    <p class="Normal para-style-override-7"><span class="char-style-override-9">“Beni yemeyecek,” dedim ikna edici bir tonla. “Yanına gitmene gerek yok. Yalnızca suya girdiğimizde benden uzak durman yeter. Ama çok uzak dur.”</span></p>

    <p class="Normal para-style-override-7"><span class="char-style-override-9">Bunu yaparsa suya dalacak ve o neye uğradığını anlayamadan ölümüne yüzmeye başlayacaktım. Hodgepile’ın haydutlarının çoğunun yüzme bilmediğine bahse girerdim; dağlardaki çoğu insan bilmezdi. Bacak kaslarımı esnettim, kendimi hazırladım, ağrı ve kasılmalar adrenalinle yok oldu.</span></p>

    <p class="Normal para-style-override-7"><span class="char-style-override-9">Adamların yarısı atlarla birlikte suya doğru hareketlenmişti bile, diğerleri suya girene kadar Tebbe’yi oyalayabileceğimi düşündüm. Kaçmama bilerek yardım etmeyecekse de kolundan kurtulursam beni yakalamaya çalışmayacağını düşündüm.</span></p>

    <p class="Normal para-style-override-7"><span class="char-style-override-9">Beni kolumdan gönülsüzce çekiştirdi, ani bir hareketle durdum.</span></p>

    <p class="Normal para-style-override-7"><span class="char-style-override-9">“Ayy! Dur, kozalağa bastım.”</span></p>

    <p class="Normal para-style-override-7"><span class="char-style-override-9">Ayağımı kaldırıp tabanına baktım. Toprak ve reçine lekelerine bakılırsa ayağıma sırça otu, devedikeni ya da nal çivisi de girmiş olabilirdi.</span></p>

    <p class="Normal para-style-override-7"><span class="char-style-override-9">“Gitmemiz lazım kadın.” Gösterdiğim yakınlıktan mı suyun gürlemesinden mi yoksa su atlarının düşüncesinden mi bilmiyorum ama Tebbe fazla gerilmişti ve her yerinden terler fışkırıyordu; adamın ter kokusu bile bir anda sertleşmişti.</span></p>

    <p class="Normal para-style-override-7"><span class="char-style-override-9">“Bir saniye,” dedim ayağımı kurcalarken. “Aldım sayılır.”</span></p>

    <p class="Normal para-style-override-7"><span class="char-style-override-9">“Bırak. Ben taşırım seni.”</span></p>

    <p class="Normal para-style-override-7"><span class="char-style-override-9">Tebbe nefes nefeseydi ve bakışlarını bir bana, bir vadinin kenarına çeviriyordu. Hodge’un tekrar görüneceğinden çekiniyor gibiydi.</span></p>

    <p class="Normal para-style-override-7"><span class="char-style-override-9">Ama çalıların içinden o çıkmadı. Lionel Brown, kararlı bir yüzle ve arkasında iki adamıyla bize doğru geliyordu.</span></p>

    <p class="Normal para-style-override-7"><span class="char-style-override-9">“Onu ben alıyorum,” dedi başka bir şey eklemeden, kolumu tutarken.</span></p>

    <p class="Normal para-style-override-7"><span class="char-style-override-9">“Hayır!” Tebbe hemen öteki kolumu tuttu ve çekti.</span></p>

    <p class="Normal para-style-override-7"><span class="char-style-override-9">İki adam beni iki taraftan, çocuklar gibi çekiştirmeye başladılar. Ben dayanamayıp ortadan ikiye ayrılmadan önce Tebbe taktik değiştirdi. Kolumu bıraktı, gövdeme yapıştı, beni kendine çekti ve Brown’a bir tekme savurdu.</span></p>

    <p class="Normal para-style-override-7"><span class="char-style-override-9">Bu hareketin sonunda Tebbe’yle birlikte sırt üstü, bacak ve kollarımızın kontrolünü kaybederek yuvarlandık. Brown da dengesini kaybetmişti ama başta fark edememiştim. Bir bağırış ve tökezleme sesi duymuştum, onları da bir çarpışma ve aşağı düşen taşların sesleri takip etmişti.</span></p>

    <p class="Normal para-style-override-7"><span class="char-style-override-9">Kendimi Tebbe’den kurtardıktan sonra, diğer adamların çalıların ortasındaki bir düzlükte toplandıklarını gördüm. Bir-iki tanesi halatlar taşıyor ve birbirleriyle çelişen emirler veriyorlardı; bu manzaradan Bay Brown’un gerçekten vadiye düştüğünü ama öldüğünün henüz kesinleşmediğini çıkarttım.</span></p>

    <p class="Normal para-style-override-7"><span class="char-style-override-9">Hemen yönümü değiştirdim, yeşilliğin ortasına balıklama dalmaya niyetlendim fakat karşıma bir çift çizme çıktı. Çizmeler Hodgepile’ındı. Beni saçlarımdan tuttu ve çekti, refleks olarak ciyakladım ve saldırdım. Adamı diyaframından tuttum; inledi, ağzını ardına kadar açıp nefes almaya çalıştı ama saçımdaki sert tutuşunu yine de gevşetmedi.</span></p>

    <p class="Normal para-style-override-7"><span class="char-style-override-9">Sonunda dayanamadı, bana bakarak şekilden şekle girdi ve saçlarımı bıraktı. Ama bunu yaparken diz darbesiyle beni vadinin kenarına doğru itti. Genç adamlardan biri çalılara tutunmuştu ve ayağını koyacak yer arıyordu. Belinde bir halat sarılıydı, başka bir halat da omzundan arkaya atılmıştı.</span></p>

    <p class="Normal para-style-override-7"><span class="char-style-override-9">“Pislik karı!” diye bağırdı Hodgepile, çalıların arasından uzanıp parmaklarını koluma bastırırken. “Ne demek bu şimdi, namussuz karı?”</span></p>

    <p class="Normal para-style-override-7"><span class="char-style-override-9">Vadinin kenarında hoplayıp zıplıyor, yumruğunu sallıyordu, kurtarma operasyonları bir yandan sürerken zarar görmüş iş ortağına ve bana küfürler yağdırıyordu. Tebbe yeterince uzakta duruyordu, gücenmiş bir hali vardı.</span></p>

    <p class="Normal para-style-override-7"><span class="char-style-override-9">Sonunda Brown sudan çıkarıldı. Gürültüyle inleyen adam çimlerin üstüne yatırıldı. Nehre girmeyen adamlar bir araya toplandı, hepsi kızgındı.</span></p>

    <p class="Normal para-style-override-7"><span class="char-style-override-9">“Tedavi edebilecek misin büyücü kadın?” Tebbe bana şüpheyle bakarak sordu. Yeteneklerimden şüphe mi etmişti, yoksa Brown’a yardım edeceğimden mi emin değildi bilemedim ama kafamı biraz tereddütle de olsa salladım ve öne çıktım.</span></p>

    <p class="Normal para-style-override-7"><span class="char-style-override-9">“Sanıyorum.” Bir yemin etmiştim sonuçta. Yine de Hipokrat’ın böyle durumlara düşüp düşmediğini merak ettim. Antik Yunan’ın ne kadar vahşi olduğunu düşününce, cevabı kendi kendime bulmam uzun sürmedi.</span></p>

    <p class="Normal para-style-override-7"><span class="char-style-override-9">Adamlar bana hemen yol verdiler; Brown’u sudan çıkardıktan sonra ne yapacakları hakkında en ufak bir fikirleri yoktu.</span></p>

    <p class="Normal para-style-override-7"><span class="char-style-override-9">Hemen adamın durumunu tetkik etmeye çalıştım. Birkaç kesik, ezikler, toz ve çamur izleri haricinde, Bay Lionel Brown’un sol bacağı en az iki yerden çatlamıştı, sol el bileği kırılmıştı ve muhtemelen birkaç kaburgasında da ezilme vardı. Bacaktaki çatlaklardan sadece birisi yerindeydi. Öteki, kasık kemiğinin kırık ucu bacaktan ve pantolondan fırlamış ve kırmızı bir kumaşla çerçevelenmişti.</span></p>

    <p class="Normal para-style-override-7"><span class="char-style-override-9">Uyluk atardamarı kesilmediği için şanslıydı, çünkü öyle olsa çoktan ölmüştü. Ama sonuç olarak Lionel Brown artık bana bir tehdit oluşturmuyordu ve bu nereden bakarsam bakayım iyi görünüyordu.</span></p>

    <p class="Normal para-style-override-7"><span class="char-style-override-9">Birkaç kirli boyun bağı, çam dalları, biraz viskiden ibaret olan tedavi ekipmanlarım nedeniyle, hizmetim de o kadar sınırlı olmuştu. Oldukça zorlanarak ve viskinin büyük yardımıyla, uyluk kemiğini elimden geldiğince yerine oturttum ve Brown’u şoka uğratmaksızın bağladım. İçinde bulunduğumuz durumu göz önüne aldığımda, kahramanlık destanı yazmış bile sayılabilirdim.</span></p>

    <p class="Normal para-style-override-7"><span class="char-style-override-9">Bu zor işle uğraşırken bir yandan söylenmeyi de ihmal etmedim - bunu yaptığımı başta fark etmemiştim ta ki kafamı kaldırdığımda Brown’un öteki ucunda çömelmiş, beni dikkatle dinleyen Tebbe’yi görene kadar.</span></p>

    <p class="Normal para-style-override-7"><span class="char-style-override-9">“Lanetledin onu yani,” dedi metanetle. “Evet, iyi fikir.”</span></p>

    <p class="Normal para-style-override-7"><span class="char-style-override-9">Bay Brown’un gözleri ardına kadar açıldı. Acıdan yarı baygındı -ya da viskinin de yardımıyla sarhoştu- ama duyduklarına tepkisiz kalabilecek durumda değildi.</span></p>

    <p class="Normal para-style-override-7"><span class="char-style-override-9">“Durdur şu kadını!” dedi boğuk, çatallı bir sesle. “Hodgepile, durdurun şunu! Geri alsın!”</span></p>

    <p class="Normal para-style-override-7"><span class="char-style-override-9">“Ne oluyor? Ne dedin yine kadın?” Hodgepile biraz sakinleşmişti fakat içindeki hayvan bu tepkiyle tekrar hortladı. Brown’un sakat gövdesini kontrol ederken uzandı ve bileğimi yakaladı. O bilek önceki gün sertçe büktüğü bileğimdi ve kolum acıyla yanmaya başladı.</span></p>

    <p class="Normal para-style-override-7"><span class="char-style-override-9">“Ne dediğimi merak ediyorsan, yalnızca ‘Tanrım, Roosevelt aşkına’ dedim,” diye terslendim. “Bırak beni!”</span></p>

    <p class="Normal para-style-override-7"><span class="char-style-override-9">“Seni lanetlediğinde de aynısını demişti! Uzaklaştır bunu benden! Dokunmasın bana!” Panikleyince, Brown benden sürünerek kurtulmaya çalıştı. Fakat kemiklerini henüz kırmış biri olarak talihsiz bir hata yapmakta olduğunun ne kadar farkında olduğu malumdu. Birkaç saniye sonra çamurların içinde bembeyaz kesildi, gözleri yerinden uğradı ve bayıldı.</span></p>

    <p class="Normal para-style-override-7"><span class="char-style-override-9">“Bakın öldü!” dedi izleyenlerden birisi. “Yaptı işte! Sihirledi adamı!”</span></p>

    <p class="Normal para-style-override-7"><span class="char-style-override-9">Tebbe ve destekçilerinin bu yargıyı onaylayan sözleri, benim itirazlarım ve Bay Brown’un yakınındakilerin haykırışlarıyla ortalık bir anda fena karıştı. Brown’un adamlarından biri kulağını adamın göğsüne dayadı.</span></p>

    <p class="Normal para-style-override-7"><span class="char-style-override-9">“Yaşıyor!” diye bağırdı. “Lionel Amca! İyi misin?”</span></p>

    <p class="Normal para-style-override-7"><span class="char-style-override-9">Lionel Brown gür bir homurtuyla gözlerini açtığında karmaşa daha da arttı. Ona amca diyen genç adam belinden çıkardığı bıçağı bana doğrulttu. Gözlerini öyle bir açmıştı ki beyazı şakaklarına değecek gibiydi.</span></p>

    <p class="Normal para-style-override-7"><span class="char-style-override-9">“Sen geri çekil!” diye bağırdı. “Sakın dokunma ona!”</span></p>

    <p class="Normal para-style-override-7"><span class="char-style-override-9">Ellerimi yukarı kaldırıp zararsız olduğumu gösterdim.</span></p>

    <p class="Normal para-style-override-7"><span class="char-style-override-9">“İyi!” dedim tersçe. “Dokunmam!” Aslında Brown için yapabileceğim fazla şey de kalmamıştı. Üşümemeli, ıslanmamalı ama sıvı takviyesi almalıydı. Yine de içimden bir ses, Hodgepile’ın bu önerileri hiç umursamayacağını söylüyordu.</span></p>

    <p class="Normal para-style-override-7"><span class="char-style-override-9">Öyleydi de. Öfke dolu, tekrarlayan feryatlarla kargaşayı bastırdı ve sonra da vadiyi geçeceğimizi söyledi. Hemen.</span></p>

    <p class="Normal para-style-override-7"><span class="char-style-override-9">“Sedyeye koyun adamı,” dedi sabırsızca, Brown’un yeğeninin itirazlarına cevap olarak. “Sana gelince…” Bana döndü, sertçe baktı. “Ne dedim sana? Numara yok!”</span></p>

    <p class="Normal para-style-override-7"><span class="char-style-override-9">“Gebert şunu,” dedi Brown yerden, zor çıkardığı sesiyle. “Hemen gebert.”</span></p>

    <p class="Normal para-style-override-7"><span class="char-style-override-9">“Geberteyim, ha? Hiç sanmam yaşlı adam.” Hodgepile’ın gözlerinden kötülük akıyordu. “Ölüsü </span><span class="italik char-style-override-10">benim için</span><span class="char-style-override-9"> dirisinden daha tehlikeli, öldürürsem bir de zarar ederim. Ama hizaya getireceğim elbet.”</span></p>

    <p class="Normal para-style-override-7"><span class="char-style-override-9">Elini bıçağından hiç uzaklaştırmıyordu. Bir anda kınından çıkardı, elimi tuttu. Nefesimi bile tutamadan bıçağı etimde, işaret parmağımın dibinde hissettim.</span></p>

    <p class="Normal para-style-override-7"><span class="char-style-override-9">“Hatırlıyorsun ne dediğimi, değil mi?” Bu soruyu sanki beklenti içinde sordu. “Senin bütün olarak kalman şart değil.”</span></p>

    <p class="Normal para-style-override-7"><span class="char-style-override-9">Hatırlıyordum; karnım oyulmuş gibi hissettim, boğazım bir anda kurudu. Yeni kestiği yer yandı ve acı bir anda sinirlerimle yayıldı; bıçaktan kaçma ihtiyacım o kadar kuvvetliydi ki koluma hırstan kramp girmişti.</span></p>

    <p class="Normal para-style-override-7"><span class="char-style-override-9">Aklımdan bin bir türlü korku geçmeye başlamıştı. O sırada, Hodgepile’ın arkasında Tebbe ayağa kalktı. O tuhaf bakışlarını bana yöneltti, yüzüne hayranlıkla karışık bir korku ifadesi hâkimdi. Elinin yumruğa dönüştüğünü, yutkunduğunu gördüm ve boğazımın tekrar ıslandığını hissettim. Onun beni korumasını istiyorsam, adamın inancını da zedelememeliydim.</span></p>

    <p class="Normal para-style-override-7"><span class="char-style-override-9">Gözlerimi Hodgepile’a diktim ve ona doğru eğildim. Cildim seğirdi, tüylerim diken diken oldu ve kulaklarımda kalbimin sesi çağlayanınkiyle yarışır hale geldi ama gözlerim ardına kadar açıktı. Cadı gözleriydi bu - bazılarının tabiriyle.</span></p>

    <p class="Normal para-style-override-7"><span class="char-style-override-9">Hâlâ Brown’un kanıyla ıslak olan boş elimi çok ama çok yavaşça kaldırdım. Kanlı parmakları Hodgepile’ın yüzüne sürdüm.</span></p>

    <p class="Normal para-style-override-7"><span class="char-style-override-9">“Hatırlıyorum,” dedim boğuk bir fısıltıyla. “Peki </span><span class="italik char-style-override-10">sen</span><span class="char-style-override-9"> benim ne dediğimi hatırlıyor musun?”</span></p>

    <p class="Normal para-style-override-7"><span class="char-style-override-9">Yapabilirdi. Gözlerinde okuyabiliyordum. Ama bıçağını bastır</span><span class="char-style-override-9">maya fırsat bulamadan gür saçlı Kızılderili öne atıldı, korku dolu bir nidayla adamın kolunu yakaladı. Hodgepile ne olduğunu anlayamadan elimi bıraktı ve serbest kaldım.</span></p>

    <p class="Normal para-style-override-7"><span class="char-style-override-9">Bir anda Tebbe ve yanında iki adam ellerinde bıçak ve silahlarıyla öne çıktılar.</span></p>

    <p class="Normal para-style-override-7"><span class="char-style-override-9">Hodgepile’ın ince yüzü öfkeyle büzülmüştü fakat fevri şiddet gösterebileceği dakikalar artık geçmişti. Bıçağını indirdi, sakinleşmeye çalıştı.</span></p>

    <p class="Normal para-style-override-7"><span class="char-style-override-9">Ortalığı sakinleştirebilecek bir şey söylemek için ağzımı açtığımda Brown’un yeğeni benden önce davrandı.</span></p>

    <p class="Normal para-style-override-7"><span class="char-style-override-9">“Konuşturmayın o kadını! Hepimizi lanetleyecek!”</span></p>

    <p class="Normal para-style-override-7"><span class="char-style-override-9">“Sabırlar olsun,” dedi Hodgepile, sinirini huysuzluğa çevirerek.</span></p>

    <p class="Normal para-style-override-7"><span class="char-style-override-9">Brown’un kemiğini bağlamak için birkaç bez kullanmıştım. Hodgepile yere eğildi ve bir tanesini alıp top haline getirdi, öne çıktı.</span></p>

    <p class="Normal para-style-override-7"><span class="char-style-override-9">“Ağzını aç,” dedi net bir şekilde. Tek eliyle çenemi tuttu, ağzımı zorla açtı ve kumaşı soktu. Öne doğru bir adım atan Tebbe’ye pis bir bakış attı.</span></p>

    <p class="Normal para-style-override-7"><span class="char-style-override-9">“Öldürmeyeceğim. Ama bu kadın tek kelime daha etmeyecek. Ne ona” -önce Brown’u, sonra Tebbe’yi gösterdi- “ne de sana. Bana da.” Tekrar bana baktı, gözlerinde hafif bir endişe belirtisi görünce şaşırdım. “Kimseye.”</span></p>

    <p class="Normal para-style-override-7"><span class="char-style-override-9">Tebbe kararsız gibiydi ama Hodgepile boyun bağını çoktan çenemin etrafında bağlamaya başlamıştı bile.</span></p>

    <p class="Normal para-style-override-7"><span class="char-style-override-9">“Tek kelime istemiyorum,” diye tekrar etti Hodgepile, etrafındakilere sertçe bakarak. “Şimdi... yola devam!”</span></p>

    <p class="Normal para-style-override-3"><span class="char-style-override-17">***</span><span class="char-style-override-9"/></p>

    <p class="Normal para-style-override-7"><span class="char-style-override-9">Nehri geçtik. Şaşırtıcı biçimde Lionel Brown de sağ olarak geçti, gerçi uzun sürmüştü. Vadinin öteki yanında, kıyıdan üç kilometre uzağa kamp kurduğumuzda gün batımı yaklaşmıştı.</span></p>

    <p class="Normal para-style-override-7"><span class="char-style-override-9">Herkes ıslaktı, üzerinde bir tartışma olmaksızın ateş yakıldı. Grup içindeki anlaşmazlık, güvensizlik havası hâlâ sezilebiliyordu ama nehrin, yorgunluğun etkisiyle üzeri örtülmüştü. Kimsenin didişmeye hali yoktu.</span></p>

    <p class="Normal para-style-override-7"><span class="char-style-override-9">Ellerimi gevşek şekilde bağlamışlardı ama ayaklarım serbestti; ateşin yanındaki kesik bir kütüğün üstüne oturdum, kendimi bıraktım. Sırılsıklamdım, hem soğuktan hem de yorgunluktan titriyordum -bana nehri zorla yürütmüşlerdi- ve ilk defa Jamie’nin beni bulamayabileceğini düşünmeye başladım. Asla.</span><span class="char-style-override-9"/></p>

    <p class="Normal para-style-override-7"><span class="char-style-override-9">Belki de haydutların öteki grubunu izlemişti. Belki onları bulmuş ve saldırmıştı, o sırada yaralanmış ya da ölmüştü. Gözlerimi yumdum ve sonra açtım, bu düşüncelerin gözümün önünde canlanmasını engellemeye çalıştım. Marsali de beni hâlâ endişelendiriyordu ama onun kaderi artık belliydi; onu bulmuşlarsa da bulamamışlarsa da.</span></p>

    <p class="Normal para-style-override-7"><span class="char-style-override-9">En azından ateş güçlüydü; üşümüş, ıslak ve açlıktan kıvranan adamlar büyük bir odun yığını oluşturmuşlardı. Kısa boylu, sessiz, siyah bir adam ateşle uğraşıyorken iki genç de erzak çantalarını açmıştı. Ateşin üstünde tuzlanmış sığır eti haşlanıyordu ve yele saçlı Kızılderili kuyruk yağının içinde mısır ununu karıştırıyordu.</span></p>

    <p class="Normal para-style-override-7"><span class="char-style-override-9">Demirin üstünde bir parça daha kuyruk yağı cızırdayarak eridi. Harika kokuyordu.</span></p>

    <p class="Normal para-style-override-7"><span class="char-style-override-9">Ağzıma dolan su kumaş tarafından hemen emildi; ne kadar rahatsız olsam da yemek kokusu moralimi biraz düzeltmişti. Yirmi dört saatlik yolculuğumda gevşeyen korsem, bağlar suda ıslanıp katılaşınca tekrar sıkılaşmıştı.</span></p>

    <p class="Normal para-style-override-7"><span class="char-style-override-9">Bay Brown’un yeğenleri -Aaron ve Moses, adlarını öğrenmiştim- bir sedye müsveddesiyle birlikte yavaşça kamp alanına girdiler. Amcalarını ateşin yakınlarına yavaşça bırakırlarken sedyenin içinden gür bir bağırış duyuldu.</span></p>

    <p class="Normal para-style-override-7"><span class="char-style-override-9">Bay Brown nehri sağ geçmeyi başarmıştı ama o maceranın durumuna yardımcı olduğu asla söylenemezdi. Elbette ki beni dinleyen herkese adamın susuz bırakılmaması gerektiğini söylemiştim. Bu düşünceyle keyifsizleşince ağzımdaki bezin altında boğuk bir homurtu çıkardım.</span></p>

    <p class="Normal para-style-override-7"><span class="char-style-override-9">Yakındaki genç oğlanlardan biri çıkardığım sesi duydu ve biraz çekinerek ağzımdaki bağın düğümüne doğru uzandı ama Hodgepile’ın havlarcasına çıkardığı sesle elini indirdi.</span></p>

    <p class="Normal para-style-override-7"><span class="char-style-override-9">“Bırak onu!”</span></p>

    <p class="Normal para-style-override-7"><span class="char-style-override-9">“Ama… yemek yemesi gerekmiyor mu Hodge?” Çocuk bana rahatsız gözlerle baktı.</span></p>

    <p class="Normal para-style-override-7"><span class="char-style-override-9">“Henüz değil.” Hodgepile önümde çömeldi, beni süzdü. “Dersini aldın mı sen?”</span></p>

    <p class="Normal para-style-override-7"><span class="char-style-override-9">Hareket etmedim. Yalnızca durdum, adama mümkün olduğunca hor gören gözlerle bakmaya devam ettim. Parmağımdaki kesik bir anda yanmaya başladı; avuçlarım terledi fakat bakmaya devam ettim. O da dik dik bakmaya çalıştı ama başaramadı - gözleri kenara kayıp durdu.</span></p>

    <p class="Normal para-style-override-7"><span class="char-style-override-9">Böylece daha da hiddetlendi; kemikli yanakları kıpkırmızı oldu.</span></p>

    <p class="Normal para-style-override-7"><span class="char-style-override-9">“Bakma bana!”</span></p>

    <p class="Normal para-style-override-7"><span class="char-style-override-9">Bir kez, yavaşça göz kapağımı kapayıp açtım ve bakmaya devam ettim. Bay Hodgepile’ımız artık daha da gergindi. Gözlerinin altında karanlık torbalar iyice belirdi, ağzının kenarındaki kaslar gerildi, koltuk altlarının teri iyiden iyiye belli olmaya başladı. Etrafını sürekli fırçalayan birinin böyle tepkiler vermesi normal olmalı, diye düşündüm.</span></p>

    <p class="Normal para-style-override-7"><span class="char-style-override-9">Bir anda ayağa kalktı, kolumu tuttu ve beni de zorla ayağa dikti.</span></p>

    <p class="Normal para-style-override-7"><span class="char-style-override-9">“Böyle dik dik bakamayacağın bir yere koyacağım seni kaltak,” dedi kısık sesle ve beni önüne katarak ateşin yanından geçti. Kampın biraz dışında gözüne bir ağaç kestirdi. Ellerimin bağını açtı ve belimin etrafından dolanan bir halatı bileklerimin etrafına bağladı. Sonra beni oturur pozisyona getirdi, gevşek bir ilmekle bağa düğüm attı, uçta kalan boş kısmı boynumun etrafında bir tur döndürüp ağacın etrafına sardı.</span></p>

    <p class="Normal para-style-override-7"><span class="char-style-override-9">“Ortalıkta dolanmayasın diye,” dedi boynumdaki kenevir halatı sağlamlaştırırken. “Kaybolmak da istemezsin zaten. Ayılar falan yiyebilir, ha?” Kendi lafıyla keyfi yerine geldi; berbat bir kahkaha attı, yanımdan uzaklaşırken hâlâ gülüyordu. Son bir kez dönüp bana baktı. Doğruldum, gözlerimi diktim ve yüzündeki sırıtışın silinmesini izledim. Adam arkasını dönüp yoluna devam etti, omuzları kaskatıydı.</span></p>

    <p class="Normal para-style-override-7"><span class="char-style-override-9">Açlık, susuzluk ve genel rahatsızlıklara rağmen, o anda çok içten bir rahatlama hissettim. Açıkçası, yalnız kaldıysam da kendi halime bırakılmamda, bu küçük kişisel hürriyette teselli bulmuştum.</span></p>

    <p class="Normal para-style-override-7"><span class="char-style-override-9">Ateşin etrafındaki halka şeklindeki kalabalıktan en az yirmi metre ileride, adamların görüş açısından uzaktaydım. Ağacın gövdesine sırtımı verip kendimi bıraktığımda vücudumdaki bütün kaslar bir anda boşaldı, hava pek soğuk olmamasına rağmen hafifçe titredim.</span></p>

    <p class="Normal para-style-override-7"><span class="char-style-override-9">Yakındı. Jamie yakında beni bulacaktı. Tabii eğer- kafamdaki olumsuz düşünceleri kirli bir sargı bezi gibi kenarda tutmaya karar verdim. Marsali’ye ne olduğu ya da Jamie bizi bulduğunda veya bulursa -hayır, sadece </span><span class="italik char-style-override-10">bulduğunda</span><span class="char-style-override-9">- neler olacağı da kafamı kurcalıyordu. Nasıl yapardı bilmiyorum ama yapardı. Bir şekilde </span><span class="italik char-style-override-10">yapardı</span><span class="char-style-override-9">.</span></p>

    <p class="Normal para-style-override-7"><span class="char-style-override-9">Güneş batmak üzereydi; kaybolan ışık doğanın renklerini kırılgan yaparken sert objelerin derinliklerini azaltıyordu. Yakınlarda bir nehir vardı, uzaklardaki ağaçlardan da kuş cıvıltıları geliyordu. Akşam kendini iyice gösterirken bu sesler de yavaşça dindi, yerini yakınlardaki çekirgelerin gürültüsüne bıraktı. Gözümün kenarıyla yakaladığım hareketin olduğu tarafa döndüğümde kül rengi bir </span><span class="char-style-override-9">tavşan gördüm. Birkaç metre ötedeki çalının dibinde oturan hayvan burnunu kaşıyordu.</span></p>

    <p class="Normal para-style-override-7"><span class="char-style-override-9">Görüntünün normalliği nedense gözlerimi yaşarttı. Gözlerimi kırpıştırarak yaşların tamamının akmasını sağladım; o yöne tekrar dikkatle baktığımda tavşan gitmişti.</span></p>

    <p class="Normal para-style-override-7"><span class="char-style-override-9">O manzara sinirlerimi biraz yerine getirmişti; bağlarımın ne kadar güçlü olduğunu test etmek için birkaç deneme yaptım. Bacaklarım serbestti ki bu çok iyiydi. Biçimsiz bir duruş alıp ağacın etrafında tur atabilirdim. Daha da iyisi, ağacın öteki tarafında daha iyi bir gizlilik sahibi olabilirdim.</span></p>

    <p class="Normal para-style-override-7"><span class="char-style-override-9">Ama ayağa kalkmayı başaramadım. Ağacın etrafındaki bağın düğüm yerine de ulaşamadım; halat ya kayıyor ya da ağaç kabuğunun içine giriyordu ve ikisinde de düğüm benim tam tersimde kalıyordu ki bu da bir metrelik bir çap uzaklığı anlamına geliyordu.</span></p>

    <p class="Normal para-style-override-7"><span class="char-style-override-9">Boynumdaki düğümü zorlamaksızın ağaçtan yarım metre kadar uzaklaşabiliyordum; uzanmama, yatarken sağa sola dönmeme yetiyordu. Hodgepile insanları esir almakta gerçekten usta görünüyordu; O’Brianlar’ın yerini, oradaki iki cesedi düşündüm. İki büyük çocuk kayıptı. Yine ufak bir ürperti duydum.</span></p>

    <p class="Normal para-style-override-7"><span class="char-style-override-9">O çocuklar neredelerdi? Kızılderili kabilelerinden birine köle olarak mı satılmışlardı? Deniz kenarındaki kasabalarda bir denizci genelevine mi verilmişlerdi? Yoksa bir gemiye bindirilip Batı Hint Adaları’ndaki şeker tarlalarına mı gönderilmişlerdi?</span></p>

    <p class="Normal para-style-override-7"><span class="char-style-override-9">Bu seçeneklerden herhangi birinin benim için geçerli olamayacağının farkındaydım - fazla yaşlıydım, fazla gürültücüydüm ve adım çıkmış desek yanlış olmazdı. Hodgepile’ın gözündeki tek değerim viski zulasının yerini biliyor olmamdı. Depoyu koklayabilecek kadar yaklaştığında bir saniye tereddüt etmeden boğazımı kesecekti.</span></p>

    <p class="Normal para-style-override-7"><span class="char-style-override-9">Pişen etin kokusu havayı doldurdu ve ağzımı sulandırdı - karnımın da bu tepkiye eşlik ederek guruldamasına rağmen, ağzımdaki bez dilimi damağımı kuruttuğu için bu hissi de mutlulukla karşıladım.</span></p>

    <p class="Normal para-style-override-7"><span class="char-style-override-9">Ani bir panik dalgası vücudumu kastı. Ağzımdaki tıkacı düşünmek istemiyordum. Boynumdaki, bileğimdeki bağları düşünmek istemiyordum. Tutsaklık paniğine kapılmak çok gereksiz olurdu ve vücudumu böyle faydasız bir çabayla yormama hiç gerek yoktu. Gücümü saklamalıydım; ne zaman veya nasıl olacağını bilmiyordum ama o güce ihtiyacım olacaktı. </span><span class="italik char-style-override-10">Yakında</span><span class="char-style-override-9">, dedim yakarırcasına. </span><span class="italik char-style-override-10">Lütfen yakında olsun.</span><span class="italik char-style-override-10"/></p>

    <p class="Normal para-style-override-7"><span class="char-style-override-9">Adamlar yemeklerinin başına oturmuşlar, günün yorgunluğuyla hızla yiyorlardı. Tam olarak ne konuştuklarını duyamayacağım kadar uzakta oturuyorlardı ama ara sıra birkaç kelime aradan sıyrılıp dikkat çekiyordu. Esintinin yüzümdeki saçı yana atması için kafamı çevirdim ve uzaklardaki vadinin üstünde, gökyüzünde uzun, dar bir şeridin çok derin, gerçekdışı bir maviliğe sahip olduğunu gördüm. Bu büyülü görüntü sanki dünyayı kaplayan atmosferin en kırılgan noktasına, uzaya açılan bir hatta aitmiş gibi geldi.</span></p>

    <p class="Normal para-style-override-7"><span class="char-style-override-9">Yıldızlar birer birer parıldamaya başladı ve kendimi onları izlemeye, yavaşça görünmeye başlarlarken onları saymaya verdim. Onlara bir tespihin boncukları gibi dokunduğumu hayal ettim, astronomiyle ilgili aklıma gelen isimleri -herhangi birinin gördüğüm gök cisimleriyle alakası olup olmadığını bilmesem de- içimden tekrarlayarak huzur bulmaya çalıştım. Alfa Centauri, Deneb, Sirius, Betelgeuse, Pleiades, Orion...</span></p>

    <p class="Normal para-style-override-7"><span class="char-style-override-9">Çabamda başarılı olup uyuyakaldım, bir süre sonra uyandığımda hava tamamen kararmıştı. Çalıların altından gelen ışık demetleri, kızıl gölgeler içinde ayağıma vuruyordu. Kendimi elimden geldiğince silkelemeye, ayıltmaya çalıştım ve sırtımdaki sertlikten kurtulmaya çabaladım. Böyle bir ateş yakılmasına izin verdiği için Hodgepile’ın artık kendini güvende hissedip hissetmediğini merak ettim.</span></p>

    <p class="Normal para-style-override-7"><span class="char-style-override-9">Rüzgârla birlikte gür bir inleme sesi geldi: Lionel Brown. Yüzümü buruşturdum, onun için o anda yapabileceğim herhangi bir şey yoktu.</span></p>

    <p class="Normal para-style-override-7"><span class="char-style-override-9">Ayak sesleri, mırıltılar duydum; birisi onunla ilgilenmeye çalışıyordu.</span></p>

    <p class="Normal para-style-override-7"><span class="char-style-override-9">“...yanıyor, fırın gibi...” dedi bir ses, yeterince endişeli olmayan bir tonla.</span></p>

    <p class="Normal para-style-override-7"><span class="char-style-override-9">“... getirelim mi kadını?...”</span></p>

    <p class="Normal para-style-override-7"><span class="char-style-override-9">“Hayır,” dedi net bir ses. Hodgepile. İç çektim.</span></p>

    <p class="Normal para-style-override-7"><span class="char-style-override-9">“... suydu, </span><span class="italik char-style-override-10">buna</span><span class="char-style-override-9"> çare yok...”</span></p>

    <p class="Normal para-style-override-7"><span class="char-style-override-9">Ateşin başında olanları anlayabilmek için çok çabalıyordum, hatta bu konsantrasyonum yüzünden yakındaki çalılardan gelen sesi algılamam gereğinden uzun sürdü. Ses hayvan sesi değildi; ayılardan böyle bir ses gelebilirdi ama onlar da kıkırdamazdı. Gülüşmeler azaldı; sanki gülen bastırmaya çalışıyordu ama bir yandan başkası tarafından susturulmaya da çalışılıyor gibiydi.</span></p>

    <p class="Normal para-style-override-7"><span class="char-style-override-9">Kelimeleri tam olarak duyamıyordum fakat fısıldaşmalar da kulağıma geliyordu. Ortamdakilerin nasıl kişiler olduğunu artık az çok tartmış olduğum için yakınımdakilerin grubun genç elemanları olduğundan hemen hemen emindim.</span></p>

    <p class="Normal para-style-override-7"><span class="char-style-override-9">“... </span><span class="italik char-style-override-10">hadi</span><span class="char-style-override-9"> o zaman!” lafını seçebildim. Heyecanlı bir tonla söylenmişti ve buna bir çarpışma sesi eşlik etti, biri ötekini ağacın birinin üstüne itmişti. Sonraki çarpışma sesi de verilen karşılığa aitti.</span></p>

    <p class="Normal para-style-override-7"><span class="char-style-override-9">Biraz daha boğuşma sesi. Fısıltılar, fısıltılar, fısıltılar, gülüşmeler, homurdanmalar. Doğruldum, nasıl bir şeyin peşinde olabileceklerini düşündüm.</span></p>

    <p class="Normal para-style-override-7"><span class="char-style-override-9">Sonra, “Bacakları bağlı değil...” dediklerini duyduğumda kalbim tekler gibi oldu.</span></p>

    <p class="Normal para-style-override-7"><span class="char-style-override-9">“Ama ya birden...” fısıltılar, fısıltılar.</span></p>

    <p class="Normal para-style-override-7"><span class="char-style-override-9">“Fark etmez. Çığlık atamaz.”</span></p>

    <p class="Normal para-style-override-7"><span class="char-style-override-9">O sözü çok net duydum ve hemen, ani bir hareketle ayağa kalkmayı denedim ama boynumdaki bağ tarafından bu isteğimi gerçekleştiremedim. Nefes borumun etrafında demir bir kelepçe hissi veren halat arkaya devrilmeme, gözlerimin kenarında kan kırmızısı lekeler görmeme sebep oldu.</span></p>

    <p class="Normal para-style-override-7"><span class="char-style-override-9">Başımı iki yana sallayarak silkeledim, derin bir nefes alıp baş dönmemi durdurmaya çalıştım. Adrenalin bütün damarlarımda pompalanıyordu. Bileğimde bir el hissettim ve hemen oraya doğru tekme atmaya çalıştım.</span></p>

    <p class="Normal para-style-override-7"><span class="char-style-override-9">“Hey!” dedi adam, şaşkın bir sesle. Elini bileğimden çekti ve biraz geri çıktı. Görüşüm netleşiyordu; adamı görebiliyordum ama ateşe arkası dönüktü. Genç çocuklardan biriydi ancak o anki karanlıkta yüzsüz, kambur bir siluetten fazlası değildi.</span></p>

    <p class="Normal para-style-override-7"><span class="char-style-override-9">“Şşşş,” dedi ve heyecanla kıkırdadı, bana elini uzatmaya başladı. Boğazımdan derin bir homurtu sesi çıkardım, elini uzatırken yarı yolda durdu. Arkasındaki çalıdan bir hışırtı geldi.</span></p>

    <p class="Normal para-style-override-7"><span class="char-style-override-9">Bu sesle arkadaşının -ya da arkadaşlarının- onu izlediği tekrar aklına geldi ve yeni bir karar alıp elini kasıklarıma götürdü.</span></p>

    <p class="Normal para-style-override-7"><span class="char-style-override-9">“Endişelenmeyin hanımefendi,” dedi, çömelerek yanıma yaklaşırken. “Size zarar vermeye niyetim yok.”</span></p>

    <p class="Normal para-style-override-7"><span class="char-style-override-9">Homurdandım ve çocuk tekrar duraksadı ve sonra çalıların içinden gelen başka bir hışırtıyla tekrar harekete geçti, beni omuzlarımdan tuttu ve yatırmaya çalıştı. Son gücümle direnmeye, tekme ve diz darbeleri atmaya çalıştım. Çocuk dengesini kaybetti, sırt üstü düştü.</span></p>

    <p class="Normal para-style-override-7"><span class="char-style-override-9">Çalıların içinden gelen boğuk bir kıkırtı sesi düştüğü gibi ayağa kalkmasına neden oldu. Kararlı bir şekilde uzandı, ayak bileklerimi tuttu ve birden çekip dümdüz uzanmama neden oldu. Sonra üstüme çıktı ve ağırlığıyla beni yere sabitledi.</span></p>

    <p class="Normal para-style-override-7"><span class="char-style-override-9">“Şşşş!” dedi kulağıma hemen. Ellerini boğazıma getirmeye çalışıyordu, bense altında kıvrılıp ona vurarak üstümden atmaya çalışıyordum. Sonunda boğazımı öyle bir sıktı ki debelenmeyi kestim, gözlerim tekrar karardı.</span></p>

    <p class="Normal para-style-override-7"><span class="char-style-override-9">“Sus biraz,” dedi daha da sessizce. “Biraz susun hanımefendi, olur mu?” Alçak boğulma sesleri çıkarıyordum, bunu fark edince ellerini gevşetti.</span></p>

    <p class="Normal para-style-override-7"><span class="char-style-override-9">“Size zarar vermeyeceğim hanımefendi, gerçekten vermeyeceğim,” diye fısıldadı, beni tek eliyle tutarken ötekini kollarımı engellemek için kullanıyordu. “Lütfen, </span><span class="italik char-style-override-10">birazcık</span><span class="char-style-override-9"> sabit durur musunuz?”</span></p>

    <p class="Normal para-style-override-7"><span class="char-style-override-9">Durmadım, ben durmayınca o da kolunu boğazıma koydu ve yüklendi. Baskı tekrar kendimden geçmeme neden olmadı ama dayanıklılığımdan birazını götürdü. İnce, çelimsiz bir çocuktu fakat çok güçlüydü ve büyük bir azimle giysimi kaldırdı, dizini bacaklarımın arasına soktu.</span></p>

    <p class="Normal para-style-override-7"><span class="char-style-override-9">O da neredeyse benim kadar nefes nefeseydi, heyecanıyla saldığı pis, keçilerinkine benzeyen kokuyu alabiliyordum. Ellerini boğazımdan çekti ve annesininkinden başka birinin göğüslerine dokunmamışçasına göğüslerime koydu.</span></p>

    <p class="Normal para-style-override-7"><span class="char-style-override-9">“Sessiz olun hanımefendi, korkmayın, geçti efendim, size... aa. Aman. Ben... yani... ah,” Eli kasıklarımın içinde oynuyordu, sonra kendini hafifçe kaldırıp pantolonunu çıkarırken durdu.</span></p>

    <p class="Normal para-style-override-7"><span class="char-style-override-9">Kendini üstüme bavul gibi bıraktı, kalçalarını telaşla ileri geri hareket ettirmeye başladı. Sürtünme dışında herhangi bir şey yapabildiği yoktu; kadın vücudu hakkında ne kadar az bilgisi olduğu açıkça belli oluyordu. Kendimi tamamen kaskatı tuttum, tepkisiz kaldım ve sonunda çocuğun rahatlamasıyla birlikte kasıklarımın altına sıcak sıvısının yapıştığını hissettim.</span></p>

    <p class="Normal para-style-override-7"><span class="char-style-override-9">Bütün gerginliği bir anda yok oldu ve kendini hamurdan bir balon gibi göğsümün üstüne bıraktı. Genç kalbinin bir buharlı çekiç gibi attığını duyabiliyor, yanağıma bastırdığı terli şakağının zonkladığını hissedebiliyordum.</span></p>

    <p class="Normal para-style-override-7"><span class="char-style-override-9">Bu dokunuşların da en az bacaklarımın arasında yumuşamakta olan nesneninki kadar kötü olduğunu düşündüm ve ani bir hareketle yana savrulup genç adamı üstümden attım. Hemen kendine geldi, dizlerinin üstünde doğruldu, pantolonunu yukarı çekti.</span></p>

    <p class="Normal para-style-override-7"><span class="char-style-override-9">Bir an ne yapacağına karar veremedi, sonra elleriyle dizlerinin üstünde yanıma yaklaştı.</span></p>

    <p class="Normal para-style-override-7"><span class="char-style-override-9">“Gerçekten üzgünüm hanımefendi,” diye fısıldadı.</span></p>

    <p class="Normal para-style-override-7"><span class="char-style-override-9">Hiç hareket etmedim. Birkaç saniye sonra titrek elini uzatıp omzuma koydu.</span></p>

    <p class="Normal para-style-override-7"><span class="char-style-override-9">“Gerçekten üzgünüm,” diye, yine fısıldayarak tekrar etti ve gitti. Orada, yerde sırtüstü yatarken başıma gelen bu başarısız saldırıya tecavüz denip denemeyeceğini tartmaya başladım.</span></p>

    <p class="Normal para-style-override-7"><span class="char-style-override-9">Çalıların içinde, uzaklardan hışırtılar ve genç erkeklerden çıktığı belli olan boğuk coşku sesleri geliyordu. Tanrım, küçük şeytanların kalanı da yakında üstüme atlayacaklardı. Panikle doğruldum, boynumdaki düğüme dikkat ederek oturdum.</span></p>

    <p class="Normal para-style-override-7"><span class="char-style-override-9">Ateşten gelen ışık düzensiz ve titrekti; etraftaki ağaçların gövdelerini, soluk çam iğnelerini, yerdeki toprağın değiştirdiği tonları doğru dürüst seçebilmekte zorlanıyordum. Ama yaprakların arasındaki granit taşları ve kalın ağaç dallarının kabartılarını ayırt edebiliyordum. Gerçi potansiyel silahlar da pek önemli değildi, ellerim çok sağlam bağlanmıştı.</span></p>

    <p class="Normal para-style-override-7"><span class="char-style-override-9">Genç saldırganın ağırlığını üstüme vermesi işleri daha da berbat etmişti; debelenirken düğümleri daha da sağlamlaştırmıştım ve ellerim, daha az kan aldığı için zonkluyordu. Parmak uçlarım uyuşmaya başlamıştı. Lanet olsun. Bu saçmalık yüzünden birkaç parmağımı mı kaybedecektim?</span></p>

    <p class="Normal para-style-override-7"><span class="char-style-override-9">Bir an için, sonraki pisliğe daha ılımlı davranmayı düşündüm, belki de ağzımdaki tıkacı çıkartmaya ikna edebilirdim. Becerebilirsem de en azından halatları gevşetmesi için yalvarabilirdim, sonra da yardım için çığlıklar atar, en azından Tebbe’nin doğaüstü intikamımdan çekinip bu saldırıya son vermesini sağlayabilirdim.</span></p>

    <p class="Normal para-style-override-7"><span class="char-style-override-9">İşte geliyordu, çalıların içinde sinsi bir hışırtı bana doğru yaklaşıyordu. Tıkacın üstünde dişlerimi sıktım ve kafamı kaldırıp baktım ama önümdeki gölgeli siluet o genç çocuklardan biri değildi.</span></p>

    <p class="Normal para-style-override-7"><span class="char-style-override-9">Yeni ziyaretçimin kim olduğunu anladığımda aklımdan geçen tek şey, </span><span class="italik char-style-override-10">Jamie Fraser, nerede kaldın seni piç kurusu</span><span class="char-style-override-9">, oldu. </span></p>

    <p class="Normal para-style-override-7"><span class="char-style-override-9">Donakaldım, sanki kılımı kıpırdatmazsam görünmez olacağımı farz ediyordum. Adam önümde çömeldi, yüzüme baktı.</span></p>

    <p class="Normal para-style-override-7"><span class="char-style-override-9">“Şimdi gülemiyorsun pek, değil mi?” dedi sohbet edercesine. Karşımdaki Boble’dı, eski hırsız avcısı. “O Alman kadınların yaptıkları, var ya hani, kocanla sana çok komik geliyordu, değil mi? Sonra Bay Fraser, İncil okurmuş gibi bir ciddiyetle, kadınların benden sosis yap</span><span class="char-style-override-9">mak istediklerini söylemişti, hatırladın mı? Eğlenmiştin, değil mi?”</span></p>

    <p class="Normal para-style-override-7"><span class="char-style-override-9">Dürüst olmak gerekirse, gerçekten de eğlenmiştim. Ama çok doğru söylüyordu; şu an gülmüyordum. Kolunu geri çekti ve tokat attı.</span></p>

    <p class="Normal para-style-override-7"><span class="char-style-override-9">Darbeyle gözlerim sulandı, aynı anda ateşin ışığı yüzünün yan tarafını aydınlattı; bodur yüzündeki sırıtışı hâlâ seçebiliyordum. Bir anda soğuk bir endişe içimi kapladı ve tepeden tırnağa titretti. Boble bunu gördü ve daha da pis sırıttı. Köpek dişleri kısa ve körelmişti. Ön dişleri de uzun sarı, tavşan dişi gibiydi.</span></p>

    <p class="Normal para-style-override-7"><span class="char-style-override-9">“Buna daha çok güleceksin diye düşünüyorum,” dedi, ayağa kalktı ve elini pantolonunun tarafına attı. “Umarım Hodge seni hemen öldürmez de kocana anlatabilirsin. Kendisininki gibi bir mizah anlayışı olan adamların şakalarını seviyordur herhalde, ha?”</span></p>

    <p class="Normal para-style-override-7"><span class="char-style-override-9">Oğlanın menisi hâlâ kasıklarımdaydı, ıslak ve yapış yapıştı. Refleksle geri kaçtım, ayağa kalkmaya çalıştım ama boynumdaki bağ bu ani hareketime engel oldu. Halat şahdamarlarımı zorlayınca gözlerim bir anlığına karardı, birkaç saniye sonra gözlerimi açtığımda Boble’ın yüzü benimkinden santimler kadar uzakta, nefesi tenimdeydi.</span></p>

    <p class="Normal para-style-override-7"><span class="char-style-override-9">Çenemi eliyle tuttu, yüzünü yüzüme sürttü, dudaklarımı ısırdı ve sakallarını yanaklarıma sürttü. Yüzümü salyalar içinde bıraktıktan sonra geri çekildi, sırtımı yere sabitledi ve üstüme çıktı.</span></p>

    <p class="Normal para-style-override-7"><span class="char-style-override-9">Adamın içindeki şiddetin gümbürdediğini, patlamaya hazırlandığını hissedebiliyordum. Ondan kaçamayacağımı, onu engelleyemeyeceğimi biliyordum - bana zarar vereceğini anlamak zor değildi. Yapabileceğim tek şey olduğum gibi kalmak, ona katlanmaktı.</span></p>

    <p class="Normal para-style-override-7"><span class="char-style-override-9">Yapamadım. Altında kıpırdandım, yan döndüm, giysimi yukarı çektiğinde dizimi yukarı kaldırdım. Boble’ı bacak arasından vuran bu tekme, yüzüme inen ani bir yumruk olarak bana geri döndü.</span></p>

    <p class="Normal para-style-override-7"><span class="char-style-override-9">Yüzümün ortası birden acıyla kavrulmaya başladı, bütün kafama yayıldı ve beni kör etti, anlık bir felce yol açtı. </span><span class="italik char-style-override-10">Geri zekâlı,</span><span class="char-style-override-9"> diye net bir şekilde düşündüm, </span><span class="char-style-override-9" xml:lang="ar-SA">şimdi seni öldürecek!</span><span class="char-style-override-9"> İkinci darbe yanağıma indi ve kafamı öteki taraf savurdu. Şaşkın halimle tekrar hareket etmiş olabilirim de olmayabilirim de.</span></p>

    <p class="Normal para-style-override-7"><span class="char-style-override-9">Aniden üstüme bir ata binermiş gibi oturdu, yumruk ve tokatlarını sıralamaya devam etti. Darbeler okyanus darbelerinin kuma vuruşundaki kadar sersemleştirici ve ağırdı ama etkisi elbette çok farklıydı. İki büklüm oldum, darbelerden korunabilmek için omzumu yukarı kaldırdım, yüzümü yere döndürmeye çabaladım ve birden üstümden kalktığını fark ettim.</span><span class="char-style-override-9"/></p>

    <p class="Normal para-style-override-7"><span class="char-style-override-9">Ayaktaydı. Küfretmeye, tekmelemeye başlamıştı. Ayakkabısı yan taraflarıma, kasıklarıma, sırtıma, kalçalarıma çarparken nefes nefeseydi, yarı ağlar gibiydi. Kısa nefesler almaya, kendimi kaybetmemeye çalıştım. Vücudum her darbeyle titriyor, seğiriyor, yapraklı zeminde sürükleniyordu. Altımdaki yer kabuğunu hissederek ona sığındım; toprak beni yutsun, yerin bir parçası olayım istedim.</span></p>

    <p class="Normal para-style-override-7"><span class="char-style-override-9">Sonra durdu. Adamın nefes nefese konuşmaya çalıştığını duydum. “Pislik... pislik... aşağılık... pis... lanet karı...”</span></p>

    <p class="Normal para-style-override-7"><span class="char-style-override-9">Hareketsiz kaldım, beni çevreleyen karanlığın içine karışmaya çalıştım ama bir yandan sonraki tekmenin kafama geleceğini biliyordum. Dişlerimin birbirine vurup çatırdadığını, kafatasımın hassas kemiklerinin kırılıp yumuşak beyin dokumun içine karıştığını hisseder gibiydim. Titredim, etkiyi bekleyerek, faydasız bir çabayla dişlerimi sıktım. Kafam duvara çarpılan bir kavun gibi paramparça olacaktı. İşitecek miydim?</span></p>

    <p class="Normal para-style-override-7"><span class="char-style-override-9">Öyle bir şey olmadı. Onun yerine bir anda sert bir hışırtı sesi duydum ki bu oldukça saçmaydı. Etin ete sürtündüğü, ritmik bir gürültüden sonra Boble bir inilti çıkardı. Sıcak sıvı damlaları yüzüme, omzuma, giysimin sıyrıldığı yerlerdeki çıplak tenimin üstüne düştü.</span></p>

    <p class="Normal para-style-override-7"><span class="char-style-override-9">Donakalmıştım. Aklımın kenarında bir yerde bunun karşılaştığım en iğrenç durum olup olmadığını tartıyordum. Eh, hayır, değildi. L’Hôpital des Anges’ta gördüklerim, Peder Alexander’ın ölümü ya da Beardsleyler’in tavan arası... Amiens’taki saha hastanesi... doğrusu bu onlara yaklaşmıyordu bile.</span></p>

    <p class="Normal para-style-override-7"><span class="char-style-override-9">Kaya kadar sabit, gözlerim kapalı durdum ve geçmişimdeki birçok kötü hatırayı aklıma getirdim, bu halde olacağıma o zamanlarda olabilmeyi diledim.</span></p>

    <p class="Normal para-style-override-7"><span class="char-style-override-9">Boble eğildi, saçlarımı tuttu ve hırlayarak kafamı ağacın gövdesine birkaç kez vurdu.</span></p>

    <p class="Normal para-style-override-7"><span class="char-style-override-9">“Gösterirdim sana...” diye mırıldandı, sonra elini çekti ve uzaklaşan ayak sesleri duyuldu.</span></p>

    <p class="Normal para-style-override-7"><span class="char-style-override-9">Gözlerimi tekrar açtığımda yalnızdım.</span></p>

    <p class="Normal para-style-override-3"><span class="char-style-override-17">***</span><span class="char-style-override-9"/></p>

    <p class="Normal para-style-override-7"><span class="char-style-override-9">Yalnız kalmıştım - neyse ki. Boble’ın sert saldırısı çocukları korkutmuş olmalıydı.</span></p>

    <p class="Normal para-style-override-7"><span class="char-style-override-9">Yerde yan döndüm, durdum, soluklandım. Çok yorgundum ve kendimi sahipsiz hissediyordum.</span></p>

    <p class="Normal para-style-override-7"><span class="italik char-style-override-10">Jamie</span><span class="char-style-override-9">, diye düşündüm, </span><span class="italik char-style-override-10">neredesin?</span></p>

    <p class="Normal para-style-override-7"><span class="char-style-override-9">Başıma gelecek sonraki şeyden korkmuyordum; içinde bulun</span><span class="char-style-override-9">duğum andan, aldığım nefesten, kalbimin anlık atışından ötesini göremiyordum. Düşünmüyordum, hissetmiyordum. Daha değil. Sabit şekilde yattım, nefes alıp verdim.</span></p>

    <p class="Normal para-style-override-7"><span class="char-style-override-9">Yavaş yavaş, küçük şeyleri fark etmeye başladım. Saçıma bir ağaç kabuğu parçası takılmıştı ve yanağımı çizmişti. Altımdaki kalın, ölü yapraklar vücudumu sarmıştı. Zorlanma hissini göğsümde hissettim.</span></p>

    <p class="Normal para-style-override-7"><span class="char-style-override-9">Gözlerimden birinin yanındaki minik sinir seğirdi.</span></p>

    <p class="Normal para-style-override-7"><span class="char-style-override-9">Oldukça ani bir şekilde farkına vardım ki ağzımdaki bağ ve nefes yollarımdaki dokuların kan, şişmelerle birlikte tıkanması yüzünden ciddi bir boğulma tehlikesiyle karşı karşıyaydım. Boğazımdaki bağı zorlamamak için azami özeni göstererek yana dönmeye çalıştım ve önce yüzümü yere sürttüm, sonra da -gittikçe artan bir umutsuzluk içinde- topuklarımı yere gömüp ayaklarımın üstünde durmaya çalıştım. Suratımı ağacın yüzeyine dayadım, ağız tıkacımı çıkartamasam da en azından gevşetmeye çabaladım.</span></p>

    <p class="Normal para-style-override-7"><span class="char-style-override-9">Ağaç kabuğu yanağımı ve dudağımı yardı ama kafamın etrafına sarılmış bez o kadar sıkıydı ki ağzımın kenarını yarıyor, ağzımdaki bütün salyanın sürekli o kumaş parçasına akmasına neden oluyordu. Islak kumaşın tadıyla bir anda midem kalktı, kusmuğun ekşi kokusunu burnumda hissettim.</span></p>

    <p class="Normal para-style-override-7"><span class="italik char-style-override-10">Hayır, hayır, hayır, hayırhayırhayırhayırhayır, kusmayacaksın! </span><span class="char-style-override-9">Zorlayarak kanlı burnumun içine hava çektim, boğazımdan aşağı akan sert bakır tadını aldım ve daha da sert öğürdüm, iki büklüm oldum - boğazımdaki bağ yine sıktı ve gözümün yanında beyaz bir ışık gördüm.</span></p>

    <p class="Normal para-style-override-7"><span class="char-style-override-9">Geri düştüm, kafamı ağaca sertçe vurdum. Zor fark ettim ama şükürler olsun ki halat gevşemişti. Kanlı nefes boruma iki-üç kısa nefes çekmeyi başardım.</span></p>

    <p class="Normal para-style-override-7"><span class="char-style-override-9">Burnum elmacık kemiklerime kadar şişmişti ve daha da şişiyordu. Dişlerimi beze geçirip ciğerimdeki bütün havayı burnumdan dışarı verdim, hava yolumu bir anlığına da olsa temizleyebilmek istedim. Safrayla karışmış kan çeneme ve göğsüme püskürdü. İçime var gücümle hava çektim.</span></p>

    <p class="Normal para-style-override-7"><span class="char-style-override-9">Nefes al, nefes ver. Nefes al, nefes ver. Nefes al... ama burun yollarım artık neredeyse tamamen kapanmıştı ve nefes alamamaya başladığımı fark edince panikledim, ağlamanın eşiğine geldim.</span></p>

    <p class="Normal para-style-override-7"><span class="char-style-override-9">Tanrım, ağlama! Ağlarsan öldün, tanrı aşkına ağlama!</span></p>

    <p class="Normal para-style-override-7"><span class="char-style-override-9">Nefes ver... Nefes ver... Ciğerlerimde kalan son havayla yolu tekrar hafifçe açıp içeri çekebildiğimce hava çektim.</span><span class="char-style-override-9"/></p>

    <p class="Normal para-style-override-7"><span class="char-style-override-9">Nefesi içimde tuttum, düzenli nefes almak için iyi bir yol bulmayı akıl edebilecek kadar bilincimi sabit tutmaya çalıştım - bir yolu </span><span class="italik char-style-override-10">olmalıydı.</span></p>

    <p class="Normal para-style-override-7"><span class="char-style-override-9">Harley Boble gibi bir zavallının beni dikkatsizlik sonucu öldürmüş olmasına izin vermeyecektim. Böyle bir şey doğru olmazdı, olamazdı.</span></p>

    <p class="Normal para-style-override-7"><span class="char-style-override-9">Kendimi zorladım, hafifçe doğruldum ve boynumdaki halatın düğümünü ağaca sürterek gevşetmeye çalıştım, bu sırada kafamı öne düşürerek içerideki kanın dışarı akmasını sağladım. Bu biraz iyi geldi. Ama uzun sürmedi.</span></p>

    <p class="Normal para-style-override-7"><span class="char-style-override-9">Göz kapaklarım sıkışmaya başladı. Burnumun kırıldığı kesindi ve yüzümün üst tarafındaki bütün etler şişmeye başlamıştı, içleri kan ve kılcal damar travmasının lifleriyle doluyordu. Gözlerim bu etler tarafından zorla kapatılıyor, hava almam daha da zorlaşıyordu.</span></p>

    <p class="Normal para-style-override-7"><span class="char-style-override-9">Moral bozukluğunun verdiği azapla tıkacı ısırdım, sonra, çaresizlik içinde ısırmaya başladım, kumaşı diş darbelerimle eritmeye, ağzımda hapsetmeye, yutabilmeye, nefes alabileceğim bir boşluk açmaya çalıştım... Avurdumu ısırdım, canımın yanışına aldırmadım çünkü nefes dışında hiçbir şeyin önemi yoktu. Tanrım, nefes alamıyordum, lütfen, azıcık nefes...</span></p>

    <p class="Normal para-style-override-7"><span class="char-style-override-9">Dilimi ısırdım, acı beynimi uyuşturacak cinstendi - o anda dilimi tıkacın ötesine geçirebildiğimi fark ettim ve dilimin ucunu dudaklarımın kenarına değdirdim. Dilimin ucuyla yaptığım küçük dokunuşlarla ince bir hava kanalı açmıştım. İçeri giren oksijen normalden çok azdı ama sonuçta hava alıyordum ve önemli olan da buydu.</span></p>

    <p class="Normal para-style-override-7"><span class="char-style-override-9">Acı içindeki kafam bir yana yatmıştı, alnım ağaca yaslı duruyordu. Kafamı birazcık oynattığım anda tıkacın yerinin değişebileceğinden, yakaladığım o küçük hava kanalını kaybetmekten korktuğum için kılımı kıpırdatmaya korkuyordum. Oturuş pozisyonunda kaldım, ellerim kasılıydı, uzun, hırıltılı ve aşırı zayıf nefesler almaya devam ediyordum. Bunu ne kadar sürdürebileceğimi merak ettim, çünkü boyun kaslarım gerginlikten titremeye başlamıştı.</span></p>

    <p class="Normal para-style-override-7"><span class="char-style-override-9">Ellerim tekrar zonklamaya başladı. Belki de hiç durmamışlardı, diye düşündüm fakat dikkat edecek fırsat bulamamıştım. O an fark edince, her bir tırnağın kenarını alev alev yakan acıyı çok da kötü karşılamadım, çünkü dikkatimi bir anlığına da olsa boynumda ve omzumdaki ölümcül tutukluktan çekmeyi başarmıştı.</span></p>

    <p class="Normal para-style-override-7"><span class="char-style-override-9">Boyun kaslarım seğirdi, kasıldı; nefesim o anda kesildi ve vücudum bir anda reverans yapar gibi kıvrıldı. Tekrar nefes almaya çalı</span><span class="char-style-override-9">şırken parmaklarım halatın içine geçti.</span></p>

    <p class="Normal para-style-override-7"><span class="char-style-override-9">Kolumda bir el hissettim. Adamın geldiğini hiç fark etmemiştim. Oraya döndüm, ona kafa atmaya çalıştım. Kim olduğu, ne istediği umrumda değildi. Tek istediğim ağzımdaki tıkacın çıkmasıydı. Hayatımın bağışlanması için tecavüze uğramak, en azından o anda iyi bir bedel gibi duruyordu.</span></p>

    <p class="Normal para-style-override-7"><span class="char-style-override-9">İnledim, sızlandım, homurtular çıkardım, kafamı sersemce savururken etrafa kan ve sümük saçtım - boğulmakta olduğumu anlatmaya çalışıyordum. O ana kadar gördüğüm tüm o cinsel beceriksizlikten sonra, karşımdakinin durumumu fark etmeyip, bunun nekrofili olacağından bihaber durumda işine devam edebileceğini düşünüyordum.</span></p>

    <p class="Normal para-style-override-7"><span class="char-style-override-9">Ellerini kafama getirdi. Şükürler olsun, binlerce defa! İnsanüstü bir çabayla kendimi sabit tuttum, gözlerimden çıkan ateş kafamın suda yüzen bir balonmuş gibi hissetmeme neden oluyordu. Kumaş bir anda çözüldü, ağzımdaki bağı refleksle dışarı püskürttüm ve hemen öğürdüm, kustum. Hava yuttum, tekrar kustum.</span></p>

    <p class="Normal para-style-override-7"><span class="char-style-override-9">Hiç yemek yememiştim; ince bir hat halindeki safra boğazımdan yukarı çıktı, çenemden aşağı sarktı. Öksürdüm, yutkundum ve </span><span class="italik char-style-override-10">nefes aldım</span><span class="char-style-override-9">; havayı bencilce, aç gözlülükle sömürmeye başladım.</span></p>

    <p class="Normal para-style-override-7"><span class="char-style-override-9">Adam bir şey söylüyordu, telaşla fısıldıyordu. Umursamadım, dinleyemezdim. Kulağıma yalnızca nefesimin mutlu hırıltısı ve kalbimin atışı geliyordu. Muhtaç dokularıma oksijen taşımak için son hızda çarpmayı kesen organ, sonunda normal hızına döndü ve vücudumu sarstı.</span></p>

    <p class="Normal para-style-override-7"><span class="char-style-override-9">Sonra, nasıl olduysa bir-iki kelime duydum ve kafamı kaldırıp adama baktım.</span></p>

    <p class="Normal para-style-override-7"><span class="char-style-override-9">“Ne?” Boğuk çıkan sesimle adamla konuşmaya çalıştım, öksürüp boğazımı temizledim. Canım fena yandı. “</span><span class="italik char-style-override-10">Ne</span><span class="char-style-override-9"> dedin?”</span></p>

    <p class="Normal para-style-override-7"><span class="char-style-override-9">Karşımda yalnızca dikdörtgene benzeyen, uzun saçlı, dar omuzlu bir siluet görebiliyordum.</span></p>

    <p class="Normal para-style-override-7"><span class="char-style-override-9">“Dedim ki,” dedi ve yaklaştı, “ ‘Ringo Starr’ adı sana bir şey çağrıştırıyor mu?”</span></p>

    <p class="Normal para-style-override-3"><span class="char-style-override-17">***</span><span class="char-style-override-9"/></p>

    <p class="Normal para-style-override-7"><span class="char-style-override-9">O anda şokun çok ötesindeydim. Yarık dudağımı omzuna sildim ve hemen, net bir şekilde, “Evet,” dedim.</span></p>

    <p class="Normal para-style-override-7"><span class="char-style-override-9">Adam nefesini tutmuştu; bunu ancak içindeki havayı bir anda saldığında, omuzları düştüğünde anladım.</span><span class="char-style-override-9"/></p>

    <p class="Normal para-style-override-7"><span class="char-style-override-9">“Tanrım,” dedi nefes nefese. “Of, Tanrım.”</span></p>

    <p class="Normal para-style-override-7"><span class="char-style-override-9">Birden bana doğru atıldı ve beni sertçe kendine yapıştırdı. İrkildim, boğazımdaki halat tekrar sıkınca boğulacak gibi oldum ama o kendi duygularıyla meşgul olurken bunun farkına varmadı.</span></p>

    <p class="Normal para-style-override-7"><span class="char-style-override-9">“Yüce Tanrım,” dedi yüzünü omzuma gömdü, ağlayacak gibi oldu. “Tanrım. Biliyordum, sen olmalıydın, biliyordum, inanamadım, Tanrım, Tanrım, Tanrım! Bir tane daha bulamayacağımı sandım, asla-”</span></p>

    <p class="Normal para-style-override-7"><span class="char-style-override-9">“Hkk,” sesi çıkardım, sırtımı eğdim.</span></p>

    <p class="Normal para-style-override-7"><span class="char-style-override-9">“Ne- aman!” Beni bıraktı, boynumdaki halata uzandı. Düğümü gevşetti ve bağı kafamın etrafından çekip çıkardı. Az kalsın kulağımı da sökecekti fakat sevinçten umursamıyordum. “Off, iyi misin?”</span></p>

    <p class="Normal para-style-override-7"><span class="char-style-override-9">“Evet,” dedim çatallı sesle. “Çö... çöz beni.”</span></p>

    <p class="Normal para-style-override-7"><span class="char-style-override-9">Burnunu çekti, koluna sildi ve omzundan geri baktı.</span></p>

    <p class="Normal para-style-override-7"><span class="char-style-override-9">“Çözemem,” dedi. “Sonraki görür.”</span></p>

    <p class="Normal para-style-override-7"><span class="char-style-override-9">“</span><span class="italik char-style-override-10">Sonraki </span><span class="char-style-override-9">mi?” diye haykırdım, boğazımın o an izin verebildiği gürlüğün sonuna çıkarak, yani hırıltılı bir fısıltıyla. “Nasıl sonraki- ”</span></p>

    <p class="Normal para-style-override-7"><span class="char-style-override-9">“Biliyorsun işte...” Bir sonraki tecavüzcüyü, fırına gitmekten başka çaresi olmadığını anlayan bir hindi gibi beklemeye itirazım olacağı yeni yeni aklına geliyor gibiydi. “Ee... yani... boş ver. Kimsin sen?”</span></p>

    <p class="Normal para-style-override-7"><span class="char-style-override-9">“Kim olduğumu çok iyi biliyorsun,” dedim öfkeyle, bağlı ellerimle adamı ittirdim. “Claire Fraser’ım ben. Asıl sen kimsin, burada ne yapıyorsun? Ağzımdan bir kelime daha çıksın istiyorsan beni hemen çözeceksin!”</span></p>

    <p class="Normal para-style-override-7"><span class="char-style-override-9">Tekrar döndü ve omzunun üstünden dikkatle baktı ve yavaş yavaş iş arkadaşlarından korktuğunu anlamaya başladım. Ben de korkuyordum. Adamı siluet olarak görebiliyordum; karşımdaki gerçekten de gür saçlı, Tuskaroralı olduğunu düşündüğüm Kızılderili delikanlıydı. Kızılderili... Beyin dalgalarımın arasında bir çağrışım oluşmaya çalışıyordu.</span></p>

    <p class="Normal para-style-override-7"><span class="char-style-override-9">“Lanet olsun,” dedim, ağzımın kenarından akan kanı sildim. “Susamuru Difi. Dişi. Onunkilerdensin.”</span></p>

    <p class="Normal para-style-override-7"><span class="char-style-override-9">“Ne?!” Kafasını çevirip bana baktı ve gözlerini öyle bir açtı ki karanlıkta beyazların parlaklığını rahatça seçebilir oldum. “Kim?”</span></p>

    <p class="Normal para-style-override-7"><span class="char-style-override-9">“Ah, neydi adamın gerçek adı? Robert... Robert... öyle bir şey...” Bir yandan öfke, korku ve şokla titrerken diğer yandan aklımın köşelerinde kalmış bilgileri toparlamaya çabalıyordum. Ne kadar harap olduysam da Susamuru Dişi’ni hatırlayabilmiştim. Birden aklıma bir anım geldi: böyle bir gecede, karanlıkta yalnızdım. Yağmurla ıs</span><span class="char-style-override-9">lanmıştım ve elimde uzun zamandır ölü olan birinin kafatasını tutuyordum.</span></p>

    <p class="Normal para-style-override-7"><span class="char-style-override-9">“Springer,” dedi adam ve hevesle kolumu tuttu. “Robert Springer mı?”</span></p>

    <p class="Normal para-style-override-7"><span class="char-style-override-9">Çenemi kapattım, ucuyla bağlı ellerimi gösterdim. Bağlarımı çözene kadar tek kelime etmemeye karar verecek kadar kendime gelebilmeyi başarmıştım sonunda.</span></p>

    <p class="Normal para-style-override-7"><span class="char-style-override-9">“Kahretsin,” dedi tekrar alçak sesle, omzunun arkasından bir bakış daha attı, eli bıçağına gitti. O silah konusunda pek usta değildi. İçinde bulunduğumuz zamanın Kızılderililer’inden olmadığını anlamak için bir kanıta ihtiyacım olsaydı... ama yine de halatı kesmeden ellerimi çözdü. Rahatlama nidasıyla iki büklüm oldum, bir anda kan hücumuna uğrayan ellerimi koltuk altlarıma soktum. Bir anda havayla dolan balonlarmış gibi patlayacaklarından endişe ettim.</span></p>

    <p class="Normal para-style-override-7"><span class="char-style-override-9">“Ne zaman?” dedi sorgularcasına, rahatsız durumumu umursamadan. “Sen hangi zamandan geldin? Bob’u nerede buldun? O nerede?”</span></p>

    <p class="Normal para-style-override-7"><span class="char-style-override-9">“1946,” dedim, kollarımı zonklayan ellerimin üstüne bastırarak. “İlk kez o zaman. İkinci 1968’de. Bay Springer- ”</span></p>

    <p class="Normal para-style-override-7"><span class="char-style-override-9">“İkinci- </span><span class="italik char-style-override-10">ikinci</span><span class="char-style-override-9"> mi dedin sen?” Sesinde müthiş bir hayret vardı. Fazla ses çıkardığının farkına vardı, kaygıyla arkasına baktı ama ateş başındaki adamların hararetli tartışmaları sırasında çıkardıkları gür sesler bu minik haykırışın duyulmasını imkânsız hale getiriyordu.</span></p>

    <p class="Normal para-style-override-7"><span class="char-style-override-9">“İkinci kez,” diye yavaşça tekrar etti. “Başardın yani... geri gittin, öyle mi?”</span></p>

    <p class="Normal para-style-override-7"><span class="char-style-override-9">Başımla onayladım, dudaklarımı mühürledim, yavaş yavaş arkaya öne salındım. Kalbimin atışlarının tırnaklarımı yerinden sökebileceğini düşünüyordum.</span></p>

    <p class="Normal para-style-override-7"><span class="char-style-override-9">“Ya sen?” diye sordum, cevabı bildiğimden hemen hemen emin olmama rağmen.</span></p>

    <p class="Normal para-style-override-7"><span class="char-style-override-9">“1968,” dedi aklımdan geçeni teyit ederek.</span></p>

    <p class="Normal para-style-override-7"><span class="char-style-override-9">“Ne zamana geldin?” diye sordum. “Yani- ne zamandır buradasın? Ee... bu zamandasın yani.”</span></p>

    <p class="Normal para-style-override-7"><span class="char-style-override-9">“Ah, Tanrım.” Topuklarının üstünde durarak oturdu, elini uzun saçlarının arasında gezdirdi. “Altı yıldır buradayım, yanılmıyorsam. Ama ikinci kez dedin sen. Evine döndüysen, tekrar buraya </span><span class="italik char-style-override-10">ne halt etmeye </span><span class="char-style-override-9">geri geldin? Ah, bir dakika. Evine gitmedin, başka bir zamana gittin, geldiğin zamana değil, ha? İlk neredeydin?”</span><span class="char-style-override-9"/></p>

    <p class="Normal para-style-override-7"><span class="char-style-override-9">“İskoçya, 1946. Ayrıca hayır, eve döndüm,” dedim kısaca, detaylara girmek istemedim. “Ama kocam buradaydı. Tekrar yanında olabilmek için buraya geri döndüm, bilinçli olarak yani.” Ki bu tercihimin ne kadar doğru olduğu o anda hayli sorgulanabilir haldeydi.</span></p>

    <p class="Normal para-style-override-7"><span class="char-style-override-9">“Kocam demişken,” diye ekledim, zekâmı biraz da olsa eski sivriliğine kavuşturabileceğimi yavaş yavaş fark ederken, “çok ciddiydim. Buraya geliyor. Beni burada esir ettiğinizi görmek istemez, emin olun. Ama eğer- ”</span></p>

    <p class="Normal para-style-override-7"><span class="char-style-override-9">Dikkati konuştuklarımda değildi, bana doğru yanaştı.</span></p>

    <p class="Normal para-style-override-7"><span class="char-style-override-9">“Yani o zaman nasıl yapılabileceğini biliyorsun! Yönlendirebiliyorsun!”</span></p>

    <p class="Normal para-style-override-7"><span class="char-style-override-9">“Olabilir,” dedim sabırsızca. “Yani sen ve yanındakiler </span><span class="italik char-style-override-10">bilmiyordunuz,</span><span class="char-style-override-9"> doğru mu anlıyorum?” Ellerimden biriyle ötekini ovdum, pompalanan kanın şiddeti yüzünden dişlerimi sıkıyordum. Halatların derimde bıraktığı izleri hissedebiliyordum.</span></p>

    <p class="Normal para-style-override-7"><span class="char-style-override-9">“Bildiğimizi sanıyorduk.” Sesinden hoşnutsuzluk akıyordu. “Şarkı söyleyen taşlar. Değerli taşlar. Onları kullanmıştık. Raymond’a göre... gerçi dediği işe yaramadı tabii. Ya da... yaradı mı acaba?” Kafasında çıkarımlar yapıyordu; sesinde yükselmeye başlayan heyecanı duyabiliyordum.</span></p>

    <p class="Normal para-style-override-7"><span class="char-style-override-9">“Bobby Springer’la tanışmışsın, Susamuru Dişi’yle yani. Başardı demek! O başardıysa diğerleri de başarmış olabilir. Ben hepsi öldü sanıyordum. Ben- ben yalnızım sanıyordum.” Yeni fark ettiği sesinden belli oluyordu. İçinde bulunduğum duruma, acil isteklerime ve kendi ızdırabıma rağmen adama acımaya başlamıştım. O şekilde, zamanda kaybolmuşçasına yalnız hissetmenin nasıl bir duygu olduğunu çok iyi biliyordum.</span></p>

    <p class="Normal para-style-override-7"><span class="char-style-override-9">Onu kafasında kuruyor olduğu hayallerinden uzaklaştırmayı hiç istemiyordum aslında ama gerçeği saklamanın da bir âlemi olmadığını düşündüm.</span></p>

    <p class="Normal para-style-override-7"><span class="char-style-override-9">“Maalesef Susamuru Dişi öldü.”</span></p>

    <p class="Normal para-style-override-7"><span class="char-style-override-9">Birden durdu, kalakaldı. Yüzünün kenarı çalıların arasından sızan ateşin ışığıyla aydınlandı. Esinti birkaç saç telini havalandırıyordu; bunun dışında adam taş kesilmişti.</span></p>

    <p class="Normal para-style-override-7"><span class="char-style-override-9">“Nasıl?” dedi sonunda, boğulurmuş gibi bir sesle.</span></p>

    <p class="Normal para-style-override-7"><span class="char-style-override-9">“Irokiler tarafından öldürüldü,” dedim. “Mohavklar.” Kafam gerçekten yavaş yavaş çalışmaya başlıyordu. Bu adam her kimse, altı yıl önce, 1767’de gelmiş olmalıydı. Ama Susamuru Dişi, eski adıyla Robert Springer neredeyse bir kuşak önce ölmüştü. Beraber başladıkları yolculukta farklı zamanlara düşmüşlerdi.</span></p>

    <p class="Normal para-style-override-7"><span class="char-style-override-9">“Lanet olsun,” dedi, sesindeki üzüntünün içinde bir nebze korku da duyuluyordu. “Bob için çok acı. O, ee... o adamları idol olarak görürdü.”</span></p>

    <p class="Normal para-style-override-7"><span class="char-style-override-9">“Evet, olayların öyle gelişmesine çok bozulmuş olmalı,” dedim biraz duygusuzca. Gözkapaklarım kurumuş, ağırlaşmıştı. Açık tutmak başlı başına bir uğraştı ama yine de görebiliyordum. Parlayan ateşe baktım ama uzakta oynaşan gölgelerden başka bir şey göremedim. Benimle olmak için sırada bekleyen erkekler varsa da uzakta, görülemeyecek bir yerde bekliyor olmalıydılar. Durumu tekrar tartınca öyle olmama ihtimalinin daha yüksek olduğunu düşündüm, yirmi yaş daha genç olmadığım için şükrettim.</span></p>

    <p class="Normal para-style-override-7"><span class="char-style-override-9">“Bazı Irokiler ile tanıştım. Tanrım, onları </span><span class="char-style-override-9" xml:lang="ar-SA">özellikle</span><span class="char-style-override-9"> aradım bile, inanır mısın! Mesele de oydu zaten, Irokiler’i bulup ikna edip- ”</span></p>

    <p class="Normal para-style-override-7"><span class="char-style-override-9">“Evet, aklınızda ne olduğunu biliyorum,” dedim araya girerek. “Bak, o tip tartışmaların ne yeri ne de zamanı. Bence- ”</span></p>

    <p class="Normal para-style-override-7"><span class="char-style-override-9">“Bu Irokiler çok acayipler, üçkâğıtçılar dostum,” dedi ve vurgusunu pekiştirmek için parmağını göğsüme bastırdı. “Neler yaptıklarına inanamazsın, hele ki- ”</span></p>

    <p class="Normal para-style-override-7"><span class="char-style-override-9">“Bilirim. Kocam da iyi bilir.” Ona sert bir bakış attım ve -adamın ifadem karşısında hafifçe titremesinden çıkardığım kadarıyla- yüzümün haliyle birlikte oldukça ürkütücü bir görüntü oluşturdum. Öyle olmuş olmasını da umdum; yüzümün o hale gelmesi için çok acı çekmiştim.</span></p>

    <p class="Normal para-style-override-7"><span class="char-style-override-9">“Şimdi, senin yapacağın şey,” dedim, sesime mümkün olduğunca otorite katarak, “ateşin yanına geri dönmek, biraz bekleyip normal bir tavırla oradan ayrılıp iki tane at bulmak. Şu tarafta bir akıntı sesi duydum.” Elimle sağ tarafı işaret ettim. “Seninle orada buluşacağım. Buradan güvenli bir şekilde uzaklaştığımızda sana bildiğim her şeyi anlatacağım.”</span></p>

    <p class="Normal para-style-override-7"><span class="char-style-override-9">Aslında ona gerçekten yardımcı olacak bir şey anlatamayabilirdim ama o bunu bilmiyordu. Yutkunduğunu işittim.</span></p>

    <p class="Normal para-style-override-7"><span class="char-style-override-9">“Bilmiyorum...” dedi tereddütle, etrafı tekrar kontrol ederek. “Hodge çok ters bir herif. Birkaç gün önce bir adamı vurdu; hiçbir şey söylemedi, sadece yanına gitti ve silahını çekti. ÇAT!”</span></p>

    <p class="Normal para-style-override-7"><span class="char-style-override-9">“Neden?”</span></p>

    <p class="Normal para-style-override-7"><span class="char-style-override-9">Omuz silkti, kafasını iki yana salladı.</span></p>

    <p class="Normal para-style-override-7"><span class="char-style-override-9">“Hiçbir fikrim yok dostum. Öyle... çat diye işte.”</span></p>

    <p class="Normal para-style-override-7"><span class="char-style-override-9">“Anladım,” dedim samimi bir tonla, kendimi koyuvermemek için müthiş bir çaba sarf ederken. “Bak, o zaman atları boş ver. Hemen gidelim.” Tek dizimin üstünde durdum, birkaç dakika içinde ayağa kalkabilmeyi umdum. Boble’ın tekmelerinin geldiği yerde, bacağımın üst kısmındaki geniş kaslar düğümlenmişti; ayağa kalkmaya çalışmak o anda beni spazmlara sokuyordu.</span></p>

    <p class="Normal para-style-override-7"><span class="char-style-override-9">“Eyvah, şimdi değil!” Panik içindeki genç adam üstüme atıldı, beni kolumdan tutup yanına, yere çekti. Tek kalçamın üstüne oturdum ve acı dolu bir ses çıkardım.</span></p>

    <p class="Normal para-style-override-7"><span class="char-style-override-9">“İyi misin Donner?” Ses arkamdan, karanlığın içinden gelmişti. Normal bir tondaydı -tuvaletini yapmak için kamptan ayrılmış bir adam olmalıydı- ama yanımdaki Kızılderili’yi fazlasıyla endişelendirmeye yetmişti. Kendini hemen üstüme attı, kafamı yere çarpıp nefesimi kesti.</span></p>

    <p class="Normal para-style-override-7"><span class="char-style-override-9">“İyiyim... hatta... harika,” dedi arkadaşına, iş üstündeki bir adamın abartılı nefes alış verişlerini taklit ederek. Ses daha çok astım krizinden ölmek üzere olan birine aitmiş gibi çıkmıştı. Durumdan şikâyet etmedim, edemezdim.</span></p>

    <p class="Normal para-style-override-7"><span class="char-style-override-9">Kafama birkaç kez darbe almış ve sonuç olarak karanlık dışında bir şey görmemiştim. Ama bu sefer gerçekten renkli yıldızlar gördüm, sersemledim, vücudumdan yarım metre yukarıda duruyormuşum gibi hissettim. Sonra Donner elini göğüslerime atınca tekrar dünyaya döndüm.</span></p>

    <p class="Normal para-style-override-7"><span class="char-style-override-9">“Ellerini hemen üstümden çek!” diye fısıldadım. “Ne yaptığını sanıyorsun?”</span></p>

    <p class="Normal para-style-override-7"><span class="char-style-override-9">“Ah, yo, isteyerek yapmadım, hayır,” diye hemen sakinleştirme amaçlı sözcükleri sıraladı ama üstümden kalkmadı. Biraz kımıldandığında -isteyerek ya da istemeyerek- temasımızla sertleştiğini fark ettim.</span></p>

    <p class="Normal para-style-override-7"><span class="char-style-override-9">“Kalk hemen!” dedim öfkeli bir fısıltıyla.</span></p>

    <p class="Normal para-style-override-7"><span class="char-style-override-9">“Ya kötü bir niyetim yok, sana zarar falan verecek değilim. Yalnızca, bir kadınla birlikte olmayalı- ”</span></p>

    <p class="Normal para-style-override-7"><span class="char-style-override-9">Saçlarına yapıştım, kafamı kaldırdım ve adamın kulağını acımasızca ısırdım. Bir ciyaklamayla üstümden yuvarlandı.</span></p>

    <p class="Normal para-style-override-7"><span class="char-style-override-9">Öteki adam ateşe doğru gitmişti. Ama bu sesle arkasına döndü ve, “Vay be, o kadar mı iyi Donner? Ben de bir deneyeyim,” dedi. Ateşin etrafındaki adamlar bu lafı duyunca gülüştüler ama kahkahaların kaybolması ve önceki sohbetlerine geri dönmeleri uzun sürmedi. Ben de kendi gündemime, kaçış çalışmama geri döndüm.</span></p>

    <p class="Normal para-style-override-7"><span class="char-style-override-9">“Buna hiç gerek yoktu,” dedi Donner kısık sesle, kulağını tutarak. “</span><span class="italik char-style-override-10">Hiçbir şey</span><span class="char-style-override-9"> yapmayacaktım! Tanrım, göğüslerin çok güzel olabilir ama annem yaşındasın sen!”</span></p>

    <p class="Normal para-style-override-7"><span class="char-style-override-9">“Kes sesini!” dedim ve oturur pozisyona geçtim. O anda başım döndü; küçük, renkli toplar gözümün kenarında oynaşmaya başladı. Bu sersemlemeye rağmen beynimin diğer kısımları hâlâ oldukça faaldi.</span></p>

    <p class="Normal para-style-override-7"><span class="char-style-override-9">Haksız değildi, buradan hemen ayrılamazdık. O kadar dikkat çektikten sonra diğerleri birkaç dakika içinde geri dönmesini bekleyecekti, yoksa duruma bakmak için bu tarafa gelirlerdi - bizim ihtiyacımın olan avans birkaç dakikadan daha fazlaydı.</span></p>

    <p class="Normal para-style-override-7"><span class="char-style-override-9">“Şu anda gidemeyiz,” diye fısıldadı, kulağını ovalarken ters bir bakış atarak. “Fark ederler. Herkes uyuyana kadar bekle, o zaman gelip alırım seni.”</span></p>

    <p class="Normal para-style-override-7"><span class="char-style-override-9">Tereddüde düştüm. Hodgepile ve çetesiyle geçirdiğim her dakika benim için ölüm tehdidiyle doluydu. Bu şüphesizdi ve son iki saatte yaşadıklarım da asla aklımdan çıkmayacaktı. Bu Donner denen adam geri dönüp ateşin yanında yüzünü diğerlerine göstermeliydi ama ben kaçabilirdim. Tek başıma, kimsenin beni bulamayacağı kadar uzaklaşmaya çalışmalı mıydım? Bu riske değer miydi? Adamlar uykuya dalınca daha güvenli bir kaçış olanağına sahip olacaktım, o kesindi. Ama o kadar bekleyebilecek miydim?</span></p>

    <p class="Normal para-style-override-7"><span class="char-style-override-9">Tabii bir de Donner vardı. Eğer o benimle konuşmak istiyorsa, ben de kesinlikle onunla konuşmak istiyordum. Başka bir zaman yolcusuna rastlama olasılığı...</span></p>

    <p class="Normal para-style-override-7"><span class="char-style-override-9">Donner ikilemimi anladı. Ama yanlış anladı.</span></p>

    <p class="Normal para-style-override-7"><span class="char-style-override-9">“Bensiz gitmiyorsun!” Bileğimi ani bir panikle yakaladı, kolumu çekemeden yaralı dokunun üstüne halatı bastırmaya başladı. Debelendim, elinden kurtulmaya çalıştım, fısıldayarak yanlış anladığını anlatmaya çalıştım ama beni dinlemedi. Sakatlıklarımla yavaşlamıştım, doğru dürüst konuşmaya dahi halim yoktu, o yüzden beni tekrar bağlamasını engelleyemez, ancak erteleyebilirdim.</span></p>

    <p class="Normal para-style-override-7"><span class="char-style-override-9">“Tamam.” Ter içindeydi; bağları kontrol etmek için üstüme doğru eğilirken adamın alnından bir damla ter üstüme damladı.En azından boynumu tekrar bağlamamış, onun yerine o halatı belimin etrafından geçirmişti.</span></p>

    <p class="Normal para-style-override-7"><span class="char-style-override-9">“Kim olduğunu anlamalıydım,” diye mırıldandı, dikkati hâlâ ha</span><span class="char-style-override-9">latlardaydı. “Hem de sen ‘Roosevelt aşkına’ demeden önce.”</span></p>

    <p class="Normal para-style-override-7"><span class="char-style-override-9">“O da ne demek?” diye terslendim, elinden kurtulmaya çalışarak. “Yapma şunu, boğulacağım!” Tıkacı tekrar ağzıma sokmak istiyordu ama sesimdeki paniğin ciddiyetini algılayınca durdu.</span></p>

    <p class="Normal para-style-override-7"><span class="char-style-override-9">“Hıı,” dedi tereddütle. “Peki. O zaman…” Bir kez daha omzunun üstünden arkaya baktı, sonra kararını verdi ve bez parçasını yere bıraktı. “Tamam. Ama sessiz ol. Yani erkeklerden fazla çekinmiyor gibisin. Bu zaman diliminde birçok kadının ödü patlıyor. Biraz daha çekingen davranmalısın.”</span></p>

    <p class="Normal para-style-override-7"><span class="char-style-override-9">Bu gösterişli veda cümlesiyle ayağa kalktı, üstündeki yaprakları silkeledi ve ateşe doğru yürümeye başladı.</span></p>

    <p class="Normal para-style-override-3"><span class="char-style-override-17">***</span><span class="char-style-override-9"/></p>

    <p class="Normal para-style-override-7"><span class="char-style-override-9">Vücudun artık yaşadıklarını çekemeyeceği bir nokta gelir. O zamanlarda insan nerede olduğuna, başına ne geleceğine aldırmadan kendini teslim eder. Bunu daha önce deneyimlemiştim: düştükleri hendeklerde uyuyan Jacobite askerleri, mühendisler araca yakıt doldururken içeride uyuyan Britanya pilotları... Bu durum, uzun süredir hamile olan kadınlarda da kasılmalar arasında ortaya çıkar.</span></p>

    <p class="Normal para-style-override-7"><span class="char-style-override-9">Ben de bir benzerini yaşadım, uyudum.</span></p>

    <p class="Normal para-style-override-7"><span class="char-style-override-9">Ama bu tip uykular ne huzurludur, ne de yeterince derindir. Elimin üstüne kapanan bir el ile uyandım.</span></p>

    <p class="Normal para-style-override-7"><span class="char-style-override-9">Dördüncü adam beceriksiz de değildi, vahşi de. Geniş, yumuşak vücutlu biriydi, ölmüş karısını da seviyordu. Bunu biliyordum, çünkü kafası saçlarımın içine gömülüyken adını fısıldadı ve en sonlarda artık bana o isimle seslenmeye başladı. Kadının adı Martha’ydı.</span></p>

    <p class="Normal para-style-override-3"><span class="char-style-override-17">***</span><span class="char-style-override-9"/></p>

    <p class="Normal para-style-override-7"><span class="char-style-override-9">Bir süre sonra yine uyandım. Birdenbire kendime geldim, kalbim küt küt atıyordu. Sonra fark ettim ki ses kalbimden değil, bir davuldan geliyordu.</span></p>

    <p class="Normal para-style-override-7"><span class="char-style-override-9">Ateşin etrafından sesle uykularından uyanan haydutların korku dolu sesleri geldi.</span></p>

    <p class="Normal para-style-override-7"><span class="char-style-override-9">“Kızılderililer!” diye bağırdı bir tanesi. Biri ateşe vurdu, çatırtılar duyuldu.</span></p>

    <p class="Normal para-style-override-7"><span class="char-style-override-9">Davul Kızılderililer’e ait değildi. Doğruldum, kulak kesildim. Atan bir kalp ritmiyle çalınıyordu, yavaş ve ritmikti, sonra da panikleyen bir av hayvanınınki gibi hızlandı.</span></p>

    <p class="Normal para-style-override-7"><span class="char-style-override-9">Haydutlara Kızılderililer’in davulları silah olarak kullanmadıklarını söyleyebilirdim; bunu yapan İskoçlar’dı. Bu bir </span><span class="italik char-style-override-10">bodhrán </span><span class="char-style-override-9">sesiydi.</span><span class="char-style-override-9"/></p>

    <p class="Normal para-style-override-7"><span class="italik char-style-override-10">Sırada ne var,</span><span class="char-style-override-9"> diye düşündüm tuhaf bir telaşla, </span><span class="italik char-style-override-10">gayda mı?</span></p>

    <p class="Normal para-style-override-7"><span class="char-style-override-9">Bu Roger’dı, kesinlikle; bir davulu ancak o böyle konuşturabilirdi. Bu Roger’dı ve Jamie de yanındaydı. Hemen ayağa kalktım, hareket etmek istedim, ihtiyaç duydum. Belimin etrafındaki halatı sabırsızca çekiştirdim ama hiçbir yere gitmiyordum.</span></p>

    <p class="Normal para-style-override-7"><span class="char-style-override-9">Daha yavaş, çalanı daha az yetenekli bir davul sesi gelmeye başladı. Ses yine de aynı korkutuculuktaydı. Ses hareket ediyor gibiydi ve ediyordu da. Zayıflıyor, sonra tekrar tam güçle dönüyordu. Üçüncü davulun sesi geldi ve artık gürültü dört bir yanı kaplamaya başladı. Hızlı, yavaş, dalga geçen sesler...</span></p>

    <p class="Normal para-style-override-7"><span class="char-style-override-9">Biri panik içinde ormana doğru ateş etti.</span></p>

    <p class="Normal para-style-override-7"><span class="char-style-override-9">“Dur!” Hodgepile’ın gür ve öfkeli sesi duyuldu ama faydasızdı; davul seslerinin arasında biraz zor fark edilse de duyulan tüfek sesleri patlayan mısırları andırdı. Kafamın yanında bir çat sesi duydum ve ardından birkaç çam iğnesiyle birlikte mermi yere düştü. O anda, rastgele ateş açılan bir alanda dimdik durmanın iyi bir fikir olmadığı aklıma geldi ve kendimi dümdüz yere bıraktım, ağacın gövdesini benimle adamların arasında tutmaya çalıştım.</span></p>

    <p class="Normal para-style-override-7"><span class="char-style-override-9">Davulların garip sesleri bir yakında, bir uzaktaydı. Sesin hangi aletle, neden çıkarıldığını bilen için bile sinir bozucuydu. Kampı çevreliyorlardı ya da bu izlenimi veriyorlardı. Yeterince yaklaşmışlar mıydı? Seslenmeli miydim?</span></p>

    <p class="Normal para-style-override-7"><span class="char-style-override-9">Karar verme zorunluluğundan kurtuldum; kamp ateşinin etrafındakiler öyle sesler çıkarmaya başladılar ki boğazımı yırtsam da duyulmazdım. Panikle bağırıyorlar, sorgulayıcı nidalar atıyorlar, emirler veriyorlardı ama karmakarışık seslerin devamından bu çabaların nafile olduğu anlaşılıyordu.</span></p>

    <p class="Normal para-style-override-7"><span class="char-style-override-9">Davul seslerinin olduğu taraftan kaçan biri, yakındaki bir çalıya takılıp sendeledi. Kesik nefes sesleri, hışırtılı ayak sesleri... </span><span class="italik char-style-override-10">Donner?</span><span class="char-style-override-9"> Adam birden aklıma gelince hemen ayağa kalktım, ama kafamın üstünden geçen mermiyle tekrar yere uzandım.</span></p>

    <p class="Normal para-style-override-7"><span class="char-style-override-9">Davullar aniden durdu. Hodgepile’ın adamlarına emirler, tehditler, hakaretler yağdırdığını duyuyordum fakat ateşin etrafına kaos hakimdi. Sonra davullar tekrar başladı. Sesler artık çok daha yakındı.</span></p>

    <p class="Normal para-style-override-7"><span class="char-style-override-9">Gelenler birlikte yaklaşıyorlardı, sol tarafımda, ormanın içinde bir yerlerdeydiler. </span><span class="italik char-style-override-10">Tip-tap-tip-tap</span><span class="char-style-override-9"> şeklinde dalga geçer gibi vurulan ritim değişti. Artık gümbürdüyordu. Yetenekle değil, şiddetle. Yaklaşıyordu.</span></p>

    <p class="Normal para-style-override-7"><span class="char-style-override-9">Silahlar vahşetle patladı. Bazıları o kadar yakınımdaydı ki tüfeğin ağzındaki parıltıyı görebiliyor ve dumanın kesif, sıcak kokusunu alabiliyordum. Ateşin içindeki çalı çırpı biraz dağılmış olmasına rağmen alevler hâlâ canlıydı ve ağaçların arasından ışık vermeye devam ediyordu.</span></p>

    <p class="Normal para-style-override-7"><span class="char-style-override-9">“Oradalar! Gördüm!” diye bağırdı ateşin yanındaki biri ve oradan davulların olduğu yere doğru tüfekler bir kez daha ateşlendi.</span></p>

    <p class="Normal para-style-override-7"><span class="char-style-override-9">O anda, sağ tarafımda o zamana dek duyduğum en acı haykırışı duydum. Savaşa girmek üzere olan İskoçlar’ın bağırışlarını daha önce duymuştum ama bu çığlık vücudumdaki bütün tüyleri bir anda diken diken etti. Jamie. Korkularıma rağmen doğruldum ve beni koruyan ağacın arka tarafına baktım. Ağaçların içinden fırlayanları o anda görmeyi başardım.</span></p>

    <p class="Normal para-style-override-7"><span class="char-style-override-9">Onları tanıyordum -tanıdığımı biliyordum- ama gördüğümde geri çekildim, sindim. Kendilerini isle karartmışlardı, cehennemden kaçmışçasına bağırıyorlardı. Kamp ateşi bıçakların, baltaların üstünde yansıyordu.</span></p>

    <p class="Normal para-style-override-7"><span class="char-style-override-9">İlk çığlıkla birlikte davullar durmuştu ve şimdi sol taraftan gelen uluma sesleriyle beklenmeyen misafirler saldırıya geçtiler. Sırtımı ağaca yapıştırdım. Bıçaklar karanlığın içindeki herhangi bir hareketliliğe sallanabilirdi; yüreğim ağzımdaydı.</span></p>

    <p class="Normal para-style-override-7"><span class="char-style-override-9">Birisi yakınıma doğru geldi, tökezledi. </span><span class="italik char-style-override-10">Donner?</span><span class="char-style-override-9"> Adama seslendim, dikkatini çekmeye çalıştım ve cılız siluet bana doğru döndü, duraksadı, sonra beni gördü ve hamle yaptı.</span></p>

    <p class="Normal para-style-override-7"><span class="char-style-override-9">Bu Donner değildi, Hodgepile’dı. Kolumu tuttu, beni kaldırdı, bir yandan da beni ağaca bağlayan halatı çözmeye başladı. Sarf ettiği efor yüzünden ya da korkusundan nefes nefese kalmıştı.</span></p>

    <p class="Normal para-style-override-7"><span class="char-style-override-9">Niyetinin ne olduğunu hemen anladım: kaçış şansı çok düşüktü ve beni rehin almak tek şansıydı. Ama öyle bir şeyi ölsem kabul etmeyecektim. Artık yetmişti.</span></p>

    <p class="Normal para-style-override-7"><span class="char-style-override-9">Ona sert bir tekme savurdum ve dizinin yan tarafına isabet ettirdim. Adamı yere yıkmayı başaramadım fakat sadece bir an için dikkati dağıldı. Bu kez kafamı göğsüne doğru yöneltip adama son gücümle çarptığımda amacıma ulaştım.</span></p>

    <p class="Normal para-style-override-7"><span class="char-style-override-9">Çarpmanın etkisi beni de kötü etkiledi; gözlerim sulandı, yalpaladım. Hodgepile ayağa kalktı ve tekrar saldırdı. Bu kez tekmeyi isabet ettiremedim ve sırt üstü düştüm.</span></p>

    <p class="Normal para-style-override-7"><span class="char-style-override-9">“Haydi, lanet karı!” diye fısıldadı, bağlı ellerimi sertçe çekerek. Kafamı eğdim, geri çekildim ve adamı da kendimle birlikte çektim. Zeminin üstünde yuvarlandım, bacaklarımı adamın etrafına dolayabilmek için var gücümle çalıştım. Başarabilirsem kaburgalarını sıkıştırıp bir solucan gibi canını almayı amaçlıyordum. Ama benden sıyrıldı, üstüme çıktı, kafama yumruk attı.</span></p>

    <p class="Normal para-style-override-7"><span class="char-style-override-9">Kulağıma isabet eden darbeyle irkildim, refleksle gözlerim kapandı. Ama sonra, birden adamın ağırlığını hissetmemeye başladım. Gözlerimi açtığımda Hodgepile yerden yarım metre yukarıda duruyordu; Jamie gelmişti. Haydudun cılız bacakları beyhude bir çabayla çırpınırken içimde birden, çok şiddetli bir gülme dürtüsü yükseldi.</span></p>

    <p class="Normal para-style-override-7"><span class="char-style-override-9">Hatta gerçekten de gülmüş olmalıyım, çünkü Jamie kafasını çevirip bana baktı; dikkatini tekrar Hodgepile’a çevirmeden önce gözünün beyazını bir nebze olsun seçebildim. Ateşin ışıltısıyla silik bir gölge gibi görünüyordu; hatlarını bir anlığına gördüm, sonra kafasını eğdi.</span></p>

    <p class="Normal para-style-override-7"><span class="char-style-override-9">Hodgepile’ı göğsünün yakınında tutuyordu, bir kolunu kıvırmıştı. Gözlerimi kırpıştırdım; gözlerim şişmekten yarı kapanmıştı ve ne yaptığından tam olarak emin değildim. Sonra küçük bir çaba homurtusu duydum; Hodgepile’dan boğulduğunu işaret eden bir ciyaklama geldi ve sonrasında Jamie’nin dirseği sertçe aşağı indi.</span></p>

    <p class="Normal para-style-override-7"><span class="char-style-override-9">Hodgepile’ın kafasına ait olan şekil arkaya düştü, sonra daha da arkaya. Sivri burnuna, açılı çenesine baktım. Jamie’nin eli adamın boynunu sıkarken kafa gitgide daha da yükseliyordu. Karnımın ortasında hissettiğim bir pat sesiyle Hodgepile’ın boyun kemikleri kırıldı ve kukla gibi havada duran adam kendinden geçti.</span></p>

    <p class="Normal para-style-override-7"><span class="char-style-override-9">Jamie cesedi yere indirdi, uzandı ve beni ayağa kaldırdı.</span></p>

    <p class="Normal para-style-override-7"><span class="char-style-override-9">“Yaşıyorsun ve sağlamsın, değil mi </span><span class="italik char-style-override-10">mo nighean donn</span><span class="italik char-style-override-11">14</span><span class="char-style-override-9">?” dedi hemen yarı Galce. Bir yandan elini üzerimde gezdiriyor, bir yandan da doğrultmaya çalışıyordu; dizlerimin bağı bir anda çözülmüştü. Ellerimi bağlayan halatı aradı.</span></p>

    <p class="dip" xml:lang="en-GB"><span class="char-style-override-19">14 Gal. Kumralım. (Ç.N.)</span><span class="char-style-override-20"/></p>

    <p class="Normal para-style-override-7"><span class="char-style-override-9"> </span></p>

    <p class="Normal para-style-override-7"><span class="char-style-override-9">Hem ağlıyor, hem kahkaha atıyordum. Burnumdan akan kana gözlerimden akan yaşlar karışıyordu, bağlı ellerimi kocama uzatmaya ve bağın nerede olduğunu anlatmaya çalışıyordum.</span></p>

    <p class="Normal para-style-override-7"><span class="char-style-override-9">Uğraşmayı kesti ve bana sertçe sarıldı, yüzümü göğsüne gömdü. O kadar sert sarılmıştı ki hafif bir ciyaklama çıkardım.</span></p>

    <p class="Normal para-style-override-7"><span class="char-style-override-9">Telaşla Galce bir şey söylüyordu ama kafamın içinde tercüme etmeyi başaramadım. İçindeki sıcak, şiddetli enerji bir nabız gibi atıyordu; hâlâ çok sinirli olduğunu anlayabiliyordum. İngilizce konuşamazdı.</span></p>

    <p class="Normal para-style-override-7"><span class="char-style-override-9">“İyiyim ben,” dedim nefes nefese ve beni bıraktı. Ağaçların arkasındaki açıklık alanda ışık parıldadı; birisi etrafa saçılan çıraları tekrar toparlamış olmalıydı. Yüzünü pek seçemedim ama ışık bir anda vurunca gözlerinin maviliğini gördüm.</span></p>

    <p class="Normal para-style-override-7"><span class="char-style-override-9">Hâlâ süren kavgalar vardı; çığlıklar kesilmişti ama dövüşenlerin vücutlarından çıkan sesleri işitiyordum. Jamie ellerimi kaldırdı, kamasını çekti ve halatın arasından geçirdi; ellerim kurşundan ağırlıklar gibi yer çekimine teslim oldu. Jamie bir an bana baktı, sanki ne söylemesi gerektiğini düşünüyordu, sonra kafasını iki yana salladı, yüzümü avucunun içine aldı, sonra da tekrar kavganın olduğu yere doğru hareketlenip gözden kayboldu.</span></p>

    <p class="Normal para-style-override-7"><span class="char-style-override-9">Kendimi yere bıraktım, sersemlemiştim. Hodgepile’ın hareketsiz, uzuvları biçimsiz bedeni yanımda yatıyordu. Ona baktım ve aklıma Bree’nin küçükken sahip olduğu bir kolye aklıma geldi. Bu plastik boncuklardan oluşan kolye, çekildiğinde dağılıyordu. </span><span class="italik char-style-override-10">Pop-It</span><span class="char-style-override-9"> incileri deniyordu bu kolyeye. Hatırlamamış olmayı diledim.</span></p>

    <p class="Normal para-style-override-7"><span class="char-style-override-9">Yüzü sivri çeneli ve çökük yanaklıydı; kamp ateşi, şaşkınlık içindeki gözlerinde parıldıyordu. Ama çok garip bir şey vardı. Gözlerimi kısıp inceledim; adamın kafası arkaya bakıyordu.</span></p>

    <p class="Normal para-style-override-7"><span class="char-style-override-9">Orada ona saniyelerce veya dakikalarca, kollarımı dizlerimin üstünde kavuşturarak, bomboş bir zihinle baktım. Sonra yumuşak ayak seslerini duyduğumda kafamı kaldırdım.</span></p>

    <p class="Normal para-style-override-7"><span class="char-style-override-9">Karanlığın içinden Arch Bug’ın uzun ince silueti çıktı. Sol elinde sıkıca tuttuğu bir balta gördüm; silah çok karaydı ve adam yaklaştıkça burnuma gelen kan kokusu artıyordu.</span></p>

    <p class="Normal para-style-override-7"><span class="char-style-override-9">“Birkaçı hâlâ canlı,” dedi ve soğuk, cansız elini koluma değdirdi. “Onlardan intikam almak ister misin?”</span></p>

    <p class="Normal para-style-override-7"><span class="char-style-override-9">Gözlerimi indirdiğimde bana bir kama uzattığını gördüm. Ayaktaydım ama ayağa kalkışımı hatırlamıyordum.</span></p>

    <p class="Normal para-style-override-7"><span class="char-style-override-9">Konuşamadım, hareket edemedim ama yine de beynimin verdiği bir komut olmaksızın parmaklarım büküldü, elim yükseldi ve kamaya uzandı. Bu manzarayı biraz da merakla izledim. Sonra Jamie’nin eli oraya geldi, kamayı kenara çekti. Uzaktan gelen ışıkla kolunun ön tarafının bileğe kadar kan lekesiyle kaplı olduğunu gördüm. Rastgele, kırmızı noktalar kollarının kıvrımlı tüylerinin arasında parıldıyorlardı.</span></p>

    <p class="Normal para-style-override-7"><span class="char-style-override-9">“Bir yemini var,” dedi Arch’a ve birden anladım ki Galce konuşuyordu, yine de anlayabiliyordum. “Kendi hayatı söz konusu olmadığında ya da hasta ölmek istemediğinde kimseyi öldüremez. O kadın uğruna öldüren benim.”</span></p>

    <p class="Normal para-style-override-7"><span class="char-style-override-9">“Bir de ben,” dedi arkasındaki uzun bir gölge. Ian.</span></p>

    <p class="Normal para-style-override-7"><span class="char-style-override-9">Arch anlayışla başını salladı, yüzü hâlâ karanlıkların içindeydi. Biri daha buradaydı: Fergus. Aslında yüzünü hemen tanımıştım ama pürüzlü, solgun yüzün ismini bulmak için uğraşmam gerekmişti.</span></p>

    <p class="Normal para-style-override-7"><span class="char-style-override-9">“Leydim,” dedi hafiften şok içeren sesiyle. </span></p>

    <p class="Normal para-style-override-7"><span class="char-style-override-9">Sonra Jamie bana baktı, yüzü değişti, gözlerinde farkındalık izleri oluşmaya başladı. Burun deliklerinin hareketini fark ettim; giysilerimdeki ter ve meni kokusunu almıştı.</span></p>

    <p class="Normal para-style-override-7"><span class="char-style-override-9">“Hangisi?” dedi. “Kaç tanesi?” İngilizce konuşmuştu ve sesi çok netti. Sanki akşam yemeğine kaç konuk beklediğimizi sorar gibiydi ve bu açıklığı beğenmiştim.</span></p>

    <p class="Normal para-style-override-7"><span class="char-style-override-9">“Bilmiyorum,” dedim. “Onlar… ışık yoktu, bilemiyorum.”</span></p>

    <p class="Normal para-style-override-7"><span class="char-style-override-9">Başını salladı, kolumu sıktı ve döndü.</span></p>

    <p class="Normal para-style-override-7"><span class="char-style-override-9">“Hepsini öldür,” dedi Fergus’a, hâlâ sakin çıkan sesiyle. Fergus’un kocaman, kara gözlerini hırs bürüdü. Başını salladı ve kuşağındaki el baltasını çıkardı. Gömleğinin ön tarafı yırtılmıştı, kancasının dibi de karanlık ve yapışkan görünüyordu.</span></p>

    <p class="Normal para-style-override-7"><span class="char-style-override-9">Bir şekilde, içimde bir yerlerde, bana bir şeyler söylemem gerektiğini hatırlatmak isteyen bir dürtü vardı. Ama konuşmadım. Sırtımı ağaca yasladım ve hiçbir şey söylemedim.</span></p>

    <p class="Normal para-style-override-7"><span class="char-style-override-9">Jamie elindeki kamaya durumunu iyice anlamak için dikkatle baktı. Kurumuş kanlar sapın üstünde pıhtılaşmıştı; keskin taraftaki kanı bacağına sildi. Sonra tekrar açıklığa geri döndü.</span></p>

    <p class="Normal para-style-override-7"><span class="char-style-override-9">Hâlâ sabit duruyordum. Gelen insan seslerini duyabiliyordum ama üstümdeki ağaç dallarını hışırdatan esintiden daha fazla önem vermiyordum; bu ağaç bir balsam ağacıydı, dışarı çok taze, ferahlatıcı bir hava veriyordu. Üstüme düşen dallarında barındırdığı kokulu reçineler damağımda tat bırakacak kadar güçlü olmasına rağmen varlığını tıkalı burnuma hissettirmede zorlanıyordu. Ağacın nazik parfümünün altında kan tadı ve kokusunu, ağzımda uzun süre kalan bez parçasının iğrenç, ıslak hissini ve kendi derimin berbat kokusunu alıyordum.</span></p>

    <p class="Normal para-style-override-7"><span class="char-style-override-9">Şafak sökmüştü. Uzaktaki ağaçlarda kuşlar şakıyorlardı. Güneşin ilk ışıkları, ahşap kırıntıları gibi zarifçe yere düşüyorlardı.</span></p>

    <p class="Normal para-style-override-7"><span class="char-style-override-9">Hâlâ sabit duruyordum ve aklımdan yalnızca o anda dizime kadar sıcak suyun içinde olmanın ne kadar güzel olabileceği, tenimi iyice ovmamın kendimi ne kadar güzel hissettirebileceği, kanın bacaklarımda kızıl nehirler oluşturarak akıp gitmesinin beni ne kadar rahatlatabileceği geçiyordu; tabii bunların beni saklayan kabarık bulutların içinde herkesten uzaklaşırken olmasını diliyordum.</span></p>

    <p class="Normal para-style-override-7"><span class="char-style-override-9"> </span></p>

    <p class="Normal para-style-override-8"><span class="bold char-style-override-10"> </span></p>
  </div>
</body>
</html>