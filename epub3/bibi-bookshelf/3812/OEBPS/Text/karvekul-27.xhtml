<html xmlns="http://www.w3.org/1999/xhtml">
<head>
  <title>karvekul-27</title>
  <link href="../Styles/karvekul1.css" rel="stylesheet" type="text/css"/>
</head>

<body id="karvekul" xml:lang="tr-TR">
  <div class="Basic-Text-Frame">
     <p class="baslik" id="toc_marker-22"><span class="bold">21. Kavga Var</span></p>

    <p class="Normal para-style-override-7"><span class="bold char-style-override-10"> </span></p>

    <p class="Normal para-style-override-7"><span class="char-style-override-9">Bayan Bug akşam yemeği için tavuk yahnisi pişirmişti ama bu Bree ve Roger’ın içeri girdiklerinde oluşturdukları havanın hakkını veremeyecekti. İkisi de gülümsüyordu; Bree’nin yanakları kızarmıştı ve Roger’ın gözleri Bree’ninkiler kadar parlıyordu.</span></p>

    <p class="Normal para-style-override-7"><span class="char-style-override-9">Roger müthiş bir haberleri olduğunu söylediğinde Bayan Bug’ın malumu ilan etmemesi elbette düşünülemezdi.</span></p>

    <p class="Normal para-style-override-7"><span class="char-style-override-9">“Yine bebek bekliyorsunuz!” diye haykırdı ve heyecanla elindeki kaşığı düşürdü. Ellerini çırptı, çıldırmışçasına hareketler yapmaya başladı. “Ah, ne güzel, ne güzel! Zamanı da gelmişti,” dedi ve Roger’a parmak salladı. “Ben de tam yulaf lapana biraz zencefil, orakkanat katıp seni canlandırmayı düşünüyordum genç adam! Ama siz işinizi biliyormuşsunuz. Ya sen evlat, ne dersin? Küçük bir erkek kardeş gelir mi sana?”</span></p>

    <p class="Normal para-style-override-7"><span class="char-style-override-9">Kendisiyle konuşulduğunu anlayan Jemmy kafasını kaldırdı, ağzı ardına kadar açıktı.</span></p>

    <p class="Normal para-style-override-7"><span class="char-style-override-9">“Ee...” dedi Roger, kızararak.</span></p>

    <p class="Normal para-style-override-7"><span class="char-style-override-9">“Ee, tabii, kız kardeş de olabilir,” diye telaşla ekledi Bayan Bug. “Ama ikisi de çok iyi haber. Al canım, şu tatlı şeyle kutla bu haberi, biz de şerefine içelim!”</span></p>

    <p class="Normal para-style-override-7"><span class="char-style-override-9">Şaşkınlığı apaçık bir şekilde görünen Jemmy, yine de tatlı yiyecek olmasının verdiği şevkle şeker kamışını aldı ve hemen ağzına attı.</span></p>

    <p class="Normal para-style-override-7"><span class="char-style-override-9">“Ama-” diye lafa girmeye çalıştı Bree.</span></p>

    <p class="Normal para-style-override-7"><span class="char-style-override-9">“Şekkrler Bayn Bug,” dedi Jemmy telaşla ve annesinin yemek öncesi tatlı yemenin kabalık olduğunu söyleyerek şeker kamışını ağzından almasından korktuğundan elini ağzına götürdü.</span></p>

    <p class="Normal para-style-override-7"><span class="char-style-override-9">“Aman, o kadarcık tatlıdan zarar gelmez canım,” dedi Bayan Bug hemen ve yere düşürdüğü kaşığı alıp önlüğüne sildi. “Arch’ı çağır da güzel haberi verelim tatlım. Kutsal Anne seni korusun kızım, hiç olmayacak sanmaya başlamıştım! Burada bütün hanımlar konuşuyorlardı, kocana soğudun mu yoksa onda gereken ışıltı yok mu diye ama- ”</span></p>

    <p class="Normal para-style-override-7"><span class="char-style-override-9">“Ee, durum </span><span class="char-style-override-9" xml:lang="ar-SA">şu</span><span class="char-style-override-9"> ki,” diye araya girdi Roger, dikkat çekmek için sesini yükselterek.</span></p>

    <p class="Normal para-style-override-7"><span class="char-style-override-9">“Ben hamile </span><span class="italik char-style-override-10">değilim!</span><span class="char-style-override-9">” dedi Bree çok yüksek bir sesle.</span></p>

    <p class="Normal para-style-override-7"><span class="char-style-override-9">Bu cümleden sonra ortama buz gibi bir sessizlik çöktü.</span></p>

    <p class="Normal para-style-override-7"><span class="char-style-override-9">“Yaa,” demekle yetindi Jamie. Eline bir peçete alıp oturdu ve peçeteyi boynuna yerleştirdi. “O halde, yemek yiyelim mi?” Elini Jemmy’ye uzattı; çocuk hemen dedesinin yanındaki tabureye oturdu ve şeker kamışını yemeye devam etti.</span></p>

    <p class="Normal para-style-override-7"><span class="char-style-override-9">Bir anlığına taş kesilen Bayan Bug, imalı bir “Hıh!” sesi çıkararak işine döndü. Hakarete uğradığını hisseden kadın tezgâhtaki kalaylı bir kap yığınına çarparak büyük bir tantana çıkardı.</span></p>

    <p class="Normal para-style-override-7"><span class="char-style-override-9">Yanakları hâlâ kırmızı olan Roger’ın olanları komik bulduğu, dudaklarının kenarındaki kıvrımdan anlaşılıyordu. Brianna’nın ise hâlâ siniri tepesindeydi, bir katil balina gibi nefes alıp veriyordu.</span></p>

    <p class="Normal para-style-override-7"><span class="char-style-override-9">“Otur canım,” dedim, patlayıcı bir maddeye yaklaşırcasına temkinli bir şekilde. “Ee... haberleriniz olduğunu söylemiştin?”</span></p>

    <p class="Normal para-style-override-7"><span class="char-style-override-9">“Boş ver!” Olduğu yerde kaldı, dik dik bakıyordu. “Hamile olmadığıma göre kimin umurunda? Sonuçta birilerinin umursayacağı ne yapmış olabilirim ki?” Sertçe saçlarının arasına soktuğu eline takılan saç bağını çekti ve yere attı.</span></p>

    <p class="Normal para-style-override-7"><span class="char-style-override-9">“Sevgilim bak...” Roger lafa girdi. Hata ettiğini söyleyebilirdim; öfkelenen Fraserlar sevgi sözcüklerini önemsemezlerdi ve onlarla konuşulmaması gerektiğini bilmeyen yakınlarının boğazına sarılmaya meyilliydiler.</span></p>

    <p class="Normal para-style-override-7"><span class="char-style-override-9">“Bana ‘sevgilim’ deme!” dedi Bree ona dönerek. “Sen de öyle düşünüyorsun! Yaptığım her şeyin zaman kaybı olduğunu düşünüyorsun, tabii eğer çamaşır, bulaşık, yemek yapmıyorsam, ya da lanet olası delik çoraplarınla uğraşmıyorsam! Hamile kalamadığım için sen de beni suçluyorsun, sanki benim hatammış gibi! DEĞİL ve bunu çok iyi biliyorsun!”</span></p>

    <p class="Normal para-style-override-7"><span class="char-style-override-9">“Hayır! Öyle düşünmüyorum, yok öyle bir şey. Brianna lütfen...” Elini karısına uzattı fakat sonra vazgeçip geri çekti. Brianna’nın bileğini kırabileceğinden çekindi.</span></p>

    <p class="Normal para-style-override-7"><span class="char-style-override-9">“YİYELİM anne!” dedi Jemmy birden. Ağzının kenarından akan salyası tişörtüne kadar iniyordu. Bunu gören annesi, Bayan Bug’ın üstüne bir kaplan gibi saldırdı.</span></p>

    <p class="Normal para-style-override-7"><span class="char-style-override-9">“Bak ne yaptın, seni yaşlı işgüzar! Üstündeki son temiz gömleğiydi! Sen bizim özel hayatımız hakkında ne cüretle herkesin ortasında konuşursun? Bu senin derdin mi dedikoducu gudubet- ”</span></p>

    <p class="Normal para-style-override-7"><span class="char-style-override-9">Karısının hiddetine el koymak isteyen Roger, Bree’yi belinden yakalayıp kaldırdı ve arka kapıdan dışarı çıkardı. Bree bu harekete söylenerek ve kocasının bacaklarını tekmeleyerek karşılık verdi; Roger’dan birkaç acı homurtusu yükseldi.</span></p>

    <p class="Normal para-style-override-7"><span class="char-style-override-9">Kapıya gittim, yavaşça kapadım, avludan gelen kavga seslerini böylece bir nebze olsun dışarıda tuttum.</span></p>

    <p class="Normal para-style-override-7"><span class="char-style-override-9">“Bunu </span><span class="italik char-style-override-10">senden</span><span class="char-style-override-9"> kapıyor, biliyorsun,” dedim ayıplayarak, Jamie’nin karşısına oturduktan sonra. “Bayan Bug yemek müthiş kokuyor. Hadi, yiyelim artık.”</span></p>

    <p class="Normal para-style-override-7"><span class="char-style-override-9">Bayan Bug bir şey söylemeden, oflayıp puflayarak yahniyi tabaklara koydu ama bizimle sofraya oturmayı reddetti ve paltosunu giyip ön kapıdan dışarı çıktı, temizlik işini bize bıraktı. Bence ucuz kurtulmuştuk.</span></p>

    <p class="Normal para-style-override-7"><span class="char-style-override-9">Yemeği, tabaklara değen kaşıkların sesi, Jemmy’nin sütün ineğin içine nasıl girdiği ve küçük kardeşinin ne zaman geleceğiyle ilgili soruları haricinde sessizce, huzurla yedik.</span></p>

    <p class="Normal para-style-override-7"><span class="char-style-override-9">Jemmy’nin soruları bittiğinde hemen atıldım. “Bayan Bug’a </span><span class="italik char-style-override-10">ne diyeceğim</span><span class="char-style-override-9">?”</span></p>

    <p class="Normal para-style-override-7"><span class="char-style-override-9">“Bir şey söylemek zorunda mısın Sassenach? Ona hakaret eden sen miydin?”</span></p>

    <p class="Normal para-style-override-7"><span class="char-style-override-9">“E, hayır. Ama Brianna’nın özür dilemeyeceğine bahse girerim ki-”</span></p>

    <p class="Normal para-style-override-7"><span class="char-style-override-9">“Neden dilesin?” Omuz silkti. “Tahrik edildi sonuçta. Bayan Bug’a daha önce hiç dedikoducu sıfatı yakıştırılmadığını da düşünmüyorum. Kendini yiyip bitirecek, Arch’ın kafasını şişirecek ve yarın bir şeyi kalmayacak. Görürsün.”</span></p>

    <p class="Normal para-style-override-7"><span class="char-style-override-9">“Eh,” dedim şüpheli bir şekilde. “Belki de. Ama Bree’yle Roger- ”</span></p>

    <p class="Normal para-style-override-7"><span class="char-style-override-9">Bana gülümsedi, koyu mavi gözleri kısıldı.</span></p>

    <p class="Normal para-style-override-7"><span class="char-style-override-9">“Her sorunu senin halletmen gerektiğini düşünme aşkım,” dedi, uzandı ve elimi okşadı. “Konuyu aralarında çözmeliler ve Roger da konuya dört elle sarılmıştı hani.”</span></p>

    <p class="Normal para-style-override-7"><span class="char-style-override-9">Kahkahayı bastı ve ben de isteksizce ona katıldım.</span></p>

    <p class="Normal para-style-override-7"><span class="char-style-override-9">“Halletmek yine benim üzerime kalacak, eğer Roger’ın bacağını kırarsa,” diye hatırlattım ve kahveye krema almak için ayağa kalktım. “İlgilenmem için geri geleceğinden pek şüphem yok.”</span></p>

    <p class="Normal para-style-override-7"><span class="char-style-override-9">Tam da o anda arka kapı çalındı. Roger’ın kapıyı neden çalmış olabileceğini düşünerek oraya gittim. Kapıyı açtığımda karşımda Thomas Christie’nin tebeşir gibi bembeyaz yüzüyle karşı karşıyaydım.</span></p>

    <p class="Normal para-style-override-3"><span class="char-style-override-17">***</span><span class="char-style-override-9"/></p>

    <p class="Normal para-style-override-7"><span class="char-style-override-9">Yalnızca beti benzi atmamıştı, aynı zamanda kan ter içindeydi ve elinin üstünde de kanlı bir bez parçası vardı.</span></p>

    <p class="Normal para-style-override-7"><span class="char-style-override-9">“Sizi rahatsız etmek istemem, hanımefendi,” dedi elini sıkıca tutarak. “Ne zaman uygun olursanız...”</span></p>

    <p class="Normal para-style-override-7"><span class="char-style-override-9">“Saçmalama,” dedim hemen. “Hâlâ ışık var, gitmeden muayenehaneye gel.”</span></p>

    <p class="Normal para-style-override-7"><span class="char-style-override-9">Jamie’yle göz göze gelmemeye gayret ettim fakat adama oturak uzatırken bir an bakıştık. Kahvemin altına bir tabak yerleştirirken Tom Christie’ye düşünceli ve kafasında bir şey kurarak bakıyordu. Telaşlı değildi ama durumu değerlendirdiği kesindi.</span></p>

    <p class="Normal para-style-override-7"><span class="char-style-override-9">Christie, anlaşılabilir şekilde, yaralı eli dışındaki hiçbir şeyi </span><span class="char-style-override-9">önemsemiyordu. Ameliyathanemin pencereleri sabah güneşinden yararlanabilmem için güneye ve doğuya bakıyordu ama güneş batarken bile odada loş bir ışık vardı. Kestane ağaçlarının yapraklarından yansıyan güneş ışıkları sağ olsun. Odadaki her şey altın rengi görünüyordu, Tom Christie’nin yeşilimsi suratı hariç.</span></p>

    <p class="Normal para-style-override-7"><span class="char-style-override-9">“Otur,” dedim altına hemen bir tabure çekerek. Oturmak için dizlerini büktü ama niyetlendiğinden daha sertçe oturdu ve eli bu sarsıntıyla sancıyınca küçük bir acı nidası koparttı.</span></p>

    <p class="Normal para-style-override-7"><span class="char-style-override-9">Baş parmağımı bileğindeki geniş damara bastırıp ele gelen kan akışını kestim ve yaranın üstündeki bezi çözdüm. Halini görünce bir-iki parmağını kaybettiğini düşünmüştüm ama onun yerine yalnızca baş parmaktan bileğe doğru inen bir kesik görünce şaşırdım. Yarık denilebilecek kadar derindi ve oldukça fazla kan kaybediyordu ama ana damarlarda hasar yoktu ve şansına, el tendonu dışında önemli bir sorunu da yoktu. Yarayı bir-iki dikişle halledebilirdim.</span></p>

    <p class="Normal para-style-override-7"><span class="char-style-override-9">Bunu söylemek için kafamı kaldırıp adamın yüzüne baktığımda gözlerinin arkaya devrildiğini gördüm.</span></p>

    <p class="Normal para-style-override-7"><span class="char-style-override-9">“Yardım!” diye bağırdım, adamın elini bıraktım ve arkaya doğru düşmesini engellemek için onu omuzlarından yakaladım.</span></p>

    <p class="Normal para-style-override-7"><span class="char-style-override-9">Devrilen kanepe gürültüsünü seri ayak sesleri izledi ve Jamie yardım için birkaç saniye içinde odaya girdi. Christie’nin ağırlığını güçlükle taşıyabildiğimi görünce adamı boynundan tuttu ve kafasını bir oyuncak bebek gibi öne doğru ittirip bacaklarının arasına soktu.</span></p>

    <p class="Normal para-style-override-7"><span class="char-style-override-9">“Durumu umutsuz mu?” diye sordu Jamie, adamın yerdeki, kan kaybeden elini gözlerini kısarak inceleyerek. “Masaya yatırayım mı?”</span></p>

    <p class="Normal para-style-override-7"><span class="char-style-override-9">“Gerek yok sanırım.” Elimi Christie’nin çenesinin altına götürüp nabzını ölçtüm. “O kadar kötü değil, bayıldı yalnızca. Evet, bak, kendine geliyor. Kafanızı biraz aşağıda tutun, yakında iyi olacaksınız.” Buhar makinesi gibi nefes alıp veren Christie, biraz sonra daha normalleşmişti.</span></p>

    <p class="Normal para-style-override-7"><span class="char-style-override-9">Jamie elini adamın boynundan çekti ve hafifçe iğrenerek eteğine sildi. Christe’nin her yanı soğuk terle kaplıydı; elimin kaydığını hissedebiliyordum ama yere düşen bezi alıp elimi zarifçe sildim.</span></p>

    <p class="Normal para-style-override-7"><span class="char-style-override-9">“Uzanmak ister misin?” diye sordum, eğilip Christie’nin yüzüne bakarak. Yüzü hâlâ renksizdi, ama kafasını iki yana sallamayı başardı.</span></p>

    <p class="Normal para-style-override-7"><span class="char-style-override-9">“Hayır hanımefendi. İyiyim ben. Bir an içim geçti sadece.” Sesi boğuk fakat kendinden emindi. Elimdeki bezi kanı durdurmak için yaranın üstüne bastım.</span><span class="char-style-override-9"/></p>

    <p class="Normal para-style-override-7"><span class="char-style-override-9">Gözleri ardına kadar açılmış Jemmy kapı ağzında duruyordu ama </span><span class="char-style-override-9">pek korkmuş bir hali yoktu; kan görmek onun için pek yeni sayılmazdı.</span></p>

    <p class="Normal para-style-override-7"><span class="char-style-override-9">“Viski getireyim mi sana Tom?” dedi Jamie, hastayı dikkatle inceleyerek. “Güçlü içkileri pek kaldıramıyorsun, biliyorum ama belki de zamanıdır, ha?”</span></p>

    <p class="Normal para-style-override-7"><span class="char-style-override-9">Christie’nin ağzı hafifçe hareket etti, adam kafasını iki yana salladı.</span></p>

    <p class="Normal para-style-override-7"><span class="char-style-override-9">“Ee... hayır. Belki... biraz şarap?”</span></p>

    <p class="Normal para-style-override-7"><span class="char-style-override-9">“</span><span class="italik char-style-override-10">Midenin hatırı için biraz şarap iç,</span><span class="char-style-override-9"> öyle mi? Pekâlâ, tamam. Sağlam dur, dostum. Getiriyorum.” Jamie adamı cesaretlendirmek için omzuna bir şaplak attı ve hemen dışarı çıktı, giderken Jemmy’yi de elinden tutup yanında götürdü.</span></p>

    <p class="Normal para-style-override-7"><span class="char-style-override-9">Christie dudaklarını büzdü, yüzünü buruşturdu. Daha önce fark etmiştim ki birçok Protestan gibi Tom Christie de İncil’in özellikle kendisi için yazıldığını ve kitlelere anlatılmasının kendi üzerine vazife olduğunu düşünüyordu. O yüzden, Katolikler’in -örneğin Jamie’nin- kitaptan olur olmaz her yerde alıntı yapmalarından hoşlanmıyordu. Jamie’nin de bunun farkında olduğunu biliyordum ama bu durum onun her fırsatta kitaptan alıntı yapmasını engellemiyor, aksine onu teşvik ediyordu.</span></p>

    <p class="Normal para-style-override-7"><span class="char-style-override-9">“Ne oldu?” diye sordum, hem Christie’nin dikkatini dağıtmak hem de merakımı gidermek için.</span></p>

    <p class="Normal para-style-override-7"><span class="char-style-override-9">Christie boş kapıya öfkeyle bakmayı kesti ve gözlerini eline çevirdi. Sonra tekrar bakışlarını kaçırdı ve yüzü beyazladı.</span></p>

    <p class="Normal para-style-override-7"><span class="char-style-override-9">“Kaza,” dedi homurdanarak. “Hasırotlarını keserken bıçak kaydı.” Bunu söylerken kasılan sağ eline iyice göz attım.</span></p>

    <p class="Normal para-style-override-7"><span class="char-style-override-9">“Şaşırmadım!” dedim. “Şunu havada tut.” Yaralı sol elini kafasının üstüne kaldırdım ve sonra bırakıp öteki eline baktım.</span></p>

    <p class="Normal para-style-override-7"><span class="char-style-override-9">Sağ elinde Dupuytren kontraktürü adında bir hastalık vardı - tabii Baron Dupuytren altmış-yetmiş yıl içinde hastalığa bu adı verince öyle denecekti. El gerildiğinde tendonları yerlerinde tutan bağların kalınlaşıp kısalmasından kaynaklanan bu hastalık sonucunda yüzük parmağı avuç içine doğru çekilirdi. Bazı ilerlemiş vakalarda orta parmak ve işaret parmağı da hasar görürdü. Eline son baktığımdan beri Tom Christie vakası da hayli ilerlemişti.</span></p>

    <p class="Normal para-style-override-7"><span class="char-style-override-9">“Demedim mi ben sana?” dedim, kasılı parmakları nazikçe çekerken. Orta parmak hâlâ yarısına kadar bükülebiliyordu; diğer ikisini avuçtan ayırmak bile neredeyse imkânsızdı. “Kötüleşecek dedim. Bıçağın kaymasına hiç şaşırmadım, aslında tutabilmen daha ilginç.”</span><span class="char-style-override-9"/></p>

    <p class="Normal para-style-override-7"><span class="char-style-override-9">Kırlaşmış sakallarını altındaki teni hafifçe kızardı ve adam bakışlarını çevirdi.</span></p>

    <p class="Normal para-style-override-7"><span class="char-style-override-9">“Aylar önce rahatlıkla tedavi edebilirdim,” dedim, kontraktürü iyice inceleyebilmek için eli döndürürken. “Çok basit bir işlem olurdu. Şimdi biraz daha karmaşık olacak ama hâlâ iyileştirebilirim.”</span></p>

    <p class="Normal para-style-override-7"><span class="char-style-override-9">Bu kadar duygusuz bir adam olmasaydı, utanç içinde kıvrandığını söylerdim. Huzursuzlandı, yüzü daha da kızardı.</span></p>

    <p class="Normal para-style-override-7"><span class="char-style-override-9">“Ben… pek istemiyorum- ”</span></p>

    <p class="Normal para-style-override-7"><span class="char-style-override-9">“Umurumda değil ne istediğin,” dedim ona ve sağ elini kucağına bıraktım. “Eğer izin vermezsen altı ay içinde bu eli hiç kullanamayacaksın. Artık yazı yazmakta da aşırı zorlanıyorsun, yanılıyor muyum?”</span></p>

    <p class="Normal para-style-override-7"><span class="char-style-override-9">Derin gri gözleriyle benimkilere bakarken korkuyu okumak hiç zor değildi.</span></p>

    <p class="Normal para-style-override-7"><span class="char-style-override-9">“Yazabiliyorum,” dedi ama sesindeki kavgacı tonda rahatsızlığını açık ediyordu. Tom Christie eğitimli bir adamdı, bir bilgindi ve Fraser Tepesi’nin okul öğretmeniydi. Buradaki insanlar mektup yazacakları veya resmi belgelerle işleri olduğu zaman ona giderlerdi. Bundan çok gurur duyardı; bunu kaybetme korkusunun elimdeki en büyük koz olduğunun farkındaydım ve bu bir blöf de değildi.</span></p>

    <p class="Normal para-style-override-7"><span class="char-style-override-9">“Uzun sürmeyecek,” dedim ve ciddiyetimi anlatmak için gözlerimi iyice açtım. Yutkundu, cevap vermeye kalkışırken Jamie elinde bir sürahi şarapla içeri girdi.</span></p>

    <p class="Normal para-style-override-7"><span class="char-style-override-9">“Onu dinlesen iyi edersin,” dedi sürahiyi tezgâha koyarken. “Kaskatı bir parmakla bir şeyler yazmaya çalışmanın ne kadar zor olduğunu anlayabiliyorum.” Kendi sağ elini kaldırıp esnetti, yüzünü buruşturdu. “O küçük bıçağıyla </span><span class="italik char-style-override-10">bunu</span><span class="char-style-override-9"> tedavi edebilecek olsa, elimi hemen masaya koyardım.”</span></p>

    <p class="Normal para-style-override-7"><span class="char-style-override-9">Jamie’nin sıkıntısı Christie’ninkinin neredeyse tam tersiydi ama etkisi çok benziyordu. Yüzük parmağı o kadar hasarlıydı ki eklemleri işlemiyordu. Sonuç olarak da iki taraftaki parmaklar işlevini yitirmişti, eklemleri yerinde durmasına rağmen.</span></p>

    <p class="Normal para-style-override-7"><span class="char-style-override-9">“Aranızdaki fark şu ki senin elin daha kötüye gitmiyor,” dedim. “Onunki gidiyor.”</span></p>

    <p class="Normal para-style-override-7"><span class="char-style-override-9">Christie biraz kımıldandı, elini sanki saklamak istermişçesine kasıklarına doğru yavaşça götürdü.</span></p>

    <p class="Normal para-style-override-7"><span class="char-style-override-9">“Pekâlâ, tamam,” dedi rahatsızca. “Biraz bekleyebilir herhalde, değil mi?”</span></p>

    <p class="Normal para-style-override-7"><span class="char-style-override-9">“Karım öteki elinle ilgilenene kadar bekleyebilir elbette,” dedi Jamie, şarabı sürahiden bardağa dökerken. “Al, tutabilecek misin Tom, yoksa yardım edeyim mi?” Bardağı adama öyle bir uzattı ki sanki bir evcil hayvanı beslemeye çalışıyormuş gibi görünüyordu. Adam elini sakladığı yerden çıkarıp bardağa uzandı.</span></p>

    <p class="Normal para-style-override-7"><span class="char-style-override-9">“Ben tutarım,” diye tersledi ve şarabı aldı. Bardağı işaret ve başparmakları arasında tuttuğunda, yaptığı hareketin garipliğinin farkına vararak daha da kızardı. Sol eli hâlâ omzunun üstünde, havada duruyordu. Sersemlemiş gibi görünüyordu, öyle de hissettiğinden emindim.</span></p>

    <p class="Normal para-style-override-7"><span class="char-style-override-9">Jamie bir bardak daha doldurup bana uzattı, Christie’yi görmezden geldi. Eğer aralarındaki karışık geçmişten haberdar olmasaydım, bunun doğal bir nezaket örneği olduğunu düşünürdüm. Jamie’yle Tom Christie her zaman birbirlerini iğnelemeye meyilli iki adamdı ama işleri her zaman bir şekilde yürütüyorlardı.</span></p>

    <p class="Normal para-style-override-7"><span class="char-style-override-9">Başka bir adam olsaydı, Jamie’nin kendi elini örnek olarak göstermesi dışarıdan göründüğü anlama gelirdi - güven verme amaçlı, dostane bir hareket. Konu Tom Christie olduğunda ise, belki güven verme amaçlı olabilirdi ama -belki Jamie bunu bilinçli olarak yapmamıştı ancak- bir tehdit içerme ihtimali de vardı.</span></p>

    <p class="Normal para-style-override-7"><span class="char-style-override-9">Gerçek şuydu ki insanlar yardım istemek için Christie’den çok Jamie’ye geliyorlardı. Jamie sakat eline rağmen büyük bir saygı ve hayranlık toplamıştı. Christie pek popüler bir adam sayılmazdı; yazma yeteneğini kaybetse bütün sosyal ağını da kaybetme tehlikesi vardı. Ayrıca söylediğim üzere, Jamie’nin eli daha da kötüleşmeyecekti.</span></p>

    <p class="Normal para-style-override-7"><span class="char-style-override-9">Christie bardağına bakarken gözlerini kıstı. İster isteyerek, ister masumca olsun, duyduğu tehdidi çok iyi algılamıştı. Ondan da bu beklenirdi; Tom Christie yapı olarak şüpheci bir adamdı ve </span><span class="italik char-style-override-10">olmayan</span><span class="char-style-override-9"> tehditleri bile algılama özelliği vardı.</span></p>

    <p class="Normal para-style-override-7"><span class="char-style-override-9">“Sanırım şimdi biraz daha iyi durumdadır, bir göz atayım.” Adamın sol elini tuttum ve üstündeki bezi nazikçe çözdüm. Kanama durmuştu. Eli sarımsaklı kaynar su dolu kâsenin içine koydum, ek dezenfektan olarak karışıma birkaç damla saf etanol ekledim ve alet çantamı almaya gittim.</span></p>

    <p class="Normal para-style-override-7"><span class="char-style-override-9">Hava kararmaya başlamıştı, Brianna’nın benim için yaptığı alkol lambasını yaktım. Parlak, sabit alev gösterdi ki Christie’nin yüzünde sinirle oluşan kızarıklık geçmişti. Teni eskisi kadar solgun değildi ama rahatsızlığı besbelliydi. Tertemiz, ışıkta parlayan dikiş ipliklerimi, iğnelerimi ve makaslarımı çantadan çıkarırken gözleriyle beni takip etti.</span></p>

    <p class="Normal para-style-override-7"><span class="char-style-override-9">Jamie odadan çıkmadı, sırtını tezgâha dayayıp şarabını yudumlamaya devam etti - bunu muhtemelen Christie’nin tekrar bayılma ihtimaline karşı yaptı.</span></p>

    <p class="Normal para-style-override-7"><span class="char-style-override-9">Christie elini masaya koyduğunda kolundan aşağı bir titreme geldi. Tekrar terlemeye başladı; ekşi ve buruk kokuyu alabiliyordum. O koku bana biraz unuttuğum ama hatırlayınca hemen tanıdık gelen zorluğu anımsattı: Tom korkuyordu. Belki kandan korkuyordu ama acıdan korktuğu kesindi.</span></p>

    <p class="Normal para-style-override-7"><span class="char-style-override-9">Gözlerimi işime çevirdim, yüzümü okuyamaması için kafamı iyice eğdim. Bunu daha önce anlamalıydım; bir kadın olsaydı anlardım, diye düşündüm. Solgunluğu, bayılması... Sebep kan kaybı değil, akan kanı görmesiydi.</span></p>

    <p class="Normal para-style-override-7"><span class="char-style-override-9">Erkeklere ve çocuklara sıklıkla dikiş atardım; dağ çiftçiliği zor bir işti ve karşıma balta yaraları, çapa yarıkları, domuz ısırıkları, kafa derisi kesikleri ya da başka dikiş gerektiren bir iş çıkmadığı hafta neredeyse yoktu. Hastalarım çoğunlukla gerçekçi tavırlar takınırlar, dediklerimi ciddiyetle dinlerler ve işlerine geri dönerlerdi. Ama o an farkına vardım ki bu hastaların çoğu İskoç dağlarından geliyordu ve aynı zamanda cesur askerlerdi.</span></p>

    <p class="Normal para-style-override-7"><span class="char-style-override-9">Tom Christie bir kasabalıydı, Edinburgh’luydu - bir Jacobite destekçisi olduğu için Ardsmuir’de hapsedilmişti ama asla bir savaşçı değildi. Hatta şaşırarak öğrenmiştim ki dağ çiftçileriyle kavga etmek şöyle dursun, kendisi hiçbir savaş </span><span class="italik char-style-override-10">görmemişti </span><span class="char-style-override-9">bile.</span></p>

    <p class="Normal para-style-override-7"><span class="char-style-override-9">Fark ettim ki Jamie gölgede duruyor, şarabını yudumluyor ve yüzünde ironik bir ruhsuzlukla yaptığım işi izliyordu. Kafamı kaldırıp ona baktım; yüzü değişmedi ama bana bakıp başını çok hafifçe salladı.</span></p>

    <p class="Normal para-style-override-7"><span class="char-style-override-9">Tom Christie dudağını dişlerinin arasına götürmüştü; nefesinin çıkardığı belli belirsiz tıslamayı duyabiliyordum. Jamie’yi göremiyordu fakat orada olduğunu biliyordu; sırtındaki gerginlik bunu belli ediyordu. Tom Christie korkuyor olabilirdi ama kendine göre bir cesareti de vardı.</span></p>

    <p class="Normal para-style-override-7"><span class="char-style-override-9">Eli ve kolundaki kasları rahat bırakabilse canı daha az yanacaktı. Tabii o şartlar altında bunu önermem pek mümkün değildi. Jamie’nin odadan çıkmasını isteyebilirdim ama işim neredeyse bitmişti. Bıkkınlık ve şaşkınlık karışımı bir iç çekmeyle son düğümü attım ve makası bıraktım.</span></p>

    <p class="Normal para-style-override-7"><span class="char-style-override-9">“Pekâlâ,” dedim, elimdeki koni çiçeği merheminin hepsini yaranın etrafına yedirdim ve temiz bir bandaj bezi almak için uzandım. “Burayı temiz tut. Senin için yeni merhem yapacağım; Malva’yla gönderirim. Bir hafta sonra gel, dikişleri alayım.” Bir an duraksadım, Jamie’ye baktım. Onun odadaki varlığını tehdit olarak kullanmak hoş olmayacaktı ancak bu Christie’nin kendi iyiliği içindi.</span></p>

    <p class="Normal para-style-override-7"><span class="char-style-override-9">“O halde sağ elinle de ilgileneceğim şimdi, tamam mı?” dedim biraz sertçe.</span></p>

    <p class="Normal para-style-override-7"><span class="char-style-override-9">Soğuk soğuk terlemeye devam ediyordu ama rengi biraz daha yerindeydi. Yüzüme baktı, sonra da istemsizce Jamie’ye döndü.</span></p>

    <p class="Normal para-style-override-7"><span class="char-style-override-9">Jamie hafifçe gülümsedi.</span></p>

    <p class="Normal para-style-override-7"><span class="char-style-override-9">“İstersen git Tom,” dedi. “Çok dert olmaz sana. Küçük bir sorun. Bende daha kötüleri var.”</span></p>

    <p class="Normal para-style-override-7"><span class="char-style-override-9">Sözcükler gayet alelade bir havayla söylenmişti fakat bir metre boyunda alevli harflerle yazılmış olsalar da aynı etkiyi yaparlardı: </span><span class="italik char-style-override-10">Bende daha kötüleri var.</span></p>

    <p class="Normal para-style-override-7"><span class="char-style-override-9">Jamie’nin yüzü hâlâ gölgede gizliydi ancak gülümseyişiyle kısılan gözleri açıkça görülebiliyordu.</span></p>

    <p class="Normal para-style-override-7"><span class="char-style-override-9">Tom Christie’nin duruşu hâlâ gevşememişti. Jamie’yle göz göze geldi, sağ elini bandajlı sol elinin üstüne kapadı.</span></p>

    <p class="Normal para-style-override-7"><span class="char-style-override-9">“Evet,” dedi. “Pekâlâ.” Nefes nefeseydi. “Öyle yapacağım.” Birden ayağa kalktı, tabureye bir tekme savurdu ve sarhoş bir adam gibi aksayarak kapıya doğru yürüdü.</span></p>

    <p class="Normal para-style-override-7"><span class="char-style-override-9">Kapıya geldiğinde biraz durup kapı tokmağını aradı. Bulunca doğruldu, arkasına dönüp Jamie’ye baktı.</span></p>

    <p class="Normal para-style-override-7"><span class="char-style-override-9">“En azından,” dedi, nefes nefese olduğu için tekrar etmek zorunda kaldı. “En azından onurlu bir yara olacak. Değil mi Mac Dubh</span><span class="italik char-style-override-10">?</span><span class="char-style-override-9">”</span></p>

    <p class="Normal para-style-override-7"><span class="char-style-override-9">Jamie birden doğruldu ama Christie çoktan çıkıp gitmişti. Adam koridorda o kadar sert adımlarla yürüyordu ki mutfaktaki tezgâhta duran tabakların titremesi duyulabiliyordu.</span></p>

    <p class="Normal para-style-override-7"><span class="char-style-override-9">“Aşağılık herif!” dedi Jamie, öfke ve şaşkınlık arasında bir tonlamayla. Sol eli istemsizce yumruk halini aldı. Christie’nin aniden çıkıp gitmesinin hayırlı olduğunu düşündüm.</span></p>

    <p class="Normal para-style-override-7"><span class="char-style-override-9">Ne olduğundan tam olarak emin değildim -ya da hâlâ olanın ne olduğundan- ama Christie’nin gitmiş olması rahatlatmıştı. Birbirlerini yok etmeye çalışan iki değirmen taşının arasında kalmış, varlığı önemsenmeyen bir avuç tahıl gibi hissetmiştim.</span></p>

    <p class="Normal para-style-override-7"><span class="char-style-override-9">“Tom Christie’nin sana daha önce hiç Mac Dubh dediğini duymamıştım,” dedim dikkatli bir sesle, ameliyat gereçlerimi toplarken. Christie elbette Galce bilmiyordu ama Ardsmuir’deki diğer adamların Jamie’ye seslendikleri lakabı kullandığı da hiç olmamıştı. Christie ona hep “Bay Fraser” ya da sohbetin ilerlediği dakikalarda yalnızca “Fraser” derdi.</span></p>

    <p class="Normal para-style-override-7"><span class="char-style-override-9">Jamie anlamlı bir İskoç homurtusu çıkardı, sonra Christie’nin yarı dolu bardağını alıp sertçe kafasına dikti.</span></p>

    <p class="Normal para-style-override-7"><span class="char-style-override-9">“Yapmazdı zaten, kahrolası Sassenach.” Sonra yüzüme baktı ve hafifçe sırıttı. “Lafım sana değildi Sassenach.”</span></p>

    <p class="Normal para-style-override-7"><span class="char-style-override-9">Öyle olmadığını biliyordum; kelimeyi çok farklı ve oldukça şaşırtıcı bir tonlamayla söylemişti. Sesinde aslında “Sassenach”ın hiç de dostane bir anlamı olmadığını hatırlatan bir şey vardı.</span></p>

    <p class="Normal para-style-override-7"><span class="char-style-override-9">“Neden öyle dedin peki?” diye sordum merakla. “O ‘onurlu yara’ diyerek ne kastetti?”</span></p>

    <p class="Normal para-style-override-7"><span class="char-style-override-9">Kafasını eğdi, bir süre yanıt vermedi. </span></p>

    <p class="Normal para-style-override-7"><span class="char-style-override-9">“Tom Christie sağlam bir adam,” dedi sonunda. “Ama Tanrı biliyor ya, kalın kafalı şerefsizin teki!” Sonra kafasını kaldırdı ve sert bir yüzle gülümsedi.</span></p>

    <p class="Normal para-style-override-7"><span class="char-style-override-9">“Sekiz yıl boyunca, Galce konuşan kırk adamla aynı koğuşta kaldı ama o </span><span class="italik char-style-override-10">barbar dilden</span><span class="char-style-override-9"> bir kelimenin ağzından dökülmesine asla izin vermez! Tanrı esirgesin. Kimle konuşursa konuşsun İngilizce kullanır. Karşısında İngilizce bilmeyen bir adam varsa da taş kesilir ve çeviri yapacak biri gelene kadar umursamaz bile.”</span></p>

    <p class="Normal para-style-override-7"><span class="char-style-override-9">“Mesela sen?”</span></p>

    <p class="Normal para-style-override-7"><span class="char-style-override-9">“Bazen.” Pencereye doğru, sanki Christie’yi görmek istermiş gibi baktı fakat gecenin karanlığı tamamen kontrolü eline almıştı ve odanın camlarından görünen tek şey, hayalete benzeyen kendi yansımalarımızdı.</span></p>

    <p class="Normal para-style-override-7"><span class="char-style-override-9">“Kenny Lindsay’nin Tom Christie hakkındaki... görüşlerinden Roger biraz bahsetmişti,” dedim kibarca.</span></p>

    <p class="Normal para-style-override-7"><span class="char-style-override-9">Jamie bunu duyunca sert bir bakış fırlattı.</span></p>

    <p class="Normal para-style-override-7"><span class="char-style-override-9">“Ya, öyle mi yaptı? Yani Roger Mac, Tom Christie’yi buraya bir sakin olarak kabul etme konusundaki fikrini tekrar gözden geçirmiş, ha? Kenny kendisine sorulmasa bir şey demezdi.”</span></p>

    <p class="Normal para-style-override-7"><span class="char-style-override-9">Jamie’nin çıkarım yapma hızına artık yeterince alışmıştım, o yüzden o andakini sorgulama gereği duymadım.</span></p>

    <p class="Normal para-style-override-7"><span class="char-style-override-9">“Bana bundan hiç bahsetmemiştin,” dedim yürüyüp karşısına geçerek. Elimi göğsüne koydum, yüzüne baktım.</span></p>

    <p class="Normal para-style-override-7"><span class="char-style-override-9">Ellerini benimkilerin üstüne koydu ve göğsünün inip kalkışını hissedebileceğim kadar derin bir nefes çekti. Sonra kollarını benimkilerin etrafına doladı, beni kendine yaklaştırdı ve yüzümü gömleğine yapıştırdı.</span></p>

    <p class="Normal para-style-override-7"><span class="char-style-override-9">“Evet. Önemli bir şey değil.”</span></p>

    <p class="Normal para-style-override-7"><span class="char-style-override-9"> “Ardsmuir’i aklına getirmek istememiş de olabilir misin?”</span></p>

    <p class="Normal para-style-override-7"><span class="char-style-override-9">“Hayır,” dedi yumuşak bir sesle. “Geçmişle yeterince uğraştım.”</span></p>

    <p class="Normal para-style-override-7"><span class="char-style-override-9">Elim artık sırtındaydı ve sonunda Christie’nin ne demek istemiş olabileceğini anladım. Kumaşın altından yara izlerini hissedebiliyordum. Parmaklarımın ucunda sanki balık ağı gibi uzanıyorlardı.</span></p>

    <p class="Normal para-style-override-7"><span class="char-style-override-9">“Onurlu yaralar!” dedim kafamı kaldırarak. “</span><span class="char-style-override-9" xml:lang="ar-SA">Şerefsiz herif!</span><span class="char-style-override-9"> Bunu mu kastetti?”</span></p>

    <p class="Normal para-style-override-7"><span class="char-style-override-9">Ettiğim lafı duyunca Jamie hafifçe gülümsedi.</span></p>

    <p class="Normal para-style-override-7"><span class="char-style-override-9">“Evet,” dedi duygusuzca. “O yüzden bana Mac Dubh dedi - bana Ardsmuir’i hatırlatmak ve ne kastettiğini tam olarak anlayabilmem için. Orada bana dayak atıldığını görmüştü.”</span></p>

    <p class="Normal para-style-override-7"><span class="char-style-override-9">“Bu...bu- ” O kadar sinirlenmiştim ki konuşmakta zorlanıyordum. “O sağ elini keşke yumurtalıklarına dikseymişim!”</span></p>

    <p class="Normal para-style-override-7"><span class="char-style-override-9">“Hastalarına zarar vermeyeceğine yemin etmiş bir doktor olan sen? Dehşet içindeyim Sassenach.”</span></p>

    <p class="Normal para-style-override-7"><span class="char-style-override-9">Gülmeye başlamıştı ama ben hiç eğlenmiyordum.</span></p>

    <p class="Normal para-style-override-7"><span class="char-style-override-9">“İblis, alçak herif! Kandan korkuyor, biliyor musun?”</span></p>

    <p class="Normal para-style-override-7"><span class="char-style-override-9">“Evet, biliyorum. Bir adamla üç yıl dip dibe yaşayınca onunla ilgili bilmek istediğinden fazla şey öğreniyorsun.” Biraz ciddileşti ama yüzündeki gülümseme tamamen silinmedi. “Beni kırbaçladıktan sonra geri getirdiklerinde süt beyazı kesilmişti, köşeye pısıp kusmuştu. Sonra yüzünü duvara döndürüp uzanmıştı. Dikkatim pek yerinde değildi fakat bunu garip bulmuştum; kan revan içinde olan benken, o neden midesini üşütmüş bir kız gibi kendini harap ediyordu ki?”</span></p>

    <p class="Normal para-style-override-7"><span class="char-style-override-9">Homurdandım. “Bir de üstüne şaka yapıyorsun! Buna nasıl cesaret edebildi? Tam olarak ne dedi? Ardsmuir’de ne olduğunu çok iyi biliyorum, sırtındaki yaralar </span><span class="italik char-style-override-10">gerçekten</span><span class="char-style-override-9"> onurlu yaralar ve orada olan herkes bunu çok iyi bilir!”</span></p>

    <p class="Normal para-style-override-7"><span class="char-style-override-9">“Evet, belki de,” dedi yüzü tamamen ciddileşirken. “O zamanlar. Beni gören herkes kırbaçlandığımı anlamıştı. O yaralar hakkında kimse bana bir şey dememişti. Şimdiye kadar.”</span></p>

    <p class="Normal para-style-override-7"><span class="char-style-override-9">Bu sözcükleri beni çok etkiledi.</span></p>

    <p class="Normal para-style-override-7"><span class="char-style-override-9">Kırbaçlanma yalnızca barbarca değil, aynı zamanda utanç vericiydi - kalıcı bir zarar verme, can yakma ve bir insanın yaşamında daha önce suç işlediğini damgalama anlamına geliyordu. Buna bazen damgalı bir yanak veya kesik bir kulak da ekleniyordu. Jamie </span><span class="char-style-override-9">de elbette, sırtındaki yaraların nedenini anlatmaktansa dilini kökten söktürmeyi tercih ederdi. Bunun sonucunda geçmişinde utanç verici bir şey yaptığı çıkarılacak olsa da.</span></p>

    <p class="Normal para-style-override-7"><span class="char-style-override-9">Jamie’nin başkalarının yanında gömleğini hiç çıkarmamasına o kadar alışmıştım ki Ardsmuir’deki adamların onun yaralarından haberdar oldukları gerçeği hiç aklıma gelmemişti. Buna rağmen yaralarını gizliyordu ve kimse yaralar hakkında konuşmuyordu - Tom Christie hariç.</span></p>

    <p class="Normal para-style-override-7"><span class="char-style-override-9">“Eh...” dedim, “lanet olsun o adama. Niye söyledi ki böyle bir şeyi?”</span></p>

    <p class="Normal para-style-override-7"><span class="char-style-override-9">Jamie güldü.</span></p>

    <p class="Normal para-style-override-7"><span class="char-style-override-9">“Çünkü ondan terler boşaldığını görmemden hoşlanmadı. Kendi sırtında da biraz olmasını istedi sanırım.”</span></p>

    <p class="Normal para-style-override-7"><span class="char-style-override-9">“Hmm,” dedim, kollarımı göğsümün altında bağladım. “Hazır konu açılmışken, neden yaptın bunu? Yani, madem kan gibi şeylere dayanamadığını biliyordun, neden odadan çıkmadın?”</span></p>

    <p class="Normal para-style-override-7"><span class="char-style-override-9">“Çünkü ben içeride kalırsam sızlanmayacağını, bayılmaya kalkmayacağını biliyordum,” diye yanıt verdi. “Ben buradayken bayılmaktansa gözüne dağlanmış şiş sokmana bile izin verirdi.”</span></p>

    <p class="Normal para-style-override-7"><span class="char-style-override-9">“Farkındaydın yani?”</span></p>

    <p class="Normal para-style-override-7"><span class="char-style-override-9">“Tabii ki farkındaydım Sassenach. Niye burada kaldım sanıyorsun? Yeteneğine güvenmediğim için değil, hem yara dikişini görmek pek iştah açıcı bir şey de değil zaten.” Kanla kaplı beze bir bakış attı, yüzünü buruşturdu. “Kahve sence soğumuş mudur?”</span></p>

    <p class="Normal para-style-override-7"><span class="char-style-override-9">“Isıtırım.” Temiz makasları kınlarına yerleştirdim, kullandığım iğneyi steril hale getirdim, deliğinden ipek bir iplik geçirdim ve alkollü kavanozu içine bıraktım - hâlâ olayı mantığıma oturtmaya çalışıyordum.</span></p>

    <p class="Normal para-style-override-7"><span class="char-style-override-9">Her şeyi dolaba kaldırdıktan sonra tekrar Jamie’ye döndüm.</span></p>

    <p class="Normal para-style-override-7"><span class="char-style-override-9">“Tom Christie’den korkmuyorsun, değil mi?” diye sordum.</span></p>

    <p class="Normal para-style-override-7"><span class="char-style-override-9">Hayrete düşmüş bir halde gözlerini kırpıştırdı, kahkahayı bastı.</span></p>

    <p class="Normal para-style-override-7"><span class="char-style-override-9">“Tanrım, hayır. Nereden çıktı Sassenach?”</span></p>

    <p class="Normal para-style-override-7"><span class="char-style-override-9">“Ee... ikinizin davranışları bazen iki inatçı keçiden farksız oluyor.”</span></p>

    <p class="Normal para-style-override-7"><span class="char-style-override-9">“Benim boynuzlarım onunkilerden çok daha sağlam, bunu o da çok iyi biliyor. Ama tabii benim emir erim gibi peşimde dolanmaya, bana itaat etmeye de asla niyeti yok.”</span></p>

    <p class="Normal para-style-override-7"><span class="char-style-override-9">“Yaa? O halde senin yaptığın tam olarak ne? Sadece gücünü ispat etmek için ona işkence etmiyordun, değil mi?”</span><span class="char-style-override-9"/></p>

    <p class="Normal para-style-override-7"><span class="char-style-override-9">“Hayır,” dedi silik bir gülümsemeyle. “İskoçlar’la hapiste sekiz yıl İngilizce konuşmakta direnecek kadar inatçı bir adam, benim yanımda sonraki sekiz yıl boyunca savaşacak kadar da inatçı. Bence kendisi de bundan emin olsa iyi olurdu.”</span></p>

    <p class="Normal para-style-override-7"><span class="char-style-override-9">Derin bir nefes aldım, iç geçirdim ve kafamı iki yana salladım.</span></p>

    <p class="Normal para-style-override-7"><span class="char-style-override-9">“Erkekleri anlamıyorum.”</span></p>

    <p class="Normal para-style-override-7"><span class="char-style-override-9">Göğsünü titreterek güldü.</span></p>

    <p class="Normal para-style-override-7"><span class="char-style-override-9">“Anlıyorsun Sassenach. Yalnızca anlayamıyor olmayı diliyorsun.”</span></p>

    <p class="Normal para-style-override-7"><span class="char-style-override-9">Ameliyathane yine hazır haldeydi, ertesi günün getireceklerini bekliyordu. Jamie elini lambaya götürdü ama kolunu tutup onu durdurdum.</span></p>

    <p class="Normal para-style-override-7"><span class="char-style-override-9">“Bana dürüstçe söz vermiştin,” dedim. “Ama kendine dürüst davrandığından emin misin? Tom Christie sana meydan okuduğu için ona yem atmıyor muydun yani?”</span></p>

    <p class="Normal para-style-override-7"><span class="char-style-override-9">Durdu, gözleri çok net ve savunmasız bir halde benden birkaç santim uzaktaydı. Elini kaldırıp yüzümü sıcak avucunun içine aldı.</span></p>

    <p class="Normal para-style-override-7"><span class="char-style-override-9">“Bu dünyada asla yalan söylemeyeceğim iki insan var Sassenach,” dedi yumuşak bir sesle. “Biri sensin. Öteki de benim.”</span></p>

    <p class="Normal para-style-override-7"><span class="char-style-override-9">Alnımdan kibarca öptü, sonra yanımdan geçip lambayı üfledi.</span></p>

    <p class="Normal para-style-override-7"><span class="char-style-override-9">“Aklında olsun,” dedi karanlığın içinden gelen sesi ve kapıdan sızan ışıkla doğrulan uzun siluetini gördüm. “Kandırılabilirim. Ama bunu kasti olarak yapmam.”</span></p>

    <p class="Normal para-style-override-3"><span class="char-style-override-17">***</span><span class="char-style-override-9"/></p>

    <p class="Normal para-style-override-7"><span class="char-style-override-9">Roger biraz kıpırdandı ve bir inilti çıkardı.</span></p>

    <p class="Normal para-style-override-7"><span class="char-style-override-9">“Galiba bacağımı kırdın.”</span></p>

    <p class="Normal para-style-override-7"><span class="char-style-override-9">“Hayır,” dedi Brianna, artık daha sakindi ama hâlâ tartışma havası içindeydi. “Ama istersen bir öpeyim?”</span></p>

    <p class="Normal para-style-override-7"><span class="char-style-override-9">“İyi olabilir.”</span></p>

    <p class="Normal para-style-override-7"><span class="char-style-override-9">Yatağın altını üstüne getirerek istediğini yapmaya koyulan Brianna’yı çıplak bir halde üstünde bulan Roger, keşke mum yakacak kadar bekleyebilseydik, diye düşündü.</span></p>

    <p class="Normal para-style-override-7"><span class="char-style-override-9">Karısı gerçekten de bacaklarını öpüyordu, gıdıklayıcı bir histi bu. Ama içinde bulunduğu durum düşünülünce buna katlanmak zorundaydı. İki eliyle uzandı. Işık yoktu, körler gibi hareket edeceklerdi.</span></p>

    <p class="Normal para-style-override-7"><span class="char-style-override-9">“On dört-on beş yaşlarındayken,” dedi dalgınca, “Inverness’taki dükkânlardan birinde çok ilginç bir vitrin vardı. O zamanlar için tabii. Üstünde iç çamaşırlarından başka bir şey olmayan kadın bir manken.”</span></p>

    <p class="Normal para-style-override-7"><span class="char-style-override-9">“Hmm?”</span></p>

    <p class="Normal para-style-override-7"><span class="char-style-override-9">“Pembe bir korse, jartiyerler falan, aynı renkte bir de sütyen. </span><span class="char-style-override-9">Herkes hayrete düşmüştü. Komiteler protesto etmek için toplanmıştı, kasabadaki bütün papazlara haber salınmıştı. Ertesi gün kaldırdılar onu oradan ama o zamana kadar Inverness’taki her erkek o vitrinin önünden geçmişti bile. Oradan geçen herkes normal davranmak için şekilden şekle girmişti. Onun gördüğüm en erotik şey olduğunu düşünüyordum. Şu ana kadar.”</span></p>

    <p class="Normal para-style-override-7"><span class="char-style-override-9">Brianna bir an yaptığı şeyi bıraktı ve Roger karısının omzunun üstünden ona baktığını düşündü.</span></p>

    <p class="Normal para-style-override-7"><span class="char-style-override-9">“Roger,” dedi Bree düşünceli bir sesle. “Hakikaten sapıksın.”</span></p>

    <p class="Normal para-style-override-7"><span class="char-style-override-9">“Evet ama gece görüşü muhteşem olan bir sapığım.”</span></p>

    <p class="Normal para-style-override-7"><span class="char-style-override-9">Bu laf Brianna’yı güldürdü. Roger doğruldu, önünde onu tahrik eden kadını iki yanağından öptü ve kendini tekrar yastığın üstüne bıraktı.</span></p>

    <p class="Normal para-style-override-7"><span class="char-style-override-9">Brianna kocasının dizini öptü, sonra kafasını eğdi, yanağını kasıklarına yasladı, saçlarının Roger’ın bacaklarına doğru dökülmesine izin verdi.</span></p>

    <p class="Normal para-style-override-7"><span class="char-style-override-9">“Özür dilerim,” dedi yumuşak bir tonla.</span></p>

    <p class="Normal para-style-override-7"><span class="char-style-override-9">Roger “önemli değil” anlamında bir homurtu çıkardı ve Brianna’nın kalçasını şefkatle okşadı.</span></p>

    <p class="Normal para-style-override-7"><span class="char-style-override-9">“Dert etme. Yaptığını gördüklerinde yüzlerinin ne hal alacağını çok merak ettim ama.”</span></p>

    <p class="Normal para-style-override-7"><span class="char-style-override-9">Karısının çıkardığı homurtuyla gelen nefes Roger’ın bacağını gıdıkladı.</span></p>

    <p class="Normal para-style-override-7"><span class="char-style-override-9">“Yüzleri yine de çok acayip bir hal aldı tabii.” Sesi biraz hüzünlüydü. </span></p>

    <p class="Normal para-style-override-7"><span class="char-style-override-9">“Onda haklısın işte,” dedi Roger. “Yarın gösterirsin, adam gibi tepki verecekleri bir halde olurlar.”</span></p>

    <p class="Normal para-style-override-7"><span class="char-style-override-9">Brianna iç geçirdi ve tekrar kocasının dizini öptü.</span></p>

    <p class="Normal para-style-override-7"><span class="char-style-override-9">“Bu arada,” dedi biraz sonra. “O işin senin hatan olduğunu düşünmüyordum.”</span></p>

    <p class="Normal para-style-override-7"><span class="char-style-override-9">“Düşünüyordun,” dedi Roger yumuşak bir sesle, okşamaya devam ederek. “Boş ver. Belki de haklısın.” Haklı olabilirdi de. Bunu duymanın hoşuna gitmediğini belli etmeyecek değildi ama sinirlenmedi de; bunun ikisine de yararı olmazdı.</span></p>

    <p class="Normal para-style-override-7"><span class="char-style-override-9">“Nereden biliyorsun?” Brianna birden doğruldu, pencereden gelen belli belirsiz ışıkta bir dikilitaşa benziyordu. Bacağını kocasının uyuşuk vücudunun yanından uzattı ve yanına yattı. “Belki sorun bendedir. Belki ikimizde de sorun vardır ya da zamanı değildir.”</span><span class="char-style-override-9"/></p>

    <p class="Normal para-style-override-7"><span class="char-style-override-9">Roger kolunu karısının omzuna attı ve onu yanına çekti.</span></p>

    <p class="Normal para-style-override-7"><span class="char-style-override-9">“Nedeni ne olursa olsun, birbirimizi suçlamayalım, olur mu?” dedi. Brianna onaylayan bir ses çıkardı ve daha da sokuldu. Bu da yeterliydi ama yine de kimse kendisini suçlamasını engelleyemezdi. </span></p>

    <p class="Normal para-style-override-7"><span class="char-style-override-9">Gerçekler açıktı; Jemmy’ye yalnızca bir geceden sonra hamile kalmıştı - Roger’dan mı, yoksa Stephen Bonnet’den mi olduğunu kimse bilmiyordu ama tek gece yetmişti. Aylardır ikinci çocuğu yapmak için çabalıyorlardı ve gün geçtikçe Jemmy’nin tek çocuk kalma ihtimali de artıyordu. Roger’ın gereken ışıltıya sahip olmaması </span><span class="italik char-style-override-10">mümkündü,</span><span class="char-style-override-9"> tıpkı Bayan Bug ve dedikoducu arkadaşlarının konuştukları gibi.</span></p>

    <p class="Normal para-style-override-7"><span class="italik char-style-override-10">Senin baban kim?</span><span class="char-style-override-9"> cümlesi Roger’ın kafasının içinde yankılanıyordu - bir İrlandalı aksanıyla.</span></p>

    <p class="Normal para-style-override-7"><span class="char-style-override-9">Birden patlarcasına öksürdü, sonra kendisini bıraktı ve bu konuda kendisini sıkmamaya karar verdi.</span></p>

    <p class="Normal para-style-override-7"><span class="char-style-override-9">“Ben de özür dilerim,” dedi konuyu değiştirerek. “Belki de o küçük kimya setinle uğraşmandansa temizlik ve yemek yapmanı yeğliyor gibi davrandığım konusunda haklıydın.”</span></p>

    <p class="Normal para-style-override-7"><span class="char-style-override-9">“Öyle </span><span class="italik char-style-override-10">yapıyordun</span><span class="char-style-override-9"> da ondan,” dedi Bree sakince.</span></p>

    <p class="Normal para-style-override-7"><span class="char-style-override-9">“Kafama takılan yemek yapmamandan çok yangınlar çıkarman.”</span></p>

    <p class="Normal para-style-override-7"><span class="char-style-override-9">“O zaman yeni projeye bayılacaksın,” dedi Brianna, Roger’ın omzunu burnuyla dürterek. “Çoğu suyla ilgili.”</span></p>

    <p class="Normal para-style-override-7"><span class="char-style-override-9">“Yaa... güzel.” Roger bile kendi sesindeki şüpheyi duyabilmişti. “Çoğu?”</span></p>

    <p class="Normal para-style-override-7"><span class="char-style-override-9">“İşin içine biraz da çamur girecek.”</span></p>

    <p class="Normal para-style-override-7"><span class="char-style-override-9">“Yanan bir şey yok yani?”</span></p>

    <p class="Normal para-style-override-7"><span class="char-style-override-9">“Yalnızca ahşap. Biraz. Özel bir şey değil.”</span></p>

    <p class="Normal para-style-override-7"><span class="char-style-override-9">Parmaklarını kocasının göğsünde gezdiriyordu. Roger elini yakaladı ve parmak uçlarını öptü; deri pürüzsüzdü ama sertti, sebebi de onlara giysi yaparken yassılaşmalarıydı.</span></p>

    <p class="Normal para-style-override-7"><span class="italik char-style-override-10">“Kim erdemli bir kadın bulabilir?” </span><span class="char-style-override-9">diye alıntıladı,</span><span class="italik char-style-override-10"> “ki onun değeri yakuttan çok ötedir. Yün ve keten arar, ellerini feda eder. Kendisine duvar halısı desenleri yapar; mor ipekler kuşanır.”</span></p>

    <p class="Normal para-style-override-7"><span class="char-style-override-9">“Günün birinde gerçek mor renk veren boya üretebileceğim bir bitki bulursam çok sevineceğim,” dedi Bree hüzünle. “Parlak renkleri çok özlüyorum. Aya çıkan adam partisinde giydiğim o giysiyi hatırlıyor musun? Siyah olan, üstünde parlak pembe ve küf yeşili çizgiler vardı?”</span></p>

    <p class="Normal para-style-override-7"><span class="char-style-override-9">“Hatırlanası bir şeydi, evet.” İçten içe, ev yapımı sade renklerin ona daha çok yakıştığını düşünüyordu; toprak ve kahverengi tonları, gri-yeşil arası renkler onu daha egzotik gösteriyordu.</span></p>

    <p class="Normal para-style-override-7"><span class="char-style-override-9">Aniden onu görme isteği gelince yatağın yanındaki masaya uzandı. Küçük kutu hâlâ Brianna’nın fırlattığı yerde duruyordu. Sonuçta karanlıkta kullanılması için tasarlanmıştı; kapak açılır açılmaz küçük, mumlu çubuklardan biri kendini gösterdi. Yan tarafındaki pürüzlü, ince metal çizgi ele serin geliyordu.</span></p>

    <p class="Normal para-style-override-7"><span class="char-style-override-9">O tanıdık </span><span class="char-style-override-9" xml:lang="ar-SA">çıtırt</span><span class="char-style-override-9"> sesi kalbini hoplattı ve hafif bir kükürt kokusunu küçük bir alev izledi - sihir.</span></p>

    <p class="Normal para-style-override-7"><span class="char-style-override-9">“Boşa harcama,” dedi Bree ama yakınırken bile gülümsedi. Tıpkı kocasına yaptığı şeyi ilk gösterdiği zamanki kadar mutluydu.</span></p>

    <p class="Normal para-style-override-7"><span class="char-style-override-9">Saçları açıktı ve temizdi, yeni yıkanmıştı; omzunun beyaz kıvrımının üstünde parlayan tellerin gölgeleri göğsüne düşüyor, ateşin verdiği parlaklıkta tarçın, kehribar, altın renklerinin karışımından oluşan bir görsel ziyafete dönüşüyordu.</span></p>

    <p class="Normal para-style-override-7"><span class="char-style-override-9">“O </span><span class="italik char-style-override-10">kar yağdığında evdekiler için endişelenmez, çünkü evdekiler kırmızı giyinmişlerdir</span><span class="char-style-override-9">,” dedi Roger yumuşak sesiyle. Boştaki elini Brianna’nın yüzüne doğru götürdü, saçlarından birkaç teli parmağına doladı ve karısı yavaşça uykuya dalmaya başlarken ağır ağır döndürmeye başladı.</span></p>

    <p class="Normal para-style-override-7"><span class="char-style-override-9">Brianna’nın göz kapakları yarıya kadar kapanmıştı ama yumuşak ve geniş ağzındaki gülümseme duruyordu - önce acıyan, sonra iyileşen o dudaklar. Cildini aydınlatan ışık sağ kulağının altındaki kahverengi beni altın rengi gösteriyordu. Roger onu sonsuza dek izleyebilirdi ama kibrit tükenmek üzereydi. Alev Roger’ın parmağına değmeden hemen önce Brianna kibriti üfledi.</span></p>

    <p class="Normal para-style-override-7"><span class="char-style-override-9">Duman içindeki karanlıkta kocasının kulağına fısıldadı: “</span><span class="italik char-style-override-10">Kocasının kalbi ona tamamen güvenir. Ona iyi davranacak ve sonsuza kadar kötülük etmeyecektir.</span><span class="char-style-override-9"> Gördün mü?”</span></p>

    <p class="Normal para-style-override-7"><span class="char-style-override-9"> </span></p>

    <p class="Normal para-style-override-8"><span class="bold char-style-override-10"> </span></p>
  </div>
</body>
</html>