<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:o="urn:schemas-microsoft-com:office:office" xmlns:v="urn:schemas-microsoft-com:vml" xmlns:w="urn:schemas-microsoft-com:office:word">
<head>
  <link href="sndt4abd.css" rel="Stylesheet" type="text/css" />

  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div id="bookmark9" style="height:0pt"></div>

  <div class="wordsection">
    <h2 class="calibre24 sigil_not_in_toc" id="calibre_pb_20"><a class="pcalibre1 pcalibre calibre14" id="_Toc403586803"></a><a class="pcalibre1 pcalibre calibre14" id="bookmark10"></a><span class="calibre14"><span class="font7"><span class="calibre25">11</span></span></span></h2>

    <h1 class="calibre26" id="sigil_toc_id_3"><a class="pcalibre1 pcalibre calibre14" id="_Toc403586804"><span class="font7"><span class="calibre25">Kanheri mağarası</span></span></a></h1>

    <p class="msonormal"><span> </span></p>

    <p class="msonormal"><span class="font3"><span class="calibre9">E</span></span><span class="font3"><span class="calibre11">rtesi sabah uyanınca şifonyerin üzerinde Mujulaain İmparatorluk Mührü duruyordu. Güzel, krem renkli taşın turuncu çizgileri vardı ve yumuşak bir kurdelenin ucuna asılıydı. Daha yakından bakmak için ağır nesneyi elime aldım ve Renin bahsettiği dört kelimeyi hemen fark ettim. Mührün alt kısmında bir lotus çiçeği vardı. Tasarımın karmaşıklığı usta işçiliğini belli ediyordu. Çok harikaydı.</span></span></p>

    <p class="msonormal"><span class="font3"><i class="calibre5"><span class="calibre11">Bu sözcüklere Renin söylediği kadar sadıksa Renin babası çok iyi bir kral olmalı.</span></i></span></p>

    <p class="msonormal"><span class="font3"><span class="calibre11">Bir an için Ren’in daha yaşlı halini kral olarak hayal ettim, insanlara liderlik ettiğini hayal etmek çok kolaydı. Rende, kendisine güvenmemi ve onu takip etmemi sağlayan bir şeyler vardı. Sırıttım. <i class="calibre5">Kadınlar, Ren kendini bir uçurumdan bile atsa onu takip eder</i></span></span></p>

    <p class="msonormal"><span class="font3"><span class="calibre11">Bay Kadam prense üç yüz seneden fazla hizmet etmişti. Ren’in bu kadar uzun süre sadakate ilham verebilmesi sıra dışı bir şeydi.</span></span></p>

    <p class="msonormal"><span class="font3"><span class="calibre11">Spekülasyonları bir kenara bıraktım ve yüzlerce yıllık Mühre hayranlıkla baktım.</span></span></p>

    <p class="msonormal"><span class="font3"><span class="calibre11">Bay Kadam’ın bıraktığı çantayı açtım. İçinde dijital ve analog kameralar, kibritler, birkaç kazı aleti, fenerler, bir cep bıçağı, fişekler, kâğıtlar ve kalemler, yiyecek, su, haritalar ve birkaç bir şey daha vardı. Eşyaların birçoğu su geçirmez plastik torbalardaydı. Çantanın ağırlığını kontrol ettim ve taşımanın çok zor olmayacağına karar verdim.</span></span></p>

    <p class="msonormal"><span class="font3"><span class="calibre11">Dolabı açtım, önceki gün giydiğim elbiseye dokundum ve iç geçirdim. Bir kot pantolon ve tişört giydim, yeni spor ayakkabılarımın bağlarını bağladım ve sandaletlerimi de yanıma aldım.</span></span></p>

    <p class="msonormal"><span class="font3"><span class="calibre11">Aşağı kata inince Bay Kadam’ı önündeki mangoları kahvaltı için dilimlerinden buldum.</span></span></p>

    <p class="msonormal"><span class="font3"><span class="calibre11">“Günaydın, Bayan Kelsey,” dedi. Boynumu işaret etti. “Mührü bulmuşsun.”</span></span></p>

    <p class="msonormal"><span class="font3"><span class="calibre11">“Buldum, çok güzel ama biraz ağır.” Tabağıma birkaç mango dilimi koydum ve ev yapımı kakaodan bardağıma biraz doldurdum. “Bunca yıldır sizde miydi?”</span></span></p>

    <p class="msonormal"><span class="font3"><span class="calibre11">“Evet, benim için çok değerlidir. Mühür aslında Hindistan’da değil Çin’de yapıldı. Ren’in büyükbabasına hediye edildi. Bu kadar eski mühürler çok nadir bulunur. Shoushan yaşından yapılmıştır, herkesin inandığının aksine yeşimtaşı değildir. Çinliler Shoushan taşlarının dağların yüksek yamaçlarında yaşayan Phoenix’lerin parlak renkli yumurtaları olduğuna inanırdı. Hayatlarını riske atarak bu taşları bulanlar onur, şan ve servet kazanırdı.</span></span></p>

    <p class="msonormal"><span class="font3"><span class="calibre11">“Sadece en zenginlerin bu taşlardan yapılmış eşyaları vardı. Bunlardan birini hediye almak Ren’in büyükbabası için büyük bir onurdu. Paha biçilmez bir aile yadigârıdır. Sana bir de iyi haberim var, bu taşlardan birine sahip olmanın veya takmanın iyi şans getirdiğine inanılırdı. Belki de seyahatinde sana birçok konuda yardımı dokunur.”</span></span></p>

    <p class="msonormal"><span class="font3"><span class="calibre11">“Galiba Renin ailesi çok özel bir aileymiş.”</span></span></p>

    <p class="msonormal"><span class="font3"><span class="calibre11">“Öyleydi, Bayan Kelsey.”</span></span></p>

    <p class="msonormal"><span class="font3"><span class="calibre11">Yoğurt ve mangolu kahvaltımızı ederken Ren içeriye girdi ve başını kucağıma koydu.</span></span></p>

    <p class="msonormal"><span class="font3"><span class="calibre11">Kulaklarını kaşıdım. “Bize katılman ne güzel. Galiba yola çıkmak için sabırsızlanıyorsun. Lanetin kalkmasına az kaldığı için heyecanlanıyor olmalısın.”</span></span></p>

    <p class="msonormal"><span class="font3"><span class="calibre11">Gitmek için sabırsızlanıyormuş gibi bana baktı ama ben acele etmek istemiyordum. Mango dilimleri vererek Reni sakinleştirdim. Hâlinden memnun, yere oturdu ve dilimleri kemirdi, parmaklarımda kalan suyu yaladı.</span></span></p>

    <p class="msonormal"><span class="font3"><span class="calibre11">Bir kahkaha attım. “Yapma, Ren! Gıdıklanıyor!” Beni umursamadı ve kolumu yalamaya başladı. “Öğk, iğrençsin, Ren! Pekâlâ. Pekâlâ. Haydi gidelim.”</span></span></p>

    <p class="msonormal"><span class="font3"><span class="calibre11">Kolumu yıkadım, son bir kez manzaraya baktım ve garaja gittim. Bay Kadam, Ren ile beni bekliyordu. Çantamı aldı, yolcu koltuğuna koydu ve ben cipe binerken kapımı tuttu.</span></span></p>

    <p class="msonormal"><span class="font3"><span class="calibre11">“Dikkatli olun, Bayan Kelsey,” diye uyardı. “Ren size eşlik edecek ama dışarıda sizi bekleyen bir sürü tehlike var. Bazıları için önlem aldık ama korkarım bizim aklımıza gelmeyen tehlikelerle de karşılaşacaksınız. Dikkatli olun.”</span></span></p>

    <p class="msonormal"><span class="font3"><span class="calibre11">“Olurum. En kısa sürede geri dönmeyi ümit ediyorum.” Pencereyi kapattım ve aracı garajdan çıkarttım. GPS bipleyip bana nereye gitmem gerektiğini söyledi. Bir kez daha Bay Kadam’a minnettardım. Bay Kadam olmasaydı Ren ile ne yapardık?</span></span></p>

    <p class="msonormal"><span class="font3"><span class="calibre11">Yolculuk olaysız geçti. Trafik ilk saatlerde seyrekti. Mumbai’ye yaklaşınca artmaya başladı fakat ben artık yolun diğer tarafında araba sürmeye alışmıştım. Dört saat yol aldıktan sonra parkın kenarındaki bir toprak yolda durduk.</span></span></p>

    <p class="msonormal"><span class="font3"><span class="calibre11">“Buradan girmemiz gerekiyor. Haritaya göre, Kanheri Mağarası’na yürümemiz iki buçuk saat sürecek.” Saatime baktım. “Hava kararana, turistler gidene kadar beklemek zorunda olduğumuz için iki saati burada öldürmek zorundayız.”</span></span></p>

    <p class="msonormal"><span class="font3"><span class="calibre11">Ren hemen araçtan indi ve beni takip ederek gölgeli bir yere geçti. Çimenlerin üzerine uzandı, ben de yanına oturdum. Önce sırtımı vücuduna yasladım sonra ben de rahatladım ve Ren’i yastık olarak kullandım.</span></span></p>

    <p class="msonormal"><span class="font3"><span class="calibre11">Ağaçlara bakarken konuşmaya başladım. Rene büyükannemi ziyaretlerimi, ailemle birlikte yaşamımı ve birlikte yaptığımız seyahatleri anlattım.</span></span></p>

    <p class="msonormal"><span class="font3"><span class="calibre11">“Annem bir jeriyatri kliniğinde hemşireydi fakat beni büyütmek için işini bıraktı,” diye açıkladım. Eski anılar gözümde canlandı. “En lezzetli çikolatalı kurabiyeleri ve fıstık ezmeli çörekleri yapardı. Annem sevgisini ev yapımı kurabiyelerle göstermeyi çok severdi, herhâlde bu yüzden çocukken oldukça topluydum.”</span></span></p>

    <p class="msonormal"><span class="font3"><span class="calibre11">“Babam arka bahçede mangal yapmayı seven babalardandı. Aynı zamanda matematik öğretmeniydi ve ondan bana da bir şeyler bulaşmış olmalı çünkü matematiği ben de çok seviyorum. Hepimiz okumayı çok severdik ve evimizde sevimli bir kütüphane vardı. Dr. Seuss kitapları benim favorimdi. Şimdi bile elime bir kitap alınca ailemi yanımda hissediyorum.”</span></span></p>

    <p class="msonormal"><span class="font3"><span class="calibre11">“Seyahat ederken ailem yarım pansiyon otellerde kalmayı severdi, benim de kendime ait bir odam olurdu. Neredeyse bütün eyaleti dolaştık, elma çiftliklerini ve eski madenleri gördük. Kahvaltıda Alman krepleri yapan Bavyera temalı kasabalar, okyanus ve dağlar. Bence Oregon’u sen de çok seversin. Senin gibi bütün dünyayı dolaşmadım ama kendi eyaletimden daha güzel bir yer olduğunu sanmıyorum.”</span></span></p>

    <p class="msonormal"><span class="font3"><span class="calibre11">Sonra okulumdan ve üniversiteye gitme hayallerimden bahsettim, üniversitelerden bazılarının ücretini ödeyecek param yoktu. Ailemin araba kazasından bile bahsettim, kendimi nasıl hissettiğimi ve koruyucu bir ailenin yanında olmanın nasıl bir şey olduğunu anlattım.</span></span></p>

    <p class="msonormal"><span class="font3"><span class="calibre11">Ren kuyruğunu ileri geri salladı, uyanık olduğunu ve beni dinlediğini biliyordum, bu duruma şaşırdım çünkü anlattıklarımdan sıkılıp uykuya dalmasını bekliyordum. Bir süre sonra benim de uykum geldi ve Renin kıpırdandığını hissedince uykumdan uyandım.</span></span></p>

    <p class="msonormal"><span class="font3"><span class="calibre11">Gerindim. “Gitme zamanı geldi mi? Pekâlâ, yolu göster.”</span></span></p>

    <p class="msonormal"><span class="font3"><span class="calibre11">Birkaç saat parkın içinde yürüdük. Yawal Vahşi Yaşam Parkı kadar bunaltıcı bir havası yoktu. Ağaçlar daha seyrekti. Tepeleri güzel mor çiçekler kaplıyordu. Fakat yakına girince çiçeklerin sıcaktan kuruduğunu gördüm. Sanırım muson yağmurları yağdığı zaman açıyor ve sonrasında kuruyup ölüyorlardı.</span></span></p>

    <p class="msonormal"><span class="font3"><span class="calibre11">Hint meşelerinin ve bambuların yanından geçtik, türünü bilmediğim başka ağaçlar da vardı. Önümüze birkaç hayvan fırladı. Tavşanlar, geyikler ve kirpiler gördüm. Dallara bakınca çeşitli renklerde kuşlar gözüme ilişti.</span></span></p>

    <p class="msonormal"><span class="font3"><span class="calibre11">Ağaçların sıklaştığı bir yerde yürürken garip homurdanmalar duydum ve maymunların dallara tırmandıklarım gördüm. Zararsız ve tanıdık hayvanlardı ama parkın içine girdikçe daha korkunç yaratıklarla da karşılaştık. Siyah gözleriyle bizi seyreden ve bir daldan aşağıya sarkan büyük bir pitonun yanından geçtik. Çatallı dilleri olan dev kertenkeleler tıslayarak önümüzden geçip gitti. Büyük ve şişman böcekler havada aylak aylak uçuyor, bir yere çarpınca geri sekiyor ve sonrasında yollarına devam ediyordu.</span></span></p>

    <p class="msonormal"><span class="font3"><span class="calibre11">Hepsi çok güzeldi ama aynı zamanda korkutucuydu, yanımda bir kaplan olduğu için mutluydum. Ren arada bir patikadan ayrılıyor ve daireler çiziyor, herhâlde belirli yerlerden ve belirli şeylerden uzak durmaya çalışıyordu. Ürperdim.</span></span></p>

    <p class="msonormal"><span class="font3"><span class="calibre11">İki saat yürüdükten sonra sonunda ormanın kıyısındaki Kanheri Mağarası’na ulaştık. Orman seyrelmiş, yerini ağaçlardan yoksun tepelere bırakmıştı. Girişe doğru taşlar yükseliyordu ama hâlâ içeriyi göremeyecek kadar uzaktaydık. Basamaklara adım attım ama Ren önüme atladı ve beni yeniden ağaçların yanına sürükledi.</span></span></p>

    <p class="msonormal"><span class="font3"><span class="calibre11">“Biraz daha mı beklemek istiyorsun? Pekâlâ, bekleriz.”</span></span></p>

    <p class="msonormal"><span class="font3"><span class="calibre11">Çalıların arasına oturduk ve bir saat kadar bekledik. Sabırsızlanmaya başlarken mağaradan çıkan turistleri gördüm, ağır adımlarla basamakları indiler ve park yerine gittiler. Arabalarına binerken kendi aralarında sohbet ettiklerini duydum.</span></span></p>

    <p class="msonormal"><span class="font3"><span class="calibre11">Turistleri kıskandım. “Buraya kadar arabayla gelseydik daha iyi olurdu. Bu kadar zahmete girmezdik. Ama insanlar yanımda neden bir kaplan getirdiğimi anlamazdı. Ayrıca, parkın güvenlik görevlilerinin gözü üzerimizde olurdu.”</span></span></p>

    <p class="msonormal"><span class="font3"><span class="calibre11">Sonunda güneş battı ve turistler parkı terk etti. Ren dikkatlice ağaçların arasından çıktı ve havayı kokladı. Durumdan memnun kalınca kayalıklı tepenin içine oyulmuş taştan basamakları çıkmaya başladı. Uzun tırmanış beni en tepeye ulaştığımızda nefessiz bıraktı.</span></span></p>

    <p class="msonormal"><span class="font3"><span class="calibre11">Mağaranın içine girince bana arı kovanı hücrelerini hatırlatan odacıkları olan taştan bir sığınağa adım attık. Her odacığın sol tarafında küçük bir yatak büyüklüğünde bir taş vardı, arka taraftaki duvarların içine raflar oyulmuştu. Bir tabelada mağarada Budist rahiplerin yaşadığı ve mağaraların geçmişi üçüncü yüzyıla dayanan bir Budist tapınağının parçası olduğu yazıyordu.</span></span></p>

    <p class="msonormal"><span class="font3"><span class="calibre11">Bir Budist tapınağında Hint kehanetlerinin peşine düşmek garip değil mi? Ama zaten bu macera en başından beri biraz garip.</span></span></p>

    <p class="msonormal"><span class="font3"><span class="calibre11">İlerleyince, kemerlerle birbirine bağlanan ve ortadaki taş bir kuyudan çıkan uzun hendekleri gördüm, muhtemelen dağın içine doğru gidiyorlardı. Bir tabelada hendeklerin eskiden bölgeye su taşımak için kullanıldığı yazıyordu.</span></span></p>

    <p class="msonormal"><span class="font3"><span class="calibre11">Ana odaya ulaşınca ellerimi oymalarla süslenmiş duvarın üzerinde gezdirdim. Duvarlara eski Hint dilinde yazılar ve hiyeroglifler kazınmıştı.</span></span></p>

    <p class="msonormal"><span class="font3"><span class="calibre11">Hâlâ taştan sütunlarla ayakta duran tavandan arda kalanlar odayı gölgeliyordu. Taştan sütunlara heykeller kazınmıştı ve yanlarından geçerken tavanın üzerimize çökmesine engel olduklarından emin olmak için gözlerimi sütunlardan ayırmadım.</span></span></p>

    <p class="msonormal"><span class="font3"><span class="calibre11">Ren odanın arka tarafındaki dağın içlerine doğru uzanan mağaranın ağzına doğru yürüdü. Kaplanı takip ettim, açıklıktan geçtim ve kendimi büyük, dairesel bir odada kumlu zemine basarken buldum. Gözlerimin karanlığa alışması için bir süre bekledim. Dairesel odanın birçok kapısı vardı. İçeriye giren ışık girişe siluetler düşürmeye yetiyor ama kapıların ardındaki koridorları aydınlatmıyordu. Güneş battıkça ışık da azalıyordu.</span></span></p>

    <p class="msonormal"><span class="font3"><span class="calibre11">Fenerimi çıkarttım. “Şimdi ne yapacağız?”</span></span></p>

    <p class="msonormal"><span class="font3"><span class="calibre11">Ren kapıların birinden geçti ve karanlığın içinde gözden kayboldu. Kaplanı takip ederek küçük odacığa girdim. İçerisi taştan raflarla doluydu. Buranın eskiden bir kütüphane olarak kullanılıp kullanılmadığını merak ederken arka taraftaki tabelayı gördüm: “Durga kehaneti burada!” diyordu. Omzumda bir el hissettim. Renin dokunuşuyla havaya sıçradım.</span></span></p>

    <p class="msonormal"><span class="font3"><span class="calibre11">“Bunu yapma! Bana önceden haber veremez misin?”</span></span></p>

    <p class="msonormal"><span class="font3"><span class="calibre11">“Özür dilerim, Kells. Mühür’e benzeyen bir sembol olup olmadığını anlamak için her yere bakmamız lazım. Sen tavana yakın yerlere bak, ben de yere yakın yerlere bakayım.”</span></span></p>

    <p class="msonormal"><span class="font3"><span class="calibre11">Hafifçe omzumu sıktı ve yeniden kaplan formuna büründü.</span></span></p>

    <p class="msonormal"><span class="font3"><span class="calibre11">Ürperdim. <i class="calibre5">Sanırım, buna hiçbir zaman alınamayacağım.</i> Odada herhangi bir sembol görmeyince bir sonrakine, ardından bir diğerine geçtik. Dördüncü odada daha dikkatliydik çünkü içerisi gliflerle doluydu, içeride neredeyse bir saat geçirdik. Beşincide de şansımız yaver gitmedi.</span></span></p>

    <p class="msonormal"><span class="font3"><span class="calibre11">Altıncı oda boştu. Duvarlarında tek bir raf bile yoktu ama yedinci kapıda aradığımızı bulduk. Açıklık diğerlerinden çok daha küçük bir odaya açılıyordu. Uzun ve dardı, diğer odalardakilere benzer rafları vardı. Ren gravürü raflardan birinin altında buldu. Ne aradığını bilmeyen birinin görmesi mümkün değildi.</span></span></p>

    <p class="msonormal"><span class="font3"><span class="calibre11">Ren hafifçe kükredi ve burnunu çıkıntıya doğru uzattı.</span></span></p>

    <p class="msonormal"><span class="font3"><span class="calibre11">“Ne oldu?” diye sordum. Eğildim.</span></span></p>

    <p class="msonormal"><span class="font3"><span class="calibre11">Odacığın arka kısmındaki rafın altında gerçekten de Mühür ile uyumlu bir sembol vardı.</span></span></p>

    <p class="msonormal"><span class="font3"><span class="calibre11">“Pekâlâ, sanırım aradığımızı bulduk. Şansımızı deneyelim.”</span></span></p>

    <p class="msonormal"><span class="font3"><span class="calibre11">Mührü boynumdan çıkarttım ve sembolün üzerine koydum, yerine oturana kadar kıpırdattım. Bekledim ama hiçbir şey olmadı. Mührü çevirmeyi denedim, bu sefer duvarın arkasından gelen mekanik vınlamayı duydum. Tam bir turu tamamlayınca direnci hissettim ve pnömatik tıslamayı duydum. Duvarın kenarlarından üflenen toz tanecikleri karşımızda duranın aslında bir duvar değil kapı olduğunu belli etti.</span></span></p>

    <p class="msonormal"><span class="font3"><span class="calibre11">Duvar yavaşça geriye giderken boğuk bir gümbürtü duyduk. Mührü çıkarttım ve yeniden boynuma astım, zayıf ışığı kapının ardına düşürdüm. Yeni duvarlar gördüm. Ren beni kenara iterek içeriye benden önce girdi. Kaplana mümkün olduğunca yakın kalmaya çalıştım ve birkaç kez patilerine bastım.</span></span></p>

    <p class="msonormal"><span class="font3"><span class="calibre11">Duvarı fenerimle aydınlatınca metal bir askıya takılı meşaleyi gördüm. Kibritlerimi çıkarttım ve meşale hemen alev alınca çok şaşırdım. Meşale koridoru benim zayıf fener ışığımdan çok daha fazla aydınlattı.</span></span></p>

    <p class="msonormal"><span class="font3"><span class="calibre11">Spiral basamakların tepesinde durduğumuzu anladım. Kenardan aşağıdaki dipsiz kuyuya baktım. Gidilecek tek yön aşağısı olduğu için meşaleyi önümde tutarak basamakları inmeye başladım. Arkamızdan bir tıkırtı geldi ve hafif bir vınlama ile kapı yeniden kapandı, bizi içeriye mühürledi.</span></span></p>

    <p class="msonormal"><span class="font3"><span class="calibre11">“Sanırım bunun için daha sonra endişeleneceğiz,” diye mırıldandım.</span></span></p>

    <p class="msonormal"><span class="font3"><span class="calibre11">Ren kafasını kaldırıp bana baktı ve başını bacağıma sürttü. Ensesini okşadım ve birlikte basamakları inmeye devam ettik. Vücudunu basamakların daraldığı tarafa konumlandırmıştı, bu sayede aşağıya inerken duvara tutunabiliyordum. Genelde yüksekten korkmazdım fakat gizli bir geçit, karanlık bir kuyuya inen dar basamaklar ve tutunacak tırabzanların olmayışı beni korkutmaya yetti. Daha tehlikeli tarafı aldığı için Ren’e minnettardım.</span></span></p>

    <p class="msonormal"><span class="font3"><span class="calibre11">Ağır adımlarla basamakları indik, meşaleyi tutan kolum ağrımaya başlamıştı. Meşaleyi diğer elime aldım, sıcak yağın Ren’in üzerine damlamamasına özen gösterdim. Sonunda tozlu dibe ulaştık ve karşımıza yeni bir karanlık geçit çıktı. Geçide birkaç metre kala iki farklı yöne uzanan bir yol ayrımına geldik.</span></span></p>

    <p class="msonormal"><span class="font3"><span class="calibre11">“Fantastik. Bir labirent. Şimdi hangi tarafa gideceğiz?”</span></span></p>

    <p class="msonormal"><span class="font3"><span class="calibre11">Ren koridorlardan birine girdi ve havayı kokladı. Sonra diğerine gitti ve burnunu havaya kaldırıp havayı kokladı. Sonra ilk kokladığı koridora girdi ve yürümeye başladı. Ben de bir koku olup olmadığım anlamak için havayı kokladım ama zehirli ve keskin sülfürümsü kokudan başka bir şey duymadım. Galiba biz mağaranın derinliklerine indikçe koku da artıyordu.</span></span></p>

    <p class="msonormal"><span class="font3"><span class="calibre11">Yer altı labirentinin karanlık koridorlarında yolumuza devam ettik. Meşalenin titreyen ışığı duvarları aydınlattı, açığa çıkan ürkütücü gölgeler uğursuz daireler çizerek dans etti. Mezarımsı labirentte karşımıza sıklıkla yol ayrımları çıktı. Ren, her defasında durup havayı kokluyor sonra beni doğru olduğuna inandığı yöne götürüyordu.</span></span></p>

    <p class="msonormal"><span class="font3"><span class="calibre11">Açıklıklardan birinden geçerken, korkunç bir ses koridoru titretti. Metalik bir gürültüyle tam arkama sivri uçlu demirlerden bir kapı indi. Arkama döndüm ve korkuyla çığlık attım. Sadece tarihi karanlık bir labirentte değildik aynı zamanda içerisi bubi tuzaklarıyla doluydu.</span></span></p>

    <p class="msonormal"><span class="font3"><span class="calibre11">Ren yanıma geldi ve yakınımda kaldı, elimi ensesinden çekmeden yürümeye devam ettim. Parmaklarımı tüylerinin arasına soktum ve rahatlamak için tüylere sıkı sıkı tutundum. Uç dönemeci geride bıraktıktan sonra ilerideki geçitlerden birinden hafif bir uğultu geldi. Biz yaklaştıkça sesin şiddeti arttı.</span></span></p>

    <p class="msonormal"><span class="font3"><span class="calibre11">Köşeyi dönen Ren durdu ve ileriye baktı. Tüyleri diken diken oldu ve parmaklanma battı. Neden durduğunu görmek için meşaleyi havaya kaldırdım ve titremeye başlayınca yeniden tüylerine tutundum.</span></span></p>

    <p class="msonormal"><span class="font3"><span class="calibre11">İlerideki koridor hareket ediyordu. Beyzbol topları büyüklüğünde siyah böcekler birbirinin üzerine tırmanıyor, bütün geçidi kaplıyordu. Garip yaratıklar sadece önümüzdeki koridorda geziniyor başka bir yere gitmiyordu.</span></span></p>

    <p class="msonormal"><span class="font3"><span class="calibre11">“Oh... Ren, o tarafa gitmemiz gerektiğine emin misin? Diğeri gözüme daha güzel göründü.”</span></span></p>

    <p class="msonormal"><span class="font3"><span class="calibre11">Ren köşeye doğru bir adım daha attı, ben de isteksizce aynısını yaptım. Böceklerin parlak siyah kabukları, altı tüylü bacakları, titreşen antenleri ve keskin makaslar gibi havayı yoklayan iki sivri uçlu kıskaçları vardı. Böceklerden bazıları kalın siyah kanatlarını açtı ve vızıldayarak karşı duvara uçtu. Diğerleri tavana asılı duruyordu.</span></span></p>

    <p class="msonormal"><span class="font3"><span class="calibre11">Ren’e baktım, kaplanın kararlı adımlarla ilerlediğini görünce yutkundum. Ren bana baktı.</span></span></p>

    <p class="msonormal"><span class="font3"><span class="calibre11">“Pekâlâ, Ren, bunu yapacağım. Ama bu sefer gerçekten çok korkuyorum. Koridoru koşarak geçeceğim, durup seni bekleyeceğimi hiç sanmıyorum.”</span></span></p>

    <p class="msonormal"><span class="font3"><span class="calibre11">Birkaç adım geriledim, meşaleyi sıkı sıkı kavradım ve koşmaya başladım. Gözlerimi iyice kıstım ve dudaklarımı sıkıca kapattım, yol boyunca var gücümle çığlık attım. Koridorda koşarken böceklerin üzerine basıp birkaç kez dengemi kaybettim. Zihnimde korkunç bir sahne canlandı, yüz üstü böceklerin arasına düşebilirdim. Dikkat ederek yoluma devam ettim.</span></span></p>

    <p class="msonormal"><span class="font3"><span class="calibre11">Devasa bir balonlu ambalaj kâğıdının üzerinde koşmak gibiydi, her adımımda vıcık vıcık baloncuklar patlıyordu. Böcekler ketçap paketleri gibi patlıyor, yeşil bir sıvı dört bir yana saçılıyordu. Bu eylem, tabii ki, diğer böcekleri rahatsız ediyordu. Birkaçı kanatlandı ve vücuduma çarptı, kot pantolonuma, tişörtüme ve saçıma kondu. Boştaki elimle böcekleri üzerimden silkelerken kıskaçlar parmaklarımı yokladı.</span></span></p>

    <p class="msonormal"><span class="font3"><span class="calibre11">Sonunda diğer tarafa ulaştım, hâlâ üzerime tutunan böceklerden kurtulmaya çalışırken öğürerek titredim. Bazıları inatçıydı, atkuyruğumdaki de bunlardan biriydi. Bunları uzanıp elimle tutmak zorunda kaldım. Sonra ayakkabılarımı duvara sürttüm ve Reni beklemeye başladım.</span></span></p>

    <p class="msonormal"><span class="font3"><span class="calibre11">Vızıldayan koridorda hızla ilerledi, sona doğru büyük bir sıçrayışa yanıma kondu ve silkindi. Tüylerinde birkaç böcek kalmıştı, meşalenin ucuyla böcekleri Renin üzerinden attım. Bir tanesi kıskacını kaplanın kulağına geçirip kanatmıştı. Neyse ki, kıskaçlar etimi kanatmadan koridoru geçmeyi başarmıştım.</span></span></p>

    <p class="msonormal"><span class="font3"><span class="calibre11">“Galiba kıyafetler işe yarıyor, Ren. Derini değil de giysilerini çimdikliyorlar. Zavallı kaplan. Patilerine böcekler yapışmış. İğrenç! Benim en azından ayakkabılarım vardı.”</span></span></p>

    <p class="msonormal"><span class="font3"><span class="calibre11">Ren patilerini teker teker salladı ve ben de parmaklarının arasına giren böcek parçalarını çıkartmasına yardım ettim. Son bir kez ürperdim ve böceklerle arama mümkün olduğunca çok mesafe koymak için yürümeye başladım.</span></span></p>

    <p class="msonormal"><span class="font3"><span class="calibre11">On dakika sonra bir taşın üzerine bastım ve taş yerin içine girdi. Olduğum yerde dondum kaldım, bir sonraki bubi tuzağını bekledim. Duvarlar sallanmaya başladı, metal paneller kenara çekilince her iki tarafta da sivri uçlu metal dikenler açığa çıktı. Bu da yetmezmiş gibi, taşların arasındaki borulardan siyah bir sıvı yere akmaya başladı.</span></span></p>

    <p class="msonormal"><span class="font3"><span class="calibre11">Ren hemen insana dönüştü.</span></span></p>

    <p class="msonormal"><span class="font3"><span class="calibre11">“Dikenlerin uçlarında zehir var, Kelsey. Kokusunu alabiliyorum. Ortada kal. Geçmemize yetecek kadar yer var ama sakın dikenlerin vücuduna değmesine izin verme.”</span></span></p>

    <p class="msonormal"><span class="font3"><span class="calibre11">Sivri uçlu metallere son bir kez baktım ve ürperdim. “Ya kayarsam?”</span></span></p>

    <p class="msonormal"><span class="font3"><span class="calibre11">“Tüylerime sıkı sıkı tutun. Ben bizi sabitlemek için pençelerimi kullanacağım, sen ensemdeki tüyleri sakın bırakma. Bu sefer acele edemeyiz.”</span></span></p>

    <p class="msonormal"><span class="font3"><span class="calibre11">Ren yeniden kaplana dönüştü. Çantamı düzelttim ve kaplanın ensesindeki tüyleri tuttum. Patisiyle yağı test etmek ister gibi tedirgin bir adım attı. Ayağı biraz kaydı, pençelerini çıkartıp yağın altındaki tozlu zemine geçirdi. Yağlı zeminde ilk ayağım sabitledikten sonra bir adım daha attı ve yine aynısını yaptı. Yere geçirdiği patilerinden birini kaldırmak isterse biraz zorlanıyordu.</span></span></p>

    <p class="msonormal"><span class="font3"><span class="calibre11">İnanılmaz yorucu bir süreçti. Ölümcül dikenler rastgele aralıklarla sıralanmıştı bu yüzden bir an bile rahatlamam mümkün değildi. Bütün dikkatimi dikenlere odaklamak zorundaydım. Boynumun, bacağımın, başımın ve midemin hizasında birer diken vardı. Saymaya başladım ve ellide bıraktım. Kendimi uzun süredir sıktığım için bütün bedenim titriyordu. Bir anlık bir konsantrasyon kaybı yeterliydi -yanlış bir adım atarsam ölürdüm.</span></span></p>

    <p class="msonormal"><span class="font3"><span class="calibre11">Ren’e işi ağırdan aldığı için minnettardım, zaten koridorda yan yana yürüyebileceğimiz kadar açıklık yoktu. Aslında her iki tarafımızda da birkaç santimetrelik boşluklar vardı. Dikkatlice adımımı attım. Yüzümden terler akıyordu. Yarıya gelince bir çığlık attım. Çok yağlı bir yere basmış olmalıydım çünkü ayağım altımdan kayıp gitti. Dizim büküldü ve sendeledim. Dikenlerden biri göğsümün hizasındaydı ama son anda büküldüm ve diken göğsüm yerine çantama saplandı. Ren olduğu yerde dondu kaldı ve sabırlı bir biçimde beni bekledi.</span></span></p>

    <p class="msonormal"><span class="font3"><span class="calibre11">Nefes nefeseydim, uzuvlarımı teker teker düzelttim. Zehirli iğnelerden birinin vücuduma batmamış olması mucizeydi. Ren hafifçe inleyince sırtını okşadım.</span></span></p>

    <p class="msonormal"><span class="font3"><span class="calibre11">“Ben iyiyim,” dedim.</span></span></p>

    <p class="msonormal"><span class="font3"><span class="calibre11">Şanslıydım, çok şanslıydım. Daha da yavaş yolumuza devam ettik ve diğer tarafa ulaştık. Kendimi tozlu zemine bıraktım ve inledim, uyuşan boynumu ovaladım.</span></span></p>

    <p class="msonormal"><span class="font3"><span class="calibre11">“Dikenlerden sonra böcekler gözüme çok da kötü görünmedi. Sanırım dikenlerden bir koridor yerine böcekli bir koridoru tercih ederim.”</span></span></p>

    <p class="msonormal"><span class="font3"><span class="calibre11">Ren kolumu yaladı, ben de başına hafifçe vurdum.</span></span></p>

    <p class="msonormal"><span class="font3"><span class="calibre11">Kısa bir moladan sonra yolumuza devam ettik. Olaysız birkaç dönemeci döndük. Ben gardımı indirmeye başlamıştım ki yine bir ses duyduk ve arkamızda bir kapı kapandı. İleride de kapı yere iniyordu, koştuk ama yetişemedik. Ren başarabilirdi ama bensiz diğer tarafa geçmek istememişti.</span></span></p>

    <p class="msonormal"><span class="font3"><span class="calibre11">Tepemizdeki borulardan bir akıntının sesi geldi ve tavanda bir panel açıldı. Birkaç saniye sonra tepemize düşen suyla dengemizi kaybedip yere yığıldık. Meşalemizi söndürdü ve odacığı doldurmaya başladı. Ben ayağa kalkmayı başardığımda su dizlerime kadar çıkmıştı. Fermuarlardan birini açtım ve elimi içine soktum. Uzun bir tüpü elime aldım ve salladım, içindeki sıvı parıldamaya başladı. Işıkla Renin beyaz tüyleri sarardı.</span></span></p>

    <p class="msonormal"><span class="font3"><span class="calibre11">“Ne yapacağız? Yüzebilir misin? Önce senin başın suyun altında kalacak!”</span></span></p>

    <p class="msonormal"><span class="font3"><span class="calibre11">Ren insana dönüştü. “Kaplanlar yüzemez. Nefesimi bir kaplan olarak daha uzun süre tutamam.”</span></span></p>

    <p class="msonormal"><span class="font3"><span class="calibre11">Su şimdi belimize geliyordu, hemen tepedeki boşluğun altından çekildik ve ilerideki kapıya gittik. Yanına ulaştığımızda ayaklarım yerden kesildi ve yüzmeye başladım. Ren suyun altına girdi ve bir çıkış yolu bulmaya çalıştı.</span></span></p>

    <p class="msonormal"><span class="font3"><span class="calibre11">Bir süre sonra başım suyun yüzeyine çıkarttı. “Kapıda mühür için yer var. Daha önce yaptığın gibi mührü yerine sokup çevirmeyi dene!”</span></span></p>

    <p class="msonormal"><span class="font3"><span class="calibre11">Başımla onayladım ve derin bir nefes aldım. Suya daldım ve elimle kabartıyı bulmaya çalıştım. Sonunda aradığımı buldum ama ciğerlerimdeki hava tükenmeye başlamıştı. Ren suyun içine uzadı, çantamı yakaladı ve beni yüzeye çekti.</span></span></p>

    <p class="msonormal"><span class="font3"><span class="calibre11">Şimdi tavana yakın bir yerde yüzüyorduk. Birkaç dakika içerisinde boğulabilirdik.</span></span></p>

    <p class="msonormal"><span class="font3"><span class="calibre11">“Bunu yapabilirsin, Kells. Bir daha dene.”</span></span></p>

    <p class="msonormal"><span class="font3"><span class="calibre11">Derin bir nefes daha aldım ve Mühür’ü boynumdan çıkarttım. Çantamı Ren’e verdim ve suya daldım, kapının altına doğru uzandım. Mühür’ü yerine taktım ve önce bir tarafa sonra diğer tarafa çevirmeye çalıştım ama yerinden kıpırdamadı.</span></span></p>

    <p class="msonormal"><span class="font3"><span class="calibre11">Ren bir kaplana dönüştü ve bana doğru yüzdü. Pençeleri suyu yardı, bunu yaparken yüzündeki tüyler geriye yapıştı ve suratı gözüme çok korkunç göründü, çizgili bir deniz canavarına benziyordu. Dişlerini sıkmış olması görünüşünü daha da korkunçlaştırıyordu. Yeniden ciğerlerimdeki hava tükenmeye başladı fakat artık odacığın suyla dolduğunu biliyordum ve başka seçeneğimiz kalmamıştı.</span></span></p>

    <p class="msonormal"><span class="font3"><span class="calibre11">Paniğe kapıldım ve en kötüsünü düşünmeye başladım. <i class="calibre5">Öleceğim yer burası. Beni asla bulamayacaklar. Kimse benim için cenaze töreni yapmayacak. Boğulmak nasıl bir şey? Hızlı olacak. Sadece bir veya iki dakika sürecek. Cesedim şişecek, sonsuza kadar Renin kaplan vücudunun yanında yüzecek. Ya o korkunç böcekler gelip beni kemirirse? Böylesi ölmekten de kötü olur. Ren nefesini benden daha uzun süre tutabilir. Benim ölmemi seyredecek. Kendisini nasıl hissedeceğini merak ediyorum. Pişmanlık duyacak mı? Yoksa kendisini mi suçlayacak? Kapıyı tek haçına zorlamaya devam edecek mi?</i></span></span></p>

    <p class="msonormal"><span class="font3"><span class="calibre11">Suyun yüzeyine çıkmayı denememek için kendimi zor tutuyordum. Zaten yüzey diye bir şey kalmamıştı, yukarıda hava yoktu. Hayal kırıklığına kapıldım ve korkuyla Mühür’e bir yumruk attım, hafif bir hareketlenme oldu. Mühür’e bir kez daha vurdum, bu sefer daha sert bir yumruk attım ve içeride sanki dev bir sifon çekildi. Kapı sonunda kalkmaya başladı ve Mühür düştü. Çaresizce uzandım, su bizi de beraberinde götürüp dışarıya akarken parmak uçlarımla kurdelesini yakaladım.</span></span></p>

    <p class="msonormal"><span class="font3"><span class="calibre11">Su bizi bir sonraki koridorda taşıdı ve yerdeki deliklerden aktı. Biz sırılsıklam yerdeydik. Öksürdük ve nefes almaya çalıştık, ciğerlerimizi havayla doldurduk. Rene baktım, güldüm ve bir kez daha öksürdüm. Öğürürken bile gülüyordum.</span></span></p>

    <p class="msonormal"><span class="font3"><span class="calibre11">“Ren,” dedim. Öksürdüm. “Sen boğulmuş bir kediye...” Öksürdüm, “...benziyorsun.”</span></span></p>

    <p class="msonormal"><span class="font3"><span class="calibre11">Bunu komik bulmadı. Ren burnundan nefes verdi ve yanıma geldi. Bir köpek gibi silindi, suyu ve çamuru üzerime saçtı. Tüyleri şimdi ıslak dikenler gibi ayağa kalkmıştı.</span></span></p>

    <p class="msonormal"><span class="font3"><span class="calibre11">Konuşurken ağzımdan tükürükler saçtım. “Hey! Çok teşekkür ederim! Pekâlâ, yine de komikti.”</span></span></p>

    <p class="msonormal"><span class="font3"><span class="calibre11">Kıyafetlerimin suyunu sıktım, Mühür’ü yeniden boynuma geçirdim ve çantaların içine su sızıp sızmadığından emin olmak istedim, kameraları kontrol ettim. Çantanın içindeki ıslak nesneleri dışarıya döktüm. Çamurlu suyun içine düşen nesneler ıslak kıyafetlerimi yeniden pisletti. Yiyecekler dışında hiçbir şey zarar görmemişti. Bay Kadana’ın önsezileri sayesinde kameralar sapasağlamdı. “Pekâlâ, yiyeceğimiz kalmadı ama bunun dışında her şey yolunda.”</span></span></p>

    <p class="msonormal"><span class="font3"><span class="calibre11">İsteksizce yeniden ayağa kalktım. Rahatsız ve ıslaktım, bir sonraki on dakika boyunca homurdandım. Botlarımdan vıcık vıcık sesler geliyor ve kıyafetlerimden sular damlıyordu. “İyi tarafından bakacak olursak böceklerin pisliğinden ve yağdan arındık,” dedim.</span></span></p>

    <p class="msonormal"><span class="font3"><span class="calibre11">Tüpün parıltısı azalırken çantamdan bir tane daha çıkarttım ve salladım. İçinden su sesi geldi ama yine de çalıştı. Birkaç kez sola bir kez de sağa döndükten sonra diğerlerinden çok daha uzun bir koridora ulaştık. Ren ve ben yürümeye başladık ama yarıya geldiğimizde Ren durdu, önüme geçti ve beni hızla geri adım atmaya zorladı.</span></span></p>

    <p class="msonormal"><span class="font3"><span class="calibre11">“Harika! Şimdi ne oldu? Akrepler mi?”</span></span></p>

    <p class="msonormal"><span class="font3"><span class="calibre11">Tam bu sırada tünel büyük bir gürültüyle sallandı. Üzerinde durduğum kumlu zemin çökmeye başladı. Yer ufalanınca derin bir çukurun içine doğru kayarken ben kendimi geriye attım. Titremeler sona erdi, çukurun kıyısına gittim ve aşağıya baktım. Işığı aşağıya tuttum ama hâlâ ne kadar derin olduğunu göremiyordum.</span></span></p>

    <p class="msonormal"><span class="font3"><span class="calibre11">Hayal kırıklığıyla haykırdım. “Harika! Sen beni ne zannediyorsun? İndiana Jones mu? Çantamda kamçım olmadığını bilmen gerekir!” inledim ve Ren’e döndüm. Çukurun öteki tarafını işaret ettim. “Sanırım şu tarafa doğru devam etmemiz gerekiyor, değil mi?”</span></span></p>

    <p class="msonormal"><span class="font3"><span class="calibre11">Ren başını Önüne eğdi ve çukurun içine baktı. Sonra ileri geri yürüdü, duvarları inceledi ve diğer tarafta devam eden koridora baktı. Ben sırtımı bir duvara yasladım ve çantamdan büyük bir su şişesi çıkartıp kafama diktim, gözlerimi kapattım.</span></span></p>

    <p class="msonormal"><span class="font3"><span class="calibre11">Sıcak bir elin bana dokunduğunu hissettim.</span></span></p>

    <p class="msonormal"><span class="font3"><span class="calibre11">“İyi misin?”</span></span></p>

    <p class="msonormal"><span class="font3"><span class="calibre11">“Yaralı mısın diye soruyorsan cevabım hayır. Sadece iyi misin, akıl sağlığın yerinde mi diye soruyorsan, cevabım yine hayır.”</span></span></p>

    <p class="msonormal"><span class="font3"><span class="calibre11">Ren kaşlarını çattı. “Diğer tarafa geçmenin bir yolunu bulmalıyız.”</span></span></p>

    <p class="msonormal"><span class="font3"><span class="calibre11">“Sen istersen şansını deneyebilirsin.” Elimi sallayarak konuyu geçiştirdim ve sudan biraz daha içtim.</span></span></p>

    <p class="msonormal"><span class="font3"><span class="calibre11">Çukurun kenarına gitti, aşağıya baktı, mesafeyi kestirmeye çalıştı. Yeniden kaplana dönüştü, geldiğimiz yöne doğru birkaç adım attı ve son sürat çukura doğru koştu.</span></span></p>

    <p class="msonormal"><span class="font3"><span class="calibre11">“Ren, hayır!” diye çığlık attım.</span></span></p>

    <p class="msonormal"><span class="font3"><span class="calibre11">Sıçradı, çukuru kolaylıkla aştı ve diğer tarafa kondu. Sonra yine birkaç adım geriledi ve geri dönmek için aynısını yaptı. Ayaklarımın dibine kondu ve insana dönüştü.</span></span></p>

    <p class="msonormal"><span class="font3"><span class="calibre11">“Kells, bir fikrim var.”</span></span></p>

    <p class="msonormal"><span class="font3"><span class="calibre11">“Oh, bunu duymam lazım. Umarım beni de bu plana dâhil etmemişsindir. Ah, dur tahmin edeyim. Biliyorum. Kuyruğuna bir ip bağlayacaksın, diğer tarafa geçeceksin, ipin diğer ucuna beni bağlayıp beni karşı tarafa çekeceksin.”</span></span></p>

    <p class="msonormal"><span class="font3"><span class="calibre11">Söylediklerimi ciddi ciddi düşünüyormuş gibi başını yana yatırdı, sonra kafasını iki yana salladı. “Hayır, böyle bir şeyi yapacak kadar güçlü değilsin. Ayrıca, yanımızda ip yok ve olsa bile diğer tarafta nereye başlayacağız?”</span></span></p>

    <p class="msonormal"><span class="font3"><span class="calibre11">“Pekâlâ. O zaman plan nedir?”</span></span></p>

    <p class="msonormal"><span class="font3"><span class="calibre11">Ellerimi ellerine aldı ve açıkladı. “Ben çok daha kolay bir şey teklif ediyorum. Bana güveniyor musun?”</span></span></p>

    <p class="msonormal"><span class="font3"><span class="calibre11">Midem bulanmaya başladı. “Sana inanıyorum. Sadece-” Endişeli mavi gözlerine baktım ve iç geçirdim. “Pekâlâ, ne yapacağız?”</span></span></p>

    <p class="msonormal"><span class="font3"><span class="calibre11">“Kaplan olarak çukuru kolaylıkla aştığımı gördün, değil mi? Senden istediğim şey çukurun kenarında beni beklemen. Ben tünelin ucuna gidip koşmaya başlayacağım, hızlanacağım ve havaya sıçrayacağım. Sen de bu sırada havaya sıçrayıp beni boynumdan yakalayacaksın. Havada seni tutabilmek için insana dönüşeceğim ve birlikte diğer tarafa düşeceğiz.”</span></span></p>

    <p class="msonormal"><span class="font3"><span class="calibre11">Burnumdan soludum ve bir kahkaha attım. “Şaka yapıyorsun, değil mi?”</span></span></p>

    <p class="msonormal"><span class="font3"><span class="calibre11">Söylediklerimi umursamadı. “Zamanlama çok önemli, sen de benimle aynı yöne doğru atlamalısın, aksi halde ben sana çarparım ve ikimiz birden aşağıya düşeriz.”</span></span></p>

    <p class="msonormal"><span class="font3"><span class="calibre11">“Sen ciddi misin? Bunu yapmamı mı istiyorsun?”</span></span></p>

    <p class="msonormal"><span class="font3"><span class="calibre11">“Evet, ciddiyim. Şimdi ben alıştırma yaparken sen burada bekle.”</span></span></p>

    <p class="msonormal"><span class="font3"><span class="calibre11">“Başka bir koridor veya geçit bulsak?”</span></span></p>

    <p class="msonormal"><span class="font3"><span class="calibre11">“Başka yol yok. Gitmemiz gereken yol burası.”</span></span></p>

    <p class="msonormal"><span class="font3"><span class="calibre11">İsteksizce çukurun kenarına gittim, ileri geri zıplayışlarını seyrettim. Koşusunun ve zıplayışının ritmini gözlemledim. Benden ne istediğini anlamaya başladım. Ren gelip yanımda dikildi.</span></span></p>

    <p class="msonormal"><span class="font3"><span class="calibre11">“Beni buna ikna ettiğine inanamıyorum. Emin misin?” “Evet, eminim. Hazır mısın?”</span></span></p>

    <p class="msonormal"><span class="font3"><span class="calibre11">“Hayır! Vasiyetimi yazmam için bana bir dakika ver.”</span></span></p>

    <p class="msonormal"><span class="font3"><span class="calibre11">“Kells, bir şey olmayacak.”</span></span></p>

    <p class="msonormal"><span class="font3"><span class="calibre11">“Tabii ki. Pekâlâ, biraz bekle etrafıma bakınayım. Çünkü bu deneyimin hepsini günlüğüme geçirmek istiyorum. Aslında bunun çok fazla anlamı yok çünkü çukurun içine düşüp öleceğiz.”</span></span></p>

    <p class="msonormal"><span class="font3"><span class="calibre11">Ren elini yanağıma koydu, gözlerime baktı ve inandırıcı bir ses tonuyla, “Bana güven, Kelsey,” dedi. “Düşmene izin vermem.”</span></span></p>

    <p class="msonormal"><span class="font3"><span class="calibre11">Başımla onayladım, sırt çantalarımın askılarını sıkılaştırdım ve tedirgin bir biçimde çukurun kenarına adım attım. Ren yeniden kaplan formuna büründü ve tünelin ucuna gitti. Çömeldi, sonra müthiş bir süratle koşmaya başladı. Dev bir hayvan son sürat üzerime geliyor ve içgüdülerim kaçmamı -arkama dönüp uzaklaşmamı tavsiye ediyordu. Bu büyüklükte bir hayvan tarafından ezilme düşüncesi çukurun içine düşme korkusunu bile bastırmıştı.</span></span></p>

    <p class="msonormal"><span class="font3"><span class="calibre11">Korkuyla gözlerimi kapattım fakat son anda kendimi topladım, iki adım attım ve bedenimi boşluğa fırlattım. Ren de benimle aynı anda havaya sıçradı. Uzanıp kollarımı kaplanın boynuna doladım.</span></span></p>

    <p class="msonormal"><span class="font3"><span class="calibre11">Ümitsizce tüylerine tutundum, düşmeye başladım, sonra belimi kavrayan kolları hissettim. Ren beni kaslı göğsüne bastırdı ve benim üste geçmem için havada ters döndük. Diğer taraftaki koridorun tozlu zeminine düşünce çarpmanın etkisiyle nefesim kesildi ve bir süre Ren’in sırtı üzerinde kaydık.</span></span></p>

    <p class="msonormal"><span class="font3"><span class="calibre11">Derin bir nefes alarak ciğerlerimi havayla doldurdum. Kendime gelince Renin sırtına baktım. Beyaz gömleği kirlenmiş ve yırtılmıştı, derisi birkaç yerde çizilmiş ve kanıyordu. Yaralarım temizlemek için çantamdan ıslak bir tişört çıkarttım, derisinin içine girmiş çakıl taşlarını çekip çıkarttım.</span></span></p>

    <p class="msonormal"><span class="font3"><span class="calibre11">İşim bitince Ren’in boynuna sarıldım. Kollarını belime doladı ve beni kendine çekti. Başımı göğsüne yaslayıp fısıldadım. “Teşekkürler. Ama sakın... bir daha asla... benden böyle bir şey yapmamı istemem.</span></span></p>

    <p class="msonormal"><span class="font3"><span class="calibre11">Bir kahkaha attı. “Sonu böyle olacaksa yeniden yapabiliriz.”</span></span></p>

    <p class="msonormal"><span class="font3"><span class="calibre11">“Kesinlikle olmaz!”</span></span></p>

    <p class="msonormal"><span class="font3"><span class="calibre11">Ren isteksizce beni bıraktı. Kaplanlar, erkekler ve böceklerden şikâyet ederek homurdandım. Ren ölüme bu kadar yaklaşıp hayatta kaldığı için çok mutlu gibiydi. Kendi kendine mırıldandığını duyar gibiydim: Başardım. Hayattayım. Ben bir erkeğim. Yüzümü buruşturdum. <i class="calibre5">Erkekleri Hangi yüzyıldan gelirlerse gelsinler hepsi aynı.</i></span></span></p>

    <p class="msonormal"><span class="font3"><span class="calibre11">İhtiyacımız olan her şeyin yanımızda olup olmadığını kontrol ettim ve yeniden fenerimi elime aldım. Ren kaplana dönüştü ve önüme geçti.</span></span></p>

    <p class="msonormal"><span class="font3"><span class="calibre11">Birkaç koridoru geçtikten sonra üzerinde semboller olan bir kapıya ulaştık. Kapının kolu veya tokmağı yoktu. Sağ tarafta, yüksekliğinin üçte biri kadar aşağıda, benim elim-dekine benzer semboller gördüm. Kendime elime baktım ve geçici dövmemi inceledim. Kapıdakiler aynadaki yansıması gibiydi.</span></span></p>

    <p class="msonormal"><span class="font3"><span class="calibre11">“Phet’in çizimindekilerle uyumlu!”</span></span></p>

    <p class="msonormal"><span class="font3"><span class="calibre11">Elimi soğuk taştan kapının üzerine koydum, Phet’in sembolleriyle kapıdakileri eşleştirdim, hafif bir karıncalanma hissettim. Elimi çektim ve avucuma baktım. Semboller şimdi parlak kırmızı bir renkle ışıldıyordu ama garip olan acımıyor olmalarıydı. Yeniden kapıya dokununca sıcaklığı parmaklarımda hissettim. Ben yakınlaştırdıkça elimle kapı arasında elektrik kıvılcımları uçuştu, ardından taş kapı hareket etti.</span></span></p>

    <p class="msonormal"><span class="font3"><span class="calibre11">Kapı görünmez eller tarafından çekilmiş gibi içeriye doğru açıldı ve geçmemize izin verdi. Taştan duvarlardaki fosforlu likenler ile aydınlanan büyük bir mağaraya adım attık. Mağaranın ortasında yüksek dikdörtgen bir yekpare taş, önünde ise küçük taştan bir sütun vardı. Sütunun üzerindeki tozu sildim ve el izlerini gördüm -biri sağ diğeri sol ele aitti. Sağ taraftaki kapının üzerindekiyle aynı gibiydi ama soldaki sağ elimin arkasındakine benziyordu.</span></span></p>

    <p class="msonormal"><span class="font3"><span class="calibre11">İki elimi de taşın üzerine koymaya çalıştım ama bir şey olmadı. Sağ elimin dışını soldaki izin üzerine yerleştirdim. Semboller yeniden kırmızı bir parıltıya büründü. Elimi çevirdim ve sağ elimin avucunu sağdaki izlerin üzerine koyunca bu sefer sıcak bir karıncalanmadan fazlasını hissettim. Taşa değdiğim yer enerjiyle çatırdadı ve elimden çıkan sıcaklık taşa aktı.</span></span></p>

    <p class="msonormal"><span class="font3"><span class="calibre11">Büyük taşın tepesinden boğuk bir gümbürtü geldi, ardından ıslak bir şapırtı duyuldu. Altın renkli bir sıvı taşın üzerine döküldü ve dört tarafından aşağıya aktı, dibindeki kâse şeklinde havuzda toplandı. Karışım taş ile reaksiyona girdi. Taş tısladı ve buhar saldı, sıvı köpürdü, kabarcıklar çıkarttı ve fışıldadı.</span></span></p>

    <p class="msonormal"><span class="font3"><span class="calibre11">Tıslamalar sona erip buhar bulutu dağılınca taşın dört yüzeyinde de gliflerin belirdiğini görünce şaşkınlıktan nefesimi tuttum.</span></span></p>

    <p class="msonormal"><span class="font3"><span class="calibre11">“Galiba bu, Ren. Durga’nın kehaneti bu! Aradığımız şey buydu!”</span></span></p>

    <p class="msonormal"><span class="font3"><span class="calibre11">Dijital bir kamera çıkarttım ve taşın resimlerini çekmeye başladım. Sonra analog kamerayla da birkaç resim çektim. Ardından kâğıt ve kömür alıp taşın üzerindeki kabartmaların birer kopyasını çıkarttım. Bay Kadam’ın gördüklerimizi yorumlayabilmesi için her şeyin bir kopyasını çıkartmam gerekiyordu.</span></span></p>

    <p class="msonormal"><span class="font3"><span class="calibre11">Ben taşın etrafında dönüp sembollerin ne anlama geldiğini anlamaya çalışırken Renin ciyakladığını duydum. Kafamı çevirince patisini dikkatlice havaya kaldırdığını ve geri adım attığını gördüm. Altın renkli asit havuzdan taşıyor ve taştan zemine akarak çatlakları dolduruyordu. Yere bakınca ayakkabılarımdan birinin bağlarının altın renkli sıvıya değdiğini ve buhar çıkarttığını gördüm.</span></span></p>

    <p class="msonormal"><span class="font3"><span class="calibre11">Labirent büyük bir gürültüyle yeniden sarsılırken biz zeminin kumlu kısmına atladık. Yüksek tavandan taşlar düşmeye başladı. Zemine düşüp parçalanıyorlardı. Ren beni duvara doğru itti, yere çömeldim ve başımı ellerimle korumaya çalıştım. Sarsıntı gittikçe şiddetlendi ve kulakları sağır eden bir çatırtıyla taş ikiye bölündü. Büyük bir gürültüyle yere düştü ve kocaman parçalara bölündü. Altın renkli asit havuzdan yere yayıldı, taşı ve değdiği her şeyi yavaşça kemirmeye başladı.</span></span></p>

    <p class="msonormal"><span class="font3"><span class="calibre11">Asit o kadar dibimize girdi ki artık kaçacak yerimiz kalmamıştı. Kapıya ulaşmamız mümkün değildi, içeriye mühürlenmiştik ve başka çıkış da yoktu. Ren doğruldu, havayı kokladı ve ileri doğru bir adım attı. Arka bacakları üzerinde ayağa kalktı, pençelerini duvara geçirdi ve bir şeyi tırmalamaya başladı.</span></span></p>

    <p class="msonormal"><span class="font3"><span class="calibre11">Yanma gidince küçük bir delik açtığını ve dışarıdaki yıldızların gözüktüğünü fark ettim! Kazmasına yardım ettim, deliği içinden geçebileceğimiz kadar büyülttüm. Ren dışarıya çıktıktan sonra çantamı dışarı attım ve delikten geçtim, diğer tarafa düştüm ve yerde yuvarlandım.</span></span></p>

    <p class="msonormal"><span class="font3"><span class="calibre11">Tam bu sırada büyük bir taş düştü ve açtığımız deliği mühürledi. Titreşimler yavaşladı ve durdu. Karanlık ormana sessizlik hâkim olurken havaya savrulan pudramsı tozlar nazikçe tepemize yağdı.</span></span></p>
  </div>
</body>
</html>
