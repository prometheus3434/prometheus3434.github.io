<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:o="urn:schemas-microsoft-com:office:office" xmlns:v="urn:schemas-microsoft-com:vml" xmlns:w="urn:schemas-microsoft-com:office:word">
<head>
  <link href="sndt4abd.css" rel="Stylesheet" type="text/css" />

  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="wordsection">
    <span class="font3"><span class="calibre41"><br class="calibre7" id="calibre_pb_35" /></span></span>

    <p class="msonormal"><span class="font3"><span class="calibre11"><span> </span></span></span></p>

    <p class="msonormal"><span> </span></p>

    <p class="calibre8"><a class="pcalibre1 pcalibre" id="_Toc403586822"><span class="font1"><span class="calibre9">21</span></span></a></p>

    <h1 class="calibre8"><a class="pcalibre1 pcalibre" id="_Toc403586823"><span class="font1"><span class="calibre9">Kishkindha</span></span></a></h1>

    <p class="msonormal"><span> </span></p>

    <p class="msonormal"><span class="font3"><span class="calibre9">D</span></span><span class="font3"><span class="calibre11">ev iğneli ağacın yanından geçtik ve şehre baktık. Aslında bir şehirden çok ortaçağ kaleleri büyüklüğündeydi. Nehir duvara çarpıp ikiye ayrılıyor, bir hendek gibi duvarları kuşatıyordu. Duvarlar mavi benekli gri taşlarla örülmüştü, parıldayan dumansı menekşe renkli bir görünümü vardı.</span></span></p>

    <p class="msonormal"><span class="font3"><span class="calibre11">“Işığımız azalıyor, Kelsey. Zor bir yolculuktu. Neden burada kamp yapıp uyumuyoruz? Şehre yarın gireriz.”</span></span></p>

    <p class="msonormal"><span class="font3"><span class="calibre11">“Kulağa hoş geliyor, ben tükendim.”</span></span></p>

    <p class="msonormal"><span class="font3"><span class="calibre11">Ren gidip odun topladı ve yanıma gelince mırıldandı. “Ölü dallar bile tenimi çiziyor.”</span></span></p>

    <p class="msonormal"><span class="font3"><span class="calibre11">Birkaç dalı taşlarla çevrelediğimiz oyuğa fırlattı ve ateş yaktı. Rene bir şişe su verdim. Küçük tenceremizin içini suyla doldurdu ve kaynatmaya başladı.</span></span></p>

    <p class="msonormal"><span class="font3"><span class="calibre11">Ben kamp kurmakla meşgulken Ren kuru dal bulmaya gitti. Bu sefer çadırım olmadığı için kamp kurmak çok daha kısa sürdü. Tek yapmam gereken taşları ve dalları temizlemekti.</span></span></p>

    <p class="msonormal"><span class="font3"><span class="calibre11">Su ısındıktan sonra içine akşam yemeği paketlerimizi boca ettim ve dondurulmuş yemeğimizin su çekip yenecek kıvama gelmesini bekledim. Ren dallar hakkında bir şeyler mırıldanarak geri döndü ve yanıma oturdu. Akşam yemeğini uzattım, bir kaşıkla karıştırdı.</span></span></p>

    <p class="msonormal"><span class="font3"><span class="calibre11">Yemeği kaşıklarken, “Ren, sence Kappa akşam peşimizden gelir mi?” diye sordum.</span></span></p>

    <p class="msonormal"><span class="font3"><span class="calibre11">“Sanmıyorum. Bunca zamandır suda kaldılarsa ve hikâye doğruysa, ateşten korkuyor olmaları gerek. Ben gece boyunca ateşin yandığından emin olurum.”</span></span></p>

    <p class="msonormal"><span class="font3"><span class="calibre11">“Belki de sırayla nöbet tutmalıyız. Her ihtimale karşı.” Yemeğinden bir kaşık daha aldı, ağzının kenarı alaycı bir biçimde hafifçe büküldü. “Pekâlâ, ilk nöbeti kim tutacak?” “Ben tutarım.”</span></span></p>

    <p class="msonormal"><span class="font3"><span class="calibre11">Gözleri neşeyle parıldadı. “Ah, cesur bir gönüllü.”</span></span></p>

    <p class="msonormal"><span class="font3"><span class="calibre11">Rene öfkeli bir bakış attım. “Benimle dalga mı geçiyorsun?” Elini kalbinin üzerine koydu. “Hayır, madam! Cesur olduğunuzu biliyorum. Bana bir şey ispatlamak zorunda değilsiniz.” Ren yemeğini bitirdi, ateşin başına oturdu ve garip dallardan birkaçını daha ateşe attı. Alevler parlaktı. Dalları kemiren alevler önce yeşilimsi bir parlaklığa bürünüyor sonra havai fişekler gibi cızırdıyor ve çatırdıyordu. Alevler bir süre sonra etrafı yeşil bir renkle çevrili kırmızımsı turuncuya dönüşüyordu.</span></span></p>

    <p class="msonormal"><span class="font3"><span class="calibre11">Akşam yemeğimi bir kenara koyup garip alevlere baktım. Ren yanıma oturdu ve elimi tuttu.</span></span></p>

    <p class="msonormal"><span class="font3"><span class="calibre11">“Kells, nöbet tutmak istemeni takdir ediyorum ama dinlenmen gerek. Bu yolculuk senin için çok daha yorucu oldu.” “Her yerini çizdiren şendin. Ben seni takip ettim.”</span></span></p>

    <p class="msonormal"><span class="font3"><span class="calibre11">“Evet, ama ben hızlı iyileşiyorum. Ayrıca, endişelenecek bir şey olduğunu sanmıyorum. Bak sana ne söyleyeyim, ilk nöbeti ben tutarım. Bir şey olmazsa ikimiz de uyuruz, tamam mı?”</span></span></p>

    <p class="msonormal"><span class="font3"><span class="calibre11">Kaşlarımı çattım. Parmaklarımla oynamaya başladı ve avucumu okşamak için elimi tersine çevirdi. Alevlerin parıltısı yakışıklı yüzünde dans etti. Bakışlarım dudaklarına kaydı.</span></span></p>

    <p class="msonormal"><span class="font3"><span class="calibre11">“Kelsey?” Gözlerime bakmak istedi ama ben bakışlarımı kaçırdım.</span></span></p>

    <p class="msonormal"><span class="font3"><span class="calibre11">Bu şekilde kamp yaparken Ren’e yakın olmaya alışkın değildim. Genelde bütün kararları ben verirdim, Ren de kaplan formunda beni takip ederdi. Eee, genelde ben onu takip ederdim. Fakat en azından kaplanken bana itiraz edemiyor ya da kollarımı boynuna dolayıp dudaklarına öpücükler kondurmayı düşünmüyordum.</span></span></p>

    <p class="msonormal"><span class="font3"><span class="calibre11">İnanılmaz beyaz bir gülümsemeyle elimi okşadı. “Tenin çok yumuşak.”</span></span></p>

    <p class="msonormal"><span class="font3"><span class="calibre11">Eğilip kulağıma burnunu sürttü. Kanım kaynamaya başladı ve zihnim bulanıklaştı. “Kells, planımı onaylıyor musun?”</span></span></p>

    <p class="msonormal"><span class="font3"><span class="calibre11">Silkinerek büyüsünden kurtuldum ve inatçı bir yüz ifadesi takındım. “Pekâlâ, sen kazandın. Onaylıyorum,” diye mırıldandım. “Her ne kadar beni buna mecbur bıraksan da.”</span></span></p>

    <p class="msonormal"><span class="font3"><span class="calibre11">Bir kahkaha attı ve bana baktı. “Seni buna nasıl mecbur bırakıyorum?”</span></span></p>

    <p class="msonormal"><span class="font3"><span class="calibre11">“Öncelikle, sen bana dokunurken mantıklı düşünmemi bekleyemezsin. Ayrıca, beni nasıl ikna edeceğini çok iyi biliyorsun.”</span></span></p>

    <p class="msonormal"><span class="font3"><span class="calibre11">“Bu doğru mu?”</span></span></p>

    <p class="msonormal"><span class="font3"><span class="calibre11">“Tabii ki. Tek yapman gereken gözlerime bakmak veya gülümsemek, kibarca sormak, bunu yaparken hafifçe bir yerime dokunmak. Ben neler olduğunu fark etmeden sen istediğini almış oluyorsun.”</span></span></p>

    <p class="msonormal"><span class="font3"><span class="calibre11">“Gerçekten mi?” diye dalga geçti. “Üzerinde böyle bir etkim olduğunu bilmiyordum.”</span></span></p>

    <p class="msonormal"><span class="font3"><span class="calibre11">Bir elini uzattı ve yüzümü kendine döndürdü. Parmakları çenemden gırtlağıma doğru indi, sonra boynumda gezindi. Boynuma bağlı ipe dokununca kalbim göğsümü çekiçlemeye başladı, parmakları tılsıma doğru indi sonra yeniden yukarıya çıkıp boynuma dokundu, bana dokunurken yüzümü inceledi. Ben yutkundum.</span></span></p>

    <p class="msonormal"><span class="font3"><span class="calibre11">Eğildi ve kulağıma fısıldadı. “Bunu gelecekte kendi lehime kullanmalıyım.”</span></span></p>

    <p class="msonormal"><span class="font3"><span class="calibre11">Derin bir nefes aldım, tenim karıncalandı ve hafifçe titredim, bütün bunları fark edince daha da keyiflendi. Ben çenemi dizlerime koyup beklerken Ren son bir kez kamp yerinin etrafım dolaştı. Kollarıma sarındım ve düşüncelere daldım.</span></span></p>

    <p class="msonormal"><span class="font3"><span class="calibre11">Renin dokunduğu yerlerde tenim karıncalanıyordu. Elimi boynuma götürdüm ve tılsıma dokundum. Bir süre Kishanı ve ne kadar güçlü göründüğünü düşündüm. Fakat aslında evcil bir kedi gibi zararsızdı, kardeşlerin tehlikeli olanı Rendi. Mavi gözlü kaplan ne kadar masum görünse de büyüleyici bir avcıydı. Karşı koyulmazdı —bir Venüs böcek-kapanı gibiydi. Çok çekici, cezbedici ve ölümcüldü. Yaptığı her şey beni baştan çıkartıyor ve muhtemelen kalp sağlığımı bozuyordu.</span></span></p>

    <p class="msonormal"><span class="font3"><span class="calibre11">Cilveli ve arsız yorumlarıyla Kishandan daha göz korkutucuydu. İki kardeş de çok yakışıklı ve büyüleyiciydi. Her kızın hoşuna gidecek eski tarz şövalyevari tavırlara sahiptiler. İkisi de çok açıksözlüydü. Bu, onlar için bir oyun veya kadınları etkilemenin bir yolu değildi. İkisi de çok ciddiydi.</span></span></p>

    <p class="msonormal"><span class="font3"><span class="calibre11">Kishan birçok konuda Renin dengiydi. Bu yüzden Yesubai’nin seçimini anlayabiliyordum, Reni benim için daha tehlikeli yapan şey ise ona karşı duyduğum hislerdi. Bir insan olduğunu bilmeden kaplan haline karşı bile güçlü hisler beslemiştim. Bu bağ sayesinde insan haline çok daha kolay alışmıştım.</span></span></p>

    <p class="msonormal"><span class="font3"><span class="calibre11">Fakat insan olması kaplan olmasından çok daha karmaşıktı. Sürekli olarak kendime paranın iki yüzü olduğunu hatırlatmak zorunda kalıyordum -bir yazı bir de tura vardı. Kendimi Ren’e teslim etmek için birçok sebebim vardı. Aramızda bir bağ olduğu kesindi. Beni çekim alanına sokmuştu. Ortak yönlerimiz vardı ve birlikte vakit geçirmekten hoşlanıyorduk. Onunla konuşmayı ve sesini dinlemeyi seviyordum. Ren ile her şeyi konuşabileceğimi biliyordum.</span></span></p>

    <p class="msonormal"><span class="font3"><span class="calibre11">Fakat dikkatli olmak için de bir sürü sebebim vardı. İlişkimiz çok karmaşıktı. Her şey çok hızlı gelişmişti. Bu kadarı benim için fazlaydı. Farklı kültürlerden, farklı ülkelerden ve farklı yüzyıllardan geliyorduk. Hatta günün büyük bir kısmında farklı türlerdik.</span></span></p>

    <p class="msonormal"><span class="font3"><i class="calibre5"><span class="calibre11">Rene âşık olmak bir uçurumdan denize adamak gibi. Ya hayatım boyunca yaşadığım en heyecan verici deneyim ya da hayatımın en büyük hatası olacak. Ya gerçekten yaşadığımı hissedeceğim ya da kayalıklara çarpıp parçalanacağım. Belki de bazı şeyleri yavaşlatmak daha iyi olacak. Arkadaş olmak çok daha kolay.</span></i></span></p>

    <p class="msonormal"><span class="font3"><span class="calibre11">Ren yanıma geldi, boş akşam yemeği paketlerini aldı ve çantasına koydu. Karşıma oturdu. “Ne düşünüyorsun?”</span></span></p>

    <p class="msonormal"><span class="font3"><span class="calibre11">Gözlerimi ateşten kaldırmadım. “Hiçbir şey.”</span></span></p>

    <p class="msonormal"><span class="font3"><span class="calibre11">Başım hafifçe yana yatırdı ve bana baktı. Bana baskı yapmadı, bunun için minnettardım -zaten sevdiğim özellikleri listesinin elemanlarından biri de buydu.</span></span></p>

    <p class="msonormal"><span class="font3"><span class="calibre11">Avucunu avucuma bastırdı, yavaşça üzerindeki tozları temizlermiş gibi ovaladı. Hareket eden parmaklarını uzun süre seyrettim.</span></span></p>

    <p class="msonormal"><span class="font3"><span class="calibre11">“Buna gerek olmadığını düşünsem de ilk nöbeti ben alıyorum. Hâlâ kaplan duyularına sahibim, biliyorsun. Sudan çıkmaya karar verirlerse Kappa nın sesini duyabilir, kokusunu alabilirim.”</span></span></p>

    <p class="msonormal"><span class="font3"><span class="calibre11">“Pekâlâ.”</span></span></p>

    <p class="msonormal"><span class="font3"><span class="calibre11">“Sen iyi misin?”</span></span></p>

    <p class="msonormal"><span class="font3"><span class="calibre11">Silkinip kendime geldim. <i class="calibre5">Tanrım! Soğuk bir duşa ihtiyacım var! Ren uyuşturucu gibi, uyuşturuculara ne yaparsın? Mümkün olduğunca uzak durmaya çalışırsın.</i></span></span></p>

    <p class="msonormal"><span class="font3"><span class="calibre11">“Ben iyiyim,” dedim. Sonra çantamı karıştırmaya başladım. “Örümcek duyuların titreşirse bana haber ver, olur mu?”</span></span></p>

    <p class="msonormal"><span class="font3"><span class="calibre11">“Ne?”</span></span></p>

    <p class="msonormal"><span class="font3"><span class="calibre11">Elimi kalçama koydum. “Tek bir sıçrayışta yüksek binaları aşabilir misin?”</span></span></p>

    <p class="msonormal"><span class="font3"><span class="calibre11">“Sormaya çalıştığın şey buysa kaplan gücüne hâlâ sahibim.”</span></span></p>

    <p class="msonormal"><span class="font3"><span class="calibre11">İnledim. “Harika. Artıların listesine süper bir kahraman olduğunu da ekleyeceğim.”</span></span></p>

    <p class="msonormal"><span class="font3"><span class="calibre11">Kaşlarını çattı. “Ben süper kahraman değilim, Kells. Şimdi birinci önceliğimiz dinlenmek. Ben birkaç saat nöbet tutacağım.” Sırıttı. “Bir şey olmazsa sana katılacağım.”</span></span></p>

    <p class="msonormal"><span class="font3"><span class="calibre11">Olduğum yerde dondum kaldım ve birden çok öfkelendim. Bunun ne demek olduğunu bilmiyor olmalıydı. Yüzünde bir ipucu aradım fakat gizli bir ajandası olduğunu veya bir şeyler planladığını sezmedim.</span></span></p>

    <p class="msonormal"><span class="font3"><span class="calibre11">Yorganımı çıkarttım, kasıtlı olarak ateşin diğer tarafına geçtim ve çimenlerin üzerinde rahatlamaya çalıştım. Yana döndüm, böcekleri uzak tutmak için yorganıma bir mumya gibi sarındım. Kolumu başımın altına koydum ve yıldızsız gökyüzüne baktım.</span></span></p>

    <p class="msonormal"><span class="font3"><span class="calibre11">Ren benim kendisinden uzaklaştığımı fark etmemiş gibiydi. Ateşin diğer tarafında rahat bir yer buldu ve karanlığın içinde gözden kayboldu.</span></span></p>

    <p class="msonormal"><span class="font3"><span class="calibre11">“Ren?” diye mırıldandım. “Sence neredeyiz? Tepemizdekinin gökyüzü olduğunu sanmıyorum.”</span></span></p>

    <p class="msonormal"><span class="font3"><span class="calibre11">Yumuşak bir ses tonuyla cevap verdi. “Bence yerin altında bir yerdeyiz.”</span></span></p>

    <p class="msonormal"><span class="font3"><span class="calibre11">“Sanki başka bir dünyaya geçmiş gibiyiz,” dedim.</span></span></p>

    <p class="msonormal"><span class="font3"><span class="calibre11">Çimenlerde yumuşak bir yer bulmaya çalıştım. Yarım saat boyunca boş yere kıvrandıktan sonra hayal kırıklığı ile iç geçirdim.</span></span></p>

    <p class="msonormal"><span class="font3"><span class="calibre11">“Ne oldu?”</span></span></p>

    <p class="msonormal"><span class="font3"><span class="calibre11">Kendime hâkim olamayıp cevap verdim. “Kaplanın yumuşak tüylerine başımı koymaya alışmışım.”</span></span></p>

    <p class="msonormal"><span class="font3"><span class="calibre11">İnledi. “Bakalım bu konuda ne yapabileceğiz?”</span></span></p>

    <p class="msonormal"><span class="font3"><span class="calibre11">Paniğe kapılıp ciyakladım. “Hayır, buna gerek yok. Ben iyiyim. Sen rahatsız olma.”</span></span></p>

    <p class="msonormal"><span class="font3"><span class="calibre11">İtirazlarıma kulak asmadı, mumya gibi sarınmış vücudumu yerden kaldırdı ve ateşin diğer tarafına taşıdı. Ateşe bakmam için beni yana döndürdü, yanıma uzandı ve kolunu başımı koymam için boynumun altından geçirdi.</span></span></p>

    <p class="msonormal"><span class="font3"><span class="calibre11">“Böyle daha mı rahat?”</span></span></p>

    <p class="msonormal"><span class="font3"><span class="calibre11">“Oh, evet ve hayır. Başım bu pozisyonda daha iyi. Ne yazık ki, vücudumun geri kalanı için aynı şeyi söyleyemem.”</span></span></p>

    <p class="msonormal"><span class="font3"><span class="calibre11">“Ne demek istiyorsun? Neden rahat değilsin?”</span></span></p>

    <p class="msonormal"><span class="font3"><span class="calibre11">“Çünkü sen bana çok yakınsın.”</span></span></p>

    <p class="msonormal"><span class="font3"><span class="calibre11">Bu cevabım Rene komik geldi. “Kaplanken sana yakın olmamdan rahatsız olmuyordun.”</span></span></p>

    <p class="msonormal"><span class="font3"><span class="calibre11">“Kaplan sen ve erkek sen tamamen farklı şeyler.”</span></span></p>

    <p class="msonormal"><span class="font3"><span class="calibre11">Kolunu belime attı ve beni kendine çekti, birbirimize yapıştık. Mırıldanmaya başladığında hayal kırıklığına uğramış gibiydi. “Bana çok farklı gelmiyor. Sadece gözlerini kapat ve benim hâlâ kaplan olduğumu hayal et.”</span></span></p>

    <p class="msonormal"><span class="font3"><span class="calibre11">“Bunun işe yarayacağını sanmıyorum.” Kolunda yatarken gergindim, ensemi okşamaya başlayınca daha da gerildim.</span></span></p>

    <p class="msonormal"><span class="font3"><span class="calibre11">Yumuşak bir ses tonuyla, “Saçının kokusunu seviyorum,” diye mırıldandı. Göğsü sırtımda hırıldadı, vücuduma titreşimler gönderdi.</span></span></p>

    <p class="msonormal"><span class="font3"><span class="calibre11">“Ren, bunu şimdi yapmasan olmaz mı?”</span></span></p>

    <p class="msonormal"><span class="font3"><span class="calibre11">Başını kaldırdı. “Mırladığımda hoşuna gidiyordu. Daha rahat uykuya dalıyordun.”</span></span></p>

    <p class="msonormal"><span class="font3"><span class="calibre11">“Evet, ama sen kaplanken işe yarayan bir şeydi. Bunu insan olarak nasıl yapabiliyorsun?”</span></span></p>

    <p class="msonormal"><span class="font3"><span class="calibre11">Duraksadı. “Bilmiyorum, sadece yapabiliyorum.” Sonra yüzünü yeniden saçlarıma gömdü ve kolumu okşadı.</span></span></p>

    <p class="msonormal"><span class="font3"><span class="calibre11">“Ren? Böyle nasıl nöbet tutacağını bana açıklar mısın?” Dudakları boynuma dokundu. “Kappa’nın seslerini duyabilir, kokusunu alabilirim, hatırladın mı?”</span></span></p>

    <p class="msonormal"><span class="font3"><span class="calibre11">Endişe veya beklentiyle veya başka bir şeyle irkildim, hafifçe titredim. Bunu fark etti, boynumu öpmeyi bıraktı ve titreyen ışıkta yüzüme bakmak için kafasını kaldırdı. Sesi ciddi ve sakindi. “Kelsey, sana asla zarar vermeyeceğimi bilmen gerek. Benden korkmana gerek yok.”</span></span></p>

    <p class="msonormal"><span class="font3"><span class="calibre11">Rene doğru döndüm, elimi kaldırdım ve yanağına dokundum. Mavi gözlerine bakıp iç geçirdim. “Senden korkmuyorum, Ren. Sana hayatımı emanet edecek kadar dokunuyorum. Sadece, daha önce kimseye bu kadar yakın olmadım.”</span></span></p>

    <p class="msonormal"><span class="font3"><span class="calibre11">Yumuşak bir öpücük kondurup gülümsedi. “Benim için de aynı şey geçerli.”</span></span></p>

    <p class="msonormal"><span class="font3"><span class="calibre11">Kıpırdandı, sırtı üstü döndü. “Şimdi, arkana dön ve uyu. Seni uyarıyorum, bütün geceyi sen kollarımda uyurken geçirmeyi planlıyorum. Bunu bir daha ne zaman yapabilirim bilmiyorum. Bu yüzden rahatla ve Tanrı aşkına, kıpırdanıp durma!” Beni yeniden sıcak göğsüne çekti ve gözlerimi kapattım. Haftalardır bu kadar huzurlu uyumamıştım.</span></span></p>

    <p class="msonormal"><span class="font3"><span class="calibre11">Uyandığımda kendimi Renin göğsünün tepesinde buldum. Kollarımız ve bacaklarımız birbirine dolanmıştı. Burnum kaslı göğsündeyken bütün gece boyunca nasıl uyuduğumu merak ettim. Hava soğumuştu ama yorganım ikimizin de üzerini örtüyordu. Vücutlarımız sımsıcaktı, bu yüzden bütün gece rahat uyumuştum.</span></span></p>

    <p class="msonormal"><span class="font3"><span class="calibre11">Ren hâlâ uykudaydı, yüzünü incelemek için elde ettiğim nadir fırsatlardan biriydi. Güçlü bedeni rahatlamış ve uyurken yüzü yumuşamıştı. Dudakları dolgun, düzgün ve öpülesiydi. İlk kez kirpiklerinin ne kadar uzun olduğunu fark ettim. Parlak siyah saçları hafifçe alnına düşmüştü ve bu haliyle gözüme çok daha çekici geldi.</span></span></p>

    <p class="msonormal"><span class="font3"><i class="calibre5"><span class="calibre11">Öyleyse, gerçek Ren bu olmalı. Bana gerçekmiş gibi gelmiyor.</span></i></span> <span class="font3"><span class="calibre11">Dünyaya düşmüş bir meleğe benziyordu. Son dört haftadır gece gündüz Ren ile birlikteydim fakat insan formunda geçirdiği dakikalar kısıtlı olduğu için benim için daha çok hayali bir prensti.</span></span></p>

    <p class="msonormal"><span class="font3"><span class="calibre11">Siyah kaşının üzerinden geçtim, kavisini takip ettim ve ipeksi siyah saçlarını yüzünden aldım. Ren’i rahatsız etmek istemiyordum, iç geçirdim, hafifçe kıpırdandım, hareket etmemeye çalıştım fakat beni tutan kolları gerildi.</span></span></p>

    <p class="msonormal"><span class="font3"><span class="calibre11">Uykulu bir ses tonuyla mırıldandı. “Aklından bile geçirme.” Beni yeniden kendine çekti. Yanağımı göğsüne koydum, kalp atışlarını hissettim ve ritmini dinlemeye başladım.</span></span></p>

    <p class="msonormal"><span class="font3"><span class="calibre11">Birkaç dakika sonra gerindi ve yana döndü, beni de beraberinde götürdü. Alnımı öptü, gözlerini kırpıştırarak açtı ve bana bakıp gülümsedi. Güneşin doğuşunu seyretmek gibiydi. Yakışıklı, uyuyan adam yeterince çekiciydi fakat beyaz gülümsemesini gösterip kobalt mavisi gözlerle bana bakınca nefesim tutuldu.</span></span></p>

    <p class="msonormal"><span class="font3"><span class="calibre11">Dudağımı ısırdım. Kafamın içinde alarmlar çalmaya başlamıştı.</span></span></p>

    <p class="msonormal"><span class="font3"><span class="calibre11">Ren gözlerini tamamen açtı ve saç tellerimi kulağımın arkasına sıkıştırdı. “Günaydın, <i class="calibre5">rajkumari.</i> İyi uyudun mu?”</span></span></p>

    <p class="msonormal"><span class="font3"><span class="calibre11">Kekeledim. “B-ben... sen... ben... iyi uyudum, teşekkür ederim.”</span></span></p>

    <p class="msonormal"><span class="font3"><span class="calibre11">Gözlerimi kapattım, yana yuvarlandım ve ayağa kalktım. Ren ile çok fazla konuşmaz, onu duymaz, ona çok fazla bakmazsam bu durumu daha iyi idare edebilirdim.</span></span></p>

    <p class="msonormal"><span class="font3"><span class="calibre11">Kollarını arkamdan belime doladı, dudaklarını kulağımın arkasına değdirirken gülümsediğini hissettim. “Uç yüz elli senedir hiç bu kadar güzel bir uyku çekmemiştim.”</span></span></p>

    <p class="msonormal"><span class="font3"><span class="calibre11">Burnunu kulağıma değdirdi, gözümün önüne benden kendimi bir uçurumdan aşağıya atmamı istese ne olacağı geldi, bedenim ıslak kayalara çarparken kahkahalar attığını duydum.</span></span></p>

    <p class="msonormal"><span class="font3"><span class="calibre11">“Ne güzel,” gibi bir şey mırıldandım. Renden uzaklaştım. Gün için hazırlık yapmaya başladım ve şaşkın yüz ifadesini umursamadım.</span></span></p>

    <p class="msonormal"><span class="font3"><span class="calibre11">Kamp yerini topladık ve şehre doğru yürümeye başladık, ikimiz de çok sessizdik. Ren düşünceli gibiydi, ben ne zaman Ren e baksam içimde kanat çırpan huzursuzluğu bastırmaya çalıştım.</span></span></p>

    <p class="msonormal"><span class="font3"><i class="calibre5"><span class="calibre11">Benim neyim var? Yapacak bir işimiz var. Altın Meyveyi bulmak zorundayız ve ben... saçmalıyorum!</span></i></span></p>

    <p class="msonormal"><span class="font3"><span class="calibre11">Kendime kızdım. Karşımda duranın lisede beni etkileyen bir erkek değil Ren, kaplan Ren olduğunu kendime hatırlattım. Rene bu kadar zamandır yakın olunca gerçekle yüzleşmek zorunda kalmıştım ve ilk yaptığım şey duygularımı dizginlemeye çalışmaktı. Yürürken ilişkimiz üzerinde düşündüm ve bunu yaparken dudaklarımı kemirdim.</span></span></p>

    <p class="msonormal"><span class="font3"><i class="calibre5"><span class="calibre11">Muhtemelen kendisini kurtaran kıza kim olursa olsun âşık olacaktı. Ayrıca, onun gibi birinin benim gibi birinden hoşlanmasına imkân yok. Ren bir Süpermen gibi, ben Lois Lane olmadığımı itiraf etmeliyim. Lanet bozulunca muhtemelen süper modeller ile birlikte olur. Ayrıca, üç yüz senedir yanında olan tek kız benim. Farklı zaman dilimlerinden geliyor olsak da benim bir şeyler hissettiğim ilk erkek. Sonsuza kadar Rene sahip olacağımı düşünürsem eninde sonunda hayal kırıklığına uğrayacağım.</span></i></span></p>

    <p class="msonormal"><span class="font3"><span class="calibre11">Aslında, Ren hakkında ne yapacağımı bilemiyordum. Daha önce hiç âşık olmamıştım. Daha önce erkek arkadaşım da olmamıştı, bu duygular benim içim hem heyecan verici hem de korkutucuydu. Hayatımda ilk kez kontrolü kaybetmiştim ve bunun hoşuma gittiğini söyleyemezdim.</span></span></p>

    <p class="msonormal"><span class="font3"><span class="calibre11">Sorun, Ren ile ne kadar çok vakit geçirirsem onu o kadar çok istememdi. Ben gerçekçi biriydim. Ren ile geçirdiğim anlar ne kadar heyecan verici de olsa mutlu bir sonu garanti etmiyordu. Acı deneyimlerime dayanarak mutlu sonların gerçek olmadığını biliyordum. Lanetin bozulmasına az kaldığı için gerçeklerle yüzleşmeliydim.</span></span></p>

    <p class="msonormal"><span class="font3"><i class="calibre5"><span class="calibre11">Birinci gerçek: Ren serbest kalınca dünyayı dolaşmak isteyecek, bir yere yerleşmeyi aklından bile geçirmez, ikinci gerçek: Aşk risklidir. Beni sevmediğine karar verirse bu beni yok eder. Oregona geri dönüp yalnız ve normal yaşamıma dönmem, Reni unutmam daha iyi olur. Üçüncü gerçek: Bunları yaşamaya hazır değilim.</span></i></span></p>

    <p class="msonormal"><span class="font3"><span class="calibre11">Mantık hatalarım vardı ve dönüp dolaşıp aynı yere geliyordum fakat göz ardı edemeyeceğim tek bir gerçek vardı: Ren ile olamazdım. Hüznümü yutmaya çalıştım ve kararlılıkla yumruklarımı sıktım. Kalbimi korumak, ayrıldığımız zamanki acı ve utançtan kendimi kurtarmak için bu ilişkiyi şimdilik rafa kaldırmaya karar verdim.</span></span></p>

    <p class="msonormal"><span class="font3"><span class="calibre11">Sadece görevimize, Kishkindha’ya girmeye odaklandım. Her şey sona erince Ren kendine yoluna ben de kendi yoluma gidecektim. Arkadaşıma yardım etmek için elimden geleni yapacak, sonra gitmesine izin verecektim.</span></span></p>

    <p class="msonormal"><span class="font3"><span class="calibre11">Garip, mitolojik dünyada saatledir yürüyor gibiydik, bu süre içerisinde bir plan yaptım ve romantizm frenlerini devreye sokmak için sinyaller göndermeye başladım. Elimi tutmak için uzandığında nazikçe geri çekilmek için bir bahane buldum. Omzuma veya koluma dokunursa geri adım attım. Kolunu belime dolamaya çalışırsa elinden kurtuldum veya adımlarımı hızlandırdım. Bir şey söylemedim, bir açıklama yapmadım, konuyu nasıl açacağımı bilemiyordum.</span></span></p>

    <p class="msonormal"><span class="font3"><span class="calibre11">Ren sorunun ne olduğunu sormaya çalıştı. Ben, “Hiçbir şey,” diyerek karşılık verdim. Sustu. Önce kafası karıştı, sonra hüzünlendi, ardından içine kapandı ve öfkelenmeye başladı. Rene zarar vermiştim. Sonunda denemekten vazgeçti ve şimdi aramızda Çin Şeddi gibi büyük bir duvar vardı.</span></span></p>

    <p class="msonormal"><span class="font3"><span class="calibre11">Hendeğin dibine ulaştık ve açılıp kapanan köprüye baktık. Ne yazık ki kapalıydı ve kırılmış gibi hafif yana yatıktı. Ren dere yatağı boyunca yürüdü ve suyu inceledi.</span></span></p>

    <p class="msonormal"><span class="font3"><span class="calibre11">“içinde çok sayıda Kappa var. Yüzerek karşıya geçemeyiz.”</span></span></p>

    <p class="msonormal"><span class="font3"><span class="calibre11">“Bir kütük getirip üzerine binsek?”</span></span></p>

    <p class="msonormal"><span class="font3"><span class="calibre11">Ren, “İyi fikir,” dedi. Yanıma geldi ve beni geriye döndürdü.</span></span></p>

    <p class="msonormal"><span class="font3"><span class="calibre11">“Ne yapıyorsun?” diye sordum.</span></span></p>

    <p class="msonormal"><span class="font3"><span class="calibre11">Alaycı bir biçimde, “ <i class="calibre5">Gadayı</i> çıkartıyorum,” diye cevap verdi. “Endişelenme, sadece silahı alıyorum.”</span></span></p>

    <p class="msonormal"><span class="font3"><i class="calibre5"><span class="calibre11">Gadayı</span></i></span> <span class="font3"><span class="calibre11">eline aldı, çantanın fermuarını çabucak çekti, sonra ağaçlara doğru yürüdü.</span></span></p>

    <p class="msonormal"><span class="font3"><span class="calibre11">Yüzümü buruşturdum. Öfkeliydi. Daha önce sadece Kishan’a bu kadar kızmıştı. Bu durum hoşuma gitmedi fakat aşk-ateşini-söndürüp-kayalıklarda-parçalanmama planımın doğal yan etkilerinden biri olduğunu biliyordum.</span></span></p>

    <p class="msonormal"><span class="font3"><span class="calibre11">Yaptığım şeyi onaylayıp onaylamadığını merak ederek Fanindraya baktım fakat parıldayan gözleri bir şey söylemiyordu.</span></span></p>

    <p class="msonormal"><span class="font3"><span class="calibre11">Bir dakika sonra büyük bir gürültü duyuldu ve ağaçlardan biri dallarına sarındı. Kulakları sağır eden bir gümbürtüyle yeşilliklerin arasından fırlayan bir ağaç yere düştü. Ren dalları gövdeden ayırmaya başladı, yardımına koştum.</span></span></p>

    <p class="msonormal"><span class="font3"><span class="calibre11">“Yapabileceğim bir şey var mı?”</span></span></p>

    <p class="msonormal"><span class="font3"><span class="calibre11">Sırtı bana dönüştü. “Hayır, sadece bir tane <i class="calibre5">gadamn</i> var.”</span></span></p>

    <p class="msonormal"><span class="font3"><span class="calibre11">Cevabını bilsem de sordum. “Ren, bana neden kızgınsın? Seni rahatsız eden bir şey mi var?” Yüzümü buruşturdum, Reni rahatsız eden şey bendim.</span></span></p>

    <p class="msonormal"><span class="font3"><span class="calibre11">Durdu, dönüp bana baktı. Mavi gözleri yüzümü taradı. Bakışlarımı hemen kaçırdım ve iğnelerini dışarıya çıkartıp içeri sokan titreyen dallardan birine baktım. Kafamı kaldırdığında yüz ifadesinden ne düşündüğünü anlayamadım.</span></span></p>

    <p class="msonormal"><span class="font3"><span class="calibre11">“Beni rahatsız eden bir şey yok, Kelsey. Ben iyiyim.”</span></span></p>

    <p class="msonormal"><span class="font3"><span class="calibre11">Arkasına döndü ve dalları kopartmaya devam etti. İşi bitince <i class="calibre5">gadayı</i> bana uzattı ve kütüğün bir ucundan tutup suya doğru itmeye başladı.</span></span></p>

    <p class="msonormal"><span class="font3"><span class="calibre11">Koşarak peşinden gittim ve diğer ucunu tutmaya çalıştım.</span></span></p>

    <p class="msonormal"><span class="font3"><span class="calibre11">Bana bakmadan, “Hayır,” diye itiraz etti.</span></span></p>

    <p class="msonormal"><span class="font3"><span class="calibre11">Derenin yanına ulaşınca kütüğü yere bıraktı ve nereden suya sokacağına karar vermeye çalıştı. Ben kütüğün üzerine oturmaya hazırlanırken iğneleri fark ettim. Gövdenin bile kurbanların etine girmeye hazır bekleyen dikensi iğneleri vardı. Ren’in yanına gittim ve siyah parlak iğnelerin üzerine kanının damladığını gördüm.</span></span></p>

    <p class="msonormal"><span class="font3"><span class="calibre11">Yanıma gelince, “Ren, ellerine ve göğsüne bakabilir miyim?” diye sordum.</span></span></p>

    <p class="msonormal"><span class="font3"><span class="calibre11">“Bir şeyim yok, Kelsey. iyileşecek.”</span></span></p>

    <p class="msonormal"><span class="font3"><span class="calibre11">“Ama Ren-”</span></span></p>

    <p class="msonormal"><span class="font3"><span class="calibre11">“Hayır. Şimdi geride dur.”</span></span></p>

    <p class="msonormal"><span class="font3"><span class="calibre11">Kütüğün arkasına geçti, havaya kaldırdı ve göğsüyle kucakladı. Ağzım şaşkınlıkla açık kaldı. <i class="calibre5">Evet, kaplan gücüne hâlâ sahip.</i> Kollarına ve göğsüne yüzlerce iğnenin saplandığını hayal edince yüzümü buruşturdum. Kütüğü dereye taşırken kasları şişti.</span></span></p>

    <p class="msonormal"><span class="font3"><i class="calibre5"><span class="calibre11">Hâlâ hayranlık duyabilirim, değil mi? Dükkâna girmesen de vitrinden bakabilirsin, yanılıyor muyum?</span></i></span></p>

    <p class="msonormal"><span class="font3"><span class="calibre11">Herkül’ü iş üzerinde seyretmek gibiydi. Takdir ederek nefesimi tuttum ve kendi kendime tekrarladım. “Bana göre değil, bana göre değil, bana göre değil.”</span></span></p>

    <p class="msonormal"><span class="font3"><span class="calibre11">Kütüğün diğer ucu duvara çarptı. Arzu ettiği yere ulaşana kadar dere kıyısında birkaç adım daha attı sonra kütüğü hafifçe yere bıraktı.</span></span></p>

    <p class="msonormal"><span class="font3"><span class="calibre11">İğneler göğsünde derin çizikler açmış ve gömleğini paramparça etmişti. Yanına gittim ve koluna dokunmak için elimi uzattım.</span></span></p>

    <p class="msonormal"><span class="font3"><span class="calibre11">Sırtını bana döndü. “Sen burada kal,” dedi. Kaplana dönüştü, kütüğün üzerinde koştu ve açılır kapanır köprünün aralık durduğu yere sıçradı. Gözden kayboldu.</span></span></p>

    <p class="msonormal"><span class="font3"><span class="calibre11">Ağır taş köprü aşağıya inerken metalik bir gürültü duydum. Büyük bir şapırtıyla derenin üzerine indi ve çakıl taşlı dere yatağına oturdu. Çabucak köprüyü geçtim, suda gördüğüm Kappa’lardan korkuyordum. Ren hâlâ bir kaplandı ve öyle kalmaya niyetli gibiydi.</span></span></p>

    <p class="msonormal"><span class="font3"><span class="calibre11">Kishkindha şehrine adım attım. Binaların çoğu iki veya üç katlıydı. Duvarın menekşe renkli tuğlaları binalarda da kullanılmıştı. Sert taş granit gibi cilalanmış ti ve içinde ışığı yansıtan mika parçaları barındırıyordu. Çok güzeldi.</span></span></p>

    <p class="msonormal"><span class="font3"><span class="calibre11">Ortada büyük bir Hanuman heykeli vardı, şehrin dört bir yanı gerçek büyüklükte maymun heykelleriyle doluydu. Bütün binaların girişi, çatısı ve hatta her balkonda maymun heykeli vardı. Duvarları bile maymun kabartmaları süslüyordu. Heykeller farklı maymun türlerine aitti ve çoğunlukla ikisi veya üçü bir aradaydı. Aslında, şehirde sadece Oz Büyücüsü’nün hayali uçan maymunlarıyla King Kong eksikti.</span></span></p>

    <p class="msonormal"><span class="font3"><span class="calibre11">Ortadaki havuza yaklaşırken kolumda bir basınç hissettim. Fanindra canlandı. Yere inmesi için kolumu aşağıya indirdim. Kafasını kaldırdı ve diliyle birkaç kez havayı yokladı. Sonra eski şehirde sürünmeye başladı. Ren ve ben peşinden gittik.</span></span></p>

    <p class="msonormal"><span class="font3"><span class="calibre11">“Benim yüzümden kaplan formunda kalmak zorunda değilsin,” dedim.</span></span></p>

    <p class="msonormal"><span class="font3"><span class="calibre11">Ren gözlerini yılandan ayırmadı.</span></span></p>

    <p class="msonormal"><span class="font3"><span class="calibre11">“Ren, insan olarak kalabilmen bir mucize. Lütfen kendine bunu yapma. Sadece bana kızgınsın diye-”</span></span></p>

    <p class="msonormal"><span class="font3"><span class="calibre11">Hemen insana dönüştü ve benimle yüzleşti.</span></span></p>

    <p class="msonormal"><span class="font3"><span class="calibre11">“Öfkeliyim! Neden kaplan olarak kalmayayım? Sen kaplanın yanında benim yanımda olduğundan daha rahatsın!” Mavi gözlerinde belirsizlik ve hüzün vardı.</span></span></p>

    <p class="msonormal"><span class="font3"><span class="calibre11">“Onun yanında daha rahatım ama onu daha fazla sevdiğim için değil. Konu, şimdi konuşmak için fazla karmaşık.” Başımı yana çevirdim, kızarmış yüzümü gizledim.</span></span></p>

    <p class="msonormal"><span class="font3"><span class="calibre11">Hayal kırıklığına uğradı, elini saçlarımın arasında gezdirdi, endişeyle sordu. “Kelsey, neden benden uzak duruyorsun? Her şey çok hızlı geliştiği için mi? Beni bu şekilde kabullenmeye hazır mı değilsin?”</span></span></p>

    <p class="msonormal"><span class="font3"><span class="calibre11">“Hayır, öyle değil. Sadece,” dedim. Ellerimi iki yana açtım. “Bir hata yapmak, senin veya benim incinmeme sebep olacak bir şeye karışmak istemiyorum. Buranın bunları konuşmak için iyi bir yer olduğunu sanmıyorum.”</span></span></p>

    <p class="msonormal"><span class="font3"><span class="calibre11">Bunları söylerken ayaklarına baktım. Birkaç dakika sessiz kaldı. Kirpiklerimin altından yüzüne baktım ve beni tartmaya çalıştığını gördüm. Ben bakışları altında kıvranırken sabırlı bir biçimde beni seyretti. Taşlara, ellerime, Fanindra’ya, Ren dışında her şeye baktım. Sonunda pes etti.</span></span></p>

    <p class="msonormal"><span class="font3"><span class="calibre11">“Pekâlâ.”</span></span></p>

    <p class="msonormal"><span class="font3"><span class="calibre11">“Pekâlâ?”</span></span></p>

    <p class="msonormal"><span class="font3"><span class="calibre11">“Evet, pekâlâ. Çantayı bana ver. Taşıma sırası bende.”</span></span></p>

    <p class="msonormal"><span class="font3"><span class="calibre11">Çantamı çıkartmama yardım ettikten sonra kayışları kendi geniş omuzlarına göre ayarladı. Fanindra yeniden harekete geçmek için sabırsızlanıyordu, yolculuğuna devam etti, maymun şehrinde süründü.</span></span></p>

    <p class="msonormal"><span class="font3"><span class="calibre11">Binaların arasındaki karanlık yerlerden geçerken Fanindrânın altın renkli bedeni parıldadı. Kapıların altındaki minik çatlaklardan geçti, Ren yılanı takip etmek için kapıları zorlayıp kırmak zorunda kaldı. Bizi garip bir engelli koşuya çıkarttı, Ren ve benim için aşılması imkânsız şeylerin altından ve içinden geçmeye devam etti. Yerdeki çatlakların içine girip gözden kaybolduğunda Ren yerini koklayarak bulmak zorunda kalıyordu. Çoğunlukla geldiğimiz yoldan geri gidiyor, binaların veya odaların etrafından dolaşıyorduk. Yılanı hep yere çöreklenmiş bizim kendisine yetişmemizi bekler halde buluyorduk.</span></span></p>

    <p class="msonormal"><span class="font3"><span class="calibre11">Sonunda içi deniz yeşili yosunlarla dolu dikdörtgen bir havuzun dibinde durdu. İçi bele kadar suyla doluydu ve her bir köşesinde taştan bir sütun tabanı vardı. Tabanların üzerinde her biri pusulanın farklı bir yönüne bakan bir maymun heykeli duruyordu.</span></span></p>

    <p class="msonormal"><span class="font3"><span class="calibre11">Heykeller çömelmişti ve elleri yere değiyordu. Dişleri açıktaydı, tısladıklarını hayal edebiliyordum, sanki avlarının üzerine atlamaya hazırlanıyorlardı. Kuyrukları bedenlerinin üzerine doğru bükülmüştü, bu duruş saldırının mesafesini arttırmaya yarıyor olmalıydı. Sütun tabanının üzerinde ise suratlarını buruşturmuş boş siyah gözlerle etrafa bakman şeytani maymunlar vardı. Uzun kollarını bir şeyi yakalamak veya pençelemek için dışarı uzatmışlardı.</span></span></p>

    <p class="msonormal"><span class="font3"><span class="calibre11">Havuza çıkan merdivenler vardı. Basamakları tırmandık ve havuza baktık. Çamurlu suyun içinde Kappa görmeyince rahatladım. Havuzun taştan kenarında bir şey yazıyordu.</span></span></p>

    <p class="msonormal"><span class="font3"><span class="calibre11">“Okuyabiliyor musun?”</span></span></p>

    <p class="msonormal"><span class="font3"><i class="calibre5"><span class="calibre11">“Niyuj Kapi</span></i></span> <span class="font3"><span class="calibre11">diyor, ‘maymununu seç’ demek.”</span></span></p>

    <p class="msonormal"><span class="font3"><span class="calibre11">“Hımmm.”</span></span></p>

    <p class="msonormal"><span class="font3"><span class="calibre11">Dört köşeyi dolaşıp maymunları inceledik. Birinin kulakları havaya dikilmişti, diğer üçünün kulakları başına yapışıktı. Dördü de farklı türdendi.</span></span></p>

    <p class="msonormal"><span class="font3"><span class="calibre11">“Ren, Hanuman yarı insan yarı maymundu, değil mi? Maymun yarısı hangi türdendi?”</span></span></p>

    <p class="msonormal"><span class="font3"><span class="calibre11">“Bilmiyorum. Bay Kadam bilebilir. Şu iki heykelin Hindistan’da yaşayan maymunlar olmadığını söyleyebilirim. Şu bir örümcek maymun. Güney Amerika’dan geliyorlar. Şu ise bir şempanze, aslında kuyruksuz maymun desek daha uygun olur. Büyüklükleri yüzünden maymun sınıfına sokulurlar.”</span></span></p>

    <p class="msonormal"><span class="font3"><span class="calibre11">Ağzım açık kaldı. “Maymunlar hakkında bu kadar çok şeyi nereden biliyorsun?”</span></span></p>

    <p class="msonormal"><span class="font3"><span class="calibre11">Kollarını göğsünde birleştirdi. “Ah, demek ki maymunlar hakkında konuşmak senin için kabul edilebilir bir şey. Belki de kaplan değil de maymun olsaydım benden neden kaçtığını söylerdin.”</span></span></p>

    <p class="msonormal"><span class="font3"><span class="calibre11">“Senden kaçmıyorum. Sadece kendimle baş başa kalmam gerek. Senin türünle bir ilgisi yok. Başka şeylerle ilgisi var.”</span></span></p>

    <p class="msonormal"><span class="font3"><span class="calibre11">“Ne gibi şeylerle?”</span></span></p>

    <p class="msonormal"><span class="font3"><span class="calibre11">“Hiçbir şey.”</span></span></p>

    <p class="msonormal"><span class="font3"><span class="calibre11">“Kafana takılan bir şey var.”</span></span></p>

    <p class="msonormal"><span class="font3"><span class="calibre11">“Bir şey yok.”</span></span></p>

    <p class="msonormal"><span class="font3"><span class="calibre11">“Nasıl olmaz?”</span></span></p>

    <p class="msonormal"><span class="font3"><span class="calibre11">“Maymunlara geri dönebilir miyiz?” diye bağırdım.</span></span></p>

    <p class="msonormal"><span class="font3"><span class="calibre11">“Pekâlâ!” diye karşılık verdi.</span></span></p>

    <p class="msonormal"><span class="font3"><span class="calibre11">Bir dakika boyunca birbirimize baktık, ikimiz de öfkeliydik ve hayal kırıklığına uğramıştık. Ren maymunları incelemeye ve özelliklerini saymaya devam etti.</span></span></p>

    <p class="msonormal"><span class="font3"><span class="calibre11">Kendime hâkim olamayıp dalga geçtim. “Bir maymun uzmanıyla birlikte olduğumu bilmiyordum fakat sen zaten maymun yiyordun, değil mi? Benim gibi birine maymun etiyle tavuk veya domuz eti arasındaki farkları anlatabilir misin?</span></span></p>

    <p class="msonormal"><span class="font3"><span class="calibre11">Ren kaşlarını çatıp bana baktı. “Yüzlerce yıldır hayvanat bahçeleri ve sirklerdeyim, hatırladın mı? Ve ben... maymun...</span></span> <span class="font3"><span class="calibre11">yemem!”</span></span></p>

    <p class="msonormal"><span class="font3"><span class="calibre11">“Hımmm.” Kollarımı göğsümde birleştirdim ve Rene öfkeli bir bakış attım. Aynı şekilde karşılık verdi ve heykellerden birinin önünde eğildi.</span></span></p>

    <p class="msonormal"><span class="font3"><span class="calibre11">Öfkeli bir ses tonuyla, “Bu, makak maymunu, Hindistan’da yaşar. Bu tüylü olan ise babun, buralarda yaşar.”</span></span></p>

    <p class="msonormal"><span class="font3"><span class="calibre11">“Öyleyse hangisini seçeceğim? İkisinden biri olmalı. Diğer ikisi buralardan değilse bunlardan biri doğru maymun olmalı.” Beni umursamadı, muhtemelen hâlâ kızgındı, tabanların üzerindeki maymunları incelemeye devam etti.</span></span></p>

    <p class="msonormal"><span class="font3"><span class="calibre11">“Babun,” diye haykırdım.</span></span></p>

    <p class="msonormal"><span class="font3"><span class="calibre11">Kafasını kaldırdı. “Neden?”</span></span></p>

    <p class="msonormal"><span class="font3"><span class="calibre11">“Yüzü bana Hanuman’ın heykelini anımsattı.”</span></span></p>

    <p class="msonormal"><span class="font3"><span class="calibre11">“Pekâlâ, bir deneyelim.”</span></span></p>

    <p class="msonormal"><span class="font3"><span class="calibre11">“Neyi deneyelim?”</span></span></p>

    <p class="msonormal"><span class="font3"><span class="calibre11">Sabrı tükendi, “bilmiyorum! Elinle yaptığın şeyi yap.”</span></span></p>

    <p class="msonormal"><span class="font3"><span class="calibre11">“Bu sefer el izi görmüyorum.”</span></span></p>

    <p class="msonormal"><span class="font3"><span class="calibre11">Maymunu işaret etti. “Pekâlâ, bir Buda heykeliymiş gibi başını okşa. Sonra ne yapacağımızı düşünürüz.”</span></span></p>

    <p class="msonormal"><span class="font3"><span class="calibre11">Kaşlarımı çatıp hayal kırıklığına uğramış Ren’e baktım, sonra babun heykelinin yanına gittim ve tedirgin bir biçimde başına dokundum. Hiçbir şey olmadı. Yanağına vurdum, göbeğini okşadım, kollarını ve kuyruğunu çekiştirdim... hiçbir şey. Omuzlarını sıkarken maymunun biraz kıpırdadığını hissettim. Omuzlardan birini ittim ve sütun tabanı kenara çekilince üzerinde kol olan taş bir kutu açığa çıktı. Uzanıp kolu çektim. Önce bir şey olmadı, sonra elimin ısındığını hissettim. Elime çizilen semboller yine yüzeye çıktı, kol yerinden oynadı, yükseldi ve yuvasından fırladı.</span></span></p>

    <p class="msonormal"><span class="font3"><span class="calibre11">Yer sarsıldı ve havuzun suyu çekilmeye başladı. Ren beni kollarımdan tuttu ve havuzdan uzaklaşırken kendine çekti. Taşların yerinden oynamasını seyrederken ellerini kollarımın üzerine koydu.</span></span></p>

    <p class="msonormal"><span class="font3"><span class="calibre11">Dikdörtgen havuz çatırdadı ve ikiye bölündü. Her iki yarı farklı yöne gitti. Su dışarıya ve içeriye aktı, havuzun durduğu yerde açığa çıkan delikten süzülerek kayboldu.</span></span></p>

    <p class="msonormal"><span class="font3"><span class="calibre11">Dışarıya bir şey çıkmaya başladı. Önce bunun ıslak taşlardan ışığın yansıması olduğunu düşündüm ama bir süre sonra parlaklığın arasından deliğin içinden çıkan dalı gördüm. Işıltılı altın yaprakları vardı. Başka dallar da belirdi ve ardından bir gövde yüzeye çıktı. Ağacın tamamı karşımızda dikilene kadar yerden yükselmeye devam etti. Yapraklar parıldıyordu, sanki dalların arasında altın renginde binlerce minik Noel ağacı lambası asılmıştı. Yapraklar hafif bir rüzgâr esiyormuş gibi dalgalandı.</span></span></p>

    <p class="msonormal"><span class="font3"><span class="calibre11">Ağaç dört metre boyundaydı ve hoş kokulu küçük beyaz çiçekleri vardı. Yapraklar uzun ve inceydi, zarif dallar daha kalın ve güçlü olanlarla birleşiyor, ortaya sağlam ve gürbüz bir gövde çıkıyordu. Gövde taş bir tabanın üzerine çıkan taştan büyük bir kutunun üzerinde duruyordu. Hayatım boyunca gördüğüm en güzel ağaçtı.</span></span></p>

    <p class="msonormal"><span class="font3"><span class="calibre11">Ren elimden tuttu ve ağaca doğru ihtiyatlı bir adım attı. Uzanıp altın yapraklardan birine dokundu.</span></span></p>

    <p class="msonormal"><span class="font3"><span class="calibre11">“Çok güzel!” dedim.</span></span></p>

    <p class="msonormal"><span class="font3"><span class="calibre11">Bir çiçek koparttı ve kokladı. “Bir mango ağacı.”</span></span></p>

    <p class="msonormal"><span class="font3"><span class="calibre11">İkimiz de ağaca hayran kaldık. Benim yüzümde de Ren’inkine benzer bir şaşkınlık ifadesi olduğunun farkındaydım.</span></span></p>

    <p class="msonormal"><span class="font3"><span class="calibre11">Renin yüz ifadesi yumuşadı. Bana doğru bir adım attı ve uzanıp çiçeği saçıma taktı. Başımı diğer tarafa çevirip Reni görmezden gelmeye çalıştım ve altın yapraklardan birine dokundum.</span></span></p>

    <p class="msonormal"><span class="font3"><span class="calibre11">Birkaç saniye sonra Rene bakınca yüzünün bir taş gibi duygudan yoksun olduğunu gördüm, beyaz çiçek kırık ve ezikti. Güzel çiçeği tozun toprağın içinde parçalanmış görünce kalbim acıyla zonklamaya başladı.</span></span></p>

    <p class="msonormal"><span class="font3"><span class="calibre11">Ağacın etrafında dolaştık ve farklı açılardan inceledik. Ren birden, “İşte!” diye bağırdı. “En tepeyi görüyor musun? Altın bir meyvesi var!”</span></span></p>

    <p class="msonormal"><span class="font3"><span class="calibre11">“Nerede?”</span></span></p>

    <p class="msonormal"><span class="font3"><span class="calibre11">Ağacın üzerini işaret etti, gerçekten de dallardan birinde altın renkli bir küre asılıydı.</span></span></p>

    <p class="msonormal"><span class="font3"><span class="calibre11">“Bir mango,” diye mırıldandı. “Tabii ki. Mantıklı.” “Neden?”</span></span></p>

    <p class="msonormal"><span class="font3"><span class="calibre11">“Mango Hindistan’ın ihraç ettiği ürünlerin başında gelir. Temel yiyeceklerimizden biridir. Muhtemelen sahip olduğumuz en önemli doğal kaynaktır. Hindistan’ın Altın Meyvesi mangoymuş, bunu tahmin etmem gerekirdi.”</span></span></p>

    <p class="msonormal"><span class="font3"><span class="calibre11">Yüksek dallara baktım. “Meyveye nasıl ulaşacağız?”</span></span></p>

    <p class="msonormal"><span class="font3"><span class="calibre11">“Nasıl ulaşacağız da ne demek? Omzuma çıkacaksın. Bunu birlikte yapacağız.”</span></span></p>

    <p class="msonormal"><span class="font3"><span class="calibre11">Bir kahkaha attım. “Oh, Ren, bence başka bir plan yapsan daha iyi olur. Belki de süper kaplan sıçrayışlarından biriyle meyveyi ağzınla yakalayabilirsin.”</span></span></p>

    <p class="msonormal"><span class="font3"><span class="calibre11">Bana doğru kötü niyetli bir gülümseme attı. “Hayır,” dedi. Parmağıyla burnuma dokundu. “Benim omzuma çıkacaksın.”</span></span></p>

    <p class="msonormal"><span class="font3"><span class="calibre11">“Bunu söyleyip durma,” dedim.</span></span></p>

    <p class="msonormal"><span class="font3"><span class="calibre11">“Gel buraya. Çok kolay, çocuk oyuncağı.”</span></span></p>

    <p class="msonormal"><span class="font3"><span class="calibre11">Beni kaldırdı ve havuzun taş duvarından arda kalan parçalardan birinin üzerine çıkarttı. Sırtını bana döndü. “Pekâlâ, sırtıma tırman.”</span></span></p>

    <p class="msonormal"><span class="font3"><span class="calibre11">Ellerini bana uzattı. Ben tedirgin bir biçimde ellerini tuttum ve bir ayağımı omzuna attım, bunları yaparken söylendim durdum. Ayağımı geri almaya hazırlanırken benim korkup geri çekileceğimi sezdiği için uzanıp diğer bacağımı tuttu ve ben bir şey yapamadan beni sırtına aldı.</span></span></p>

    <p class="msonormal"><span class="font3"><span class="calibre11">Ben bağırsam da bir etkisi olmadı, ellerimi tuttu, ağırlığımı dengeledi ve ağacın yanma gitti. Doğru yeri bulana kadar uğraştı ve bana talimatlar verdi.</span></span></p>

    <p class="msonormal"><span class="font3"><span class="calibre11">“Kafanın üzerindeki kalın dalı görüyor musun?”</span></span></p>

    <p class="msonormal"><span class="font3"><span class="calibre11">“Evet.”</span></span></p>

    <p class="msonormal"><span class="font3"><span class="calibre11">“Ellerimden birini bırak ve dalı tut.”</span></span></p>

    <p class="msonormal"><span class="font3"><span class="calibre11">Tuttum. “Sakın beni bırakma!”</span></span></p>

    <p class="msonormal"><span class="font3"><span class="calibre11">“Kelsey, seni düşürmem diye bir şey söz konusu olamaz.”</span></span></p>

    <p class="msonormal"><span class="font3"><span class="calibre11">Dalı tuttum ve asıldım.</span></span></p>

    <p class="msonormal"><span class="font3"><span class="calibre11">“Güzel. Şimdi diğer elinle uzan ve aynı dalı tut. Ben bacaklarını tutuyorum, endişelenme.”</span></span></p>

    <p class="msonormal"><span class="font3"><span class="calibre11">Uzandım ve dalın yukarısını tuttum ama avuçlarım terlemişti, Ren beni desteklemiyor olsaydı kesinlikle aşağıya düşerdim.</span></span></p>

    <p class="msonormal"><span class="font3"><span class="calibre11">“Hey, Ren, bu iyi bir fikir ama meyveye hâlâ uzağım. Şimdi ne yapmamı bekliyorsun?”</span></span></p>

    <p class="msonormal"><span class="font3"><span class="calibre11">Cevap olarak bir kahkaha attı. “Bir saniye.”</span></span></p>

    <p class="msonormal"><span class="font3"><span class="calibre11">“Bir saniye ne demek?”</span></span></p>

    <p class="msonormal"><span class="font3"><span class="calibre11">Ayağımdaki spor ayakkabıları çıkarttı. “Dala tutun ve ayağa kalk.”</span></span></p>

    <p class="msonormal"><span class="font3"><span class="calibre11">Korkuyordum, bir çığlık attım ve dalla sıkı sıkı tutundum. Ren beni yukarıya doğru itmeye başladı. Aşağı bakınca ayaklarımı ellerine aldığını, bütün bedenimi kollarıyla taşıdığını gördüm.</span></span></p>

    <p class="msonormal"><span class="font3"><span class="calibre11">“Ren, sen deli misin?” diye tısladım. “Ben senin için çok ağırım.”</span></span></p>

    <p class="msonormal"><span class="font3"><span class="calibre11">Burnundan nefes verdi. “Pek sayılmaz, Kelsey. Şimdi odaklanmanı istiyorum. Dala tutunmaya devam et, elimden omzuma çıkmanı istiyorum, önce bir ayağını sonra da diğerini at.”</span></span></p>

    <p class="msonormal"><span class="font3"><span class="calibre11">Önce sağ ayağımı kaldırdı, topuğumun kolunun üst kısmına değdiğini hissettim. Dikkatlice ayağımı geniş omzuna bastım ve diğeriyle de aynısını yaptım. Meyveye baktım, şimdi tam karşımda duruyor ve yukarı aşağı sallanıyordu.</span></span></p>

    <p class="msonormal"><span class="font3"><span class="calibre11">“Pekâlâ, meyveyi yakalamayı deneyeceğim. Sıkı tut.”</span></span></p>

    <p class="msonormal"><span class="font3"><span class="calibre11">Ellerini baldırlarıma koymuştu, sıkı sıkı kavrıyordu. Şimdi bel seviyeme gelen dalın üzerinden meyveye doğru uzandım. Ağacın üst kısmından çıkan uzun bir dalın ucuna asılıydı.</span></span></p>

    <p class="msonormal"><span class="font3"><span class="calibre11">Parmaklarım değince meyve hafifçe sallanıp benden uzaklaştı. Sonra bana doğru geldi ve meyveyi elime aldım, nazikçe kendime çektim.</span></span></p>

    <p class="msonormal"><span class="font3"><span class="calibre11">Yerinden kıpırdamak istemedi, biraz daha çektim, meyveye zarar vermek istemiyordum. Şaşırtıcı olan gerçek bir mangoya benzemesiydi, altın sarısı bir parıltıya hürünse de düzgün bir kabuğu vardı. Bedenimi dala yasladım ve sıkıca asıldım, sonunda meyveyi daldan aldım.</span></span></p>

    <p class="msonormal"><span class="font3"><span class="calibre11">Bedenim birden buz kesti ve dondu, zihnim aniden karardı. Göğsümde yakıcı bir sıcaklık hissettim, şimdi karanlığın içindeydim. Hayaletimsi bir figür bana doğru yürümeye başladı. Sisli hatlar fırıl fırıl dönerek belirginleşti ve bir forma büründü. Bay Kadamdı! Göğsünü tutuyordu. Elini çektiğinde taktığı tılsımın kıpkırmızı olduğunu gördüm. Benimkine baktım ve benimkinin de aynı şekilde parıldadığını gördüm. Bay Kadam’a uzanmaya çalıştım ama beni duyamıyordu.</span></span></p>

    <p class="msonormal"><span class="font3"><span class="calibre11">Bir başka figür sislerin arasından çıktı ve form aldı. Elinde büyük bir tılsım vardı. Birden varlığımızı fark etti ve gözlerini Bay Kadam’a çevirdi. Dikkati Bay Kadam’ın boynundaki tılsıma odaklandı.</span></span></p>

    <p class="msonormal"><span class="font3"><span class="calibre11">Adamın üzerinde pahalı, siyah kıyafetler vardı. Gözlerinde zekâ, güven, kararlılık ve başka bir şey daha... karanlık ve şeytani bir şey vardı. Öne adım atmak istedi fakat bir tür bariyer bize ulaşmasına engel oldu.</span></span></p>

    <p class="msonormal"><span class="font3"><span class="calibre11">Yüzü gerildi ve öfkesi suratına yansıdı, kızgınlığını hemen bastırdı ve fırıl fırıl dönmeye devam etti. Adam bana bakınca mideme kara, çaresiz bir korku saplandı. Adam benden bir şey istiyordu.</span></span></p>

    <p class="msonormal"><span class="font3"><span class="calibre11">Beni baştan aşağıya süzdü, ardından bakışları boynumdaki tılsıma odaklandı. Yüzünden kötü niyeti ve iğrenç neşesi okunuyordu. Destek olması için Bay Kadam’a baktım ama adamı incelemekle meşguldü.</span></span></p>

    <p class="msonormal"><span class="font3"><span class="calibre11">Çok korktum. Ren’den yardım istedim ama kendi sesimi duyamadım.</span></span></p>

    <p class="msonormal"><span class="font3"><span class="calibre11">Adam cebinden bir şey çıkarttı ve kendi kendine mırıldanmaya başladı. Ben dudaklarını okumaya çalıştım ama farklı bir dilde konuşuyordu. Bay Kadam’ın formu şeffaflaştı. Yeniden ruhani bir forma büründü. Koluma baktım ve aynı şeyin bana da olduğunu fark ettim. Başım dönmeye başladı. Kendimden geçmek üzereydim. Daha fazla dayanamadım. Düşmeye başladım.</span></span></p>
  </div>
</body>
</html>
