<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta name="charset" content="UTF-8"/>
  <title></title>
  <link href="../Styles/ege0.5.css" type="text/css" rel="stylesheet"/>
</head>

<body>
  <h2 title="2">•2•</h2>

  <p><b>Alıcı:</b> hgraff%<a href="mailto:educadmin@ifcom.gov">educadmin@ifcom.gov</a></p>

  <p><b>Gönderen:</b><a href="mailto:demosthenes@DunyaninSonveEnlyillmudu.pol">demosthenes@DunyaninSonveEnlyiUmudu.pol</a></p>

  <p><b>Konu:</b> Gerçeği biliyorsunuz</p>

  <div>
    <br/>
  </div>

  <p>Ne yazılacağına kimin karar verdiğini biliyorsunuz. Nedenini tahmin edebildiğinize de şüphe yok. Denememi ya da başkaları tarafından nasıl kullanıldığını savunmaya çalışmayacağım.</p>

  <p>Bir zamanlar Andrew Wiggin’in kız kardeşini onu uzaya geri dönüp savaşı kazanması için ikna etmekte kullanmıştınız. İşini yaptı, değil mi? Çok iyi bir kız, bütün görevlerini yerine getiriyor.</p>

  <p>Benim de şimdi onun için bir görevim var. Bir zamanlar kardeşini ona gönderdiniz; onu rahatlatması ve arkadaşlık yapması için. Ona tekrar ihtiyacı olacak, hem de her zamankinden daha fazla. Ama bu sefer Andrew ona gidemez. Durumlar el vermiyor. Ama kızın uzaya onun yanına gitmemesi için bir sebep yok. Onu U.F.’ya yazdırın ve danışman olarak ne kadar istiyorsa maaş verin. Unutmayın ki birbirlerine ihtiyaçları var. Dünyadaki Yaşam’a ihtiyaç duyduklarından daha fazla.</p>

  <p>Bu konuda kızı değerlendirmeyi denemeyin. Unutmayın ki sizden daha zeki ve kardeşini sizin onu sevdiğinizden daha çok seviyor. Bunun yanında, siz düzgün bir insansınız. Bunun doğru ve iyi olduğunun farkındasınız. Her zaman doğru ve iyi olanı yapmaya çalışırsınız, değil mi?</p>

  <p>İkimize de bir iyilik yapın. Bu mektubu alın, parçalayın ve müsait bir yerinize sokun.</p>

  <div>
    <br/>
  </div>

  <p><i>Naçizane hizmetkarınız</i></p>

  <p><i>-herkesin naçizane hizmetkarı</i></p>

  <p><i>-gerçeğin ve soylu şovenizmin naçizane hizmetkarı</i></p>

  <p><i>-Demosthenes.</i></p>

  <div>
    <br/>
  </div>

  <p>13 yaşındaki bir amiral günlerini nasıl geçirir?</p>

  <p>Bir gemiyi yöneterek değil -atamasını alır almaz Ender’e bu açık şekilde ifade edilmişti. "Başarılarınla orantılı bir rütben var," dedi Amiral Chamrajnagar, "ama eğitiminle orantılı görevlerin var."</p>

  <p>Eğitimi neydi? Simülatörde sanal bir savaş oyunu oynamak. Şimdi savaşacak kimse kalmamıştı, dolayısıyla... hiç bir şey için eğitilmemişti.</p>

  <p>Bir şey daha var: çocukları savaşa götürmek ve onlarda kalmış son çaba, konsantrasyon, yetenek ve zeka kırıntılarını ortaya çıkarmak. Ama çocukların burada bir amacı yoktu ve teker teker eve gidiyorlardı.</p>

  <p>Ender’e elveda demek için gelmişlerdi. "Yakında evde olursun," dedi Sıcak Çorba. "Bir kahramana yaraşır bir hoş geldin partisi düzenlemeliler." Lise diplomasını almadan son işlerini tamamlamak üzere Taktik Okulu'na gidiyordu. "Böylece doğrudan üniversiteye gidebileceğim."</p>

  <p>"15 yaşındakiler üniversitede hep çok başarılı olur," dedi Ender.</p>

  <p>"Çalışmalarıma odaklanmalıyım," dedi Han Tzu. "Üniversiteyi bitirip hayatımı nasıl geçireceğime karar vermeli ve evlenecek birini bulup bir aile kurmalıyım."</p>

  <p>"Hayat çarkına mı gireceksin?" dedi Ender.</p>

  <p>"Eşsiz ve çocuksuz bir kişi medeniyet için baş belasıdır," dedi Han Tzu. "Bir bekar sinir bozucudur, 10.000 bekar ise savaş demektir."</p>

  <p>"Çin bilgeliğini sunduğun zaman çok hoşuma gidiyor."</p>

  <p>"Çinli olduğum için bunu uydurabiliyorum." Han Tzu gülümsedi. "Ender, gel beni ziyaret et. Çin çok güzel bir ülke, içinde Dünya’nın geri kalanından daha çok çeşitlilik barındırıyor."</p>

  <p>"Denerim," dedi Ender. Kendisinde Han Tzu’ya oradaki insanların diğer her köy, ev, kültür ve ülkede olduğu kadar iyi ve kötü, güçlü ve zayıf, cesur ve korkak insanlar barındırdığı gerçeğini söyleyebilecek cesareti bulamadı.</p>

  <p>"Gelirsin gelirsin!" dedi Han Tzu. "İnsan ırkını zafere taşıdın ve herkes bunun farkında. Ne istersen onu yapabilirsin!"</p>

  <p>Eve gitmek dışında, dedi sessizce Ender. Daha yüksek sesle ise "Ailemin nasıl insanlar olduğunu bilmiyorsun" dedi.</p>

  <p>Han Tzu'nun da kullandığı alaycı tonda konuşmak istemişti ama bugünlerde işler hiç istediği gibi gitmiyordu. Belki kendisinde farkında olmadığı ve bütün konuşmalarına bulaşmış bir aksilik vardı. Belki de Ender’in şaka yaptığının farkında varmayan Han Tzu'ydu; belki de o ve diğer bütün çocukların aklında her şeyin bitmek üzere olduğu o anların düşüncesi vardı, ya da Ender’in aklını kaybetmek üzere olduğu o anların.</p>

  <p>Ama Ender aklını kaybetmek üzere olmadığını biliyordu. Aksine, sağlıklı düşünmeye başlamıştı. Derin akıl, tümden ruh, kalpsizce şefkatli adam -diğerlerini o kadar derin seviyordu ki onları anlayabiliyordu, yine de onlardan o kadar ayrı duruyordu ki bu bilgiyi onları yok etmek için kullanabilirdi.</p>

  <p>"Aile," dedi neşesizce Han Tzu. "Benimki bildiğin gibi hapishanede. Belki de şimdi çıkmıştır. Buraya gelebilmemi sağlamak için sınavımda kopya çekmemi ayarladı."</p>

  <p>"Kopya çekmene gerek yoktu,"dedi Ender. "Asıl olay sende."</p>

  <p>"Ama babamın bunu bana bahşetmesi gerekiyordu. Kendi başıma yapsaydım hiç bir yararı olmazdı. O bu şekilde kendini yararlı hissediyordu. Şimdi bunu anlıyorum. Planım ondan daha iyi bir baba olmak. Ben İyi İnsan-Babayım!"</p>

  <p>Ender güldü ve ona sarıldı. Vedalaştılar. Ama konuştukları aklına takıldı. Han Tzu'nun eğitimini tamamlayıp mükemmel bir baba olacağını fark etti. Harp ve İletişim Okulları'nda öğrendikleri de ona bu yolda yardım edecekti. Sabır, otokontrol, eksikliklerini eğitim ile kapatabilmek için astlarının kapasitesini öğrenmek.</p>

  <p>Ben ne için eğitildim?</p>

  <p>Ben Kabile İnsanıyım, diye düşündü Ender. Şef. Kabile için en iyisini yapacağım konusunda bana tamamen güvenebilirler. Ama bu güvenin anlamı kimin ölüp kimin yaşayacağına benim karar vermem demek. Yargıç, cellat, general, tanrı. Beni bunun için eğittiler. İyi de eğittiler; eğitildiğim gibi rolümü yerine getirdim. Ama şimdi netlerde iş aranıyor ilanlarına bakıp niteliklerine sahip olduğum tek bir iş bile bulamıyorum. Şef arayan kabileler, kral arayan köyler, savaşçı-peygamber arayan dinler yok.</p>

  <div>
    <br/>
  </div>

  <p>Resmi olarak Ender’in eski-albay Hyrum Graff’a yönelik askeri soruşturmadan haberinin olmaması gerekiyordu. Resmi olarak Ender çok gençti ve olayın içine kişisel olarak çok geçmişti. Birkaç yorucu psikolojik değerlendirme sonucu çocuk psikologları açıklamışlardı ki Ender kendi hareketlerinin sonuçlarıyla yüzleştirilemeyecek kadar kırılgandı.</p>

  <p>Tabi, şimdi endişelenirsin.</p>

  <p>Ama dava bununla ilgili olacaktı, değil mi? Graff ve diğer yetkililerin -ama çoğunlukla Graff- kendilerine emanet edilen çocukları doğru yönlendirip onlardan iyi bir şekile yararlanıp yararlanamadıkları sorgulanacaktı. Durum çok ciddiydi ve Ender odaya girdiğinde yetişkin yetkililerin sessizleşmesinden veya başka tarafa bakmalarından anlayabiliyordu ki yaptığı bir şeyin korkunç sonuçları olmuştu.</p>

  <p>Tam duruşma başlamadan Mazer’a geldi ve olan biten hakkındaki hipotezlerini sundu. "Bence Albay Graff sorgulanıyor çünkü benim yaptığım şeylerden onu sorumlu tutuyorlar. Bunun formiklerin yaşam alanını ve ırklarını yok etmemle alakası olduğundan ise şüpheliyim -bunu onaylıyorlar."</p>

  <p>Mazer başını sallayarak bilgece onayladı ama hiç bir şey demedi -Ender’in eğitmeni olduğu günlerden beri normal cevap tarzı buydu.</p>

  <p>"Demek ki yaptığım başka bir şey," dedi Ender. "Yaptığım şeyler içinde bana izin verdiği için yargılanabileceği sadece iki şey aklıma geliyor. Birisi Harp Okulu'ndayken girdiğim bir dövüş. Büyük bir çocuk beni tuvalette köşeye sıkıştırmıştı. Artık o kadar zeki olmadığımı düşünene kadar beni döveceği konusunda atıp tutuyordu ve çetesini de beraberinde getirmişti. Benimle teke tek dövüşmesini söyleyerek onu utandırdım ve sonra da tek bir hareketimle onu indirdim."</p>

  <p>"Gerçekten," dedi Mazer.</p>

  <p>"Bonzo Madrid. Bonito de Madrid. Sanırım o öldü."</p>

  <p>"Öyle mi sanıyorsun?"</p>

  <p>"Ertesi gün beni Harp Okulu'ndan çıkardılar. Ondan hiç bahsetmediler. Bunun onun canını gerçekten çok acıttığım manasına geldiğini düşündüm. Sanırım öldü. Askeri bir duruşma böyle bir şey için düzenlenebilir, değil mi? Bonzo'nun ailesine oğullarının neden öldüğünü açıklamaları gerekiyor."</p>

  <p>"İlginç bir düşünce dizisi," dedi Mazer. Mazer’a göre düşünceleri doğru ya da yanlış olsun, Ender bunları yorumlamaya çalışmazdı. "Hepsi bu mu?" diye sordu.</p>

  <p>"Bana kuşkuyla bakan hükümetler ve politikacılar var. Benim dünyaya dönmemi engellemeye çalışan bir hareket var. İnterneti takip ediyorum ve ne dediklerini biliyorum. Politik alanda bir saha, suikastçilerin hedefi, ya da ülkemin dünyayı ele geçirmek için kullanacağı bir varlık olacağımı ya da bu tarz bir saçmalık düşünüyorlar. Bu yüzden normalde mühürlü zarftan çıkmayacak benim hakkımdaki şeyleri bu askeri mahkemeyi kullanarak açıklamak isteyen kimseler var. Beni bir çeşit canavar olarak gösterecek şeyler."</p>

  <p>"Bu dediklerin kulağa paranoyak bir insanın lafları gibi geliyor, farkındasın değil mi? Graff’ın duruşmasının senin hakkında olduğunu düşünmek?"</p>

  <p>"Bu durum en azından içinde bulunduğum akıl hastanesinde oluşumu en azından biraz mantıklı kılar," dedi Ender.</p>

  <p>"Sana her şeyi anlatamayacağımı biliyorsun değil mi," dedi Mazer.</p>

  <p>"Böyle bir zorunluluğun yok," dedi Ender. "Aynı zamanda başka bir çocuğun olduğunu da düşünüyorum. Yıllar önce. Ben daha çok küçükken. Benden çok az büyüktü. Ama yanında çetesi vardı. Onları kullanmaması yönünde onu ikna etmiştim -teke tek. Tıpkı Bonzo gibi. O zamanlar iyi bir savaşçı değildim. Nasıl dövüşüleceğini bilmiyordum. Tek yaptığım delirmekti. Canını o kadar çok <i>acıtmak</i> istiyordum ki bir daha bana bulaşmaya cesaret <i>edemesin.</i> Canını o kadar çok yakmak istiyordum ki çetesi de bana bulaşmasın. Ne kadar deli olduğumla onları korkutabilmek için delirmeliydim. Yani bu olay da duruşmanın bir parçası olabilir."</p>

  <p>"Kendini bu kadar çok düşünmen çok hoş -gerçekten de evrenin merkezinde kendinin olduğuna ikna olmuşsun."</p>

  <p>"Askeri mahkemenin merkezi," dedi Ender. "Duruşma benim hakkımda, yoksa insanlar benim bir şeyler öğrenmem hakkında bu kadar endişelenmezlerdi. Bilgi yokluğu bilgi sahipliğidir."</p>

  <p>"Siz çocuklar çok zekisiniz," dedi Mazer, hem de Ender’i gülümsetebilecek kadar dokundurmayla.</p>

  <p>"Stilson da öldü, değil mi," dedi Ender. Bu aslında bir soru değildi.</p>

  <p>"Ender, dövüştüğün herkes ölmüyor." Ama dedikten <i>sonra</i> bir tereddüt anı oldu. Ve Ender fark etti. Dövüştüğü herkes -gerçekten dövüştüğü- ölmüştü. Bonzo. Stilson. Bütün formikler, her kraliçe arı, her canlı, her larva, her yumurta. Nasıl yavrularsa yavrulasın, hepsi yok olmuştu.</p>

  <p>"Biliyorsun," dedi Ender sessizce, "sürekli onları düşünüyorum. Nasıl artık çocuk sahibi olamayacaklarını. Canlı olmak bu demek, değil mi? Kopyanı yapmak yeteneği. Çocuksuz insanların vücutları bile sürekli yeni hücreler üretiyor. Üretiyor. Bonzo ve Stilson için ise artık bu mümkün değil.Üreyecek kadar uzun yaşamadılar. Soyları kurudu. Onlar için acımasız doğa <i>bendim.</i> Uyum sağlayamayıp zayıf olduklarına ben karar verdim."</p>

  <p>Ender bunu söylerken bile bunun haksızlık olduğunun farkındaydı. Mazer kendisiyle bunları tartışmamasını söyleyen emirler altındaydı ve doğru tahmin etse bile Mazer bunları <i>onaylamazdı.</i> Konuşmayı noktalamak, onaylamak anlamına gelirdi ve gerçeği inkar etmek bile onu onaylamıştı. Şimdi Ender resmen onu konuşması, kendisini rahatlatması ve sorularını cevaplaması için zorluyordu. "Cevap vermek zorunda değilsin," dedi Ender. "Konuştuklarımın belirttiği kadar depresif bir halde değilim. Kendimi suçlamıyorum."</p>

  <p>Mazer’ın gözleri parladı.</p>

  <p>"Hayır, ben deli değilim," dedi Ender. "Ölümlerinden pişmanlık duyuyorum. Stilson’ın ve Bonzo'nun ve evrendeki bütün formiklerin ölümünün <i>sorumlusunun</i> ben olduğumu biliyorum. Ama benim suçum yok. Stilson veya Bonzo'yu ben aramadım. Onlar <i>bana</i> geldi ve beni zarar vermekle tehdit ettiler. Bana zarar verecekler gibi duruyorlardı. Askeri mahkemede bunu onlara söyle. Kesin bu konuşmayı kaydediyorsundur, istersen bunu onlara ver. Amacım onları öldürmek değildi, onların bana zarar vermesini engellemekti. Bunu yapmanın tek yolu da vahşice davranmaktı. Yaraları dolayısıyla öldükleri için üzgünüm. Hareketlerimi geri alabilsem bunu yapardım. Ama hem gelecek saldırıları engelleyecek kadar canlarını acıtacak hem de öldürmemeyi becerebilecek bir durumum yoktu. Ya da onlara yaptığım şey her neyse işte. Akli zarar gördüler ya da felç geçirdilerse onlar için elimden geleni yaparım. Tabi aileleri onlardan uzak durmamı istemediği sürece. Daha fazla zarara yol açmak istemiyorum.</p>

  <p>"Ama olay şu, Mazer Rackham: ne yaptığımı biliyordum. Bunun yüzünden Hyrum Graff’ın yargılanması gülünç. Stilson konusunda nasıl düşündüğüm konusunda onun bir fikri yoktu. Ne yapacağımı bilmesi mümkün değildi. Sadece ben biliyordum. Ve onun canını yakmak istedim -onun canını çok yakmak istedim. Bu Graff’ın suçu değil. Suç Stilson'ındı. Benimle uğraşmasaydı -hem de ona beni rahat bırakması için her şansı verdim. Beni rahat bırakması için ona yalvardım. Bunu yapmış olsaydı şu an yaşıyor olurdu. O bir seçim yaptı. Sırf ondan daha zayıf olduğumu düşündüğü, sırf kendimi koruyamayacağımı zannettiği için bu her şeyin onun suçu olmaktan çıkacağı anlamına gelmez. Zaten hiç bir sonucu olmayacağını düşündüğü için bana saldırdı. Olan tek şey, hareketlerinin sonuçları <i>olduğuydu.'</i>'</p>

  <p>Mazer boğazını temizledi. Sonra konuştu. "Bu yeterince uzadı."</p>

  <p>"Bonzo konusunda ise Graff risk alıyordu. Ya Bonzo ve arkadaşları bana zarar verselerdi? Ya ölseydim? Ya akıl sağlığımı yitirseydim? Ya korkak ve durgun bir hale dönüşseydim? Dövdüğü silahı kaybederdi. Ben olayın bir parçası olmasam bile Bean savaşı kazanırdı ama Graff bunu bilemezdi. Çok büyük kumar oynadı. Çünkü Graff aynı zamanda biliyordu ki Bonzo'yla olan yüzleşmemden canlı -galip- olarak çıkarsam kendime güvenmeye başlardım. Her şart altında kazanma yeteneğim. Oyun bana bunu vermedi -o sadece bir oyundu. Bonzo bana gerçek dünyada kazanabildiğimi gösterdi. Düşmanımı anladığım sürece. Bunun ne anlama geldiğini biliyorsun, değil mi Mazer?"</p>

  <p>"Bu dediklerinin hepsi doğru olsaydı bile..."</p>

  <p>"Bu videoyu al ve kanıtların arasına koy. Ya da bir şekilde konuşmamızı kimse kaydetmiyorsa Graff’ın adına şahitlik yap. Herkes bilsin -askeri mahkeme- Graff’ın düzgün davrandığını herkes bilsin. Ona işleri bu şekilde yaptığı için kızıyordum ve sanırım hâlâ da kızgınım. Ama eğer onun yerinde ben olsaydım, ben de aynısını yapardım. Savaşı kazanmanın bir parçası da buydu. Savaşta insanlar ölür. Askerlerini muharebeye gönderirsin ve bazılarının geri dönmeyeceğini bilirsin. Ama Bonzo'yu Graff göndermedi. Bonzo kendisini atadığı görev için gönüllüydü -bana saldırmak ve hepimize, yok, hayır, kaybetmeme izin veremezdim. Bonzo gönüllü oldu. Tıpkı buraya gelip insan hayatını yok etmeye çalışanlar gibi. Bizimle uğraşmasalardı onlara zarar vermek zorunda kalmazdık. Askeri mahkeme bunu anlamalı. Harp Okulu beni yaratmayı tasarlamıştı, bütün dünya ondan beni yaratmasını <i>istemişti.</i> Graff silahı keskinleştirmek ve şekillendirmekten dolayı suçlanamaz. Silahı o tutmuyordu. Kimse tutmuyordu. Bonzo bir bıçak buldu ve kendini onunla yaraladı. Bunu böyle görmek zorundalar."</p>

  <p>"Bitirdin mi?" diye sordu Mazer.</p>

  <p>"Neden, kayıt odasından gidecek misin?"</p>

  <p>Mazer kalktı ve odadan çıktı.</p>

  <p>Geri geldiğinde tartışmaları hakkında hiç bir şey söylemedi. Ama şimdi Ender istediği yere gitmekte özgürdü. Artık ondan bir şeyler saklamaya çalışmıyorlardı. Graff’ın suçlama belgesini artık okuyabilirdi.</p>

  <p>Her konuda haklıydı.</p>

  <p>Ender aynı zamanda Graff’ın ciddi bir suçlamadan hüküm giymeyeceğinin de farkındaydı -hapse gitmeyecekti. Askeri mahkemenin amacı Ender’e zarar vermek ve Amerika’nın onu askeri bir lider olarak kullanmasını imkansız hale getirmekti. Evet, Ender bir kahramandı, ama şimdi resmi olarak korkunç bir çocuktu. Askeri mahkeme bu imgeyi halkın aklına kazıyacaktı. İnsanlar insan ırkının kurtarıcısını destekleyebilirlerdi. Ama diğer çocukları öldürmüş korkutucu bir çocuğu? Nefsi müdafaa olsa bile olay korkunçtu. Ender’in Dünya'daki politik hayatı başlamadan bitmişti.</p>

  <p>Ender dava sonuçlanıp kararlar açıklandıkça yorumcu Demosthenes’in bunları nasıl cevapladığını takip ediyordu. Aylarca -Ender’in hemen eve gönderilmeyeceği belli olduğundan beri- ünlü Amerikan şovenisti bütün netleri "kahramanı eve döndürmek" için kışkırtıyordu. Şu anda Ender’in kendi cinayetleri mahkemede Graff’a karşı kullanılırken bile Demosthenes Ender’in "Amerikan halkına ait bir silah" olduğunu belirtiyordu.</p>

  <p>Bunun anlamı başka hiç bir ulus bu silahın Amerika’nın eline geçmesine rıza göstermeyeceğiydi.</p>

  <p>Ender ilk başta Demosthenes’in tam bir salak olduğunu ve kartlarını yanlış oynadığını düşündü. Sonra bunu bilinçli yapabileceğini fark etti. Muhalefeti harekete geçirerek Amerikan politik liderlik yarışında kendisine rakip olabilecek kimseleri egale etmeye çalışıyor olabilirdi.</p>

  <p>Gerçekten bu kadar zeki olabilir miydi? Ender hemen denemelerini incelemeye başladı -başka yapmak zorunda olduğu ne vardı ki? -ve kendini baltalayan bir motif keşfetti. Demosthenes etkili ve güzel yazıyordu, ama belli bir miktar zorlama gözüne çarpmıştı. Amerika’nın içinde ve dışında muhalefeti harekete geçirecek kadar. Kendi argümanını her açıdan çürütecek kadar.</p>

  <p>Kasten?</p>

  <p>Büyük ihtimalle değil. Ender liderlerin tarihini biliyordu -özellikle gerçek Demosthenes'inkini. Etkili ve güzel konuşma zeka ve derin analiz anlamına gelmiyordu. Bir hedefe gerçekten inananlar genellikle kendilerini baltalayan bir şekilde davranırlardı çünkü amaçlarını açıkça bildirdikleri zaman hedeflerinin doğruluğunun diğer insanlar tarafından görüleceğini düşünürlerdi. Sonuç olarak her oyunda ellerini açık oynarlar ve diğerlerinin neden onlara karşı birleştiklerini anlamazlardı.</p>

  <p>Ender netlerde argümanların sunulduğunu, takımların oluştuğunu ve Locke tarafından başı çekilen "ılımlı" kişilerin Demosthenes’in provokasyonlarından nasıl yararlandıklarını gördü.</p>

  <p>Ve şimdi Demosthenes Ender’i destekler şekilde kışkırtmalarına devam ederken Ender’e en çok zarar veren de oydu. Demosthenes’in hareketinden korkan herkesin gözünde -ki bu Amerika’nın dışındaki herkese tekabül ediyordu- Ender bir kahraman değil, bir canavar gibi gözükecekti. <i>Onu</i> eve getirin ki Amerika’yı yeni-emperyalist bir azgınlığı yönetir hale getirsin? Amerikalı İskender, Cengiz Han, Adolf Hitler haline gelsin, dünyayı fethetmeye ve kendisine karşı acımasız bir savaşta birleşmeye zorlasın?</p>

  <p>Neyse ki Ender fatih olmak istemiyordu. Dolayısıyla bu şansı kaçırdığına pek üzülmeyecekti.</p>

  <p>Yine de işlerin aslında nasıl olduğunu Demosthenes’e açıklama fırsatının olmasını isterdi.</p>

  <p>Tabi bu kişi katil bir kahramanla herhalde aynı odada yalnız başına kalmak istemezdi.</p>

  <div>
    <br/>
  </div>

  <p>Mazer Ender'le askeri mahkemenin içeriği hakkında konuşmadı, ama Graff hakkında konuşabilirlerdi.</p>

  <p>"Hyrum Graff tam bir bürokrat," dedi Mazer. "Hep diğerlerinin düşünemediği on adım ilerisini ön görüyor. Hangi makamda olacağı umurunda değil. Herkesi kullanabilir -astı ya da üstü ya da hiç tanımadığı yabancıları bile. Yeter ki insan ırkı için gerekli gördüğü şeyi yapmayı başarabilsin.</p>

  <p>"Sahip olduğu gücü iyilik yapmak için kullanmasına memnunum."</p>

  <p>"Bunu yaptığından çok emin değilim," dedi Mazer. "İyi olduğuna inandığı şeyi yapmak için kullanıyor gücünü. "İyi"nin ne olduğunu bilmek konusunda çok da iyi olduğunu söyleyemem.</p>

  <p>"Felsefe sınıfında "iyi" kavramının sürekli kendini yineleyen bir terim olduğu sonucuna varmıştık -kendi bağlamı dışında tanımının yapılamayacağına. İyi kötüden iyi olduğu için iyi, ama tabi iyi olmanın neden kötü olmaktan daha iyi bir şey olduğu iyiyi nasıl tanımladığına göre değişir vs."</p>

  <p>"Modern filonun amirallerine öğrettiği şeyler."</p>

  <p>"Sen de bir amiralsin ve bak <i>seni</i> ne hale getirdi."</p>

  <p>"İnsan ırkını kurtaran ama günlük işlerini yapmayan şımarık bir çocuğu eğitmeye çalış."</p>

  <p>"Bazen ben de şımarık olmayı diliyorum," dedi Ender. "Bunun hayalini kuruyorum -otoriteye karşı gelmenin hayali. Ama tam buna kesin olarak karar verdiğimde dahi kurtulamadığım bir şey var: sorumluluk. Bana güvenen insanlar -beni kontrol eden şey bu."</p>

  <p>"Yani görev dışında başka bir tutkun yok mu?" diye sordu Mazer.</p>

  <p>"Ve şu an hiç görevim yok," dedi Ender. "Bu yüzden albay... Bay Graff’ı kıskanıyorum. Bütün o planlar. Bütün o hedefler. <i>Benim için</i> ne planladığını merak ediyorum."</p>

  <p>"Bunu yaptığına emin misin?" diye sordu Mazer, "Yani senin için bir şey planlamasından bahsediyorum."</p>

  <p>"Belki de planlamıyordur," dedi Ender. "Bu alete şekil vermek için çok uğraştı. Ama şimdi kullanım alanı kalmadı. Belki beni bir yere koyar, çürümeye bırakır ve bir daha hiç aklına getirmez."</p>

  <p>"Belki," dedi Mazer. "Bunu da aklımızda bulundurmamız gerekir. Graff iyi birisi... değil."</p>

  <p>"Olması gerektiği zamanlar dışında."</p>

  <p>"Öyle görünmek zorunda olması gerektiği zamanlar dışında," dedi Mazer. "Bazen işleri öyle bir hale getirebilir ki senden yapmanı istediği şeyi yapmak <i>istemek</i> zorunda kalırsın."</p>

  <p>"Seni de buraya bu şekilde getirdi, öyle mi? Savaş sırasında eğitmenim ol diye?"</p>

  <p>Mazer içini çekerek onayladı.</p>

  <p>"Eve mi gidiyorsun şimdi?" diye sordu Ender. "Bir ailen olduğunu biliyorum."</p>

  <p>"Torunlarımın torunları," dedi Mazer. "Ve onların da torunları. Eşim vefat etti ve torunlarımın dediğine göre tek yaşayan çocuğum kafasını ihtiyarlıktan dolayı kaybetmiş durumda. Bundan üstünkörü bahsediyorlar çünkü babalarının ve amcalarının tam bir hayat yaşamış olduklarını ve gerçekten yaşlandıklarını biliyorlar. Ama bunu nasıl kabullenebilirim? Bu insanların hiç birini tanımıyorum."</p>

  <p>"Seni bir kahraman geri dönmüş gibi karşılasalar bile bu kayıp 50 yılı geri getirmeyecek, değil mi?" diye sordu Ender.</p>

  <p>"Kahraman karşılaması" diye mırıldandı Mazer. "Bir kahramanın karşılanması nasıl olur biliyor musun? Hâlâ beni de Graff ile birlikte yargılayıp yargılamamaları gerektiğini düşünüyorlar. Sanırım yargılayacaklar da."</p>

  <p>"Seni Graff'la beraber yargılarlarsa," dedi Ender, "seni de onun gibi suçsuz bulacaklardır."</p>

  <p>Kederli bir şekilde "Suçsuz mu?" dedi Mazer. "Hapse falan girmeyeceğiz, evet. Ama azarlanacağız. Dosyalarımıza kınandığımızı belirten bir not düşülecek. Graff büyük ihtimalle işten çıkarılacak. Bu askeri mahkemeyi düzenleyenler bunu bir hiç için yapmış gibi gözükmek istemiyorlar. Sonuç itibariyle onların haklı olduğunun ortaya çıkması gerekiyor."</p>

  <p>Ender içini çekti. "Yani onların gururu için ikiniz de ceza alacaksınız. Ve belki Graff kariyerini kaybedecek."</p>

  <p>Mazer güldü. "Aslında o kadar da kötü değil, İkinci Formik Savaşı'nda yaratıkları öldürmeden önce de kaydımda bir sürü kınama notu vardı. Kariyerimi kınamalar ve azarlamalar oluşturuyor. Ve Graff? Askerlik hiç bir zaman onun <i>kariyeri</i> değildi. Planlarını gerçekleştirmek için ihtiyaç duyduğu nüfuz ve gücü elde etmek için sadece bir yoldu. Artık askeriyeye ihtiyacı yok, o yüzden atılmak umurunda bile değil."</p>

  <p>Ender başıyla onayladı ve güldü. "Eminim haklısındır. Graff büyük ihtimalle bu durumdan nasıl yararlanabileceğini düşünüyordur. Varlığından yararlanan insanların o atıldıktan sonra kendilerini kötü hissetmelerini kullanarak asıl istediğini elde etmeye çalışacaktır. Teselli ikramiyesinin asıl amacı olduğu ortaya çıktı."</p>

  <p>"Yargılandığı sebepten ötürü ona madalya veremezler ya," dedi Mazer.</p>

  <p>"Ona kolonileştirme projesini verecekler," dedi Ender.</p>

  <p>"Kendilerini o <i>kadar</i> suçlu hissedip hissetmediklerinden emin değilim," dedi Mazer. "Filoyu ve personelini koloni gemisi haline çevirip ekipman almak milyarlarca dolara mal olur. Ve dünyadan birilerinin de sonsuza kadar oradan ayrılmak istemeye gönüllü olmaları gerekir ki bence bu da pek olası değil. Personelden hiç bahsetmiyorum bile."</p>

  <p>"Bu büyük filosu ve personeliyle bir şey yapmaları lazım. Gemilerin bir yere gitmesi gerek. Ve bütün fethedilmiş dünyalarda hayatta kalmış U.F. askerleri var. Bence Graff kolonilerini alacak -onları eve döndürmek için gemi yollamamıza gerek kalmayacak, onlara katılacak yeni sömürgeciler göndereceğiz."</p>

  <p>"Bakıyorum da Graff’ın bütün argümanlarını çok iyi biliyorsun."</p>

  <p>"Aynı şekilde sen de," dedi Ender. "Ve eminim sen de onlarla gideceksin."</p>

  <p>"Ben mi? Sömürgeci olmak için ben çok yaşlıyım."</p>

  <p>"Bir gemiyi kullanabilirsin," dedi Ender. "Sömürge gemisini. Tekrar gidersin. Daha önce bir kere yaptın. Neden tekrar gitmeyesin ki? Işık hızında seyahat, gemiyi eski formik gezegenlerinden birine götürmek..."</p>

  <p>"Belki."</p>

  <p>"Herkesi kaybettikten sonra, kaybedecek neyi kalır insanın?" diye sordu Ender. "Ve Graff’a güveniyorsun. Baştan beri planı buydu, değil mi? Tek bir gezegendeki yaşam kaderimizi belirlemesin diye insan ırkını güneş sistemine yaymak. İnsanları gidebildiğimiz bütün yıldız sistemlerine saçıp kendimizi öldürülemeyen ırk haline getirmek. Graff’ın nihai amacı bu. Ve sen de bunun uğruna uğraşılacak bir şey olduğunu düşünüyorsun."</p>

  <p>"Bu konu hakkında tek bir kelime bile söylemedim."</p>

  <p>"Ne zaman bahsi açılsa ve Graff’ın argümanları sunulsa yüzünü ekşitmiyorsun."</p>

  <p>"Şimdi de suratımı okuyabildiğini düşünüyorsun. Ben Maori'yim, hiç bir şey belli etmem."</p>

  <p>"Sen yarı Maori'sin ve ben aylardır seni inceliyorum."</p>

  <p>"Aklımı okuyamazsın, kendini suratımı okuyabildiğin sanrısıyla avutsan bile."</p>

  <p>"Kolonileştirme projesi uzayda yapmaya değer kalmış tek şey."</p>

  <p>"Herhangi bir şeyi uçurmam istenmedi," dedi Mazer. "Pilot olmak için çok yaşlıyım."</p>

  <p>"Pilot değil, gemi kumandanı."</p>

  <p>"İşerken kendim nişan almama izin verdikleri için bile şanslıyım" dedi Mazer. "Bana güvenmiyorlar. Zaten bu yüzden yargılanıyorum."</p>

  <p>"Dava bitince," dedi Ender, "nasıl bana ihtiyaçları yoksa sana da ihtiyaçları kalmayacak. U.F.'nun içinde bürokratlar rahat edebilsin diye seni de uzak bir yere göndermek zorunda kalacaklar."</p>

  <p>Mazer kafasını çevirdi ve bekledi. Ama Ender bir şekilde Mazer’ın ona önemli bir şey söylemek üzere olduğunu hissediyordu.</p>

  <p>“Ender, peki ya sen?" diye sordu Mazer. "Sen gider miydin?"</p>

  <p>"Bir sömürgeye mi?" Ender güldü. "Ben 13 yaşındayım. Bir sömürgede ben ne işe yararım ki? Tarım mı yapacağım? Benim becerilerimin neler olduğunu biliyorsun. Kolonide tamamen yararsız olurum."</p>

  <p>Mazer güler gibi bir ses çıkardı. "Yani <i>beni</i><b> gönderiyorsun, ama kendin gitmezsin</b>."</p>

  <p>"Ben kimseyi göndermiyorum," dedi Ender. "Hele kendimi hiç."</p>

  <p>"Hayatında <i>bir şeyler</i> yapmak zorundasın," dedi Mazer.</p>

  <p>Ve işte: açıkça söylenmemişti ama Ender eve gidemeyeceğini anlamıştı. Dünya’da normal bir hayat süremeyeceğini de...</p>

  <div>
    <br/>
  </div>

  <p>Teker teker diğer çocuklar emirlerini aldılar ve ayrılmadan birbirlerine veda ettiler. Ayrılan her bir çocukta daha garip oluyordu çünkü Ender çocuklara giderek daha yabancı geliyordu. Onlarla takılmıyordu. Bir muhabbete girdiğinde çok kalmıyordu ve sanki kafası başka yerde gibiydi.</p>

  <p>Bu kasıtlı olarak yaptığı bir şey değildi. Sadece diğerlerinin ilgisini çeken şeyler ya da konuştukları Ender’in ilgisini çekmiyordu. Tamamen çalışmalarına ve Dünya’ya dönüşlerine odaklanmışlardı. Ne yapacaklarını düşünüyorlardı. Bir süre sonra eve gidince nasıl tekrar birleşeceklerini planlıyorlardı. Askeriyeden ne kadar tazminat alacaklarını hesaplıyorlardı. Kendilerine kariyer olarak ne istediklerini soruyorlardı. Ailelerinin nasıl değişmiş olabileceklerini kafalarında canlandırmaya çalışıyorlardı.</p>

  <p>Bunların hiç biri Ender için geçerli değildi. İlgileniyormuş gibi yapmak da istemiyordu, ya da bir geleceği varmış gibi. Konuşmaktan en çok çekindiği şey ise kafasındaki düşüncelerdi. Onlar anlayamazdı.</p>

  <p>Kendisi de anlamıyordu. Her şeyi boş vermişti, bu kadar süre odaklandığı her şeyi. Askeri taktikler? Strateji? Artık ilginç bile değillerdi. Bonzo'nun ya da Stilson’ın düşmanlıklarından nasıl sakınabileceğine dair fanteziler? Bunun için güçlü hisleri vardı ama mantıklı düşünceleri yoktu, bu yüzden çok fazla kafasını bu konu üzerine yormuyordu. Boş vermişti, tıpkı ordusundaki herkesin hakkındaki bilgilerini unuttuğu gibi. Sonradan savaş olduğu ortaya çıkan eğitimde yanında yer alan o harika çocuklar.</p>

  <p>Bir zamanlar o çocukları tanımak ve anlamak işinin bir parçasıydı ve zafer için çok gerekliydi. O zamanlar onları arkadaşları olarak bile düşünmüştü. Ama asla içlerinden biri olmamıştı; ilişkilerinde eşitsizlik vardı. Onları tanıyabilmek için seviyordu ve kullanabilmek için tanımıştı. Şimdi onlar gereksizdi -bu onun seçimi değildi, ama grubu bir arada tutmak için bir sebep kalmamıştı. Artık bir grup yoktu. Sadece beraber uzun ve zor bir kampa gitmiş bir avuç çocuktular. Ender onları böyle görüyordu. Medeniyete dönebilmek için iş birliği yapmışlardı ama şimdi hepsi ailelerine dönüyordu. Artık bağlı değillerdi. Anılar dışında.</p>

  <p>Bu yüzden Ender hepsini boş verdi. Hâlâ orada olanları bile. Bunun onlara nasıl acı verdiğini görebiliyordu -basit bir ahbaplığın ötesine geçmek isteyenler için-, çünkü olayların değişmesine izin vermiyordu, düşüncelerini paylaşmalarına da. Onlara onları dışarıda tutmadığını açıklayamazdı, başka birisi hakkında düşünmediği zaman kafasını sürekli neyin meşgul ettiğini açıklamanın hiç bir yolu yoktu:</p>

  <p>Kraliçe arılar.</p>

  <p>Formiklerin yaptığının hiç bir anlamı yoktu. Aptal değillerdi. Yine de bütün kraliçelerini bir grup halinde tutarak stratejik bir hata yapmışlardı -kraliçelerini değil, onlar kraliçelerdi, formikler kraliçelerin kendileriydi- hepsi ana gezegenlerinde toplanmışlardı ve Ender’in kullandığı M.A.A. onları topyekün yok edebilirdi ve etti de.</p>

  <p>Mazer kraliçelerin insan filosunda M.A.A. silahının olduğunu öğrenmelerinden çok önce ana gezegenlerinde buluşmuş olabileceklerini açıklamıştı. Biliyorlardı ki -asıl keşiflerini Dünya’nın yıldız sistemine girerken yenilgiye uğratan Mazer sayesinde- insanlar kovanın kraliçesini bulup onu öldürdüklerinde bütün orduyu yenilgiye uğrattıkları bilgisine sahiplerdi. Bu yüzden bütün ileri noktalardaki pozisyonlarından çekildiler, kraliçe arıları ana gezegenlerine yerleştirdiler ve sahip oldukları her şeyle o gezegeni korudular.</p>

  <p>Evet, evet, Ender <i>bunu</i> anlıyordu.</p>

  <p>Ama Ender M.A.A.’yı formik dünyaların fethi sırasında epey önceleri kullanmıştı, bir gemi dizilişini yok etmek için. Kraliçeler silahın neler yapabileceğini hemen anlamışlardı ve bir daha gemilerini M.A.A. silahının menziline sokmamaya özen göstermişlerdi.</p>

  <p>Böylece: Silahın varlığından ve insanların onu kullanmaya hazır olduğundan haberdar olur olmaz neden o tek gezegenden <i>ayrılmadılar</i>? İnsan filosunun geldiğini biliyor olmalıydılar. Ender savaş üstüne savaş kazandıkça kaybedebilecekleri ihtimalinin var olduğunu fark etmiş olmaları gerekirdi. Gayet rahat bir biçimde yıldızgemilerine binip ana gezegenlerinden kaçabilirlerdi. O son savaş başlamadan önce hepsi M.A.A.’nın menzilinin dışına çıkabilirlerdi.</p>

  <p>Sonra onları avlamak zorunda kalırdık, tek tek bütün gemileri ve kraliçeleri. Gezegenlerinde hâlâ formikler yaşıyor olurdu ve her dünyada karşımıza çıkıp kanlı bir şekilde savaşabilirlerdi. Bu sırada da yeni gemiler inşa edip üzerimize yeni filolar salabilirlerdi.</p>

  <p>Ama ayrılmadılar. Ve öldüler.</p>

  <p>Korku muydu? Belki. Ama Ender böyle düşünmüyordu. Kovan kraliçeleri savaş için üremişlerdi. İkinci Formik Savaş'tan kalan formik cesetlerin anatomisi ve moleküler yapısını inceleyen bütün bilim adamlarının vardığı sonuç şuydu: Formikler her şeyden önce savaşmak ve öldürmek için yaratılmışlardı. Bunun anlamı da bu tarz bir şeyi gerektirecek bir ortamda yetiştikleriydi.</p>

  <p>En iyi tahmin -en azından Ender’e en mantıklı gelen- kendi gezegenlerinde başka avcı türlere karşı savaşmadıklarıydı. İnsanlar gibi gerçekten tehditkar bütün avcıları tarihte daha önceki bir zamanda yok etmiş olmalılardı. Hayır, birbirleriyle savaşmak için evrim geçirmişlerdi. Kraliçelerle savaşan kraliçeler, koca formik orduları doğuruyorlar ve onlar için aletler ve silahlar üretiyorlardı. Hepsi de dominant -ya da tek- kraliçe olabilmek için.</p>

  <p>Yine de bir şekilde bunu aşmışlardı. Birbirleriyle savaşmayı bırakmışlardı.</p>

  <p>Peki bu uzayda uçuşu ve diğer dünyaları sömürmeyi keşfettikten sonra mı olmuştu? Yoksa diğerlerinden önce bunu yapabilen bir kraliçe bu gücü kullanarak diğerlerini yok mu etmişti?</p>

  <p>Fark etmezdi ki. Kendi kızları kesinlikle kendisine isyan ederlerdi -ve böylece devam ederdi. Her yeni nesil öncekini yok ederdi. En azından dünyadaki kovanlarda işler böyle yürüyordu -rakip kraliçe ya uzaklaştırılmalı ya da öldürülmeli. Sadece üreyemeyen işçilerin kalmasına izin verilirdi çünkü onlar rakip değil, kölelerdi.</p>

  <p>Aynı bir organizmanın bağışıklık sistemi gibiydi. Her kraliçe işçilerinin yetiştirdiği bütün yemeğin sadece işçilerinin, çocuklarının, eşlerinin ve kendinin beslenmesi için kullanılması gerektiğini ayarlamak zorundaydı. Bu yüzden kraliçenin alanına sızmaya ve kaynaklarını kullanmaya çalışan bütün formikler -gerek kraliçe gerek işçi- ya uzaklaştırılmalı ya da öldürülmeliydiler.</p>

  <p>Yine de birbirleriyle savaşmayı bırakmışlardı ve şimdi iş birliği yapıyorlardı.</p>

  <p>Birbirlerine bunları yapabiliyorlarsa -birbirlerinin evrimini o hale dönüşecek kadar düşmanca bir tavra sevk edebiliyorlarsa- neden bize de aynısını yapmadılar? İnsanlara? Neden bizimle iletişim kurmaya çalışmadılar? Tıpkı kendi aralarında yaptıkları gibi bir çeşit anlaşma yapmayı denemediler? Aramızda galaksiyi bölmedik? Yaşa ve yaşat?</p>

  <p>O savaşların herhangi birinde Ender biliyordu ki eğer bir iletişim çabası görseydi bunun bir oyun olmadığından emin olurdu -öğretmenlerinin barış görüşmesi girişimi simülasyonlarına katılmasına gerek olmazdı. Bunun Ender’in işi olduğunu düşünmüyorlardı -onu bunun için eğitmiyorlardı. Eğer gerçekten bir iletişim çabası olsaydı yetişkinler kesinlikle Ender’i durdururlardı ve "egzersiz"in bittiğini söyleyip kendileri durumun başına geçerlerdi.</p>

  <p>Ama kraliçeler iletişim kurmaya çalışmadılar. Ne de çok bariz yayılıp kaçma stratejisine başvurmadılar. Orada oturup Ender’in gelmesini beklediler. Ve sonra Ender kazandı, kazanabileceği tek şekilde: yıkıcı bir güçle.</p>

  <p>Ender hep böyle savaşırdı. Savaş devam etmesin diye. Tehlike kalmasın diye galibiyeti garantiye alıp kullanarak.</p>

  <p>Savaşın gerçek olduğunu bilseydim bile, yine yapmış olduğumu yapmaya çalışırdım.</p>

  <p>Böyle kafasında kraliçelere ölü olduklarını bile bile soru soruyordu: Neden?</p>

  <p>Neden sizi öldürmeme izin vermeye karar verdiniz?</p>

  <p>Kafasında mantıklı pek çok başka olasılık vardı -belki de gerçekten salak oldukları, bunlardan biriydi. Ya da belki de eşit bir toplumu yönetmekte o kadar deneyimsizlerdi ki beraber mantıklı bir karara varamıyorlardı. Ya da, ya da, ya da, ya da, tekrar ve tekrar olası açıklamaları düşünüyordu.</p>

  <p>Birisi -hâlâ Graff mı? Yoksa onun rakipleri mi?- ona ödev verip de onunla meşgul olmadığı zamanlarda bir zamanlar emri altındaki askerlerin raporlarını incelemekle uğraşıyordu. Her formik koloni dünyasında şimdi insanlar vardı. Her keşif ekibinden gelen rapor da aynıydı: Bütün formikler ölü ve çürümekteler. Koca tarlalar ve fabrikalar işlenmeyi bekliyorlar. Kaşife-çevrilmiş-askerler her zaman pusuya hazır bekliyorlardı ama aylar geçip hiç saldırı olmadığını gördüklerinde raporlarında beraber gezdikleri zenobiyoloji üzerine uzman bilim adamlarından öğrendikleri şeyleri not ediyorlardı: her formik dünyada nefes alabiliyoruz ve hatta çoğu yemeklerini bile yiyebiliyoruz.</p>

  <p>Böylece her formik gezegen bir insan sömürgesi haline geldi ve askerler düşmanlarından yadigar topraklara yerleşip yaşamaya başladılar. Aralarında yeterli kadın yoktu ama çoğalmayı maksimize edecek sosyal motifler geliştirmeye başladılar ki eşleşme umudu olmayan erkek çocuklar olmasın. Birkaç nesil sonra bebekler bir kız bir erkek şeklindeki normal oranda doğarlarsa normal tekeşli insan motifi elde edilebilecekti.</p>

  <p>Ama Ender insanların yeni dünyalarda ne yaptıklarıyla sadece yüzeysel olarak ilgileniyordu. O, formik eserleri inceliyordu. Formik yerleşim motifini. Bir zamanlar kraliçelerin üreme merkezi olarak kullandıkları yerleri. O kadar larva doluymuş ve onların da dişleri o kadar keskinmiş ki taşı bile delerek giderek daha çok tünel yaratıyorlarmış. Tarımı yeryüzünde yapmak zorundalarmış ama üremek ve çocuklarını yetiştirmek için yeraltına iniyorlarmış. Gençlerin de ölümcüllük ve güç açısından yetişkinlerden aşağı kalır yanı yokmuş. Kayaları çiğnemek -kaşifler larvaları buluyorlardı ve çabuk çürümelerine rağmen fotoğrafını çekmeye, kesip biçmeye ve araştırılmaya müsaitlerdi.</p>

  <p>"Demek günlerini böyle geçiriyorsun," dedi Petra. "Formik tünellerin resimlerine bakarak. Bu ana-rahmine-dönüş gibi bir şey mi?"</p>

  <p>Ender gülümsedi ve incelediği fotoğrafları bir kenara koydu. "Evine, Ermenistan’a geri döndüğünü zannediyordum."</p>

  <p>"Bu aptal askeri mahkemenin sonucunu öğrenene kadar gitmek istemedim," dedi. "Ermenistan hükümeti bana şaşaalı bir karşılama düzenleyene kadar dönmeyeceğim. Bu da beni isteyip istemediklerini düşünmeleri anlamına geliyor."</p>

  <p>"Tabi ki seni istiyorlar."</p>

  <p>"Ne istediklerini bilmiyorlar. Politikacılar. Benim dönmem onların yararına mı? Benim burada kalmam geri dönmemden daha mı kötü? İktidarda kalma arzun dışında bir isteğin yoksa işler gerçekten çok zor bir hal alıyor. Politikanın bir parçası olmadığımız için memnun değil miyiz?"</p>

  <p>Ender içini çekti. "Eee. Bir daha asla makamım olmayacak. Ejderha Ordusu Komutanlığı benim için çok fazlaydı ve o da sadece bir çocuk oyunuydu."</p>

  <p>"Ben de onlara bunu açıklamaya çalıştım. Kimsenin işini istemiyorum. Başa geçmesi için desteklediğim kimse yok. Ailemle yaşamak ve beni hatırlayıp hatırlamadıklarını görmek istiyorum. Ve tabi tersini de."</p>

  <p>"Seni sevecekler," dedi Ender.</p>

  <p>"Ve bunu nasıl biliyorsun?"</p>

  <p>"Çünkü <i>ben</i> seni seviyorum."</p>

  <p>Petra dehşetle Ender’e baktı. "Böyle bir şeye nasıl karşılık vermemi bekliyorsun?"</p>

  <p>"İyi de başka ne diyecektim ki?"</p>

  <p>"Bilmiyorum. Şimdi senin adına konuşmalarını mı yazmaya başlamam gerekiyor?"</p>

  <p>"Peki," dedi Ender. "Dalga mı geçmeliydim? 'Seni sevecekler çünkü bunu birisinin yapması gerek ve burada uzayda pek fazla insan yok’ya da belki etnik bir hakaret: 'Seni sevecekler çünkü Ermeni'sin ve kızsın.'"</p>

  <p>"<i>Bu</i> da ne demek?"</p>

  <p>"Harp Okulu'nda Sinterklaas Günü hakkında bir Azeri'yle konuşurken bunu ondan öğrenmiştim. Görünen o ki Ermeni kızlarının... olduğunu düşünen tek kişiler Ermeniler.Etnik hakaretleri açıklayamam Petra. Kesinlikle tercüme edilemiyorlar."</p>

  <p>"Senin gitmene ne zaman izin verecekler?" diye sordu Petra.</p>

  <p>Sorudan kaçınmak ya da üşengeç bir cevap vermektense ilk defa Ender dürüstçe cevap verdi. "Belki öyle bir şey olmayacak."</p>

  <p>"Ne demek istiyorsun? Yani sence bu salak askeri mahkemenin sonunda tutuklanacak mısın?"</p>

  <p>"E sonuçta yargılanan benim, değil mi?"</p>

  <p>"Kesinlikle <i>hayır."</i></p>

  <p>"Bunun sebebi bir sonuç olmam ve dolayısıyla sorumlu tutulmamam. Ama bütün hikaye benim nasıl kötü bir canavar olduğum hakkında."</p>

  <p>"Hayır değil."</p>

  <p>"İnternette haber başlıklarını gördüm Petra. Dünyanın gördüğü kurtarıcılarının küçük bir problemi olduğu -çocukları öldürmek."</p>

  <p>"Sen kendini kabadayılardan korudun. Bunu herkes anlar."</p>

  <p>"Tabi Hitler'den ya da Pol Pot'tan daha cani bir savaş suçlusu olduğumu düşünüp böyle yorum yapanlar dışında. Soykırımcı. Eve gidip bütün bunlarla yüzleşmek <i>istediğimi</i> nereden çıkarıyorsun?"</p>

  <p>Petra artık oyun oynamıyordu. Yanına oturdu ve ellerini tuttu. "Ender, bir ailen var."</p>

  <p>"Bir zamanlar vardı."</p>

  <p>"Hadi ama, <b>böyle deme! Bir ailen</b><i>gerçekten</i> var. Aileler çocuklarını sekiz sene uzakta kalmış olsalar bile severler."</p>

  <p>"Ben sadece yedi sene uzakta kaldım. Neredeyse. Evet, beni sevdiklerini biliyorum. En azından bazılarının. Beni seviyorlardı, eski beni. Altı yaşında sevimli bir çocuğu. Eminim bir zamanlar çok kucaklanasıydım. Çocukları öldürmediğim zamanlarda yani."</p>

  <p>"Yani formik pornoya olan takıntın bu yüzden, öyle mi?"</p>

  <p>"Porno mu?"</p>

  <p><i>"Senin</i> onu inceleme şeklin. Klasik bağımlılık. Sürekli daha fazlasını istiyorsun. <b>Çürüyen larvaların açık seçik fotoğrafları</b>. Otopsi kareleri. Moleküler yapılarının slayt şovları. Ender, her şey bitti, artık yoklar ve onları sen öldürmedin. Ya da sen öldürdüysen, bunu yapan <i>bizdik.</i> Ama biz öldürmedik. Biz bir oyun oynadık. Biz savaş için eğitim alıyorduk, bütün olan biten bu."</p>

  <p>"Gerçekten bir oyunsa," diye sordu Ender. "Ve mezun olduktan sonra bizi filoya atadılarsa ve ya o gemileri uçurup filoları yönettiysek? O zaman gerçekten yapmış sayılmaz mıyız?"</p>

  <p>"Evet," dedi Petra. "Ama biz yapmadık. Onlar olmadı."</p>

  <p>"Oldu. Artık yoklar."</p>

  <p>"İyi de vücut yapılarını ve hücrelerinin biyokimyasını incelemek de onları geri getirmeyecek ki."</p>

  <p>"Onları geri getirmeye çalışmıyorum," dedi Ender. "Bu tam bir kabus olurdu."</p>

  <p>"Hayır, kendini askeri mahkemede senin hakkında söylenen şeyleri hak ettiğine inandırmaya çalışıyorsun. Çünkü bunlar doğruysa o zaman Dünya’ya gitmeyi hak etmiyorsundur, öyle değil mi?"</p>

  <p>Ender başını iki yana salladı. "Eve gitmek istiyorum Petra, orada kalamayacak olsam da. Savaş konusunda da çelişki yaşamıyorum. Savaştığımıza, kazandığımıza ve bittiğine memnunum."</p>

  <p>"Ama herkesle arana mesafe koyuyorsun. Anlayış gösterdik, sana sempati duyduk ya da en azından öyleymiş gibi yaptık. Yine de hepimizi kendinden uzaklaştırdın. Bu işini bırakma hareketini ne zaman içimizden biri yanına gelse yapıyorsun, ama bil ki bu bir düşmanlık göstergesi."</p>

  <p>Ne kadar rezil bir konuşma. "Görgü kuralları bunlar!"</p>

  <p>"Hatta hiç 'bir saniye' bile demiyorsun, sadece aniden yaptığın şeyi bırakıyorsun. O kadar... <i>açık</i> ki. Mesajın şu: Meşgulüm ama hâlâ sizi sorumluluğum olarak görüyorum. Bu yüzden yaptığım şeyi bırakacağım çünkü zamanıma ihtiyacınız var."</p>

  <p>"Vay be," dedi Ender. "Benimle ilgili pek çok şeyi sahiden de anlıyorsun. Sen çok zekisin Petra. Senin gibi bir kız -Harp Okulu'nda senden çok yararlanabilirler."</p>

  <p>"İşte <i>bu</i> gerçek bir cevap."</p>

  <p>"Daha önce söylediğim kadar gerçek değil."</p>

  <p>"Beni sevdiğin mevzusu mu? Sen benim terapistim değilsin Ender. Ya da rahibim. Üzerime düşme ve bana duymam gerektiğini düşündüğün şeyleri söyleme."</p>

  <p>"Haklısın," dedi Ender. "Arkadaşlarım geldiğinde elimdeki işi hemen <i>bırakmamalıyım."</i> Kağıtlarını tekrar eline aldı.</p>

  <p>"Onları geri bırak."</p>

  <p>"Şimdi benden böyle kabaca istediğin için bunu yapmamda sakınca yok, öyle değil mi?"</p>

  <p>"Ender," dedi Petra, "hepimiz savaştan geldik. Sen gelmedin. Sen hâlâ onu yaşıyorsun. Hâlâ bir şeyle savaşıyorsun. Sürekli senin hakkında konuşuyoruz. Neden aramıza dönmediğini tartışıyoruz. Konuşabileceğin <i>birisi</i> olduğunu umuyoruz."</p>

  <p>"Herkesle ve hiç kimseyle konuşurum. Bu aralar tam bir bülbülüm."</p>

  <p>"Etrafında bir duvar ve demin sarf ettiğin o sözler birer tuğla."</p>

  <p>"Taş duvardaki tuğlalar?"</p>

  <p><i>"Gerçekten</i> dinliyorsun! dedi zafer kazanmışçasına. "Ender, mahremiyetini çiğnemek istemiyorum. İstediğin şeyi bizden sakla. O her neyse."</p>

  <p>"Bir şey sakladığım yok," dedi Ender. "Sırrım falan yok. Bütün hayatım netlerde ve insan ırkına ait. Bu konuda bile çok endişeli değilim. Sanki kendi vücudumda yaşamıyormuşum gibi geliyor. Sadece aklımda. Beni sürekli meşgul eden şu soruyu çözmeye çalışarak."</p>

  <p>"Ne sorusu?"</p>

  <p>"Kovan kraliçelerine sürekli sorup hiç yanıt alamadığım soru."</p>

  <p><i>“Ne sorusu?"</i></p>

  <p>"Onlara sürekli 'Neden öldünüz?' diye soruyorum."</p>

  <p>Petra Ender’in suratında şaka yaptığına dair bir işaret aradı. "Ender, öldüler çünkü biz-"</p>

  <p>"Neden gezegenlerini terk etmemişlerdi? Neden gemilerine binmiş kaçmıyorlardı? Silahın bizde olduğunu, ne yaptığını ve nasıl çalıştığını bilmelerine rağmen kalmayı tercih ettiler. Savaşı, bizim gelmemizi beklediler."</p>

  <p>"Bizimle ellerinden geldiğince vahşice savaştılar. Ölmek istemiyorlardı, Ender. İnsan askerleri tarafından intihar ettirilmediler."</p>

  <p>"Onlara karşı sürekli başarı elde ettiğimizi biliyorlardı. En azından bunun tekrar olabileceğini düşünmüş olmalılar. Ve kaldılar."</p>

  <p>"Ve kaldılar."</p>

  <p>"Askerlere sadakatlerini ya da cesaretlerini kanıtlamalarına da gerek yoktu, işçiler ve askerler kendi vücut parçalarıydılar. Bunu yapmak şöyle demek gibi bir şey olurdu, 'Bunu yapmalıyım çünkü ellerimin ne kadar cesur olduğumu bilmelerini istiyorum.'"</p>

  <p>"Buna bayağı kafa yorduğunu görebiliyorum. Takıntılı, sınırdaki deli düşünceleri. Ama her ne seni mutlu yapıyorsa onu yap tabi. Sen mutlusun. Eros'takiler hep bunu konuşuyor -Wiggin’in nasıl neşeli biri olduğundan bahsediyorlar. Ama şu ıslık çalma huyunu bırakmalısın. O insanları deli ediyor."</p>

  <p>"Petra, hayatımın en önemli işini yaptım. Dünya’ya dönmeme izin vereceklerini zannetmiyorum, ziyaret etmek için olsa dahi. Bundan nefret ediyorum, beni kızdırıyor ama aynı zamanda anlıyorum da. Ve bir açıdan benim için sıkıntı da yaratmıyor. İstediğim bütün sorumluluk bana verildi. İşim bitti. Emekli oldum. Artık kimse için gerçekleştirmem gereken bir görev yok. Artık beni gerçekten neyin rahatsız ettiğini düşünebiliyorum. Çözmem gereken problemi."</p>

  <p>Kütüphanedeki masanın üzerine resimleri koydu. "Bu insanlar kim" diye sordu.</p>

  <p>Ölü larvaların ve formik işçilerin fotoğraflarına bakan Petra şöyle dedi, "Onlar insan değil Ender. Onlar <i>formikler</i> ve artık yoklar."</p>

  <p>"Yıllardır sürekli onları anlamak için uğraşıyorum Petra. Onları tanıdığım her insandan daha iyi tanımak için. Onları <i>sevmek</i> için. Böylece bu fikri onları yenilgiye uğratıp yok etmek için kullanabilirdim. Şimdi yok edildiler ama bu onlara yönelik ilgimi hemen kaybedeceğim anlamına gelmiyor."</p>

  <p>Petra’nın yüzü aydınlandı. "Anlıyorum. Sonunda anladım!"</p>

  <p>"Neyi?"</p>

  <p>"Neden bu kadar garip olduğunu Ender Wiggin. Hiç de garip değil."</p>

  <p>"Eğer garip olmadığımı düşünüyorsan Petra, bu beni <i>anlamadığını</i><b>gösterir</b>."</p>

  <p>"Geri kalanımız savaştık, kazandık ve eve gidiyoruz. Ama sen Ender, sen formiklerle <i>evlendin.</i> Savaş bittiğinde de <i>dul</i> kaldın."</p>

  <p>Ender içini çekti ve sandalyesini masaya yaklaştırdı.</p>

  <p>"Şaka yapmıyorum," dedi Petra. "Tıpkı büyük büyük babamın öldüğü zamanki gibi. Büyük büyük annem hep onunla ilgilenmişti. Ona patronluk taslaması çok acınasıydı ama yine de büyük büyük annem o ne isterse yapıyordu. Annem de bana hep "sakın sana böyle davranan birisiyle evlenme," diyordu ama o öldüğünde, büyük büyük annemin özgürleşeceği aklına gelir ilk. Ama böyle olmadı. Tamamen <i>kayboldu.</i> Gözleri onu aramaya devam etti. Onun için yaptığı şeyler üzerindeki çalışmalarını anlatmaya devam etti. Bunu yapamam, şunu yapamam, Babo'nun hoşuna gitmez falan filan derken en sonunda büyük babam -onun oğlu- 'o artık yok' dedi.</p>

  <p>"Formiklerin artık olmadıklarını biliyorum Petra."</p>

  <p>"Büyük büyük annem de biliyordu. Böyle diyordu. 'Biliyorum. Sadece neden benim de olmadığımı çözemiyorum.'"</p>

  <p>Ender eliyle alnını tuttu. "Teşekkürler doktor, sonunda en derin güdülerimi ortaya çıkardınız ve artık sayenizde hayatıma devam edebileceğim."</p>

  <p>Petra bu dokundurmayı göz ardı etti. "Sana cevapları vermeden öldüler. Bu yüzden etrafında olup bitenin zar zor farkına varıyorsun, bu yüzden kimseyle doğru düzgün ilişki kuramıyorsun, bu yüzden Dünya’da senin eve gitmeni engellemeye çalışan insanların olmasını umursamıyormuş gibi yapıyorsun. Zaferi kazanıyorsun ve seni hayatın boyunca sürgüne göndermelerini istiyorsun ve bunların hiç biri umurunda bile <i>değil</i> çünkü bütün düşünebildiğin kayıp formiklerin. Onlar senin ölü eşin ve peşlerini bırakamıyorsun."</p>

  <p>"Pek evlilik gibi değildi," dedi Ender.</p>

  <p>"Sen hâlâ âşıksın."</p>

  <p>"Petra, türler arası aşk hikâyesi bana göre değil."</p>

  <p>"Sen kendin söyledin. Onları yenilgiye uğratmak için onları sevmen gerekiyordu. Şu anda benimle aynı fikirde olmak zorunda değilsin. Sonradan anlarsın. Soğuk terler içinde uyanıp "Evreka! Petra haklıydı" diye bağıracaksın. Sonra kurtardığın gezegene dönme hakkın için savaşmaya başlayabilirsin. Tekrar bir şeyi <i>umursayabilirsin."</i></p>

  <p><i>"Seni</i> umursuyorum Petra," dedi Ender. Demedikleri şeyler ise şunlardı: kovan kraliçelerini anlamayı da umursuyorum ama bunu sen saymazsın çünkü anlamıyorsun.</p>

  <p>Petra başını iki yana salladı. "Duvardan geçmiyor," dedi. "Ama son bir kez denemeye değer olduğunu düşünmüştüm. Ne olursa olsun haklı olduğumu göreceksin. Bu kovan kraliçelerinin hayatının geri kalanını mahvetmesine izin veremezsin. Onları bırakıp hayatına devam etmelisin."</p>

  <p>Ender gülümsedi. "Umarım evde mutluluğu bulursun Petra. Ve sevgiyi. Ve umarım istediğin bebeklere ve anlam ve başarı dolu bir hayata sahip olursun. Çok azimlisin -ve bence hepsine sahip olacaksın da, gerçek aşk, aile hayatı ve büyük başarılara."</p>

  <p>Petra ayağa kalktı. "Sana bebek istediğimi düşündürten nedir?" dedi.</p>

  <p>"Seni tanıyorum," dedi Ender.</p>

  <p>"Beni tanıdığını <i>zannediyorsun.”</i></p>

  <p>"Senin beni tanıdığını zannettiğin gibi mi?"</p>

  <p>"Ben şıpsevdi bir kız değilim," dedi Petra, "ve olsaydım bile bu <i>seni</i> içermezdi."</p>

  <p>"Ya, demek birisi senin en derin içgüdülerini bildiğini iddia edince rahatsız oluyorsun."</p>

  <p>"Beni rahatsız eden şey senin bu havaların."</p>

  <p>"Beni çok neşelendirdiniz Arkanian Hanım. Biz havalılar büyük evden güzel insanlar bizi ziyarete geldiğinde çok memnun oluruz."</p>

  <p>Petra’nın sesi çıkmadan önce son kez konuşurken bağırırmış gibi çıktı. "Ben seni gerçekten <i>seviyorum</i> ve <i>umursuyorum </i>Ender Wiggin." Sonra arkasını döndü ve yürümeye başladı.</p>

  <p>"Ben de <i>seni</i> seviyor ve umursuyorum ama söylediğimde bana inanmıyorsun!"</p>

  <p>Petra kapının eşiğinde durdu, dönerek Ender’e baktı. "Ender Wiggin, ben konuşurken ne dalga geçiyordum ne de büyüklük taslıyordum."</p>

  <p>"Ben de!"</p>

  <p>Ama gitmişti.</p>

  <p>"Belki yanlış uzaylı türünü inceliyorumdur" dedi yavaşça.</p>

  <p>Sırasının üzerindeki ekrana baktı. Hâlâ hareketliydi ama sesi kısıktı. Mazer’ın ifadesinin kesitlerini gösteriyordu. Bütün bu olaydan tiksiniyormuş gibi soğuk ve ilgisiz duruyordu. Ender’in şiddet eğilimi ve bunun onu eğitmeyi zorlaştırıp zorlaştırmadığı sorulduğunda Mazer yargıçlara döndü ve "pardon, yanlış anladım sanırım, bu <i>askeri</i> bir mahkeme değil mi? Burada hepimiz şiddet uygulamak konusunda eğitimli askerler değil miyiz?" dedi.</p>

  <p>Yargıç tokmağını vurdu ve onu ikaz etti ama Mazer söylemek istediğini söylemişti. Askeriyenin var oluş amacı şiddetti - uygun hedeflere yönelik kontrollü şiddet. Ender hakkında hiç konuşmak zorunda kalmadan Mazer şiddetin bu bağlamda sapkınca bir şey değil, bizzat amacın kendisi olduğunu açıkça belirtmişti.</p>

  <p>Bu Ender’e kendisini daha iyi hissettirdi. Haberleri kapatıp işine dönebilirdi.</p>

  <p>Petra’nın yerlerini değiştirdiği fotoğrafları masanın diğer ucundan alabilmek için ayağa kalktı. Uzak gezegenlerden ölü bir çiftçi formik ona bakıyordu, göğsü açıktı ve organları cesedin etrafına düzgünce dizilmişti.</p>

  <p><i>"Vazgeçtiğine</i> inanamıyorum," dedi Ender resme bakarak. Bütün bir türün yaşama isteğini kaybettiğine inanmıyorum. Neden sizi öldürmeme izin verdiniz?</p>

  <p>"Sizi tanıyana kadar huzur bulmayacağım," diye fısıldadı.</p>

  <p>Ama artık yoklardı. Bunun anlamı da asla ve asla huzur bulamayacağıydı.</p>
</body>
</html>