<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta name="charset" content="UTF-8"/>
  <title></title>
  <link href="../Styles/ege0.5.css" type="text/css" rel="stylesheet"/>
</head>

<body>
  <h2 title="16">•16•</h2>

  <p><b>Alıcı:</b> GovDes%ShakespeareKol@ColMin.gov/voy</p>

  <p><b>Gönderen:</b><a href="mailto:MinCol@ColMin.gob">MinCol@ColMin.gob</a></p>

  <p><b>Konu:</b> İstek üzerine</p>

  <p><b>El sıkışma Anahtarı: </b>3390ac8d9afff9121001</p>

  <div>
    <br/>
  </div>

  <p>Sevgili Ender,</p>

  <p>İsteğin üzerine ben ve Kumandan Bakossi Wuri geminin iletişim ağı yazılımına holografik bir mesaj gönderdik. Programın söylediğin gibi işlerse geminin bütün iletişimini ele geçirecek. Ayrıca Amiral Morgan’a çıktısını alıp resmi bildiriyi verebilesin diye bu postaya ek olarak sana gönderiyorum. Umarım bunları kullanmana izin vereceği kadar güvenini kazanmışsındır. Sildiğin andan itibaren bu mesaj arkasında hiç bir iz bırakmayacak.</p>

  <p class="p8">İyi şanslar,<br/>Hyrum</p>

  <p>Amiral Morgan <i>geçici</i> yönetici Ix Tolo'yla -gülünç bir isim-iletişime geçmişti çünkü geçici yönetici gücün resmi ve kamuya açık transferi sırasında kendisine ihtiyaç duyulmasına rağmen tamamen anlamsız bir geziye çıkacak kadar saygısızdı. Büyük ihtimalle işini devretmeye dayanamıyordu. Ah şu bazı insanlardaki kibir yok mu.</p>

  <p>Morgan’ın ikinci kaptanı Commodore das Lagrimas yörüngeden belirlenebildiği kadarıyla sömürgecilerin inşa ettiği pistin usule göre yapılmış olduğunu onayladı. Neyse ki artık o şeyleri döşemek zorunda değillerdi -uçan araçların tekerlekleri üzerine inmek zorunda olduğu o günler tam bir kabus olmalı.</p>

  <p>Onu endişelendiren tek şey Ender Wiggin çocuğunu kendisiyle beraber ilk iniş sırasında götürmekti. Eski yerleşimcilere Morgan’ın önden gelip Wiggin için yolu hazırladığını söylemek kolay olurdu. Böylece Wiggin’in genç biri olduğunu ve gerçek yönetici olmasının zor olduğunu onlara anlatması için yeteri kadar fırsatı olurdu.</p>

  <p>Dorabella da onunla aynı görüşteydi. Ama sonra "tabi kolonideki yaşlı insanların hepsi Ender’in emrinde savaşmış pilotlar ve askerler. Onu görmedikleri için hayal kırıklığına uğrayabilirler. Ama hayır, o sonra indiğinde çok daha özel bir şey olur." dedi.</p>

  <p>Morgan durumu değerlendirdi ve Ender’in onunla olmasının, onunla olmamasından daha yararlı olacağına karar verdi. Efsanevi çocuğu görsünler. Bu yüzden Wiggin çocuğunu kamarasına çağırmıştı.</p>

  <p>"İlk fırsatta sömürgecilere bir şey demen gerekiyor mu emin değilim," dedi Amiral Morgan. Bu bir sınavdı -Wiggin sessiz kalacağı için gücenecek mi?</p>

  <p>"Bana fark etmez," dedi Wiggin hemen. "İyi bir konuşmacı değilim."</p>

  <p>"Harika," dedi Morgan. "Bir tür direniş planlanıyor olabilir diye deniz kuvvetlerini hazır tutacağım -asla emin olamazsın. Bütün iş birlikleri aslında bir dalavere olabilir. 40 yıldır kendi başlarınalar -40 ışık yolu uzaklıktan kendilerine otorite verilmesine içerlemiş olabilirler.</p>

  <p>Wiggin ciddi bir bakış takındı. "Bu hiç aklıma gelmemişti. Gerçekten isyan edeceklerini mi düşünüyorsunuz?"</p>

  <p>"Hayır," dedi Morgan. "Ama iyi bir kumandan her şeye hazırlıklıdır. Eminim zamanla sen de böyle alışkanlıklar edineceksin."</p>

  <p>Wiggin içini çekti. "Öğrenecek o kadar çok şey var ki."</p>

  <p>"Oraya varır varmaz rampayı indireceğiz ve deniz kuvvetleri etrafın güvenli olduğundan emin olacaklar, insanlar rampanın etrafında toplandıklarında biz dışarı çıkacağız. Seni tanıtacağım ve birkaç şey söyleyeceğim. Sonra ben yerleşkede senin için güvenli bir alan ayırana kadar sen geminin içine dönüp bekleyeceksin."</p>

  <p>"Toguro," dedi Wiggin.</p>

  <p>"Ne?"</p>

  <p>"Pardon. Harp Okulu argosu."</p>

  <p>"Ben Harp Okulu'na gitmedim." Velet kendisinin aksine Morgan’ın Harp Okulu'na gitmediğini ona sürekli hatırlatmak zorundaydı. Ama argo kullanması iyiydi. Wiggin ne kadar çocuksu durursa, onu marjinalleştirmek de o kadar kolay olurdu.</p>

  <p>"Valentine ne zaman inebilir?"</p>

  <p>"İlk birkaç gün yeni sömürgecileri indirmeye başlamayacağız. Bu işi düzgün yapmamız gerekiyor -hepsi için barınma ve yiyecek olduğunu kesinleştirmeden yeni sömürgecilerin hepsini bir anda bırakmak istemiyoruz. Aynısı stoklar için de geçerli."</p>

  <p>"Elimiz boş mu ineceğiz?" diye sordu Wiggin şaşkınca.</p>

  <p>"Tabi ki hayır," dedi Morgan. Olaya bu açıdan bakmamıştı. Yanlarında birkaç önemli stokla inmeleri güzel bir jest olurdu. "Ne dersin, yemek mi indirelim? Çikolata?"</p>

  <p>"Bizden daha iyi yiyecekleri var," dedi Ender. "Taze meyve ve sebzeler -bu onların <i>bize</i> hediyesi olacak. Ama eminim kepçeleri görseler fıttırırlar."</p>

  <p>"Kepçeler! Çok ileri teknoloji."</p>

  <p>"Zaten gemide bir işimize yaramıyorlar," dedi Ender gülerek. "Ama zenobiyolog ekipmanlarından bazılarını sonra verebiliriz. Bizim gelişimizin onlar için ne kadar iyi olduğunu göstermemiz lazım. Yani bizi iyi karşılamayacaklarından endişe ediyorsan onlara işe yarar teknolojik aletler vermek bizi kahraman yapar."</p>

  <p>"Tabi ki -benim de planım buydu. Sadece <i>ilk</i> inişte kepçeleri de indirmeli miyiz ondan emin olamıyordum."</p>

  <p>"Kargoyu yerleştirileceği yere taşımada yardımcı olur. Eminim eşyaları elleriyle ya da arabalarda ya da artık her ne kullanıyorlarsa öyle taşımak zorunda kalmayacakları için minnettar olurlar."</p>

  <p>"Harika," dedi Morgan. "Bu liderlik işine şimdiden ısınıyorsun." Çocuk <i>gerçekten</i> zekiydi. Ve yüksek teknoloji ekipmanı ve kepçeleri indirmenin övgüleri Morgan’a yönelecekti. Eğer durup düşünmeye vakti olsaydı o da bunların hepsini düşünürdü. Çocuğun oturup düşünecek zamanı vardı ama Morgan’ın yoktu. Sürekli çağırılıyordu ve çoğu işi das Lagrimas’ın hallediyor olmasına karşın Morgan Dorabella'yla uğraşmak zorundaydı.</p>

  <p>Ama Dorabella beklenti içinde ya da talepkar değildi. Aslında inanılmaz derecede kendisine destek oluyordu. Hiç bir işe karışmaya çalışmıyor ve kendisini ilgilendirmeyen şeylere burnunu sokmuyordu. Hiç bir şeyden şikayet etmiyor, onun planlarına uyum gösteriyor, sürekli gülümsüyordu. Morgan’ı yüreklendiriyor ve sempati gösteriyordu. Nasihat ya da akıl vermeye çalışmıyordu.</p>

  <p>Ama Morgan’ın dikkatini dağıtıyordu. İyi bir açıdan. Bir toplantıda olmadığında sürekli onu düşünüyordu. Resmen inanılmaz bir kadındı. Çok istekli. Memnun etmeye hevesli. Sanki Morgan bir şey düşündüğünde onu yapıyordu. Morgan kamarasına çekilmek için bahaneler üretmeye başlamıştı ve Dorabella hep orada oluyor ve onu gördüğüne hep seviniyordu. Dinlemeye hep hevesliydi ve elleri ona dokunduğu için onu göz ardı etmek ya da bir yere gitmek imkansız hale geliyordu.</p>

  <p>Diğerlerinden evliliğin cehennem gibi olduğunu duymuştu. Balayı bir gün sürer, diyorlardı ve sonra bir şeyler talep etmeye, ısrar etmeye ve şikayet etmeye başlarlardı. Hepsi yalan.</p>

  <p>Belki de sırf Dorabella böyleydi. Durum buysa Morgan beklediğine memnundu. Böylece bir erkeği gerçekten mutlu edebilecek insanın karşısına milyonda bir çıkan birini bulmuştu.</p>

  <p>Resmen abayı yakmıştı. Adamlarının gizli gizli arkasından dalga geçtiklerini biliyordu -iş gününün ortasında Dorabella'yla 1-2 saatlik bir randevudan döndüğünde pişmiş kelle gibi sırıttığını görüyorlardı. Gülsünler! Hepsi kendisini kıskanıyordu.</p>

  <p>Efendim?" diye sordu Wiggin.</p>

  <p>"Evet," dedi Morgan. Yine olmuştu -bir konuşmanın ortasında Dorabella’yı düşünmeye başlamıştı. "Aklımda çok şey var ve sanırım işimiz bitti. 0800’de araçta ol -şafak devriyesi tarafından her şey o zaman yüklenmiş olacak ve kapıları kapatacağız. Araç pilotunun söylediğine göre iniş birkaç saat sürecekmiş ama kimse uyuyamayacak -dinlenmiş olmak istiyorsan bu gece erken uyusan iyi olur. Ve atmosfere aç karınla girmek daha iyi olur, anlarsın ya."</p>

  <p>"Evet efendim," dedi Wiggin.</p>

  <p>"Çekilebilirsin," dedi Morgan.</p>

  <p>Wiggin selam verdi ve çıktı. Morgan neredeyse kahkaha atıyordu. Çocuk Morgan’ın gemisinde tuğamiral kıdemi dolayısıyla nezaket görmesi gerektiğinin farkında değildi. İstese sanki astıymış gibi "çekilebilirsin" emri almadan da odayı terk edebilirdi. Ama çocuğun haddini bilmesi güzeldi. Sırf Morgan kendisininkine hak <i>kazanmadan</i> çocuğa amiral rütbesinin verilmesi Morgan’ın cahil bir ergene saygı göstermesi gerektiği anlamına gelmiyordu.</p>

  <p>Morgan daha gelmeden Wiggin kendi yerine geçmişti. Askeri üniforma yerine sivil kıyafet giymişti -ki bu iyi bir şeydi çünkü insanların aynı üniformaya ve apoletlere sahip olup Ender’in çok daha fazla madalyaya sahip olduğunu görmeleri Morgan için çok da iyi olmazdı. Morgan sadece başıyla selam vermiş ve geminin ön tarafında bütün iletişim araçlarının elinin altında olduğu kendi koltuğuna geçmişti.</p>

  <p>İlk başta uzay aracı normal seyrindeydi -sakin ve kontrollü bir şekilde ilerliyordu. Ama gezegenin yörüngesine girmeye başladıklarında gemi kalkanını ısıyı karşılayacak şekilde pozisyon aldı ve bu da ortalığı karıştırdı. Gemi sarsılmaya, yalpalamaya ve zıplamaya başladı. Pilot "bunlar bir şey değil, eğer düşmeye başlarsak <i>o zaman</i> sıkıntılı olur," dedi.</p>

  <p>Gemi 10.000 metreye kadar inip yine sakin bir şekilde uçmaya başlayana kadar Morgan’ın midesinin bulantısı durmadı. Ama zavallı Wiggin -çocuk resmen arkaya <i>uçmuştu</i> ve kesinlikle öğürüyordu. Tabi o da yemek yememeyi unutmuş ve kusacak bir şeyi varsa mümkündü.</p>

  <p>İnişte sıkıntı olmadı ama Wiggin koltuğuna dönmemişti -iniş ona yaramamıştı. Ve mürettebat insanların toplandığını bildirdiğinde Wiggin hâlâ içerideydi.</p>

  <p>Morgan kapısına gitti ve kapıya vurdu. "Wiggin," dedi, "zamanı geldi."</p>

  <p>"Bir dakika efendim," dedi Wiggin. Sesi titrek ve zayıf çıkıyordu. "Gerçekten. Kepçeleri izlemek onları bir süre meşgul eder. Sonrasında bizi tezahüratlarla karşılarlar."</p>

  <p>Kepçeleri daha kendisi inmeden önden göndermek Morgan’ın aklına gelmemişti ama Wiggin haklıydı. İnsanlar Dünya teknolojisi ürünü güzel bir şeyler görürlerse kendisi indiğinde inişi çok daha etkileyici olur, insanlar da onu daha şevkli bir şekilde karşılarlardı. "Sonsuza kadar kepçeleri izleyemezler Wiggin," dedi Morgan. "Çıkma zamanı geldiğinde umarım bana eşlik etmeye hazır olursun."</p>

  <p>"Olacağım," dedi Wiggin. Ama sonrasında çıkan öğürme sesi bu ifadenin gerçekliğine şüphe düşürdü.</p>

  <p>Tabi öğürme sesi mide bulanıklığı olmadan da çıkarılabilirdi. Morgan şüphelendi ve haber vermeden içeri daldı.</p>

  <p>Wiggin tuvaletin dibinde oturuyor ve elleriyle midesini tutup öğürüyordu. Ceketini ve gömleğini çıkarmış ve kapının yanına atmıştı -en azından çocuk bu kadarını düşünmüş, takım elbisesine kusmuk bulaştırmamayı akıl etmişti. "Yapabileceğim bir şey var mı?" diye sordu Morgan.</p>

  <p>Wiggin ona baktığında suratından midesinin bulandığı belli oluyordu. "Bu sonsuza kadar devam edemez," dedi sessizce ve belli belirsiz güldü. "Birazdan iyileşirim."</p>

  <p>Sonra tekrar dönüp suratını tuvalete gömdü. Morgan gülümsemesini zar zor bastırarak kapıyı kapattı. Çocuğun planlarını bozma ihtimali yoktu. Wiggin kendi büyük girişini kaçıracaktı ve bu Morgan’ın hatası olmayacaktı bile.</p>

  <p>Wiggin’e gönderdiği asteğmen çocukla değil, bir mesajla dönmüştü. "Mümkün olan en kısa zamanda çıkacağını söylüyor."</p>

  <p>Bir an için Wiggin’in gecikmesinin kendi konuşmasını yapmasına engel <i>olmayacağı</i> mesajını göndermeyi düşündü ama sonra bundan vazgeçti. Ama hayır, asil ruhlu davranmayı göze alabilirdi. Zaten Wiggin kısa bir süre içerisinde hazır olacağa benzemiyordu.</p>

  <p>Shakespeare gezegeninin havası tuhaf ama hoştu; hafif bir esinti vardı ve içinde bir çeşit polen taşıyordu. Morgan sadece nefes alarak en başta neredeyse bütün koloniyi öldüren kan emici solucanları soluyor olabileceğinin farkındaydı ama tedavisini bulmuşlardı ve yakın zamanda ilk dozlarını alacaklardı. Bu yüzden havayı içine çekip tadını çıkardı -bu yolculuk başlamadan en son 6 sene önce Dünya’da bulunmuştu.</p>

  <p>Bulundukları yerden aşağısı ovaya benziyordu -orada burada ağaçlar vardı ve her yer çimdi. Ama pistin her iki tarafında yetişen ekinler vardı ve piste indiklerinde bunlara zarar vereceklerdi. Sömürgeciler bu duruma büyük ihtimalle içerlerlerdi -iyi ki önden kepçeleri göndermeyi akıl etmişti. Böylece inişlerinin ekinlere verdiği zararı çok da umursamazlar, kafaları meşgul olurdu.</p>

  <p>Şaşırtıcı bir şekilde çok insan vardı. İlk yolcuların arasında nispeten az kadın bulunmasına rağmen şimdiye tavşan gibi üremiş, sayıları 100 civarından iki katına çıkmış olmalıydı.</p>

  <p>Önemli olan şey o indiğinde alkışlamalarıydı. Bu alkış ondan ziyade kepçeler için de olabilirdi ama herhangi bir direniş olmadığı sürece buna razıydı.</p>

  <p>Yaverleri kalabalığa seslenebilsin diye ses sistemi kurdular ama Morgan buna gerek olacağını düşünmüyordu. Kalabalıklardı ama çoğu çocuktu ve rampanın üzerinden sesini duyurması kolay olacaktı. Ama kürsü kurulmuşken bunu kullanmaması da aptalca gözükebilirdi. Bu yüzden büyük adımlarla gidip iki eliyle birden mikrofonu kavradı.</p>

  <p>"Shakespeare Kolonisi’nin erkek ve kadınları, size Uluslarası Filo'nun ve Kolonileştirme Bakanlığı’nın selamlarını getirdim."</p>

  <p>Alkış beklemişti ama hiç bir şey olmamıştı.</p>

  <p>"Ben yeni sömürgeciler, ekipmanlar ve stokları buraya, yerleşkenize getiren geminin kaptanı Tuğamiral Quincy Morgan'ım."</p>

  <p>Yine, çıt yoktu. Dinliyorlardı ve düşmanca bir tavırları yoktu ama içlerinden sadece birkaç tanesi kafasını sallıyordu ve hepsi buydu. Sanki bir şey bekliyor gibilerdi. Ama ne?</p>

  <p>Wiggin’i bekliyorlar. Düşünce aklına mide suyu ağzına gelir gibi gelmişti. Wiggin’in yöneticileri olması gerektiğini biliyorlar ve onu bekliyorlar.</p>

  <p>Eh, kısa bir süre içinde Wiggin’in ne olup ne olmadığını görecekler.</p>

  <p>Sonra Morgan aracın içinden koşma sesleri duydu. Wiggin’in zamanlaması daha iyi olamazdı. Kalabalığın onu böyle görmesi Morgan için iyi olacaktı.</p>

  <p>Kitlenin dikkati Wiggin’e kaydı ve Morgan gülümsedi. "Size..."</p>

  <p>Ama ne dediğini dinlemediler. Gelenin kim olduğunu biliyorlardı. Alkış ve bağırış sesleri Morgan’ın sesini bastırdı. Zaten kalabalık Wiggin’in adını haykırdığı için onun da söylemesine gerek yoktu.</p>

  <p>Morgan çocuğu selamlamak için döndüğünde üniformasını giymiş olduğunu gördü ve şok oldu. Madalyaları neredeyse bütün üniformasını kaplamıştı -Morgan’ın göğsündekiler devede kulak kalmıştı. Gülünç bir durumdu -Wiggin sadece bilgisayar oyunu oynamıştı ve her muharebe için kendisine madalya verilmişti. Tabi bir de savaştan sonra verilenler vardı.</p>

  <p>Küçük piç kasten onu aldatmıştı. Sivil kıyafet giymiş, sonra tuvalette üstünü değişmiş ve Morgan’ı bu hale düşürmek için uğraşmıştı. Bu büyük girişini yapabilsin diye acaba mide bulantısı da mı yalandı? Morgan sahte bir gülümseme takınacak ve bunu ona sonra ödetecekti. Belki de Wiggin’i kuklası yapmaktan bile vaz geçerdi.</p>

  <p>Ama Wiggin Morgan’ın kendisine gösterdiği yere, kürsüye geçmedi. Morgan’a katlanmış bir kağıt verdi ve koşarak rampadan indi -iner inmez kalabalık etrafını sardı ve "Ender Wiggin" bağırışları yerini şimdi konuşmalar ve sevinç kahkahalarına bırakıyordu.</p>

  <p>Morgan kağıda baktı. Kurşun kalemle üzerine şu yazılıydı: "bu araç yere indiğinde üstünlüğün bitti. Bu rampadan indiğinde otoriten de bitiyor." Altını "Amiral Wiggin" diye imzalamıştı. Limanda rütbesinin kendisininkinden üstün olduğunu bir kez daha hatırlatmak için.</p>

  <p>Şu çocuktaki yüzsüzlüğe bak! Böyle iddiaların herhangi bir otoriteden 40 yıl uzaklıkta bir anlamı olduğunu mu zannediyordu? Hem de emri altında bu kadar iyi eğitimli deniz kuvvetleri varken?</p>

  <p>Morgan kağıdı açtı. Bir mektup. Kumandan Bakossi Wuri ve Kolonileştirme Bakanı Hyrum Graff tarafından imzalanmıştı.</p>

  <p>Ender Ix Tolo'yu görür görmez tanıdı. Vitaly ona Ix Tolo'yu tarif etmişti ve direk ona koştu. "Ix Tolo," diye bağırdı koşarken. "Tanıştığımıza memnun oldum!"</p>

  <p>Tolo’ya ulaşıp elini sıkmadan Ender’in gözleri yaşlı erkek ve kadınları tarıyordu. Çoğunun etrafı gençlerle çevriliydi ama Ender onları tesbit etti ve daha bu yolculuk başlamadan çalışıp ezberlediği suratları tanımaya çalıştı.</p>

  <p>Neyse ki ilk iki tahmini doğruydu. Onlara rütbeleri ve isimleriyle seslendi. Savaşta bizzat bulunmuş olan pilotlara öncelik vermeye dikkat etti. "Sonunda sizinle tanışmaktan onur duydum," dedi. "Çok zaman geçti."</p>

  <p>Çok süre geçmeden kalabalık Ender’in ne yaptığını anladı ve etrafını boşalttılar. Yaşlıları Ender onları daha kolay bulabilsin diye öne çıkarıyorlardı. Çoğu Ender’in elini sıkarken ağlıyorlardı; yaşlı kadınların bazıları ona sarılmakta ısrar ediyorlardı. Onunla konuşmaya? O, ona bir şeyler anlatmaya çalışıyorlardı ama Ender gülümseyip elini kaldırıyor, tanışacak başkaları olduğunun işaretini görüyordu.</p>

  <p>Her askerin tek tek elini sıktı ve arada yanlışlıkla bir ismi bilemediğinde ya da yanıldığında gülerek onu düzeltiyorlardı.</p>

  <p>Arkasında ise hoparlörler sessizdi. Ender Morgan mektubu okuduğunda ne yapacağını bilmiyordu ama Morgan kendisini iliştirebileceği bir aralık bulamasın diye Ender burada her şeyi canlı tutmalıydı.</p>

  <p>Son askerin de elini sıktıktan sonra bu eli tuttu ve kaldırdı. Diğer insanların etrafına toplanmasını istiyordu. Toplandılar da -hatta çoktan toplanmışlardı ve kalabalığın tam ortasında Ender vardı. "Söyleyemediğim isimler," dedi, "ve tanışamadığım insanlar var. Sonra ezberinden savaşta ölen herkesin isimlerini saydı. "Çok kayıp var. Hatalarımın bedellerinin ne olduğunu bilseydim belki azaltabilirdim."</p>

  <p>Bazıları ağlarken bazıları da "Ne hatası!" diye bağırıyorlardı.</p>

  <p>Sonra Ender ezberinden başka isimler saydı -yerleşkenin ilk yıllarında ölen sömürgecilerin isimlerini. "Bu koloni onların ölümü ve sizin kahramanca çabalarınız sayesinde kuruldu. Nasıl yaşayıp neler başardığınızı Yönetici Kolmogorov bana anlattı. Siz buradaki hastalıklarla mücadele ederken ben Eros'ta 12 yaşında bir çocuktum. Ve siz bensiz bir zafer elde ettiniz."</p>

  <p>Ender ellerini yukarı kaldırıp onları ciddi bir surat ve yüksek bir sesle alkışladı. "Uzayda ve burada ölenleri yad ediyorum."</p>

  <p>Tezahüratlar havada uçuştu.</p>

  <p>"Size 36 yıl boyunca savaşta ve barışta sahip çıkan Yönetici Kolmogorov'u yad ediyorum!" Tezahüratlar. "Ve Sel Menach’ı alkışlıyorum. Bugün burada olsaydı göreceği ilgi ve minnettarlığa rağmen mütevazi kalmayı tercih etti!" Kahkahalar ve tezahüratlar. "Size hizmet edebilmem için bilmem gereken her şeyi bana Sel Menach öğretecek. Artık geldiğime göre o da <i>asıl</i> işinin başına dönebilir." Tezahüratlar ve sloganlar.</p>

  <p>Ve sonra kalabalığın arkasındaki hoparlörlerden Morgan’ın sesi duyuldu. "Shakespeare Kolonisi’nin erkek ve kadınları, lütfen beni mazur görün. Bugünkü program akışı böyle planlanmamıştı."</p>

  <p>Ender’in etrafındaki kalabalık şaşkın bakışlarla rampanın üst tarafına bakıyorlardı. Morgan nazik, hatta neşeli bir ses tonuyla konuşuyordu. Ama demin olan şeyleri fark etmemişti. Bu seremoninin devam etmesine engel oluyordu. Ender Wiggin’in zafer kazanmış bir komutan olarak gazilerle konuştuğunu görmüyor muydu? Quincy Morgan bu işe neden burnunu sokuyordu?</p>

  <p>Mektubu okumamış mıydı?</p>

  <p>Wiggin’in kalabalığa daldığını gören Morgan o kadar sinirlenmişti ki mektuba sadece göz ucuyla bakıyordu. Wiggin ne yaptığını zannediyordu? Bu insanların gerçekten <i>isimlerini </i>mi biliyordu?</p>

  <p>Ama sonra mektup dikkatini cezbetti ve pürdikkat okumaya başladı.</p>

  <div>
    <br/>
  </div>

  <p>Sayın Tuğamiral Morgan,</p>

  <p> Shakespeare Kolonisi'ne vardığınız zaman sorumluluklarınızın neler olduğu konusunu çok açık bir şekilde anlamamış olabileceğinize dair emekli Kumandan Chamrajnagar bizi uyardı. Böyle bir yanlış anlaşılmanın bütün sorumluluğunu üstlendi ve eğer yanılmışsa yaptıklarımız için özür dileriz. Ama gezegene vardığınızda geçici bir süreyle bile otoriteye sahip olacağınızı zannetmenizi düşünmemiz bizi önleyici bazı yaptırımlara sevk etti. Eğer ki yanlış bir hareket yapmazsanız siz ve Yardımcı-Amiral Wiggin dışında hiç kimse böyle bir durumda nasıl davranmış olacağımızı öğrenmeyecek.</p>

  <p>Doğru hareket şudur: Shakespeare’e ayak bastığınız anda Yardımcı-Amiral Wiggin’in Yönetici Wiggin olduğunu ve koloniyle ilgili her konuda tek ve tam otorite sahibi olduğunu kabul ediyorsunuz. Bütün kişi ve ekipman transferinden de o sorumlu. Yardımcı-Amiral rütbesine de hâlâ sahip olduğu için geminiz dışında sizin üstünüz ve siz de onun emirlerine uymakla yükümlüsünüz.</p>

  <p>Gemiye ayak basmadan geminize dönüyorsunuz. Kolonideki kimseyle tanışmıyorsunuz. Yönetici Wiggin’in belirttiği şekilde bütün kargo ve kişilerin tam ve düzenli bir şekilde gemiden koloniye aktarılmasından da sorumlusunuz. Yönetici Wiggin’in emrettiği her şeyi yaptığınızı UFCom’a ve KolBak’a saat başı bildiriyorsunuz.</p>

  <p>Başından beri niyetinizin bu olduğunu düşünmek istiyoruz. Ama Kumandan Chamrajnagar’ın uyarısı üzerine farklı planlarınız olduğunu ve bunları uygulamaya geçirmeye çalışma ihtimalinizi göz önünde bulundurduk. Sizinle aramızdaki 40 yıllık yolculuk süresi bizi görevinizi başarıyla bitirip ışık hızıyla geri dönmeniz halinde geri alabileceğimiz bazı uygulamalar getirmemizi gerekli kıldı.</p>

  <p>Her 12 saatte bir Yönetici Wiggin bizimle holografik görüşmede bulunacak ve bizi sizin iş birliği yaptığınız konusunda temin edecek. Eğer rapor veremezse ya da biz onun bir çeşit baskı altında olduğunu düşünürsek şu anda geminizin bilgisayarında bulunan bir programı etkinleştirmek zorunda kalacağız. Program aynı zamanda yazılımı eski haline döndürmeye çalışmanız ya da programı yeniden yazmaya çalışmanız hallerinde de devreye girecek.</p>

  <p>Bu program geminizdeki ve Shakespeare Kolonisi'ndeki bütün iletişim araçlarını, bütün hoparlör ve bilgisayar ekranlarını kullanarak sesli ve görüntülü bir şekilde askeri bir isyanda bulunduğunuzu, kimsenin size itaat etmemesini ve başkaldırıdan yargılanacağınız Eros’a döndürülürken uyutulmanızı bildiren bir mesaj anons edecek.</p>

  <p>Bu mesajın böyle davranmayı planlamadıysanız sizin tarafınızdan hakaret olarak algılanabileceğinin farkındayız. Ama bu durumda doğru davranışlarınız mesajı kimsenin görmemesine yol açacak ve görevinizi başarıyla tamamlayıp ışık hızıyla dönmenizden sonra geminizin bilgisayarından silinecek ve kaydı hiç bir yerde bulunamayacak. Görevi layıkıyla yerine getirmiş olup bunun karşılığını alacaksınız ve kariyeriniz lekelenmeyecek.</p>

  <p>Bu mektubun bir kopyasını ikinci kaptanınız Commodore Vlad das Lagrimas’a da gönderiyoruz ama Yönetici Wiggin bize sizin doğru şekilde davrandığınızı söylediği sürece o bu mektubu açamayacak.</p>

  <p>Hedefine varan ilk koloni gemisi sizinki olduğu için davranışlarınız bütün U.F. için bir örnek teşkil edecek. Harika haberlerinizi bütün filoya bildirebilmeyi dört gözle bekliyoruz.</p>

  <p class="p8">Saygılarımızla,<br/><i>Kumandan, Bakossi Wuri <br/>Kolonileştirme Bakanı, Hyrum Graff</i></p>

  <p>Morgan mektubu okuduğunda öfkelendi ve aynı zamanda dehşete kapıldı. Ama kısa bir süre sonra farklı bir tavır takındı. Wiggin’in gücü ele geçirmesine izin vermeyeceğini mi zannetmişlerdi? Ne cüretle Chamrajnagar onlara Morgan’ın başka bir niyeti olduğunu düşündürecek bir şey söylemişti?</p>

  <p>Onlara kendisine böyle büyüklük taslayan ve tamamen gereksiz bir mektup gönderdikleri için hayal kırıklığına uğradını bildiren sivri dille yazılmış bir mektup göndermeliydi.</p>

  <p>Hayır, bir mektup gönderirse kayda girerdi. Sicilini temiz tutmalıydı. Ayrıca görevini tamamlayan ilk koloni gemisinin kaptanı olması da büyük bir coşkuyla karşılanacaktı -bu kariyeri için büyük bir artı olacaktı.</p>

  <p>Bu mektup yokmuş gibi davranmalıydı.</p>

  <p>Kalabalık tezahürat yapıyordu. Morgan’ın mektubu okuduğu süre boyunca alkış tutmuş tezahürat yapmışlardı. Hiç kimsenin ne rampaya ne uzay aracına ne de kendisine bakmadığını ve gözlerini Ender'den ayırmadıklarını gördü. Dediği her şeye ya alkış tutuyor, ya ağlıyor ya da gülüyorlardı.</p>

  <p>İnanılmaz bir şekilde onu seviyorlardı.</p>

  <p>Bu mektup olmasa, UFCom veya KolBak müdahele etmese bile Ender Wiggin üniformasıyla gözüküp askerlere adıyla hitap edip ölüleri yad ettiğinde güç savaşı Morgan için kaybedilmişti. Wiggin kalplerini nasıl kazanacağını biliyordu ve bunu aldatmaca ya da zorlama olmadan yapıyordu. Tek yaptığı isimlerini öğrenip fotoğraflarını ezberleyip hatırlayacak kadar onları umursamaktı. Tek yaptığı, 41 yıl önce Morgan bir asteroid kuşağında bir tedarik operasyonundayken onları zafere taşımaktı.</p>

  <p>Adım gibi eminim ki bu mektup düzmece. Wiggin bunu kendi yazdı. O halkla ilişkiler darbesini yaparken beni meşgul etmek ve dikkatimi dağıtmak için bunu yaptı. Eğer araya girip arkasından iş çevirsem, ona olan güvenlerini azaltabilsem ve yönetici olarak itibarını azaltıp benim olaya müdahale etmek <i>zorunda</i> olduğum bir durum yaratabilirsem...</p>

  <p>Wiggin geçici yöneticinin adını söylediğinde insanlar tekrar alkış tuttu.</p>

  <p>Hayır, Morgan onların Wiggin’e olan güvenini sarsamazdı. Ender’in yöneticileri olmasını istiyorlardı. Onlar için Morgan önemsizdi. Bir yabancı. Fazlalık. Artık U.F.’da değillerdi. Otorite ya da rütbe onlar için önem taşımıyordu. Şimdi bu koloninin vatandaşılar ama burasının nasıl kurulduğuyla ilgili efsaneler hâlâ anlatılıyor. Büyük Ender Wiggin bu gezegendeki bütün formikleri başarıyla yok etti ve buraya gelip yaşayabilsinler diye insanların önünü açtı. Ve şimdi bizzat kendisi teşrif etmişti. Sanki İsa’nın tekrar gelişi gibi. Morgan’ın en ufak şansı yoktu.</p>

  <p>Yaverleri dikkatle onu izliyorlardı. Mektupta ne yazdığı hakkında bir fikirleri yoktu ama okurken yüzünün istediği kadar kayıtsız gözükmemesinden korkuyordu; kayıtsızlığı bile başlı başına önemli bir mesaj olurdu. Morgan onlara gülümsedi. "Evet, bizim rolümüz bu kadar. Görünüşe göre Yönetici Wiggin’in programın nasıl olacağı konusunda kendi planları varmış. Bize haber vermiş olsaydı iyi olurdu ama... Bu çocukların yaptığı şakalara akıl sır ermez."</p>

  <p>Yaverleri güldüler çünkü kendilerinden bunu beklediğini biliyorlardı. Morgan onların burada ne olup ne bittiğini tamamen anladığına emindi. Mektuptaki tehditleri bilmiyorlardı ama Wiggin’in zaferini görüyorlardı. Yine de Morgan baştan beri her şey zaten böyle olacakmış gibi davranacaktı ve onlar da buna ayak uydurunca gemideki disiplin bozulmayacaktı.</p>

  <p>Morgan mikrofonu eline aldı. Kalabalığın sesi biraz diner gibi olduğunda arkadaşça, şakacı bir tonla konuşmaya başladı. "Shakespeare Kolonisi’nin erkek ve kadınları, lütfen beni mazur görün. Bugünkü program akışı böyle planlanmamıştı."</p>

  <p>Kalabalık dikkatleri dağılmış ve sinir olmuş bir şekilde ona doğru döndü. Sonra hemen tekrar Wiggin’e döndüler. O da Morgan’a bakıyordu ama suratında galibiyetin kendini beğenmiş gülümsemesi değil, gemide hep takındığı ciddi ifade vardı. Küçük piç. Bunca zamandır bunu planlamış ve tek bir şey bile belli etmedi. Kendi odasında veya Dorabella’nın kızıyla olduğu zamanların görüntülerini izlediğinde bile gardını düşürmemişti.</p>

  <p>Neyse ki bu dünyada kalacak ve ben U.F.’da yükselmeye çalışırken rakibim olmayacak.</p>

  <p>"Sadece bir dakikanızı istiyorum," dedi Morgan. "Adamlarım beraberimizde getirdiğimiz bütün ekipmanları derhal boşaltacaklar ve deniz piyadeleri Yönetici Wiggin’e istekleri doğrultusunda eşlik etmek için bekleyecekler. Ben gemiye dönüp Yönetici Wiggin’in gemiden malzemelerin ve insanların transferi konusunda vereceği zaman ve düzenle ilgili talimatları yerine getireceğim. Buradaki işim bitti. Burada başardıklarınızdan dolayı sizi tebrik ediyorum ve dinlediğiniz için teşekkür ediyorum."</p>

  <p>Birkaç kişi alkışlasa da herkesin Andrew Wiggin’e kahraman gibi davranabilmeye devam etmeleri için susup gitmesini beklediğini biliyordu.</p>

  <p>Neyse. Gemiye bindiğinde Dorabella orada olacaktı. O kadınla evlenmek yaptığı en iyi şeydi.</p>

  <p>Tabi kendinin ve kızının sömürgeci olmayacağını öğrendiğinde nasıl tepki vereceğini bilmiyordu -Dünya’ya dönerken ona eşlik edeceklerini öğrenince. Ama bu şikayet edilecek bir şey miydi? Kolonideki yaşam ilkel ve zor olurdu. Bir amiralin karısı olmaksa -hem de yeni yerleşimcileri ve stokları bir koloniye teslim eden ilk amiral- hoş olacaktı. Dorabella bu sosyal konumda başarılı olacaktı; kadın bu konuda gerçekten çok iyiydi. Ve kızı da -eh işte, üniversiteye gider, normal bir hayatı olurdu. Hayır, normal değil, olağanüstü -çünkü Morgan pozisyonu dolayısıyla ona en iyi fırsatların sunulmasını sağlayabilirdi.</p>

  <p>Gemiye binmek için arkasını döndüğünde Wiggin’in adını söylediğini duydu. "Amiral Morgan! Bizim için ne yapmış olduğunuzu buradaki insanların tam olarak bilmediklerini düşünüyorum ve bunu bilmeye hakları var."</p>

  <p>Graff ve Wuri’nin mektubundaki kelimeler daha hâlâ aklındayken Morgan, Wiggin’in kelimelerindeki niyet ve ironiyi hemen fark etti. Neredeyse çocuğu duymamış gibi yapıp gemiye binecekti.</p>

  <p>Ama çocuk yöneticiydi ve Morgan’ın emirleri vardı. Şimdi çocuğa aldırış etmezse bu adamlarının gözünde bir çeşit yenilginin kabullenişi gibi durabilirdi -hem de korkakça bir kabulleniş. Saygınlığını korumak için çocuğun diyeceklerini dinlemeye karar verdi ve arkasını döndü.</p>

  <p>"Bizi buraya güvenli bir şekilde getirdiğiniz için teşekkürler efendim. Bunu sadece kendi adıma değil, bu dünyaya sonradan gelip yerel halka katılacak herkes adına söylüyorum. İnsan ırkının eviyle uzaydaki bu kişiler arasındaki bağları tekrar oluşturdunuz."</p>

  <p>Sonra Wiggin sömürgecilere döndü. "Amiral Morgan, mürettebatı ve deniz piyadeleri buraya savaşıp insanlığı kurtarmaya gelmedi ve düşman elinde de ölmeyecekler. Ama buradaki ilk yerleşimcilerin bulunduğu türden bir fedakarlıkta bulundular. Bildikleri ve sevdikleri her şeyi ve herkesi geride bırakıp uzay ve zamanda yıldızların arasında yeni bir yaşam bulmak için yola çıktılar. Ve gemideki bütün sömürgeciler de her şeylerinden vazgeçtiler ve sizin aranızda yeni bir hayata başlamaya karar verdiler."</p>

  <p>Sömürgeciler alkışlamaya başladı -ilk başta bir kaçı alkışladı ama sonra hepsi onlara katıldı. Amiral Morgan, deniz kuvvetleri ve hâlâ tanışmadıkları yeni sömürgecileri alkışlıyorlardı.</p>

  <p>Ve o kahrolası Wiggin denen çocuk selam duruyordu. Morgan’ın da selam durup onun minnettarlığını ve sömürgecilerin saygısını bir hediye olarak kabul etmekten başka seçeneği yoktu.</p>

  <p>Sonra Wiggin uzay aracına yaklaştı -ama Morgan’a bir şey deme niyeti yoktu. Deniz piyadelerinin başındaki kişiye yöneldi ve ona ismiyle hitap etti. Çocuk Morgan’ın mürettebatının ve askerlerinin de mi isimlerini öğrenmişti?</p>

  <p>Wiggin yüksek sesle "akranınızla tanışmanızı istiyorum," dedi. "İlk keşif sırasında deniz piyadelerine komuta etmiş kişi işte bu." Onu yaşlı bir adamla tanıştırdı ve onlar da birbirlerini selamladılar. Birkaç dakika içinde deniz piyadelerinin etrafını yaşlı erkek ve kadınlar sarmıştı, hatta gençler bile oradaydı.</p>

  <p>Morgan Wiggin’in yaptığı çok az şeyin doğrudan onunla ilgili olduğunu o an anladı. Evet, Morgan’a haddini bildirmeliydi. Bunu ona mektubu verdiği ilk anda başarmıştı. Bu sırada yerleşimcilere isimleriyle hitap etmiş ve gazilerle 41 yıl sonra galibiyetin kumandanı olarak kucaklaşmıştı.</p>

  <p>Ama Wiggin’ın asıl amacı bu topluluğun Morgan’a, deniz kuvvetlerine, mürettebata ve en önemlisi de yeni sömürgecilere karşı nasıl davranması gerektiğini şekillendirmekti.</p>

  <p>Ve çocuk konuşma yapmayı sevmediğini söylemişti. Nasıl bir yalancı! Tam olarak söylenmesi gereken şeyleri söyledi. Onun yanında Morgan çaylak, hatta beceriksizin teki sayılırdı.</p>

  <p>Morgan emir bekleyen yetkililere Yönetici Wiggin’in talimatları doğrultusunda kargonun boşaltılacağını söyledikten sonra gemiye girdi.</p>

  <p>İletişim merkezine gidip öğle yemeğini yedi. Yemeğini yerken, tam da Wiggin’in tahmin ettiği gibi, teğmeninin eşlik ettiği birkaç sömürgeci taze meyve ve sebze getirdiler. Çok lezzetliydi ve Morgan yemekten sonra uyudu. Yaveri onu uyandırıp kargonun boşaltılması bitti diyene kadar da uyanmadı. Yanlarına yemek stoğu ve taze su almışlardı ve dönüş yolculuğuna hazırlanıyorlardı.</p>

  <p>"Wiggin veletinden iyi bir yönetici olacak mı dersin?" dedi Morgan.</p>

  <p>"Evet efendim, öyle sanıyorum efendim," dedi yaveri.</p>

  <p>"Ve ben de yardımıma ihtiyacı olabileceğini düşünüyordum..." Morgan güldü. "Neyse, yönetmem gereken bir gemi var. Herkes işinin başına!"</p>

  <div>
    <br/>
  </div>

  <p>Larvanın mağaraya tekrar girişini Sel dikkatlice izledi. Ona doğru mu geliyordu yoksa geldiği yere mi dönüyordu? Hareket ederek bunu öğrenmeye çalışabilirdi ama bu hareketi kesinlikle dikkatini ona yönlendirmesine sebep olabilirdi.</p>

  <p>"Güzel larva," diye fısıldadı Sel. "Biraz kurutulmuş köpeğe ne dersin?"</p>

  <p>Yemeği çıkarmak için çantasına uzandı ama yerinde yoktu. Çantayı Po’ya vermişti.</p>

  <p>Ama günlük yürüyüşlerinde yanına alıp yemek koyduğu küçük çantası belindeydi. Açtı ve kurutulmuş köpek etini ve sebzeleri çıkardı. Bunları larvaya doğru fırlattı.</p>

  <p>Larva durdu. Yerdeki yemeği eşeledi. Eğer akılda görüntü yöntemi demin işe yaramışsa diye Sel şimdi de yemeği ölen bir altın böceğin karnı olarak hayal etti. Bu büyülü bir düşünce, diye düşündü kendi kendine. Aklımda imgesini oluşturduğum şeyin bu yaratığın davranışını etkileyeceği düşüncesi. Ama larvanın yemeğini küçük parçalar halinde mi yoksa iki ayaklı ve bütün halinde mi sevdiği sorusunun cevabını öğrenmeyi beklerken aklını meşgul ediyordu işte.</p>

  <p>Larva başını kaldırdı ve sonuna kadar açtığı ağzını yemeğe bir sülüğün insana yapışması gibi daldırdı.</p>

  <p>Sel bunların küçüklerinin gerçekten de kendilerinden büyük canlılara yapışıp kanlarını emen türde olabileceklerini düşündü. Belki de içlerine yuva yapıyorlardı?</p>

  <p>Koloni ilk kurulduğunda insanları öldüren küçük parazitleri hatırladı. Bunları püskürtmek için Sel kendisi uğraşıp kana bir şeyler ekleyerek bunu başarmıştı.</p>

  <p>Bu yaratık <i>gerçekten</i> de melez bir tür. Yarısı bu dünyada yetişmiş, yarısı da formik dünyadaki organizmalar tarafından oluşturulmuş.</p>

  <p>Hayır, "organizmalar" değil. Formiklerin kendilerinden oluşturulmuşlar. Vücut yapıları esasen formiklerin şeklinde. Tamamen farklı genetik mirasa sahip iki türü alıp bu şekilde birleştirebilmek için çok ciddi ve yaratıcı bir gen-bölümü bilgisi gerekir. Belki de kovan kraliçeleri onlarla mental iletişim kurup diğer formikleri kontrol edebildikleri gibi kontrol edebilsinler diye yarı formik yapılmışlardı. Yine de kraliçeye direkt bağlı olmayacakları kadar farklıydılar -bu yüzden bu dünyanın kovan kraliçeleri öldüklerinde altın böcekler ölmedi.</p>

  <p>Ya da belki de zaten ayak işlerini yaptırdıkları, kraliçeyle mental bağı zayıf olan bir tür vardı ve <i>bunu</i> parazit özellik gösteren solucanlarla çiftleştirip çoğaltmışlardı. Deri, kıyafet, ten ve kemiği delebilen dişler, ama yine de kraliçelerin akıllarıyla kontrol edebilecekleri kadar duyarlı.</p>

  <p>Belki ben de aklımla onu kontrol edebilirim. Benim çağrıma cevap verdiği için mi geri geldi? Yoksa kolay öğünün mü peşine düşmüştü?</p>

  <p>Larva bütün yemekleri silip süpürmüştü -zeminin yemeğin üzerinde bulunan bazı bölümlerini de. O şey <i>gerçekten</i> açtı.</p>

  <p>Sel aklında bir imge oluşturdu. Kendisini ve Po'yu tünele yemek getirirken düşündü. Larvayı beslediklerini. Po ve Sel sürekli mağaraya yemek getiriyorlardı. Bir sürü yemek. Yapraklar. Tahıl. Meyve. Küçük hayvanlar.</p>

  <p>Larva ona doğru geldi ve etrafında döndü. Bacaklarına süründü. Tıpkı bir boğa yılanına benziyordu. Yoksa aynı türdenler miydi?</p>

  <p>Hayır, daha fazla sıkmadı. Daha ziyade kedi gibiydi.</p>

  <p>Sonra onu arkasından itip tünele yönlendirdi.</p>

  <p>Sel karşı koymadı. O şey anlıyordu. Aralarında ilkel bir iletişim vardı.</p>

  <p>Sel tünele doğru aceleyle gitti, dizlerinin üzerine çöktü ve oturdu. Geldiği gibi çıkmaya çalışıyordu.</p>

  <p>Larva da tünele girdi ve yanından geçip ilerisinde durdu.Bekliyordu.</p>

  <p>Sel’in aklına aniden yeni bir imge geldi. Bunu o düşünmemişti. Larvaya tutunuyordu.</p>

  <p>Sel yaratığın kuru ve pürüzsüz sırtına tutundu ve tekrar hareket etmeye başladılar. Onu duvara sürtmemeye dikkat etse de arada sırada kazalar oluyor ve Sel küçük yaralanmalar geçiriyordu. Canı acıyordu ve büyük ihtimalle yaraları kanıyordu ama kemiklerinin hiç biri kırılmamıştı ve yaralar derin değildi. Belki de formikler yaşıyorken onları da böyle taşıyorlardı. Formikler duvara biraz sürtünmekten şikayetçi olmazlardı.</p>

  <p>Larva durdu ama Sel artık gün ışığını görebiliyordu. Larva da öyle. Dışarı çıkmadı; ışıktan saklandı ve tünelde biraz geriledi.</p>

  <p>Sel gün ışığına çıkıp ayağa kalktı. Po koştu ve ona sarıldı. "Seni yememiş!"</p>

  <p>"Hayır, beni bıraktı," dedi.</p>

  <p>Po bunu mantığına oturtmaya çalışıyordu.</p>

  <p>"Bütün yemeklerimizi getir," dedi Sel. "Onu besleyeceğimize söz verdim."</p>

  <p>Po karşı çıkmadı. Çantayı açtı ve yemekleri Sel’e vermeye başladı. Sel de yemekleri gömleğinin içine istifledi. "Şimdilik bu kadar yeter," dedi.</p>

  <p>Birkaç dakika içinde yemekle dolmuş gömleğini çıkardı ve ıkına sıkıla tünelden aşağı inmeye başladı. Kısa bir süre sonra larvayı gördü ve gelip yine ona süründü. Sel yemeği önüne bıraktı. Larva iştahla önündeki yemeği yemeye başladı. Tünelin çıkışı Sel’in çömelerek çıkabileceği kadar yakındı.</p>

  <p>"Daha fazla yemek lazım," dedi Sel.</p>

  <p>"Larvalar ne yer?" diye sordu Po. "Çim? Çalı?"</p>

  <p>"Bel çantamdaki sebzeleri yedi."</p>

  <p>"Buralarda yetişen yenebilir bir şey olduğunu zannetmiyorum."</p>

  <p><i>"Biz</i> yiyemeyiz," dedi Sel. "Ama eğer haklıysam o şey bu dünyanın kısmen yerlisi ve yerel besinleri büyük ihtimalle öğütebilir."</p>

  <p>Tek bir şey yapmayı biliyorlardıysa bu da yerel florayı bulmaktı. Kısa bir süre içerisinde tünelden aşağı gömlekler dolusu sebze attılar. Larvaya yemekleri nöbetleşe verdiler.</p>

  <div>
    <br/>
  </div>

  <p>Morgan araca binmişti; Ender emir vermiş, geminin mürettebatı araçtan kargoları boşaltmaya başlamışlardı. Yerel halk da bunları kepçelere yükleyip götürmeleri gereken yere götürüyorlardı. Bu işlerin nasıl yürütüleceğini Ender'den daha iyi bilen kişiler vardı, bu yüzden onları bu işle görevlendirdi ve kendisi de Ix'le birlikte genel iletişim araçlarıyla birlikte Sel’in de iletişim aracının bulunduğu zenobiyoloji istasyonuna gitti. "Eros’a kısa bir mesaj göndermem gerek," dedi Ender.</p>

  <p>Mesajı hâlâ yazıyorken telsizden genç Po Tolo'nun sesini duydu.</p>

  <p>"Hayır, ben baban değilim," dedi Ender. "Ona haber vereyim."</p>

  <p>Bunu yapmasına gerek yoktu -Ix oğlunun sesini duymuştu ve hemen Ender’in yanına gelmişti. Ender kulak ucuyla Ix’in oğluyla konuşmasını dinlerken mesajını yazmayı bitirdi. Tam Ix "tahmin edebileceğinizden daha kısa bir süre içinde orada oluruz" dediğinde Ender mesajı Graff ve Wuri'ye göndermişti.</p>

  <p>Ix Ender’e döndü. "Bir kepçe alıp Po ve Sel’in yanına gitmeliyiz. Stokları bitmiş."</p>

  <p>Ender Sel’in bu kadar kötü bir yolculuk planlaması yapmış olabileceğine inanamıyordu. Ama bir şey diyemeden Ix devam etti.</p>

  <p>"Bir yaratık bulmuşlar," dedi Ix. "Melez bir tür. Mağarada yaşıyormuş. Yetişkin boyda 6 bacağa sahipmiş. Solucan türünde koca bir larva. Taşı çiğniyor ama sindirmiyormuş. Açlıktan ölüyormuş, bu yüzden bütün yemeklerini ona vermişler."</p>

  <p>"Ne kadar cömert bir adam," dedi Ender.</p>

  <p>"Kepçe o uzaklığa gidebilir mi? Engebeli arazide 200 km civarı?"</p>

  <p>"Tabi ki," dedi Ender. "Güneş enerjisiyle şarj oluyor ama şarj olmak için durmadan 500 km aralıksız gidebiliyor."</p>

  <p>"Buraya bu zamanda geldiğin için çok sevinçliyim."</p>

  <p>"Bu bir tesadüf değil," dedi Ender. "Sel yolculuğa <i>ben geliyorum diye</i> çıktı, hatırlamıyor musun?"</p>

  <p>"Ama gitmesine gerek yoktu,"dedi Ix.</p>

  <p>"Biliyorum, ama dediğim gibi, çok cömert bir adam."</p>

  <p>20 dakika içinde iki kepçeye ağzına kadar yemek doldurdular ve şoför olarak aldığı denizciler dışında Ix'le kendisi de bunlara bindiler. İki araçtan daha az dolu olana bindiler.</p>

  <p>Yeni zenobiyologların daha uyandırılmamış olmaları kötü olmuştu. Kesinlikle onlarla beraber gelmek isterlerdi. Ama neyse, sonra da fırsat bulabilirlerdi.</p>

  <p>Ix yolda oğluyla konuştuğu şeyleri Ender’e aktarıyordu. "Po hemen çıkarımlar yapmak istemedi -o ihtiyatlı bir çocuk-ama dediğine göre Sel o yaratığın yerel bir solucanla formik türü bir canlının genetik birleşiminden olduğunu düşünüyormuş -solucan türünün de ilk neslimizi yok etmeye çalışan kansolucanı olduğunu iddia ediyor."</p>

  <p>"Şu iğnelerle kontrol altına aldıklarınız mı?"</p>

  <p>"Artık daha iyi metodlarımız var," dedi Ix. "Koruyucudan ziyade engelleyici metodlar. Artık yapışamıyorlar. Esas sorun biz daha bir sorun olduğunu fark etmeden çoktan enfekte olmuş olmamızdı -kopartılıp atılmalıydılar. Ama benim neslim hiç aşı olmadı. Sen de aşı olmak zorunda kalmayacaksın. Görürsün."</p>

  <p>"'Formik türü'yle neyi kastettiğini açıklasana," dedi Ender.</p>

  <p>"Ben de tam olarak bilmiyorum, Po'yla uzun uzun konuşamadık. Ama... ama onun formik türü demesi bizim insan yerine "memeli", ya da "omurgalı" dememiz gibi bir şey sanırım."</p>

  <p>Ender hayal kırklığına uğramışa benziyordu. "Ben formiklere kafayı taktım. Eski düşmanlarım, anlarsın ya? Onları anlamamı kolaylaştıracak her şey..."</p>

  <p>Ix hiç bir şey demedi. Bunu anlıyor da olabilirdi, anlamıyor da olabilirdi. <i>Onu</i> ilgilendiren şey oğlunun ve akıl hocasının yanlarında yemek olmaması ve Dünya’yı ve bütün kolonileri etkileyecek bir bilimsel keşif yapmış olabilecekleriydi.</p>

  <p>Gökte henüz tek bir uyduları -ilk nakil gemisi- vardı ve bu yüzden global bir yer tespit sistemi yapmaları mümkün değildi. Bu ancak Morgan’ın adamları yörüngeye sabit ağlar yerleştirdiklerinde mümkün olacaktı. Şimdi ellerindeki tek şey daha inmeden çizilmiş haritalardı ve Po'nun yön tarifine uymak zorundaydılar. Ender çocuğun mükemmel bir tarif yapmış olmasına şaşırdı. Tek bir yer şeklini şaşırmamış, tek bir yanlış dönüş bildirmemişti. Gecikme olmadı.</p>

  <p>İhtiyatlı ilerlemelerine rağmen zamanında yetiştiler. Po onları arayalı beri 5 saat geçmişti ve gün hâlâ ışısa da bu çok uzun sürmeyecekti. Bütün mağara girişlerini tararlarken Ender ona el sallayan genç adamın ondan sadece birkaç yaş büyük olduğunu gördü. Neden Po'nun bir işi doğru düzgün yapabileceğinden şüphe duymuştu ki? Kendisi de yıllardır yetişkinlerin görevlerini yapmamış mıydı?</p>

  <p>Daha kepçe durmadan Ix araçtan atladı ve oğluna koşup ona sarıldı. Ender yönetici olabilirdi ama burada komuta Ix'teydi. Denizcilere nereye park edeceklerini ve kargoyu boşaltacaklarını söylüyordu. Ender göz kırparak talimatları yerine getirmeleri için onay verdi ve adamlara işlerini yaparlarken yardımcı olmaya başladı. İki yetişkin ve eğitimli denizci kadar olmasa da onun boyu da bu iş için yeterince uzundu. Çalışırlarken muhabbet edebilecekleri konular olduğu ortaya çıktı ve Ender neredeyse bütün yolculuk boyunca düşünmüş olduğu bir konuyu onlarla paylaştı.</p>

  <p>"Böyle bir dünyaya gelmek,"dedi Ender, "insanı nedense buradan dönmek zorunda olduğunu bildiği için kahrediyor değil mi?"</p>

  <p>"Beni değil,"dedi içlerinden biri. "Her şey çok pis. Bana güverte hayatı ve boktan yemeklerimi geri verin!''</p>

  <p>Ama diğeri hiç bir şey demedi, önce Ender’e baktı sonra da kafasını çevirdi. Demek bunu kafasında tartıyordu. Burada kalmayı. Ender bu konuyu Morgan'la tartışmak zorunda kalacaktı. Morgan’ın planlarını bozması mürettebatın bazılarının burada kalmasını zorlaştıracaktı, belki de böyle bir şey artık mümkün değildi. Yine de belki çözülebilirdi. Bir alışveriş yapılabilirdi -çünkü Shakespeare’de doğmuş ve artık burada yaşamak istemeyen, bu küçük köy yerine büyük dünyalar görmek isteyen yeni nesilden birileri olmalıydı. Denizin eski geleneği böyleydi. Ve sirkin. Her liman ya da kasabada mürettebattan birileri eksilirdi ama yerinde duramayan ya da hayalci yeni birileri katılırdı.</p>

  <p>Mağaradan dışarı yaşlı bir adam çıktı ve doğrulması biraz zaman aldı. Bir süre boyunca Ix ve Po'yla konuştu ve sonra yanlarında kök ve meyveler dolu bir kızağı -Ix bunu kepçeye yüklemeleri konusunda ısrar etmişti- sürükleyerek mağaranın içine girmeden bir an önce Sel ilk defa dönüp Ender’e baktı.</p>

  <p>"Ender Wiggin," dedi.</p>

  <p>"Sel Menach," dedi Ender. "Po burada koca bir solucanla uğraştığınızı söyledi."</p>

  <p>Sel ellerini bellerindeki silahlara atmış denizcilere baktı. "Silaha gerek yok. Tam olarak o şeylerle iletişim kuramıyoruz ama basit imgeleri anlıyorlar."</p>

  <p>"Şeyler mi?" diye sordu Ender.</p>

  <p>"Biz bir tanesini beslerken iki tanesi daha çıkageldi. Nüfusun devam edebilmesi için yeterli sayıda olup olmadıklarından emin değilim ama tek bir örneği kalmış, ya da soyu tükenmiş bir tür bulmaktan iyidir."</p>

  <p>"'Formik türü' diye bir kavram ortaya atılmış," dedi Ender.</p>

  <p>"Genetik materyallerini alıp inceleyene kadar tam bir şey söyleyemeyiz," dedi Sel. "Eğer gerçekten formiklerdiyse ölmüş olurlardı. Yetişkinlerin kabukları var; tüylü değiller ve iç iskeletleri var. Formiklerle olan bağları bizim Madagaskar maymunlarıyla olan bağımız gibi alakasız olabilir -ya da şempanzeler kadar yakın. Ama Ender," dedi Sel gözleri parlayarak. "Onunla konuştum. Hayır, ona düşündüm. Ona bir imge gösterdim ve o da cevap verdi. Ve o da bana bir imge iletti. Tüneli çıkmak için ona tutunabileceğimi gösterdi."</p>

  <p>Ender Sel’in yırtık pırtık kıyafetine baktı. "Zor bir yolculuk olmuş."</p>

  <p>"Zor olan içinde bulunduğumuz tüneldi. Yolculuk gayet iyiydi."</p>

  <p>"Buraya formikler için geldiğimi biliyorsun," dedi Ender.</p>

  <p>"Ben de," dedi Sel sırıtarak. "Onları öldürmek için."</p>

  <p>"Ama şimdi onları anlamak istiyorsun," dedi Ender.</p>

  <p>"Bence burada bir anahtar bulduk. Belki bütün kapıları açmıyordur ama bazılarını kesinlikle açacak." Sonra bir elini Ender’in omzuna koydu ve diğerlerinden uzaklaştılar. Ender genelde bu durumdan hoşnut olmazdı -bir insan diğer insanlığa bu şekilde üstünlüğünü göstermeye çalışırdı. Ama Sel’in hareketinde bu çeşit bir niyetten eser yoktu. Bu daha ziyade bir dostluğun tasdiği gibiydi. Hatta sırdaşlığın. "Açıkça konuşamayacağımızı biliyorum," dedi Sel, "ama bana direkt cevap ver. Yönetici misin değil misin?"</p>

  <p>"Hem de her anlamda," dedi Ender. "Tehdit saf dışı bırakıldı ve gemiye bindi. Sanki en baştan beri niyet buymuş gibi iş birliği yapıyor."</p>

  <p>"Belki de niyeti gerçekten buydu," dedi Sel.</p>

  <p>Ender güldü. "Ve belki bu senin larva da gün bitmeden bize matematik dersi verir."</p>

  <p>"Beşe kadar saymayı bilse benim için kafi."</p>

  <p>Karanlık çöktükten sonra ateşin başına toplanıp Po'nun annesinin hazırladığı yemeği yemeye başladılar. Sel sürekli konuşuyordu ve umut doluydu. "Bu yaratıklar altını öğütüp kabuklarına işliyorlar. Belki bunu madendeki bütün metaller için yapabiliyorlardı, ya da belki de ihtiyaçları olan her metal için formikler farklı türler yetiştirmişlerdir. Belki de hayatta kalan tek tür bu değildir. Belki de demir, bakır, kalay, gümüş ve alüminyum işçilerini de tespit edebiliriz. Ama eğer bu grup ortalamaysa o zaman hepsi ölmüş başka gruplar da bulabiliriz, ya da çoğu hâlâ yaşayan. Bunun hayatta kalmış tek tür olması garip olurdu."</p>

  <p>"Hemen işe koyulacağız," dedi Ender. "Hem bize yardım edecek denizciler de var. Ve gemi kalkmadan... yerel insanlara kepçeleri nasıl kullanmaları gerektiğini öğretebilirler."</p>

  <p>Ix güldü. "Neredeyse "yerel" yerine "yerli" diyecektin."</p>

  <p>"Evet," dedi Ender kabul edercesine.</p>

  <p>"Sorun değil," dedi Ix. Formikler de evrimlerini burada geçirmediler. Yani "yerliler" demek sadece "burada doğmuş" anlamına geliyor ve bu Po ve benim için de geçerli -Sel’in neslinden olan yaşlılar dışında herkes için geçerli. Yerliler ve yeni gelenler. Ama yeni nesille birlikte herkes yerli olacak."</p>

  <p>"Yani sence bu terimi mi kullanmalıyız?"</p>

  <p>"Shakespeare yerlileri," dedi Ix. "Biz buyuz."</p>

  <p>"Umarım bu kabileye kabul olmak için bir tür kan ayini yapmamız gerekmez."</p>

  <p>"Hayır," dedi Ix. "Kepçe getiren beyaz tenliler her zaman kabulümüzdür."</p>

  <p>"Sırf beyaz tenli olmam-" Sonra Ender Ix’in gözlerindeki gülümsemeyi gördü ve o da güldü. "Kimseyi gücendirmemeye çalışıyorum," dedi Ender. "Bu sırada kendim gücendim."</p>

  <p>"Bizim Mayalı espri anlayışımıza zamanla alışırsın," dedi Ix.</p>

  <p>"Hayır," dedi Sel. "Kimse alışamıyor."</p>

  <p>"Senin dışında kimse için sorun yok yaşlı adam," dedi Ix.</p>

  <p>Sel de diğerleriyle birlikte kahkaha attı ve sonra muhabbetleri başka bir yöne kaydı. Denizciler eğitimlerini anlatıp ve Dünya’da ve güneş sistemi boyunca yayılmış yüksek teknolojiye sahip toplumlarda hayatın nasıl olduğundan bahsettiler.</p>

  <p>Ender Sel’in uzaklara daldığını fark etti ve bunu yanlış yorumladı. Uykuya hazırlanıyorlarken Ender Sel’e "Geri dönmeyi düşünüyor musun hiç? Eve? Dünya'ya?" diye sordu.</p>

  <p>Sel ürperdi. "Hayır! Orada ben ne yapardım? Sevdiğim ve önemsediğim her şey ve herkes burada." Sonra yine daldı. "Hayır, sadece burayı 30, 20, hatta 10 yıl önce bulamamış olduğum için lanet okuyorum. Sürekli meşguldüm, sürekli bir şeylerle uğraşıyordum ama bu gezi de aklımdaydı. Ve zamanında yapsaydım belki de o yaratıklardan daha fazlası hayatta olurdu ve ben daha uzun bir süre onları inceleyebilirdim. Pişmanlık olmadan hayat olmaz!"</p>

  <p>"Ama onları şimdi bulduğun için mutlusun."</p>

  <p>"Evet öyle," dedi Sel. "Herkes bir şeyleri kaçırıp başka şeyler buluyor. Bu bulunmasına benim de yardımcı olduğum bir şey. Harcanacak tek bir dakika bile yok." Sonra gülümsedi. "Bir şey fark ettim. Bu önemli mi bilmiyorum ama... larva bulduğumuz altın böceğini yemedi, hâlâ canlı olanı yani. Hem de açlıktan ölüyor olmasına rağmen."</p>

  <p>"Sadece leşleri mi yiyorlar?" diye sordu Ender.</p>

  <p>"Hayır hayır, kaplumbağalar mevzubahis olduğunda yediler. Dünya'daki kaplumbağalar değiller tabi de biz onlara böyle diyoruz. Canlı eti seviyorlar. Ama altın böcekleri yemek, bunu yamyamlık olarak gördü, anlıyor musun? O onun ailesinin neslindendi. Yiyecek başka bir şeyleri olmadığı için onları yiyorlardı. Ama ölene kadar bekliyorlar. Anlıyor musun?"</p>

  <p>Ender başıyla onayladı. Kafasında tamamen canlandırabiliyordu. Canlılara karşı ilkel bir saygı. Diğerlerinin yaşama hakkına duyulan saygı. Bu altın böceklerinin ne olduklarını bilmiyorlardı, ama basit birer hayvan değillerdi. Formik de değillerdi ama belki de Ender’in formiklerin düşünce yapılarına girmesine yardım edebilirlerdi. En azından bir adım daha.</p>
</body>
</html>