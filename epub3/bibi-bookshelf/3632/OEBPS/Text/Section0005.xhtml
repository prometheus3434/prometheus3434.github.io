<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
  <link href="../Styles/fonts.css" rel="stylesheet" type="text/css" />
</head>

<body class="calibre">
  <p class="calibre1"> </p>

  <h2 class="calibre5">2</h2>

  <p class="calibre1">Bağırıyorlar, korkudan, bir fırtınayı andıran çığlıklar atıyorlar, kayaların yuvarlandığı ve yağmurun bardaktan boşanırcasına yağdığı sık bir ormanın derinleri gibi inliyorlar; korkudan bağırıyorlar çünkü tam o anda gökyüzünden dörtnala kapkara atlar geçiyor, çanlar susuyor, güneş sönüyor, köpekler sızlanıyor; Şeytan dünyanın efendisi oluyor; iskeletler kötü kehanetlerin, habercisi kapkara yarış atlarına selam durmak için mezarlarından fırlıyorlar. Gökten kan boşanıyor. Atlar beklenmedik düşünceler gibi, ölüm gibi hızlı, beşikten beri bizi kovalayan, ezelden beri bizi kovalayan canavarlar sanki; gece kapımızı çalan hayalet, penceremizi tırmalayan görünmez hayvan; etlerinden et koparılırmış gibi haykırıyorlar. YARDIM: Azize Meryem’den yardım istiyorlar ve ruhlarını ne onun ne de başkasının kurtarabileceğini biliyorlar, hepsi de mahkûm edilmiş çoktan; canavar peşimizde ve gökten kan yağıyor; gece kuşlarının kanatlan yüzümüze çarpıyor. Mefisto dünyayı zehirledi bile ve sizler sanki Gilbert ve Sullivan’ın bir operetinin korosu gibi söylemektesiniz!.. Şunu bilin ki Berlioz’un <span class="calibre3">Faust’u</span> bu söylediğiniz; amacınız hoşa gitmek, heyecanlandırmak ya da duygulandırmak değil, korkutmak: En korkunç gece kuşlarının korosusunuz siz, bakışlarınız bıçak gibi keskin, bizi yuvalarımızdan koparıp almaya geldiniz, gözlerimizi oymaya ve dillerimizi yemeye. Ve korkunun son çırpınışıyla bağıracaksınız, <span class="calibre3">Sanda Maria ora pro nobis,</span> bu topraklar bizim, yaklaşanın gözlerini oyup dillerini yiyeceğiz, hayalarını doğrayıp beyinciğini soğuracağız, bağırsaklarını çakallara, yüreğini aslanlara, ciğerlerini kargalara, böbreklerini yaban domuzuna ve anüsünü farelere yem yapacağız. Haykırın, hem korkunuzu hem öfkenizi haykırın, tek bir tane olmayan ama bir taneymiş gibi bizi kandıran Şeytan’a karşı kendinizi savunun, Mefisto gibi karşı koyun; Şeytan kolektiftir, merhametsiz bir biz’dir Şeytan, acıması, sınırı olmayan yedi başlı canavardır; Şeytan evren gibidir, Lucifer’in ne başlangıcı vardır ne de sonu; bunu öğrenin, anlaşılması mümkün olmayanı anlayın, Lucifer sonsuzluktur ve Dünya’ya düşmüştür bir kez; ilahi cezadır, bitimli ve ölümlü Dünya’da bitimsiz ve ölümsüz olandır; sizler, baylar bayanlar, sizler bu gece Covent Garden’ın bir sahnesinde Tanrı’nın terk ettiği yandaşlarıymış gibi şarkı söylemelisiniz; bağırın, Tanrı’ya sesinizi duyurmak için haykırın çünkü en sevgili meleği, ışığın meleği ona ihanet etti işte; ve Tanrı -ne biçim bir melodramdır şu İncil- kahkahalar ve gözyaşları arasında Şeytan’ı dünyaya armağan etti ki Lucifer, bu ölümlü taş parçasının üzerinde sonsuzluğun bitmek tükenmek bilmez trajedisini temsil etsin: Şeytan’ın ve Tann’nın tanıkları gibi şarkı söyleyin; <span class="calibre3">Sanda Maria, ora pro nobis-,</span> haykmn, jas, jas <span class="calibre3">Mefisto;</span> ürkütün, kaçırın Şeytan’ı; <span class="calibre3">Sanda Maria, ora no probis</span>; kornoları üfleyin, ziller çalsın, metal metale çarpsın, ölümlüler birbirine yaklaşsın ve bir koro olsun; çoğunluk olsun ölümlüler, tıpkı sesiyle bombaların uğultusunu yenecek bir tabur gibi. Londra’da gece karartma altında prova yapıyoruz ve <span class="calibre3">Luftwaffe</span> hiç durmadan kenti bombalıyor, kanat kanata geçiyor kara kuşlar ve kan boşalıyor bağırsaklarından; Şeytan’ın yarış atları kara gökyüzünü katediyor ve kötülüğün kanatlan yüzümüzü yalıyor; hissedin! Duymak istediğim bu: bombaların sesini bastıran bir koronun şarkısı; ne daha fazlası ne de daha azı, Berlioz’un hak ettiği de bu zaten; unutmayın ki ben bir Fransızım; <span class="calibre3">allez vousfaire miquer!</span> Satan’ın bombalarını susturana kadar şarkı söyleyecek, bu şarkıyı duyana kadar yorulmayacaksınız, beni duydunuz mu? Bu arada dışarıdaki bombalar içerideki sesi bastıracak ama devam edeceğiz, <span class="calibre3">allez vous faire foutre, mesdames et messieurs;</span> yorgunluktan yıkılana kadar, ölümcül bomba konser salonumuzun üzerine düşene kadar; iğrenç birer pestile dönüştüğümüzde Berlioz’un senfonisiyle savaşın kakafonisini bastırmış olacağız siz ve ben; sanatçının kazanmak istediği bir savaş yoktur, hepimiz Faust ile birlikte Cehennem’e sürüklenmek istiyoruz çünkü sen, sen, sen, sen ve ben, hepimiz kolektif ruhumuzu Şeytan’a sattık; aynada ilk kez kendisini gören ve kendisinin neye benzediğini bilmeyen vahşi hayvanlar gibi söyleyin; kendinden haberi olmayan görüntü gibi uluyun, düşmanın imgesi gibi; her biriniz müziğimin aynasına düşen yansısının en vahşi düşman olduğunu görsün; İsa-karşıtı bir düşmandan söz etmiyorum burada: Ben-karşıtı, ana-karşıtı, baba-karşıtı, oğul-karşıtı, sevgili-karşıtı bir düşman bu. Tırnaklarının içi bok ve irin dolu ve kıçımıza ve ağzımıza ve kulaklarımıza ve gözlerimize sokmak istiyor ellerini; omurilik kanalımızı açmak ve beynimizi iltihaplandırmak, düşlerimizi yiyip yutmak istiyor; uzaktaki canavarlar sesinizi tanısın diye kaybolduğu ormanın derinliklerinde uluyan bir hayvan gibi haykırın, yuvasını dağıtmaya gelen rakibini korkutup kaçırmak isteyen kuşlar gibi ciyaklayın!..</p>

  <p class="calibre1">“Daha önce hayal bile etmediğiniz canavara bakın, bu canavar değil, kardeşiniz, bir gece kapıyı açan akrabanız, size tecavüz eden, sizi katleden ve aile ocağını ateşe veren...”</p>

  <p class="calibre1">Gabriel Atlan-Ferrara, Hector Berlioz’un <span class="calibre3">Faust’un Lanetlenmesi</span> adlı yapıtının, 28 Aralık 1940’ta, Londra’da yapılan gece provasının bu noktasında gözlerini yummak ve yorucu ama bitmiş çalışmanın ardında bıraktığı dingin ve hüzünlü duyguyu tatmak isterdi: Önündeki topluluğun yapabileceği her şey orkestra şefinin otoriter gücüne bağlı olsa da, müzik kendi iradesiyle dinleyicilerin kulağına kadar ulaşacaktı. Orkestra şefinin gücü itaatkârlığın gücüydü. Otoriteyi sağlamak için elinin bir hareketi yeter de artardı. Elini perküsyona uzatması Cehennem’e giriş vaktinin geldiğini duyururdu. Çellodan bir aşk fısıltısına dönüşmesini, kemandan ani bir çıkışı müjdelemesini, kornodan düzensiz bir tutukluk isteyebilirdi...</p>

  <p class="calibre1">Gözlerini kapatmayı ve müziğin büyük ve geniş bir ırmak gibi kendisini uzaklara, konser salonunun koşullarının dışına, aralıksız yağan Alman bombaları altındaki Londra’da bir <span class="calibre3">blitz</span> gecesine götürmesini isterdi. <span class="calibre3">Mösyö</span> Berlioz’un orkestrasının ve korosunun <span class="calibre3">Feldmarschall</span> Göring’i yenip, Hitler’in bizzat kendisine korkunun korkunç güzelliğiyle yanıt verdiği bir geceye gidebilmeyi isterdi. Ona senin korkun korkunç, çok korkunç, yüceliği eksik, sefil bir korku çünkü, anlaşılmıyor, asla anlaşılamayacak; ölümsüzlük, yaşam, ölüm ve günah iç ruhumuzun aynasıdır; senin zalim ve geçici dışının değil demek isterdi... Faust insana bilinmez bir maske takıyor, onu tanıyamaz oluyor, ama yine de insanı evlat ediniyordu işte. Zaferi buydu. Faust Şeytan’ın topraklarına giriyor, geçmişi, kayıp efsaneyi, orijinal korkunun mekânını, ne Tanrı’nın ne de Şeytan’ın değil, insanın eserini yeniden bulmak istiyordu. Faust Mefisto’yu yenmişti çünkü Faust dünyevi korkunun, korkutulanın, yersiz yurtsuz bırakılanın, gömülenin ve mezarından çıkartılanın efendisiydi: Faust’un uğradığı korkunç bozguna karşın kendi kendine okumayı bırakmadığı insan krallığı...</p>

  <p class="calibre1">Maestro gözlerini kapatmak, düşündüklerini düşünmeye devam etmek, Berlioz’la, orkestrayla, koroyla, bu büyük ve biricik şarkının kolektif müziğiyle, insanoğlu Şeytan’ın tekil bir yeniden yaratılış değil de yedi başlı kolektif bir canavar olduğunu keşfettiğinde edindiği şeytani güçle bir olmak istiyordu; <span class="calibre3">jas jas Mefisto -hop hop hop-,</span> Atlan-Ferrara elindeki otoriter gücü reddetmek ya da reddettiğini sanmak istiyordu. Bu güç ona, Avrupalı genç, yetenekli orkestra şefi ‘Gabriel Atlan-Ferrara’ya verilmişti. Bu durum onu kibir ve övünmenin yalnızca orkestra şefinin hakkı olduğu akıcı, kolektif bir bütünlüğün kaçınılmaz diktatörü kılıyordu. Maestro’yu günahlarından arındırma göreviyse orkestranındı. Atlan-Ferrara konser salonunda, kendisinin olmayan -ya da yalnızca kendisinin olan-, her şeyden önce Hector Berlioz adında bir yaratıcının eseri olan bir sanatın mihrabında gücünü reddeden küçük bir tanrıydı. Atlan-Ferrara yönetiyordu, orkestra şefiydi, Berlioz’u yorumluyordu; yine de her bakımdan kendi gücünün nesnesi olan yorumların yetkesi önündü. Koro, solistler, orkestra.</p>

  <p class="calibre1">Sınır izleyicilerdi. Sanatçı dinleyicinin merhametine kalmıştı. Dinleyici cahil, kaba, aklı başka yerde, öngörülü, uzlaşmaz bir <span class="calibre3">connaisseur</span> ya da son derece gelenekçi, akıllı ama yeniliğe kapalı olabilirdi. Örneğin dinleyici Beethoven’ın İkinci Senfonisi’ne dayanamamıştı. Bilmiş bir eleştirmen <span class="calibre3">‘Fina</span>le’nin gelmesini acı çekerek beklerken, havada kuyruğunu savuran kaba bir canavar’ diye söz etmişti yapıttan. Bir başka yetkin Fransız eleştirmen <span class="calibre3">Le Revue de Deux Monde</span>’da Berlioz’un <span class="calibre3">Faust’u</span> için ‘Biçimsiz, kaba, insan gırtlağı için bir şey yazmayı beceremeyen bir bestecinin elinden çıkma tuhaf sesler’ dememiş miydi? Haklı olarak, diye iç çekti Atlan-Ferrara, dünyanın hiçbir yerinde bir edebiyat ya da müzik eleştirmeninin anısına dikilmiş anıt yok...</p>

  <p class="calibre1">Hector Berlioz’un şarkısı olan bu hem çok arzulanan hem de çok korkulan cehennemin sesli güzelliğine kendini bırakmak isteyen Gabriel Atlan-Ferrara, iki yaratımın -bestecininkinin ve orkestra şefininkinin- arasındaki hassas dengede duruyordu. Bu dengeyi ve buna bağlı olarak orkestra şefinin ruhsal huzurunu kimse sarsmamalıydı. Ancak her şeyden önemlisi, kahramanın bireysel hatasını ve çekeceği cezayı ölümcül biçimde esinleyebilmek için <span class="calibre3">Faust’un Lanetlenmesi</span>’nin sesi kolektif olmak zorundaydı.</p>

  <p class="calibre1">O gece, Londra’daki o <span class="calibre3">blitz</span> gecesinde, Atlan-Ferrara’nın gözlerini kapatarak ellerini ahengin klasik ve romantik, terbiyeli ve vahşi ritmine, zihnini Berlioz’un kompozisyonuna bırakamamasının nedeni neydi?</p>

  <p class="calibre1">O kadındı.</p>

  <p class="calibre1">Bir haçın çevresinde diz çökmüş koronun ortasında dimdik duran o korist: <span class="calibre3">Sanda Maria ora pro nobis, Sancta-Magdalena ora pro nobis;</span> evet herkes gibi diz çökmüş, ama dimdik, mesafeli. Korist hiç kırpmadığı gözleri gibi kapkara, kızıl saçları gibi elektrikli, art arda kırılan dalgalar gibi akıl çelici ve manyetik bir sesle korodan ayrılıyor, bütünün birlikteliğini bozuyordu çünkü başı olan kızıl haleli güneşin ve gecenin kadifesi olan sesinin altında kendini farklı, tekil kılıyordu. Atlan-Ferrara’nın o gece <span class="calibre3">Luftwaffe’nin</span> bombaları Londra’nın tarihi merkezini yakıp kavururken büyük bir dikkat ve incelikle kurduğu kaosun dengesini sarsıyor, savunmasız bırakıyordu.</p>

  <p class="calibre1">Maestro değnek kullanmazdı. Sol yumruğunu sağ avucuna vurarak alışılmadık bir öfkeyle provayı kesti. O kadar sert bir darbeydi ki bu, sahnenin ortasında, Azize Meryem’in mihrabı önünde çömelmiş ama dimdik bedenden yayılan ve insanı kapıp götüren, küstah değil ama ısrarlı ses dışında herkes sustu.</p>

  <p class="calibre1">Kadının yüksek, billur gibi sesi <span class="calibre3">ora pro nobis</span> dedi, kendisini sahne uzamının bütünlüğünde susturmak isteyen jest -orkestra şefinin yumruğu- kadını ele geçirmişti ya da ona arka çıkıyordu sanki: Ses yüksekti, titreşimliydi, sedef renkliydi; şarkıcının saçları kızıl, bakışları karaydı; söz dinlememişti, yalnızca orkestra şefinin değil, tek bir sesin öne çıkmasına, koroyu ele geçirmesine izin vermeyen Berlioz’un da sözünü dinlememişti</p>

  <p class="calibre1">Sessizlik dışarıda sürüp giden bombardımanın uğultusunu duyulur kılmıştı; pek çok kez küllerinden doğmuş olan bu Anka Kuşu kenti yazdan beri yakıp kavuran <span class="calibre3">fire bombing.</span> Bu kez ne bir kazaydı ne de yerel bir terör eylemi; dışarıdan gelen bir saldırganlıktı, <span class="calibre3">Faust</span>'un son perdesindeki gibi havada savrulan üzengilerini ısırarak koşturan bir ateş yağmuruydu; herkes göklerdeki ateşin kentin iç organlarında kaynayan bir depremden kaynaklandığı hissine kapılıyordu: Gök gürlemelerinin nedeni topraktı, gök değil...</p>

  <p class="calibre1">Atlan-Ferrara’yı da yakan bomba yağmurunun böldüğü bu sessizlik oldu. Durumu iki kez düşünmeyen Maestro, kızgınlığının nedenini dışarıda olanlara ya da kendi içinde olana değil, kaosa ahenk katabilmek için bıçak sırtında kurmuş olduğu müzikal dengenin bu sesle bozulmasına bağladı. Yüksek ve derin, yalıtılmış ve gururlu, kadife gibi ‘kara’, ateş gibi ‘kırmızı’ bir sesti bu. Kadınlar korosunu ele geçirmiş, kendisinin olmayan bir yapıtın başrol oyuncusu olduğunu onaylatıyordu sanki. Oysa eser hepsinindi, yalnızca Berlioz’un ve orkestra şefinin, orkestranın, solistlerin ve koronun değil hepsinin ve kuşkusuz, ‘müzik benim’ diye iddia eden kadının yumuşak karşıtlıklarla dolu sesinindi de.</p>

  <p class="calibre1">“Bu Puccini değil, siz de Tosca değilsiniz hanımefendi, adınız her ne ise!” diye haykırdı Maestro. “Kendinizi ne sanıyorsunuz? Ben kendini ifade etmesini bilemeyen bir salak mıyım yoksa? Belki de siz beni anlamayan bir geri zekâlısınız ha! <span class="calibre3">Tonnerre de Dieu!”</span></p>

  <p class="calibre1">Gabriel Atlan-Ferrara sözleriyle bir kez daha konser salonunun kendi alanı olduğunu ilan etmiş, temsilin başarısının orkestra şefinin enerjisi ve iradesiyle orkestranın bütününün itaatkârlığı ve disiplini arasındaki dengeye bağlı olduğunu ifade etmişti aslında. Elektrik saçlı ve kadife sesli kadın patrona başkaldırmıştı. Bu kadın kendi sesine âşıktı; onu okşuyor, tadım çıkartıyor ve yönetiyordu: Kadın kendi sesine orkestra şefinin orkestranın bütününe yaptığını yapıyordu; onu yönetiyordu. Orkestra şefine meydan okuyordu. Ona acımasız bir kibirle şöyle soruyordu: Buradan çıkınca kimsin sen? Sahneden inince kimsin? Ve Atlan-Ferrara içinden sessizce şöyle soruyordu kadına: Sesinin yalnızlığını ve yüzünün güzelliğini koronun yarısına göstermeye nasıl cesaret edersin? Bize nasıl böyle saygısızlık yaparsın? Kimsin sen?</p>

  <p class="calibre1">Maestro Atlan-Ferrara gözlerini yumdu. Kontrol edemediği bir arzunun tutsağı olmuş ya da ona yenilmişti. Berlioz’un operasının özü olan müziğin ve ritmin kusursuz kaynaşmasını tuzla buz eden kadından nefret etmek ve onu aşağılamak için doğal, hatta vahşi bir itki vardı içinde. Ama kadının sesinden büyülenmişti işte. Müziğin kendisine sunduğu şahane bir trans haline girdiğini düşünerek gözlerini kapadı, ama aslında kadının asi ve bilinçsiz sesini yalıtmak, yapayalnız duymak istiyordu. Bunun farkında değildi henüz, kadını kendisinin yapmak istediğinin, sesine sahip olmak istemesinin bilincinde olmadığı gibi.</p>

  <p class="calibre1">“Yapıtı bölmek yasaktır <span class="calibre3">matmazel!”</span> diye bağırdı çünkü hem canı isteyince bağırmaya hakkı vardı hem de gürleyen sesinin dışarıdaki bombardımanın gürültüsünü tek başına bastırıp bastıramayacağım merak etmişti. “Siz bir kilisede, ayin sırasında ıslık çalıyorsunuz!”</p>

  <p class="calibre1">Kadın her gün kullandığı olağan ses tonuyla, “Yapıta katkıda bulunduğumu düşünmüştüm,” dedi, Maestro’ya göre olağan sesi şarkıcı tonundan bile güzeldi. Klasikler “Çeşitlilik bütünlüğe zarar vermez,” der.</p>

  <p class="calibre1">“Siz söz konusuyken veriyor,” diye gürledi Maestro.</p>

  <p class="calibre1">“Bu sizin sorununuz,” yanıtını verdi kadın.</p>

  <p class="calibre1">Atlan-Ferrara kadını kovma dürtüsünü zor engelledi. Bu onun otoritesini değil, zayıflığını gösteren bir davranış olurdu ancak; kaba bir öç, çocuksu bir isyan olurdu. Ya da daha kötüsü...</p>

  <p class="calibre1">“Hor gören bir aşk,” diye gülümseyerek omuzlarını silkti Gabriel Atlan-Ferrara; orkestranın, solistlerin ve koronun alkışları ve kahkahaları arasında kollarım indirdi.</p>

  <p class="calibre1"><span class="calibre3">“Rien âfaire!”</span> Derin bir iç çekti.</p>

  <p class="calibre1">Atlan-Ferrara kuliste çıplak kalçalarını, yüzünden ve ensesinden akan teri, göğsünü ve koltuk altlarını kurularken aynaya bakarak, genç olduğunu, dünyanın en genç orkestra şeflerinden biri olduğunu bilmenin kibrine boyun eğdi, otuzlarını ancak geçmişti. Burnunun kemerli profilini, kara ve kıvırcık saçlarını, duyarlı dudaklarını hayranlıkla izledi. Kaslı ve esmer teni Akdenizli ve Orta Avrupalı omuzlarına yakışıyordu. Şimdi siyah bir boğazlı kazak ve yine koyu renkli bir pantolon giyecek, omuzlarına ona bir <span class="calibre3">kob,</span> tarih öncesi çayırlarda avlanan bir antilop havası veren, yakası İspanyol şövalyelerinin zırhlarının gümüş yakalıkları gibi parlayan bir pelerin atacaktı...</p>

  <p class="calibre1">Aynada hayranlıkla kendini süzerken (ve baştan çıkartırken) gördüğü yalnızca kendisinin övüngen imgesi değil, bu imgeyi silen bir kadının, tek bir kadının, Hector Berlioz ve Gabriel Atlan-Ferrara’nın müzikal evreninin tam merkezine kendi bireyselliğini koymaya cesaret eden kadının imgesiydi.</p>

  <p class="calibre1">Bu olanaksız bir imgeydi. Ya da yalnızca zor. Bunu kendi kendine itiraf etti. Onu yeniden görmek istiyordu. <span class="calibre3">Blitz-krieg</span> Alman gecesinin Londra’nın üzerine çöktüğü açık havaya çıkarken bu düşünce hem içini sıkıyor hem de peşini bırakmıyordu. Bu ne ilk savaştı ne de adamın kurt-adama karşı verdiği sonsuz savaşın ilk terörü. Alarm sesleri arasında sığınağa inmek için kuyruğa girmiş insanların, nezleli bürokratların, saçı sakalı birbirine karışmış yorgunların, bebeklerini kucaklamış annelerin, termoslarına sarılmış ihtiyarların, battaniyeleriyle sürüklenen çocukların, yorgun ve gözleri kızarmış, uykusuz insanların arasından geçmek için kendisine yol açarken, bir tek o kadınla kendisinin savaşların ‘tarihine’ olsalar da, <span class="calibre3">bu</span> savaşın, yerine başka bir şey konulamaz gerçekliğine ait olmadıklarını düşündü. Bir gecede bin beş yüz kişinin öldüğü bir kentte o neydi ki? Atlan-Ferrara bombalanmış işyerlerinin tabelalarında BUSINESS AS USUAL yazan bir Londra’da neydi ki? Tiyatrodan iki yanı kum torbalarıyla siperlenmiş Bow Street’e çıktığında bir işyerinin patlayan penceresinden üzerine yağan cam kırıklarının korkusuyla, alevlerden ve kıskıvrak ele geçirilmiş kenti aydınlatan kızıl haleden ürken bir atın kişnemesi arasında iki büklüm olmuş, acınası bir figürden başka neydi ki?</p>

  <p class="calibre1">Sığmağa girmek için sıra bekleyen kuyrukların arasında kendine yol açarken dinlediği sesleri unutabilme ihtimalinin ve yumuşak bir yatağın kendisini beklediği Picadilly’deki oteli Regent Palace’a doğru yöneldi.</p>

  <p class="calibre1">“Gazmetreye bir şilin bile harcama sakın.”</p>

  <p class="calibre1">“Tüm Çinliler birbirine benziyor, nasıl ayırt ediyorsun?”</p>

  <p class="calibre1">“Birlikte uyuyacağız, o kadar da kötü değil.”</p>

  <p class="calibre1">“Tamam ama kiminle? Dün yanımda kasap yatıyordu.”</p>

  <p class="calibre1">“Bak, biz İngilizler ta ilkokuldan beni acımasız cezalara alışığız.”</p>

  <p class="calibre1">“Tanrı’ya şükür, çocuklar taşradalar.”</p>

  <p class="calibre1">“Pek de sevinme, Southampton, Bristol ve Liverpool’u da bombalamışlar.”</p>

  <p class="calibre1">“Liverpool’da hava savunması bile yokmuş, görevi terk etmişler.”</p>

  <p class="calibre1">“Bu savaş da Yahudilerin suçu, her zaman olduğu gibi.”</p>

  <p class="calibre1">“Lordlar Kamarası’nı, Westminster Manastırı’nı ve Londra Kulesi’ni bombalamışlar, evinin hâlâ ayakta olması sana da tuhaf gelmiyor mu?”</p>

  <p class="calibre1">“Bak, direnmeyi biliriz arkadaş, direnebiliriz.” “Ve hiçbir zaman etmediğimiz gibi birbirimize yardım edebiliriz.”</p>

  <p class="calibre1">“Hiçbir zaman etmediğimiz gibi.”</p>

  <p class="calibre1">Baş kemancı, “İyi geceler Bay Atlan,” demişti, soğuk gecede hastalanmamak için beyaz bir örtüye sarınmıştı, Faust kaçkını bir hayaleti andırıyordu.</p>

  <p class="calibre1">Gabriel onurla başını eğmişti, ama o sırada daha onursuz aciliyetlerin saldırısı altındaydı, işemek istiyordu, yolu kısaltmak için bir taksi çevirdi, taksi sürücüsü sevecenlikle gülümsedi.</p>

  <p class="calibre1">“Bakın, bayım, birincisi ben bu kenti tanırım. İkincisi sokaklar cam kırığıyla dolu ve lastikler ağaçtan toplanmıyor. Üzgünüm bayım, ama gitmek istediğiniz yön fena halde yerle bir oldu.”</p>

  <p class="calibre1">Atlan-Ferrara ilk ara sokağa saptı, Brewer’s Yard ile St. Martin’s Lane arasındaki pek çok ara sokaktan biriydi bu. Ortalık kızarmış patates, kuzu eti, domuz yağı, çürük yumurta kokuyordu. Tüm kentte tuhaf kokan hüzünlü bir hava solunuyordu.</p>

  <p class="calibre1">Pantolonunun önünü açtı, penisini çıkardı ve zevkle işedi.</p>

  <p class="calibre1">Koristin gülüşüyle başını çevirdi ve akan sıvı havada dondu sanki.</p>

  <p class="calibre1">Kadın sevecen, şakacı bir tavırla ve dikkatle adama bakıyordu. Sokakta durmuş öylesine gülüyordu.</p>

  <p class="calibre1">Birden kadın, <span class="calibre3">“Sanda Maria, ora pro nobis!”</span> diye bağırdı. Bir canavarın kovaladığı, gece kuşlarının kanatlarının yüzünü yaladığı, kan yağan gökyüzünde dörtnala giden atların nal seslerinin kulaklarını yırttığı korkmuş bir kadının sesiydi bu...</p>

  <p class="calibre1">Kadın korkuyordu. Yeraltı sığınaklarıyla dolu Londra, taşradan da banliyölerden de daha güvenli olmalıydı.</p>

  <p class="calibre1">Gabriel soğuğa ve rüzgâra rağmen üstü açık olan sarı MG’yi büyük bir hızla sürerken, “O zaman çocukları neden taşraya gönderiyorlar?” diye sordu.</p>

  <p class="calibre1">Kadın yakınmıyordu bu durumdan. Berlioz’un operasındaki karanlık gece kuşları gibi yüzünü yalamamaları için kırmızı saçlarına ipek bir eşarp bağlamıştı. Maestro ne derse desin, başkentten uzaklaşmak, deniz kıyısına gitmek, Fransa’ya, Hitler’in istila ettiği Avrupa’ya yaklaşmak demek değil miydi?</p>

  <p class="calibre1">“Poe’nun ‘Çalıntı Mektup’unu anımsa. En iyi gizlenme biçimi kendini- göstermektir. Ortadan kaybolduğumuzu düşünerek bizi arayacak olsalar, kimsenin aklına en göz önünde olan yere bakmak gelmez.”</p>

  <p class="calibre1">Kadın orkestra şefinin iki kapılı, üzeri açılır arabayı müziği idare ettiği gibi hükümranlıkla, ferah ve özenli bir dikkatle yönetebileceğine pek' güvenmiyordu belli ki. Maestro dört yandan esen rüzgârlara hükmetmek, böylece Anglo-Amerikanların dediği gibi yalnızca bir <i class="calibre3">'long haired musician’</i>, yani neredeyse budala bir eğlencenin aktörü olmadığını kanıtlamak istiyordu sanki.</p>

  <p class="calibre1">Kadın dikkatini hıza, yola ya da korkuya vermeyi keserek nerede olduğunu görmeye çalıştı, çevrede Gabriel Atlan-Ferrara’nın ‘Kent ölürken doğa ebediyete kalacak’ sözünü doğrulamak istercesine bir bolluk vardı. Kadın beş duyusunu da yol kenarındaki bostanlara, ormanlara, ölü yaprak kokusuna, dört mevsim yeşil yapraklardan damlayan sise banmak istiyordu. Yalnızca insanoğlunun doğaya sokabileceği türden kötücül bir delilikten, başı sonu olmayan bir ırmak gibi yenilmez ve besleyici bir özsu doğup akacaktı sanki.</p>

  <p class="calibre1">“Baykuşları duyuyor musun?”</p>

  <p class="calibre1">“Hayır, motor çok gürültü çıkarıyor.”</p>

  <p class="calibre1">Gabriel güldü. İyi bir müzisyen olmanın koşullarından biriydi aynı anda pek çok şeyi dinlemesini bilmek ve hepsine <span class="calibre3">dikkat edebilmek.</span></p>

  <p class="calibre1">Baykuşları duymak gerek. Onlar kırların sadece gece bekçisi değil, çilekeşleridirler de.</p>

  <p class="calibre1">Gabriel soru sormaktan daha çok onaylar bir tavırla, “Biliyor musun, baykuşlar öbür fare avcılarının hepsinden daha fazla fare avlarlar,” dedi.</p>

  <p class="calibre1">Kadın pek de aldırmadan, “O zaman neden Kleopatra kedilerini Nil’den Roma’ya kadar götürdü?” diye sordu.</p>

  <p class="calibre1">Kadın baykuşları kıskanç kâhyalar gibi eve almaya değip değmeyeceğini düşündü, ama gece kuşlarının ulumasında kim uyuyabilir ki?</p>

  <p class="calibre1">Kadın Londra’dan denize kadar olan yol boyunca dikkatini yusyuvarlak dolunaya verdi. Alman uçaklarının saldırılarına bir yardımcıydı sanki ay. Ay bir süreden beri romantik bir bahane değildi zaten. <span class="calibre3">Luftwaffe'nin</span> feneriydi. Savaş her şeyin zamanını değiştirmişti, ama ay her şeye rağmen saatlerin geçişini saymakta ısrarcıydı ve saatler her şeye rağmen zaman olmayı, zamanların zamanı, saatlerin anası olmayı bırakmıyorlardı... Ay olmasaydı, gece bomboş kalacaktı. Ay sayesinde gece bir anıt gibi kendini resimliyordu. Otomobilden daha hızlı, gümüş renkli bir tilki karşıdan karşıya geçti.</p>

  <p class="calibre1">Gabriel fren yaptı ve yolu tilkiye bırakarak ay ışığının tadını çıkarmaya koyuldu. Ara sıra duraklayan, mırıltılı bir rüzgâr esiyordu Dumover düzlüklerinde; dimdik, incecik karaçamlar hafif hafif sallanıyor, açık yeşil, yumuşacık yaprakları Casterbridge dolunayının kusursuz dairesine doğru uzanıyordu.</p>

  <p class="calibre1">Gabriel kadına ay ve tilkinin otomobilin kör süratini kesmek ve onları dışarı davet etmek için anlaşmış olduklarını söyleyerek arabadan indi, kapıyı açtı ve ona elini uzattı. Birlikte Romalıların İngiltere’nin meskûn kırlarında bıraktıkları tiyatroya doğru yürüdüler. Hadrianus’un lejyonlarının artlarında bıraktıkları gladyatörler ve hayvanlar Casterbridge Arenası’nın yeraltı hücrelerinde ölmüşlerdi.</p>

  <p class="calibre1">“Rüzgârı duyuyor musun?” diye sordu Maestro.. “Şöyle böyle.”</p>

  <p class="calibre1">“Burası hoşuna gitti mi?”</p>

  <p class="calibre1">“Şaşırdım, İngiltere’de böyle bir yer olabileceğini asla tahmin edemezdim.”</p>

  <p class="calibre1">“Biraz daha uzağa, Casterbridge’in kuzeyine, Stonehenge’e kadar gidebiliriz, geniş dairesel bir ören yeri. Beş bin yaşında, ortasında sütunlar, kum-taşından yapılma dikilitaşlar var ve antik bakır. İlk insandan kalma bir kale sanki. Duydun mu?” “Affedersin neyi?”</p>

  <p class="calibre1">“Buranın sesini.”</p>

  <p class="calibre1">“Hayır, söyle bana nasıl?”</p>

  <p class="calibre1">“Şarkıcı, büyük bir şarkıcı olmak istiyor musun?”</p>

  <p class="calibre1">Kadın yanıt vermedi.</p>

  <p class="calibre1">“Müzik cisimsiz dünyanın imgesidir. Casterbridge’deki Roma arenasına bak. Stonehenge’deki binlerce yıllık ören yerini düşün. Müzik onları yeniden yaratamaz çünkü müzik dünyayı kopyalamaz. Sen düzlüğün kusursuz sessizliğini dinlersin ve duyunu yeterince keskinleştirirsen tiyatroyu zamanı olmayan bir yerin tınılarıyla dolu bir kutuya dönüştürürsün. İnan bana Berlioz’un <span class="calibre3">Faust’u</span> gibi bir yapıtı yönetirken zamanı ölçmeyi reddederim. Müzik bana ihtiyacım olan tüm zamanı verir. Takvimlere ihtiyacım kalmaz.”</p>

  <p class="calibre1">Vahşi ve kara gözleriyle kadına baktı ve tek bir sözcük bile söylemeden adamı dinleyen kadının kapalı gözkapaklarının ay ışığında şeffaflaştığını görerek şaşırdı.</p>

  <p class="calibre1">Dudaklarını kadının dudaklarına yaklaştırdı, kadın ne karşı koydu ne de onayladı.</p>

  <p class="calibre1">Gabriel İngiltere’de konser yönetmeye ilk başladığında, savaştan önce kiralamıştı kır evini, yani <span class="calibre3">cottage’ı.</span> Yüzünü buruşturup gülümseyerek, “Akılcı bir kararmış,” dedi, “Fransa’nın bu kadar çabuk teslim olacağını ne ben bilebilirdim ne de başkası.” Sıradan bir kır eviydi. İki dar kat ve iki oluklu bir çatıdan oluşuyordu. Salon, mutfak ve yemek odası aşağıda, iki yatak odası, giyinme odaları ve banyo da yukarıdaydı. Peki çatı katı?</p>

  <p class="calibre1">“Tavan arası olarak kullanılıyor,” diyerek gülümsedi Gabriel. “Bir müzisyenin epeyce öteberisi vardır. Yaşlı değilim ama mesleğimin ardında bir yüzyıl var, partisyonlar, notalar, krokiler, kostüm resimleri,</p>

  <p class="calibre1">senaryolar, referans kitapları, aklına ne gelirse...”</p>

  <p class="calibre1">Gözlerini kırpmadan kadına baktı.</p>

  <p class="calibre1">“Ben salonda uyuyabilirim.”</p>

  <p class="calibre1">Kadın omuzlarını silkecekti ki, merdivene baktı, bu onu hareketi yapmaktan alıkoydu. Merdiven o kadar dikti ki neredeyse düşey duruyordu, yalnızca ayaklarla değil, tıpkı bir sarmaşık, bir hayvan, bir maymun gibi ellerin de yardımıyla, basamak basamak tırmanılması gerekiyordu.</p>

  <p class="calibre1">Gözlerini merdivenden ayırdı.</p>

  <p class="calibre1">“Nasıl istersen.”</p>

  <p class="calibre1">Gabriel sessizdi, geç olduğunu söyledi, mutfakta yumurta, sosis, kahve, bayat bir ekmek ve daha da bayat cheddar peyniri olmalıydı.</p>

  <p class="calibre1">Kadın yemek istemedi, bir an önce denizi görmek istiyordu.</p>

  <p class="calibre1">“Görülecek pek bir şey yok.” Adamın hiçbir koşulda bir parça alay bulaşığı nazik gülüşünü bırakmaya niyeti yoktu. “Burada kıyı alçak ve dramatik değil. Asıl güzellik karanın iç kesimlerinde, Casterbridge ve Roma kalıntıları. Duraklayarak esen fısıltılı rüzgâr. Daha çorak yerler de hoşuma gidiyor; taşlıklar, tepeler, yüzlerce yıllık balçık. Tüm bunlar insanı denize doğru itermiş gibi, sanki İngiliz toprağının gücü ve güzelliği denize doğru ilerlemesinden, kendi karanlık ve yağmurlu yalnızlığını başkalarından kıskanmasından kaynaklanıyor... Bak şurada, ağaçların arkasında küçük bir çorak ada var, kayalık bir adacık, deniz yükselince topraktan kopuyor; bin değil, milyon yaşında.”</p>

  <p class="calibre1">Kolunu uzatarak gösterdi.</p>

  <p class="calibre1">“Şimdi savaş nedeniyle adadaki deniz feneri sönük. To <span class="calibre3">the Lighthouse!</span> Artık Virginia Woolf da yok!’’ Gabriel güldü.</p>

  <p class="calibre1">Kadının bu kış gecesine dair izlenimleri tümüyle farklıydı. O donmuş kırların alev alev güzelliğini ve koyu yeşilini sevmişti daha çok; sık ağaçlıklı patikalara minnet duymuştu; kendisini yanan havadan, gökyüzünden gelen ölümden koruduklarını düşünmüştü.</p>

  <p class="calibre1">“Doğu kıyıları gerçekten de güzel,” diye devam etti Gabriel. “Cornwall da denize doğru iteklenen bir bozkır. Atlantik Okyanusu’na. Bu kıyıda olan ne biliyor musun, bir çarpışma. Kaya denizi zorluyor, deniz de kayayı. Tahmin edebileceğin gibi kazanan deniz oluyor. Su akışkan, cömert, her zaman sunabileceği yeni bir biçim var; toprak katı, şeklini, konumunu yitiriyor, bu çarpışma muhteşem bir şey. Granit duvarlar denizden üç yüz metre yükselir, Atlantik dalgalarının şiddetine, gel-gitlere karşı koyarlar; sarp kayalıkların biçimlendirilmesi denizin alçalıp yükselen dalgalarının işidir. Bunun avantajları da var.”</p>

  <p class="calibre1">Gabriel elini şarkıcının omzuna koydu. Deniz kıyısında şafak soğuktu. Kadın itiraz etmedi.</p>

  <p class="calibre1">“Toprak ilkçağlardan kalma taşıyla denize karşı kendini savunur. Mağaralar çoktur buralarda; kum gümüş gibidir. Mağaralarda kaçakçıların saklandığı söylenir. Avrupa’nın kalorifer sistemi olan Meksika Körfezi akıntısı sayesinde iklim daha yumuşak ve bitki örtüsü sıktır.”</p>

  <p class="calibre1">Kadın adamın kolundan biraz uzaklaşarak baktı.</p>

  <p class="calibre1">“Ben Meksikalıyım. Adım İnez. İnez Rosenzweig. Neden sormadın?”</p>

  <p class="calibre1">Gabriel’in gülüşü genişledi ve iki kaşının arasındaki çatıkla birleşti.</p>

  <p class="calibre1">“Benim için ne adın var ne de milliyetin.”</p>

  <p class="calibre1">“Lütfen güldürme beni.”</p>

  <p class="calibre1">“Özür dilerim. Sen benim için kendini korodan ayırarak, güzel, tekil ama hâlâ vahşi, hâlâ eğitime ihtiyacı olan sesini sunan şarkıcısın...”</p>

  <p class="calibre1">“Teşekkür ederim. Duygusallık istemem...” “Hayır, sadece daha eğitime ihtiyacı olan bir ses. Bu nedenle İngiltere’ye geliriz değil mi?”</p>

  <p class="calibre1">İnez tedirginlikle adamın kolundan sıyrıldı. “Meksika’daki dar görüşlülüğü bir bilsen.”</p>

  <p class="calibre1">“Sonuçta adı olmayan, anonim, bir gece yaşamla kesişen bir varlık. Yaşı olmayan bir kadın.” “Romantik!”</p>

  <p class="calibre1">“Ve beni bir sokak arasında işerken gördün üstelik!”</p>

  <p class="calibre1">Her ikisi de kahkahalarla güldü. Kadın kendini daha çabuk toparladı.</p>

  <p class="calibre1">İnez eşarbını çıkartarak kızıl saçlarını şafak rüzgârına saldı, “Pazartesi unutmak için hafta sonu yanında getirdiğin bir kadın.”</p>

  <p class="calibre1">Ona sarılan Gabriel, “Hayır,” dedi, “yaşamıma giren, yaşamıma özdeş bir kadın, yaşam şartlarıma eşdeğer bir kadın...”</p>

  <p class="calibre1">Ne demek istiyordu? Duyduklarından kafası karışan İnez bir şey söylememeyi yeğledi.</p>

  <p class="calibre1">Mutfakta kahve içtiler. Aralıkta günler kısa, şafaksa yavaştı. İnez çevresindeki ayrıntıları, evin basitliğini ayrımsamaya başlamıştı. Salonda kitaplar vardı; genellikle Fransız klasikleri, biraz İtalyan edebiyatı, Leopardi’nin ayrıbasımları, Orta Avrupa şairleri. Eski bir koltuk. Bir sallanan koltuk. Bir ocak ve Gabriel’in çok gençken, belki yirmi yaşındayken çekilmiş bir fotoğrafı. Kendinin tam zıddı, sapsarışın bir genci kucaklamıştı, her ikisi de çekincesiz gülüyorlardı, gülüşlerinde hiçbir gizli anlam yoktu. Açık, kendinden emin bir dostluğun fotoğrafı, birbirleriyle gençken karşılaşan, gençlikte tanışan insanlar. Yaşamda yan yana olduklarım onamanın biricik fırsatını kaçırmayan gençler. Hiç ayrılmayacaklar. Hiç...</p>

  <p class="calibre1">Salondaki iki tahta tabure İnez’in kabaca yaptığı hesaba göre birbirlerinden uzanıp yatmış bir insan boyu ayrıktılar. Gabriel İngiltere’deki kır evlerinde üzerlerine tabut yerleştirmeye yarayan birbirinin aynı iki taburenin eksik olmadığını söyledi. Evi aldığında tabureleri böyle bulmuş ve dokunmamıştı. “Ya batıl inançtan,” dedi gülümseyerek, “ya da evdeki hayaletleri rahatsız etmek istemediğimden.” İnez kahve fincanının kıyısını dudaklarına yaklaştırırken Maestro’nun yaptığı folklorik açıklamalara aldırmaksızın, gözlerini fotoğraftan ayırmadan, “Kim bu?” diye sordu.</p>

  <p class="calibre1">Gabriel gözlerini taburelerden ayırarak basitçe, “Kardeşim,” dedi.</p>

  <p class="calibre1">“Hiç benzemiyorsunuz.”</p>

  <p class="calibre1"><span class="calibre3">“Arkadaşım</span> der gibi <span class="calibre3">kardeşim</span> dedim.”</p>

  <p class="calibre1">“Biz kadınlar aramızda <span class="calibre3">kardeş</span> ya da <span class="calibre3">arkadaş</span> demeyiz.”</p>

  <p class="calibre1"><span class="calibre3">“Aşk, arkadaş...”</span></p>

  <p class="calibre1">“Neyse, ısrar etmemeliyim, meraklı değilim.” “Hayır, hayır, sözlerimin bir değeri var İnez. İstersen, ısrar edersen değil, istersen, anladın mı; sana kendimden söz edebilirim, ama sen de bana kendinden söz edeceksin.”</p>

  <p class="calibre1">Gabriel’in olayları bu biçimde ele almasından hoşlanan İnez gülerek, “Tamam,” dedi.</p>

  <p class="calibre1">Genç Maestro hiçbir lükse sahip olmayan <span class="calibre3">cottage'ının</span> çevresine bakarak kendisi için hiçbir eşyanın, hiçbir aletin önemli olamayacağını söyledi. Boş evlerde yalnızca yankılar olurdu: Yankılar büyürdü, , eğer sesleri dinlemeyi bilirsek. O buraya kardeşinin sesini dinlemeye gelmişti. Derin derin İnez’e baktı. “Kardeşinin mi?”</p>

  <p class="calibre1">“Evet, çünkü o aynı zamanda benim yoldaşımdı da. Yoldaş, kardeş; <span class="calibre3">ceci, cela,</span> neyse işte...”</p>

  <p class="calibre1">“Peki şimdi nerede?”</p>

  <p class="calibre1">Gabriel bakışlarını yere indirmekle kalmadı, onları yitirdi sanki.</p>

  <p class="calibre1">“Bilmiyorum, her zaman uzun ve gizemli yokluklardan hoşlanır.”</p>

  <p class="calibre1">“Seninle iletişim kurmuyor mu?”</p>

  <p class="calibre1">“Kuruyor.”</p>

  <p class="calibre1">“O zaman nerede olduğunu bilirsin.”</p>

  <p class="calibre1">“Kartlarda ne tarih var ne de adres.”</p>

  <p class="calibre1">“Nereden geliyorlar?”</p>

  <p class="calibre1">“Ben onu Fransa’da bıraktım, o nedenle burayı kiraladım.”</p>

  <p class="calibre1">“Kim getiriyor sana?”</p>

  <p class="calibre1">“Burada Fransa’ya daha yakınım. Normandiya kıyılarını görebilirim.”</p>

  <p class="calibre1">“Ne yazıyor kartlarda?.. Özür dilerim... Bu kadarına izin vermemiştin.”</p>

  <p class="calibre1">“Elbette verdim, dert etme. Bak, gençlik anılarımızdan söz etmekten hoşlanır. Anılar, ne bileyim; ben en güzel kızı dansa kaldırırdım, o da kız pistte pırıl pırıl parladığında beni kıskanırdı, böyle şeyler. Beni kıskandığını söyler, kıskanmak yaşamda kendimize saklamak istediğimiz kişiye önem vermektir, kıskanmak İnez, imrenmek değildir. İmrenmek bir başkası olmak istemektir. Kıskançlık cömerttir, ötekinin ben olmasını isteriz.”</p>

  <p class="calibre1">“Nasıldı? Dans etmez miydi?”</p>

  <p class="calibre1">“Hayır. Beni dans ederken izlemeyi, sonra da kıskandığını söylemeyi yeğlerdi. Böyleydi. O benim aracılığımla yaşardı, ben de onun. Böyle dokunaklı bir bağ vardı aramızda. Dünya bunu pek anlamaz ve hep yok etmeye kalkışırdı, bizi işlerimize, kadınlara olan tutkularımıza, iki insanın ayrılması için gereken ne varsa ona mahkûm ederdi işte... Tarih.” “Belki de böylesi daha iyidir, Maestro.” “Gabriel.”</p>

  <p class="calibre1">“Gabriel. Belki de gençliğin bu eşsiz yakınlığı sürseydi, ışıltısını yitirecekti.”</p>

  <p class="calibre1">“Nostalji baki kalır demek istiyorsun.”</p>

  <p class="calibre1">“Bu tür bir şey Maestro... Gabriel.”</p>

  <p class="calibre1">Atlan-Ferrara aniden konuyu değiştirerek, “Peki sen İnez?” diye sordu.</p>

  <p class="calibre1">“Özel bir şey yok. Adım İnez Rosenzweig. Amcam Londra’da diplomat. Küçükken sesimin iyi olduğunu fark ettiler. Meksika’da konservatuvara girdim ve işte Londra’dayım.” Güldü, <span class="calibre3">“Faust’un Lanetlenmesi</span>’nin koro düzenini bozup, ünlü ve genç orkestra şefi Gabriel Atlan-Ferrara’nın sinirlerini tepesine sıçratıyorum.”</p>

  <p class="calibre1">İnez fincanını şampanya kadehi gibi kaldırınca parmaklan yandı. Maestro’ya “Sana kartları kim getiriyor?” diye sormak üzereydi ki, adam daha önce atıldı:</p>

  <p class="calibre1">“Sevgilin yok mu? Meksika’da kimseyi bırakmadın mı?”</p>

  <p class="calibre1">İnez başını hayır anlamında sallayınca kızıl saç-lan dalgalandı. Parmaklarını baldırları hizasında sinirli sinirli eteğine sürttü. Artık yükselmiş olan güneş genç kızın saçlarının çevresindeki haleye saklanmış, ona imreniyordu sanki. İnez gözlerini Gabriel ve yoldaş-kardeşinin fotoğrafından ayıramıyordu. O kadar güzel bir genç adamdı ki; Gabriel’den çok farklıydı; tıpkı bir kanaryayla bir karga gibi.</p>

  <p class="calibre1">“Adı neydi?”</p>

  <p class="calibre1">“Adı ne, İnez, ölmedi. Ortadan kayboldu sadece.”</p>

  <p class="calibre1">“Ama kartlarını alıyorsun, nereden geliyorlar? Avrupa dünyanın geri kalanından yalıtıldı...”</p>

  <p class="calibre1">“Onu tanımak ister gibi konuşuyorsun...” “Elbette. Çok ilginç ve çok güzel.”</p>

  <p class="calibre1">Gabriel’in Latin kişiliğinden öylesine uzak bir kuzey güzelliğiydi ki bu. İyi bir insan mıydı, yoksa sadece <span class="calibre3">etkileyici</span> miydi acaba? Kendi sorusu İnez’i rahatsız etti. Genç adam için bir şey hissetmeden fotoğrafına bakmak olanaksızdı. Aşk olabilirdi bu, kaygı, cinsel arzu, yakınlık ve belki de buz gibi bir hor görme; ama kayıtsızlık olamazdı. Dalgaların hiç bulandırmadığı gölleri andıran bakışlar, gerçek ve kusursuz bir pelikanın kanatları gibi düz, sarı saçlar, ince, narin ama sağlam bir gövde.</p>

  <p class="calibre1">Genç adamların ikisinin de üstleri çıplaktı, fotoğraf baldırlarına kadardı. Sarışın genç adamın taşa oyulmuş bir heykelin hatlarının üst üste yerleştirilmesinden oluşmuş gövdesi, ince ve kalkık bir burun, ince dudaklar ve sanki kırılmışlar ya da silinmişler gibi duran kaygan, düz elmacık kemikleriyle bitiyordu.</p>

  <p class="calibre1">Adı olmayan genç <span class="calibre3">ilgiyi</span> hak ediyordu. İnez böyle dedi kendi kendine. Bu kardeş ya da yoldaşın istediği aşk <span class="calibre3">tetikte olunması gereken</span> bir aşktı belli ki. Fırsatların kaçmasına izin verilemezdi. Dikkatin dağılması kabul edilemezdi. Onun için hazır olmak gerekirdi çünkü o senin için hazır olacaktı.</p>

  <p class="calibre1">“Bu fotoğraf seni duygulandırdı.”</p>

  <p class="calibre1">“Sana karşı açık olacağım. Fotoğraf değil, o.”</p>

  <p class="calibre1">“Ve de ben. O orada tek başına değil.”</p>

  <p class="calibre1">“Ama sen burada, yanımdasın, fotoğrafa gerek yok”</p>

  <p class="calibre1">“Peki ya o?”</p>

  <p class="calibre1">“O yalnızca onun imgesi. Hiç o kadar güzel bir adam görmedim.”</p>

  <p class="calibre1">“Nerede olduğunu bilmiyorum,” dedi Gabriel. Kadına kızgınlık ve pişmanlıkla karışık bir kibirle baktı. “İstersen kartları benim yazdığımı düşün. Hiçbir yerden gelmiyorlar, ama bir gün tutup da ortaya çıkarsa şaşırırsın.”</p>

  <p class="calibre1">İnez ne yılmak istiyordu ne de şaşkınlık göstermek. Kendine güvenini kaybetmemeliydi. Gabriel Atlan-Ferrara söz konusu olduğunda uyulması gereken kural şuydu: yüce müziğin yaratımı dışında ne koşulda olursa olsun normal davranmak. Adamın baskın yaratıcılığının ateşini besleyen olmayacaktı. Adam haber vermeden evdeki tek banyoya girdiğinde gülmeye niyeti de yoktu -kapı yan aralıktı, ama Gabriel hiçbir tabuyu yıkmıyormuş gibi davranıyordu. Adam aynanın önünde bir hindi gibi kabarıyordu çünkü aynadaki yansısının farkındaydı. Sonra Gabriel'in gülümsemesi duyuldu, zoraki bir gülümsemeydi bu, saçlarını tararken omuzlarını silkerek hor gören bir tavırla anlatmaya başladı:</p>

  <p class="calibre1">“Benim annem İtalyan. Güzelliğe önem veririm. Kaygılanma, bu sadece erkekleri etkilemek için, kadınları değil. İtalya’nın sim bu.”</p>

  <p class="calibre1">İnez’in yanında çantasına alelacele tıkıştırdığı pamuklu sabahlıktan başka bir şey yoktu. Maestro çırılçıplaktı, kadına yaklaştı, tahrik olmuştu, İnez kendisine sarılan adamı itti.</p>

  <p class="calibre1">“Üzgünüm Maestro, buraya yalnızca bir gam gibi geldiğimi mi sanıyorsun? Senin cinsel çağrının yanıtı mıyım ben?”</p>

  <p class="calibre1">“Yatak odasını al lütfen.”</p>

  <p class="calibre1">“Hayır. Salondaki koltuk yeter.”</p>

  <p class="calibre1">İnez düşünde evin örümceklerle ve kapalı kapılarla dolu olduğunu gördü. Düşten kurtulmak istiyordu ama evin duvarlarından kan boşanıyor ve önünü kesiyordu. Hiçbir açık kapı yoktu, görünmez eller duvarları yokluyordu, rat-tat-tat, rat-tat-tat... baykuşların fareleri yediğini hatırladı. Düşten kaçmayı başardı ama henüz düşü gerçeklikten ayıramıyordu. Sarp bir kayalığa yaklaştığını gördü, gölgesi gümüş renkli kumların üzerine düşüyordu. Gölge ona bakıyordu, kendini eve kaçmak zorunda hissetti. Bir gül bahçesinden geçerken hastalıklı bir çocuğun ölü bir hayvana ninni söylediğini gördü; çocuk kan lekeli kusursuz dişlerle İnez’e gülümsedi. Hayvan biraz önce Tanrı’nın eliyle yaratılmış, gümüş renkli bir tilkiydi.</p>

  <p class="calibre1">İnez uyandığında Gabriel Atlan-Ferrara’nın yanı başına oturmuş, onu uyurken izlediğini gördü.</p>

  <p class="calibre1">Adam son derece normal bir sesle, “Karanlıkta daha iyi düşünürüz,” dedi. Sesi o kadar normaldi ki, sanki prova edilmişti. “Malebranche yalnızca perdeler kapalıyken yazabilirmiş. Demokritos gerçek bir filozof olabilmek için gözlerini oymuş. Ve Milton ancak kör olunca balçıktan doğan ve Tanrı’ya beni yarattığın toza dönüştür diye isyan eden Adem’in bedenini görebilmiş.”</p>

  <p class="calibre1">Kara ve vahşi kaşlarını kaldırdı.</p>

  <p class="calibre1">“Kimse dünyaya gelmeyi istemedi İnez.”</p>

  <p class="calibre1">Yumurta ve sosisle kahvaltı ettikten sonra deniz kıyısında dolaşmaya çıktılar. Adamın üzerinde dik yakalı kazağı ve siyah pantolonu vardı; kadın saçlarına eşarbını bağlamış, terzi elinden çıkma kaba yünden takımım giymişti. Gabriel İngiltere’nin bir av cenneti olduğunu söyleyerek şaka yapmaya başladı. “Dikkat edersen, besin bulmak için uçan uzun gagalı kıyı kuşlarını, toprağa bakarsan süpürge otunda kahvaltısını arayan kurtçukları, kızıl ayaklı keklikleri, inci uzun boyunlu zarif sülünleri, vahşi ördekleri, mavi ördekleri... görebilirsin, ‘Ve ben sana yalnızca düellolar ve belalar verebilirim’, tıpkı Don Kişot gibi.”</p>

  <p class="calibre1">Önceki gece için kadından özür diledi. Kadının onu anlamasını istiyordu. Sanatçının sorunu bazen gündelik normallik olarak kabul edilenle ve yine gündelik kabul edilen, yani özel olmayan <span class="calibre3">yaratıcılık</span> arasındaki farkı ayırt edememesiydi. ‘Esin’in gelmesini uman sanatçının omlet ve sosis yiyerek bekleye bekleye öldüğü biliniyordu. Onun için, yani Gabriel Atlan-Ferrara için evren her anda ve her nesnede vardı, canlıydı; taştan yıldıza kadar.</p>

  <p class="calibre1">İnez hipnotik bir içgüdüyle çok uzaklarda, denizin ufkunda yansıyan adaya baktı. Ay uyumakta gecikmişti, gökte, tam başlarının üzerinde asılıydı.</p>

  <p class="calibre1">Gabriel, “Gündüz ajanı gördün mü?” diye sordu.</p>

  <p class="calibre1">“Elbette,” yanıtını verdi kadın, “pek çok kez.” “Bugün deniz neden bu kadar yüksek biliyor musun?”</p>

  <p class="calibre1">Kadın hayır dedi ve o devam etti: “Çünkü ay tam üzerimizde, manyetik gücünün doruğunda.”</p>

  <p class="calibre1">“Ay, Dünya’nın çevresinde her yirmi dört saat, elli dakikada iki yörünge döner. Bu yüzden deniz her gün iki kez gel-git yaşar.”</p>

  <p class="calibre1">Kadın eğlenerek, meraklı, densizce adama bakarak kendi kendine sessizce tüm bunların nereye varacağını sordu.</p>

  <p class="calibre1">“<span class="calibre3">Faust’un Lanetlenmesi</span> gibi bir yapıtı yönetmek, doğanın tüm güçlerini bir araya çağırmayı gerektirir. İlk nebula orada olmalıdır; bir gün patlayıp tüm gezegenlere dağılan bizimkinin ikizi bir güneş hayal etmen gerekir; tüm evreni başı ve sonu olmayan, sürekli genişleyen bir gel-git olarak hayal etmen gerekir; birkaç milyon yıl içinde öksüz, oksijensiz kalacak, bir çocuğun patlak topu gibi sönecek olan güneş için kederlenmen gerekir...”</p>

  <p class="calibre1">Bir orkestra yönetir gibi tek kolunu uzatıp yumruğunu sıkarak konuşuyor, akustik güçleri bir araya topluyordu sanki.</p>

  <p class="calibre1">“Operayı içinde dışarıdan görülmeyen bir nesneyi gizleyen bir nebulanın içine hapsetmen gerekir. Bu Berlioz’un müziğidir, ancak şarkının, orkestranın, orkestra şefinin elinin aydınlığı sayesinde ışığını dışarı yansıtan donuk, dumanlı bir galaksinin merkezinde çalınır, söylenir... Senin ve benim sayemde.”</p>

  <p class="calibre1">Bir an sustu, sonra döndü ve gülümseyerek İnez’e baktı.</p>

  <p class="calibre1">“Burada, İnez, İngiltere’nin bu kıyısında deniz her yükselip alçaldığında, dünyanın bizimkinin tam zıddı bir noktasında da aynı biçimde alçalıp yükseliyor. Kendime ve sana şu soruyu soruyorum: Deniz dünyanın birbirinin tam zıddı iki noktasında alçalıp yükselirken, zaman da bir var olup bir yok oluyor mu? Tarih ikiye katlanıp rastlantısal biçimde ortadan yok olmak ve sonra yeniden var olmak için zamanın karşıtı olan aynadan yansıyor mu?”</p>

  <p class="calibre1">Kıvrak bir hareketle yerden bir çakıl taşı alarak denizin üzerinde sektirdi.</p>

  <p class="calibre1">“Bazen de durup dururken hüzünleniyorum. Benim neşem yoksa, dünyanın keyfi yerinde olmuş neye yarar? Denizi dinle İnez, onu ben yönetir ve sen şarkı söylerken dinlediğin müzisyen kulağınla dinle. Balıkçının ya da bardaki garson kızın duyduklarının aynısını mı duyuyoruz? Belki de hayır, çünkü balıkçı şafak vaktinin avcı kuşundan avını çalmayı ve garson kız kendisini taciz eden müşteriye haddini bildirmeyi biliyor. Hayır çünkü sen ve ben doğanın güzelliğindeki sessizliği tanımaya zorunluyuz, ama bu sessizlik gerçek sessizlik olan Tanrı’nm sessizliğiyle kıyaslandığında bir çığlık gibi...”</p>

  <p class="calibre1">Denize bir taş daha attı.</p>

  <p class="calibre1">“Müzik, Tanrı ve doğa arasındaki yolun yansıdır. Biraz şansın varsa onları konuşturur. Biz müzisyenler sanatımızla Tann ve doğa arasındaki aracıla-nz. Beni dinliyor musun? Çok uzaklardasın. Ne düşünüyorsun? Bana bak. Öyle uzaklara dalma. Orada, ötede bir şey yok.”</p>

  <p class="calibre1">“Sislerin arasında bir ada var.”</p>

  <p class="calibre1">“Hiçbir şey yok.”</p>

  <p class="calibre1">“Ben de ilk kez görüyorum. Sanki gece doğmuş gibi.”</p>

  <p class="calibre1">“Bir şey yok.”</p>

  <p class="calibre1">İnez sonunda “Fransa var,” dedi. “Dün kendin söyledin. Burada yaşıyorsun çünkü Fransa kıyılarını görebilirsin. Ama ben Fransa’nın ne olduğunu bilmiyorum. Ben buraya geldiğimde Fransa teslim olmuştu. Fransa nedir?”</p>

  <p class="calibre1">“Yurt,” dedi Gabriel duraksamadan. “Yurt, sadakat ya da sadakatsizlik demektir. Berlioz çalıyorum çünkü bu <span class="calibre3">Fransa</span> adını verdiğimiz bölgesel bir varlığı doğrulayan kültürel bir olaydır.”</p>

  <p class="calibre1">“Peki ya yoldaşın ya da kardeşin.”</p>

  <p class="calibre1">“Ortadan yok oldu.”</p>

  <p class="calibre1">“Fransa’da değil mi?”</p>

  <p class="calibre1">“Olabilir. Farkında mısın İnez, sevdiğin biri hakkında hiçbir şey bilmiyorsan, onu her durumda hayal edebilirsin.”</p>

  <p class="calibre1">“Hayır, sanmıyorum. Bir insanı tanıyorsan... ne olduğunu... diyelim ki olasılıklar dağarcığının ne olduğunu bilirsin. Köpek köpeği ısırmaz, yunus yunusu öldürmez...”</p>

  <p class="calibre1">“Çok sakin bir çocuktu. Bu sükûnetini anımsadığım zaman' onu mahvedenin bu olduğunu düşünüyorum. Güzelliği, sükûneti.”</p>

  <p class="calibre1">Güldü.</p>

  <p class="calibre1">“Belki benim taşkınlıklarım meleklerin kaçınılmaz tehlikesine karşı bir tepkidir.”</p>

  <p class="calibre1">“Bana asla adını söylemeyecek misin?”</p>

  <p class="calibre1">“Diyelim ki Schlom, Süleyman, Lomas, Solar. İstediğin adı koy. Önemli olan onun adı değil sezgi-siydi. Görüyor musun? Ben sezgimi sanata çevirdim. Müziğin benim için konuşmasını istiyorum, bir yandan da müziğin yalnızca kendisi için konuştuğunu ve bizden müzik olmamız için içine girmemizi istediğini biliyorum. Müziği dışarıdan göremeyiz çünkü o zaman müzik için var olamazdık...”</p>

  <p class="calibre1">“O, bana ondan söz et,” diye sabırsızlandı İnez.</p>

  <p class="calibre1">“O. Noel. Herhangi bir ad uyabilir ona.” Gabriel sinir içindeki genç kıza dönerek gülümsedi. “Durmadan sezgilerini engellerdi. Her yaptığını, her söylediğini en ince ayrıntısına kadar irdelerdi. Her şeyi ince eler sık dokurdu. Bu nedenle kaderinin ne olduğunu kestirmek çok zor. Kendini modern dünyada rahatsız hissederdi, düşünmekten, kendini tutmaktan, hayatta kalabilmek için sakıngan davranmaktan hoşlanmazdı. Doğal, özgür, baskıcı kuralların olmadığı bir dünya özlerdi sanırım. Ona bunun hiç olmadığını söyledim. Onun arzuladığı özgürlük, özgürlük arayışıydı. Asla ulaşılamayan ama uğrunda savaşarak bizi özgürleştiren bir şey.”</p>

  <p class="calibre1">“Sezgisiz kader yok mudur?”</p>

  <p class="calibre1">“Hayır. Sezgilerin yoksa güzel olabilirsin, ama tıpkı bir heykel gibi hareketsizsindir.”</p>

  <p class="calibre1">“Senin kişiliğinin tam tersi.”</p>

  <p class="calibre1">“Bilmem. Şarkı söylemek, bestelemek, bir orkestra yönetmek için gereken esin, enerji, o umulmadık <span class="calibre3">imge</span> nereden kaynaklanır, nereden çıkıp gelir? Sen biliyor musun?”</p>

  <p class="calibre1">“Hayır.”</p>

  <p class="calibre1">Gabriel alaycı bir şaşkınlıkla gözlerini açtı.</p>

  <p class="calibre1">“Ben bir kadının doğuştan bir adamın tüm yaşamı boyunca kazanabileceğinden daha deneyimli olduğunu düşünürdüm.”</p>

  <p class="calibre1">İnez sakin bir tavırla, “Bunun adı sezgi mi?” diye sordu.</p>

  <p class="calibre1">“Hayır!” diye sıçradı Gabriel. “Emin ol ki bir orkestrayı yönetmek sezgiden daha fazlasını gerektirir. Daha fazla kişilik, güç, disiplin gerektirir, neden biliyor musun, orkestra şefi yaratıcı değildir.”</p>

  <p class="calibre1">Yasak bölgeye girdiğine dair bir kaygısı ya da korkusu bulunmayan İnez, “Peki ya kardeşin?” diye ısrar etti.</p>

  <p class="calibre1"><span class="calibre3">“Il est ailleurs</span>,” diye kuru bir yanıt verdi Gabriel.</p>

  <p class="calibre1">Bu onama İnez’e özgür varsayımlarda bulunabileceği ufuklar açtı. Bunların en gizlisini, genç adamın fiziksel güzelliğini kendisine sakladı. Daha görünür olanları, Fransa’yı, kaybedilen savaşı, Alman istilasını dile getirdi...</p>

  <p class="calibre1">“Kahraman ya da hain, öyle mi Gabriel? Fransa’da kaldıysa...”</p>

  <p class="calibre1">“Hayır, kahraman değil, bu kesin. O soylu ve kendini adamış biridir, tersini düşünmeni istemem... Ama yerinden kımıldamadan direnir.”</p>

  <p class="calibre1">“O zaman öldüğünü düşünebilirsin.”</p>

  <p class="calibre1">“Hayır, esir olduğunu hayal ediyorum. Onun esir alındığını düşünmeyi yeğlerim. Biliyor musun, çocukken bir dünya haritası ya da yerküre alır ve parmaklarımızı kullanarak Kanada’nın, İspanya’nın ve Çin’in sahibi olmak için kavga ederdik. Bayılırdık buna. Birimiz ya da ötekimiz parmağıyla bir toprak kazandığında çığlıklar atmaya başlardı. Biliyor musun İnez, dün sizlerin attığı <span class="calibre3">Faust</span>’un çığlıkları gibi; hayvanlar gibi, alanım korumak için ciyak ciyak çığıran ve kendi varlığını ormandaki tüm öbür maymunlara ilan eden maymunlar gibi bağırırdık. Bu benim toprağım! Bu benim alanım!”</p>

  <p class="calibre1">“Demek ki kardeşinin alanı bir hücre olabilir.” “Ya da bir kafes. Bazen onu kafese kapattıklarını hayal ederim. Daha da ileri gidelim. Kafesi bulan ve bunu özgürlük sanan onun ta kendisi.”</p>

  <p class="calibre1">Gabriel’in kara gözleri Manş Denizi’nin öte yanına baktı.</p>

  <p class="calibre1">Çekilmiş olan deniz yavaş yavaş eski sınırlarım dolduruyordu. Gri ve buz gibi bir öğle sonrasıydı. İnez bir atkı getirmemiş olduğuna hayıflandı.</p>

  <p class="calibre1">“Ola ki sakıngan bir hayvan gibi alanını savunmuştur kardeşim, Fransa’nın toprağını ve kültürünü demek istiyorum. Uzak ve şeytani düşmana, Nazi Almanya’sına karşı.”</p>

  <p class="calibre1">Gece kuşları uçarak üzerlerinden geçti. Gabriel merakla kuşlara baktı.</p>

  <p class="calibre1">“Bu kuşa şarkısını kim öğretir? Ana babası mı? Belki de sadece düzensiz sezgilere sahiptir, aslında ona miras kalan'hiçbir şey yoktur, her şeyi baştan öğrenmesi gerekir.”</p>

  <p class="calibre1">Dönüp kadını hoş olmayan bir şiddetle kucakladı, İnez vahşi bir maçoluk, onu konser sahnesine canlı geri götürmeme konusunda bir kararlılık sezdi... En kötüsü de adamın kendini gizlemesiydi; cinsel iştahını sanatsal aşırılıklarının, babacan duygularının ardına gizliyordu.</p>

  <p class="calibre1">“Her şeyi hayal etmek mümkün mü? Nereye gitti? Hangi yolu tutturdu? En parlağımız oydu. Benden çok daha parlaktı. O zaman neden zafer bana ve bozgun ona yazıldı İnez?” Gabriel kadını giderek daha fazla kendine bastırıyor, bedenini bedenine yaklaştırıyor, ama yüzünden, dudaklarından kaçınıyordu, sonunda dudaklarını kadının kulağına bastırdı.</p>

  <p class="calibre1">“İnez, sana bunları beni sevmen için anlatmıyorum. Anla bunu. O var. Fotoğrafını gördün. Bu varlığının kanıtı. Ben de fotoğrafa bakarken senin gözlerini gördüm. Bu adamı arzuluyorsun. Ne yazık ki o burada değil. Burada olan benim. İnez sana tüm bunları beni...”</p>

  <p class="calibre1">Kadın iğrenmesini saklayarak sakince adamdan sıyrıldı. Adam itiraz etmedi.</p>

  <p class="calibre1">“O burada olsaydı İnez, ona da bana davrandığın gibi mi davranacaktın? İkimizden hangisini yeğlerdin?”</p>

  <p class="calibre1">“Adını bile bilmiyorum.”</p>

  <p class="calibre1">“Scholom, sana söyledim.”</p>

  <p class="calibre1">İnez bu durumun üzerinde yarattığı tatsız etkiyi gizlemeye gerek duymadan, “Uydurup durma,” dedi. “Gerçekten de abartıyorsun. Bazen erkeklerin bizi sevdiğinden kuşku duyuyorum. Asıl sevdiğiniz başka adamlarla rekabet etmek ve bizleri onların elinden almak, kazanmak yani... daha savaş boyalarını çıkarmadınız bile. Scholom, Süleyman, Solar,</p>

  <p class="calibre1">Noel... İstismar ediyorsun.”</p>

  <p class="calibre1">Birdenbire ısrarcı olan Gabriel Atlan-Ferrara, “Düşün İnez, denizden dört yüz metre yükseklikte bir kayalıktan kendini atarsan daha denize düşmeden ölürsün,” dedi.</p>

  <p class="calibre1">“Sen onun olamadığını mı oldun yani?” diye sordu İnez bir kez daha sezgileriyle düşünerek. “Belki de o senin olamadığın her şey...”</p>

  <p class="calibre1">Gabriel duygularının ve yüreğindeki baskının ağırlığından elini yumruk yapmıştı. İnez zorla onun yumruk haline getirdiği elini açtı ve tam avucunun ortasına bir şey koydu. Kristal bir mühürdü bu; kendi ışıltısıyla yanıyordu, üzerinde anlaşılmaz birtakım işaretler vardı.</p>

  <p class="calibre1">“Bunu tavan arasında buldum,” dedi İnez, “bana kalırsa senin değil, bu yüzden sana hediye etmeye cesaret ediyorum. Utanmaz bir ziyaretçinin armağanı bu, tavan arasına girdim, fotoğraflara baktım.” “İnez bazen fotoğraflar yalan söyler. Üzerinden zaman geçince bir fotoğrafa ne olur sanıyorsun? Bir fotoğrafın yaşayıp ölmediğini mi zannediyorsun?” “Söylediğin gibi. Zamanla portrelerimiz bile yalan söyler, biz olmaktan çıkarlar.”</p>

  <p class="calibre1">“Sen kendini nasıl görüyorsun?”</p>

  <p class="calibre1">“Bakire,” dedi İnez tedirginlikle gülerek. “İyi bir ailenin kızı. Meksikalı. Burjuva. Olgunlaşmamış. Öğrenme aşamasında. Sesimi buluyorum. Bu nedenle hiç istemediğim bir zamanda anıların üzerime gelmesini anlayamıyorum. Sanırım belleğim çok yetersiz. Diplomat olan amcam pek çok anının yedi saniyeden ya da yedi sözcükten fazla sürmediğini söyler.”</p>

  <p class="calibre1">“Ailen sana bir şey öğretti mi? Ya da daha doğrusu ailen sana ne öğretti?”</p>

  <p class="calibre1">“Ben yedi yaşındayken öldüler.”</p>

  <p class="calibre1">Gabriel gözlerini Manş Denizi’nin öbür yakasına dikerek, “Benim için geçmiş farklı bir yerdir,” dedi. .</p>

  <p class="calibre1">İnez kendisine ait değilmiş gibi duran kollarım tedirgin bir hareketle oynatarak, “Benim unutacak hiçbir şeyim yok,” dedi, “yine de geçmişi arkamda bırakmak konusunda bir aciliyet hissediyorum.” “Ben tam tersine kimi zaman geleceği ardımda bırakmak istiyorum.”</p>

  <p class="calibre1">Sahilin kumu ayak seslerini yuttu.</p>

  <p class="calibre1">Gabriel savaş zamanı olmasına aldırmaksızın, veda bile etmeden İnez’i sahildeki evde bırakarak çekti gitti.</p>

  <p class="calibre1">Gabriel Yarbury Ormanları’ndan, Durnover’den, Froom Irmağı’nın kıyısından koşarak tepelik bir araziye vardı. Oradan kıyı görünmüyordu. Arazi koruyucu bir sınırdı sanki; sınır çizgileri olmayan bir sınır, tavanı olmayan bir barınak, dikilitaş ve kum taşından sütunları olmayan ıssız bir harabe. İngiltere’nin göğü o kadar hızlıydı ki, insan hareketsiz durup gökle birlikte hareket ettiğini düşünebilirdi.</p>

  <p class="calibre1">Ancak orada bir kadının aşağılık bir biçimde kendini teslim etmesiyle, mutlak bir saflık arasındaki farkı ayırmayı hiçbir zaman bilemediğini kendi kendine itiraf edebilirdi. İnez’in onu affetmesini istiyordu. Ne yaparsa yapsın bundan böyle İnez onu yanılmış bir adam olarak anımsayacaktı... Ne kadını arzuladığını reddediyordu ne de terk etmek için duyduğu ihtiyacı. Kadının onu bir hain ya da korkak olarak anımsamamasını diledi. Atlan-Ferrara’yı ötekine, <span class="calibre3">başka bir yerde olan</span> yoldaşa, kardeşe dönüştürmemesini diledi... Genç Meksikalının zekâsının o ve öteki arasındaki ayrımı yapmayı her zaman bilmesi için yalvardı; o bugünün dünyasında yaşıyordu, yerine getirmesi gereken zorunlulukları vardı, yolculuk yapmalı, emir vermeliydi. Öteki özgürdü, seçebilirdi, gerçekten kadınla ilgilenebilirdi. Onu sevebilirdi, evet, bunu bile yapabilirdi hatta. Kadını sevebilirdi... O başka bir yerdeydi, Gabriel buradaydı.</p>

  <p class="calibre1">Gabriel kadında ne gördüyse, kadın da Gabriel’de aynısını görmüş olmalıydı. Bilinmeyene uzanan bir yol. Mantıklı kalabilmek için üstün bir güç harcayan Atlan-Ferrara, İnez’le birbirlerine asla seksle bağlanmamaları gerektiğini düşündü. Kadın onu reddetmişti çünkü Gabriel’in bakışında ötekini görmüştü. Gabriel de kadının ona değil, ötekine baktığının farkındaydı, aradan ne kadar zaman geçerse geçsin, Gabriel’le İnez birbirlerinin gözünde aynı zamanda hem kendileri hem de başkaları olmayacaklardı kuşkusuz.</p>

  <p class="calibre1">Gabriel yanmış kente geri dönerken, “Kardeşimin olan yeri kötüye kullanmayacağım,” dedi.</p>

  <p class="calibre1">Ağzında bir acılık vardı. “Her şey bir veda sahnesi gibiydi,” diye mırıldandı; “yol, deniz, anı, ölüm tabureleri, kristal mühür.”</p>

  <p class="calibre1">Güldü: İnez’in sahnesi.</p>

  <p class="calibre1">İnez, Londra’ya geri dönmek için hiçbir şey yapmadı. <span class="calibre3">Faust’un Lanetlenmesi</span>’nin provalarına geri dönmeyecekti. Onu burada tutan bir şey vardı. Denizin karşısındaki bu evde oturmaya mahkûmdu sanki. Deniz kıyısında gezdi ve korku duydu. Kış martılarının dövüşmesi ona atalardan kalma bir işaret gibi geldi. Vahşi kuşlar bir şey yüzünden itişiyorlardı, onun göremediği, ama uğrunda dövüşmeye ve didiklenerek ölmeye değer bir şeydi bu.</p>

  <p class="calibre1">Bu manzara İnez’in içine korku saldı. Rüzgâr düşüncelerini bulandırıyordu. Başı çatlaklarla dolu bir kristaldi sanki.</p>

  <p class="calibre1">Deniz onu korkutuyordu. Korkuyu anımsıyordu.</p>

  <p class="calibre1">İngiltere’yle Fransa kıyılan arasında, kubbesiz bir gökyüzünün altında, hatları giderek daha fazla belli olan ada İnez’i korkutuyordu.</p>

  <p class="calibre1">Issız, hiçbir zaman olmadığı kadar ıssız bir yolda, ormanların mırıltıları ve mezar sessizliği arasında gezinmek İnez'i korkutuyordu.</p>

  <p class="calibre1">Bir adama uzanan bu denizin yakınında gezinmek tuhaf bir duyguydu; her ikisi de birbirine çekiliyor, her ikisi de birbirinin cesaretini kırıyordu... Gabriel gitmişti, ama İnez’in içine ektiği özlem yerli yerindeydi. Fransa, genç, sarışın güzel adam; Fransa ve genç adam Gabıiel’in açıkça ifade edebileceği bir özlemde birleşmişlerdi. İnez onun gibi ifade edemezdi bunu. Adama kin besliyordu. Atlan-Ferrara kadının içine ulaşılması imkânsız olanın imgesini ekmişti. Her zaman arzulayacağı ama asla tanıyamayacağı bir adam. Atlan-Ferrara onu tanıyordu ama. Güzel ve sarışın adamla benzerliği onun mirasıydı. Kayıp bir toprak. Yasak bir toprak.</p>

  <p class="calibre1">İnez dayanılmaz bir ayrılık sezdi. O ve Atlan-Ferrara arasında aşılmaz bir yasak vardı artık. Hiçbiri bunu delmek istemeyecekti. Yapayalnız mırıldanarak evden denize, denizden eve gidip gelen İnez’in sezgisine zorla sızmıştı bu yasak. Kimsenin zorlamak istemediği iki zamansal sınır arasında sıkışıp kalmış hissediyordu kendini.</p>

  <p class="calibre1">Eve girdi, kendini göstermeye cesaret edemeyen biri inip çıkıyormuş gibi durmadan gıcırdayan merdivenleri dinledi.</p>

  <p class="calibre1">Deniz kıyısındaki evde bulunan iki cenaze taburesinin arasına yattı; bir ceset gibi dimdik, kaskatı yattı. Göğsünün üzerine arkadaş-yoldaş-kardeşlerin <span class="calibre3">Gabriel’e tüm sevgimle</span> imzalı fotoğrafını koydu. Ancak genç ve güzel sarışın fotoğraftan yok olmuştu. Artık orada değildi. Gabriel çıplak göğsü ve açık koluyla tek başınaydı, kimseyi kucaklamıyordu. İnez onun şeffaf gözkapaklarının üzerine iki kristal mühür yerleştirdi.</p>

  <p class="calibre1">Böyle yatmak o kadar da zor değildi; tıpkı bir ceset gibi, iki cenaze taburesinin arasında, bir düş dağının altına gömülmüş.</p>
</body>
</html>
