<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
  <link href="../Styles/fonts.css" rel="stylesheet" type="text/css" />
</head>

<body class="calibre">
  <p class="calibre1"> </p>

  <h2 class="calibre5">4</h2>

  <p class="calibre1">Gabriel her zaman şaşırtıcı insanları sevmişti. Nereye varacağı önceden belli olan davranışlar kadar canını sıkan bir şey yoktu. Köpek ve ağacı. Maymun ve muzu. Oysa örümcek hep aynı ağı yapar, ama asla aynı şeyi yinelemezdi... Dağarcıklarda yer alan parçalar sıkıcıydı. <span class="calibre3">La Boheme</span> ya da <span class="calibre3">La Traviata</span> benzersiz, yerine başkası konulamaz ve şaşırtıcı müzik parçalan oldukları için değil; dinleyicilerin çok hoşuna gittikleri için sahnelenirler. Cocteau’nun ünlü ‘şaşırt beni’si Gabriel için basit bir <span class="calibre3">bouta</span>de’dan daha fazlasıydı. Estetik bir düzendi. Perde Rodolfo’nun <span class="calibre3">mansarde'ının ya da Violeta’nın salonunun üzerinde kalktığında bu düzene ilk kez tanık oluruz.</span></p>

  <p class="calibre1">Gabriel Atlan-Ferrara çarpıcı bir şey sahneleye-meyecekse operayla ilgilenmez ve hemen türün saygınlığını bozanlar arasına katılırdı. Opera bir kürtajdı, yanlış bir türdü, doğayla ilgili hiçbir çağrışıma sahip değildi, şairin ve müzisyenin birbirlerine karşılıklı işkence yapmak için araç olarak kullandıkları şiirin ve müziğin ‘kuruntulu bir bileşimi’ydi.</p>

  <p class="calibre1"><span class="calibre3">Faust’un Lanetlenmesi’yse</span> böyle değildi. Yapıt ne kadar tekrar edilirse edilsin, orkestra şefini, müzisyenleri ve dinleyicileri şaşırtırdı. Berlioz’un kusursuz bir şaşırtma yeteneği vardı. Bunun nedeni şarkının her defasında başka bir müzisyen grubu tarafından yorumlanması değildi -tüm yapıtlarda söz konusuydu bu-; yapıtın kendisinin, yani Berlioz’un operasının her temsilinde <span class="calibre3">ilk kez</span> sahnelenmesiydi.</p>

  <p class="calibre1">Daha önceki temsillerin bir anlamı olmazdı. Aslında şöyle demek daha doğruydu: Yapıt her temsil edilişinde bu etkinliğin içinde doğar ve ölürdü. Her keresinde bir sonraki ses ilk ses olur ve yapıt kendi geçmişini sırtlanırdı. Belki de bu yapıtın her durumda dinlenmemiş bir geçmişi olacaktı.</p>

  <p class="calibre1">Bu bir gizemdi ve Atlan-Ferrara’nın bunu açığa çıkarmaya hiç niyeti yoktu. Bırakırdı bu giz olsun, meydana gelsin, kendini yaratsın. <span class="calibre3">Faust</span> orkestra şefinin kendinin bile bilmediği sırrıydı. Faust bir polisiye roman olsaydı, sonunda kimin katil olduğu ortaya çıkmazdı. Suçlu bir kâhya olmazdı.</p>

  <p class="calibre1">Belki Maestro, İnez’in kapısına o sabah bu nedenlerle gitmişti. Bu davranışının masum olduğunu iddia edemezdi elbette, kadın hakkında pek çok şey biliyordu. İnez soyadını daha teatral bir soyadla değiştirmişti. Artık İnez Rosenzweig değil, İnez Prada’ydı bu sessiz harflerden değil de seslilerden oluşan, daha ‘Latin’ ve her şeyden önemlisi, afişlere yazması ve okuması daha kolay bir addı:</p>

  <p class="calibre1">İNEZ PRADA</p>

  <p class="calibre1">Londralı öğrenci dokuz yıl içinde <span class="calibre3">bel</span> canto’nun ustalarından biri olmuştu. Atlan-Ferrara kadının plaklarını dinlemişti ve İnez Prada’nın ününü hak ettiğini düşünüyordu. (Eski, çatlak sesli yetmiş sekizlikler, yeni otuz üçlük LP’ler olmuştu artık, önemsemeden dağarcığında tuttuğu bir bilgiydi bu çünkü Maestro’nun hiçbir yorumu kaydedilmeye-cekti.) İnez’in yorumladığı <span class="calibre3">La Traviata</span> örneğin, biri teatral, öbürü müzikal iki tür yeniliğe sahipti. Bu yeniliklerin her ikisi de biyografikti aslında ve Verdi’nin kişiliğine yalnızca yapıtı zenginleştirmekle kalmayan, aynı zamanda onu tekrar edilemez kılan bir boyut kazandırıyorlardı. İnez Prada bile Violeta Valery’nin o yüce ölüm sahnesini aynı biçimde iki kez söyleyemezdi.</p>

  <p class="calibre1">İnez Prada bu sahnede dünyadan elini eteğini çekerken ‘göğüsten gelen’ bir do ile sesini yükselteceğine yavaş yavaş söndürerek <span class="calibre3">(E strano</span> / <span class="calibre3">Cessarono</span> / <span class="calibre3">Gli spasmi del dolore)</span> küstah ve erotik mutluluğun şerefine kaldırılan kadehlerle mayınlanmış bir gençlikten fedakârlığın acısına geçiyor, neredeyse dinsel bir alçakgönüllülükle yaşamın tüm anlarını ele geçirerek ölümde değil de, ihtiyarlıkta doruğa ulaşan bir ıstırabı anlatıyordu. İnez Prada’nın <span class="calibre3">La Traviata’nın</span> finalini söyleyen sesi ölümünden hemen önceki anda tüm yaşamının muhasebesini yapan ve kaderin kendisine yasakladığı çağa, yaşlılığa atlayan hasta bir ihtiyarın sesiydi: Tıpkı bir ihtiyar gibi ölen yirmi yaşında bir kadının sesiydi. Yaşamda kaçırdıklarını ölüm sayesinde yaşayacaktı.</p>

  <p class="calibre1"><span class="calibre3">In mi rinasce m’agita</span></p>

  <p class="calibre1"><span class="calibre3">Insolito vigore</span></p>

  <p class="calibre1"><span class="calibre3">Ah! Ma io ritomo a vivere...</span></p>

  <p class="calibre1">İnez Prada, Verdi’ye ihanet etmeden oğul Dumas’nın kitabının ölümcül başlangıcını yakalamıştı sanki; Armand Duval Paris’e geri dönmüş, soylunun evine Margarita Gautier’yi aramaya gitmiş, altüst olmuş eşyalar ve korkunç haberle karşılaşmıştı: Kadın ölmüştü. Armand, Pére Lachaise Mezarlığı’na gitmiş, mezarlık bekçisine rüşvet yedirmiş, birkaç hafta önce ölen Margarita’nın mezarına koşmuş, mezar taşlarını kırmış, tabutu açmış ve sevgilisinin bozunmakta olan cesediyle karşılaşmıştı: Kadının yüzü yeşilimsiydi, açık ağzı böceklerle doluydu, göz yuvaları boştu, kara ve yağlı saçları karmakarışık olmuş, çökmüş elmacık kemiklerine yapışmıştı. Canlı adam kendini tutkuyla ölü kadının üzerine atmıştı. <span class="calibre3">Oh, gioia!</span></p>

  <p class="calibre1">İnez Prada hikâyenin sonunu sahnelerken başını haber veriyordu. Bu, onun oyuncu ve şarkıcı olarak dehasıydı. Kendini hiçbir duygusallığı olmayan, sevgilisinin yaşamına pençelerini geçirmiş, acımasız, Rodolfo’yu yazmaktan alıkoyan, ilgiyi üzerine çekmek için elinden geleni ardına koymayan bir Mimi olarak gösteriyordu. Esnaf babasından utanan ve hiçbir pişmanlık duymadan babasının patronu dükü baştan çıkartan Gilda oluyor, zalim bir haz duygusuyla mutsuz Rigoletto’nun haklı ıstırabının nedenine dönüşüveriyordu. Hakkaniyetsiz mi? Kuşkusuz, zaten bu nedenle çok eleştirilmişti. Gabriel Atlan-Ferrara, İnez’i her dinlediğinde kadının bu aykırılığını çok kullanılmış, saf, Yunanca kökenli HAIRETICUS sözcüğüyle tanımlıyordu; <span class="calibre3">seçen, ayıklayan.</span></p>

  <p class="calibre1">Onu Milano’da, Paris’te, Buenos Aires’te hayranlıkla dinlemişti. Asla gidip kadım tebrik etmemişti. Kadın adamın onu dinlediğini ve uzaktan izlediğini hiç bilmemişti. Gabriel bırakmıştı kadın kendi aykırılığını yaşasın. Şimdi her ikisi de 1940 yılındaki o <span class="calibre3">blitz</span> gecesinden sonra ilk kez bir araya gelip çalışmaları gerektiğim biliyorlardı. Bir araya gelmelerini isteyen kadındı. Ve adam bunun profesyonel nedeninin ayırdındaydı. Verdi ve Puccini’de İnez lirik bir sopranoydu. Berlioz’un Margarita’sı bir mezzosoprano. Aslında İnez’in bu rolde şarkı söylememesi gerekirdi, ama kadın ısrar etmişti.</p>

  <p class="calibre1">“Benim sesim ne istismar edildi ne şu zamana dek bir sınavdan geçti. Sadece Mimi, Gilda ya da Violeta’yı değil, Margarita’yı da söyleyebileceğimi biliyorum. Ancak benim sesimi ortaya çıkartabilecek ve yönetebilecek tek bir maestro var, o da Gabriel Atlan-Ferrara.”</p>

  <p class="calibre1">‘Birbirimizi Covent Garden’dan, benim <span class="calibre3">Faust’</span> un korosunda söylediğim zamandan beri tanıyoruz’ diye eklememişti.</p>

  <p class="calibre1">Adamı seçen kadındı. 1949 yazında şarkıcının Mejrico’daki apartmanının kapısına giden adam da bir inanca ihanet eder gibi kadını seçmişti. <span class="calibre3">Faust’un Lanetlenmesi</span>'nin Güzel Sanatlar Sarayı’ndaki provasını beklemek yerine gündüz vakti saat on ikide, kadının uyuyup uyumadığını, dışarı çıkıp çıkmadığını bile bilmeden, ilk provadan önce onu özel olarak ve yalnız görebilmek için kapısına gidecek kadar özgürce -hatta sakınımsız- davranma hakkını vermişti kendine.</p>

  <p class="calibre1">Apartman Avenida Mazatlân’da, Kontes adında bir binada, farklı seviyelerdeki merdivenlerden, kapı ve numaralardan oluşan labirentin bir parçasıydı. Ressamların, yazarların, Meksikalı müzisyenlerin ve Avrupa'nın düşüşünden sonra Yeni Dünya’ya kadar sürüklenen Avrupalı sanatçıların tercih ettikleri bir yerdi. Polonyalı Henryk Szeryng, Viyanalı Ernst Röhmer, İspanyol Rodolfo Halffter, Bulgar Sigi Weissenberg. Yabanıl ve zor beğenir Gabriel Atlan-Ferrara, Güzel Sanatlar’ın davetini yaşamlarının Auschwitz’de ya da Bergen-Belsen’deki tifoda sona ermesi son derece olası olan tüm bu kadınlara ve erkeklere kucak açmış Meksika’ya ne denli müteşekkir olduğunu bildirmek istercesine, hoşnutlukla kabul etmişti. <span class="calibre3">El Distrito Federal,</span> Meksika’nın Kudüs’üydü sanki.</p>

  <p class="calibre1">İnez’le ilk kez provada karşılaşmak istememesinin basit bir nedeni vardı. Aralarında süregiden bir hikâye, özel bir anlaşmazlık yaşanmıştı ve bunu ancak mahrem bir ortamda çözebilirlerdi. Bu da Atlan-Ferrara’nın profesyonel bencilliğiydi. Kadını Dorset kıyısında terk ettiği ve kadının da sonrasında Covent Garden’daki provalara gelmediği o şafak vaktinden sonra birbirleriyle ilk kez sahnede karşılaşmanın gerilimini böylece aşacağını düşünmüştü. İnez 1945 yılında, Chicago Operası’nda göz alıcı bir <span class="calibre3">debut</span> ile ortaya çıkana kadar kaybolmuş, gerçek bir Çin prensesi gibi yürüyebilmek için ayaklarını sararak Turandot’a farklı biçimde hayat vermişti -Gabriel bunu hatırlayınca güldü-.</p>

  <p class="calibre1">Bu gereksiz önlem sayesinde İnez’in sesi daha iyi olmamıştı kuşkusuz, ama Kuzey Amerikalı izleyiciler nezdinde bir <span class="calibre3">Çin</span> havai fişeği gibi yükselmiş, yükseldiği yerde de kalmıştı. Daha sonra eleştirmenler sevinç içinde şu popüler söylemi yinelemişlerdi: İnez Prada <span class="calibre3">La Bohéme’i</span> yorumlamak için verem oldu; <span class="calibre3">Aida’yı</span> söylemek için bir ay Büyük Giza Piramidi’nin dehlizlerine kapandı; <span class="calibre3">La Traviata</span>’nın hüznünü hissedebilmek için fahişe oldu. Bunlar Meksikalı divanın ne yalanladığı ne de onayladığı söylentilerdi. Sanatta kötü reklam diye bir şey yoktur ve İnez de tıpkı Diego Rivera, Frida Kahlo, Siqueiros ve <span class="calibre3">maybe</span> Pancho Villa gibi kendi mitlerini kendileri yaratanların ülkesi Meksika’dandı... yoksul, tükenmiş bir ülke, zengin mi zengin karakterlerle dolu bir hazine sandığı. Meksika: yiyecek bir lokma ekmekleri olmadığı halde aklı bulutlarda gezenlerin ülkesi.</p>

  <p class="calibre1">İnez’i şaşırtmak.</p>

  <p class="calibre1">Bu bir riskti elbette; kadın karşı durmayı beceremezse, adam İngiltere’deki gibi baskın çıkacaktı. Ama kadın eski maestrosunun yanında da aslında olduğu gibi <span class="calibre3">ilahi diva</span> olabilecekse, Berlioz’un <span class="calibre3">Faust'n</span> kalite, olumlu bir gerilim, yaratıcılık, paylaşım kazanacaktı.</p>

  <p class="calibre1">Faust’un dili Gabriel’in nefret ettiği geleneksel dil olmayacaktı, çünkü bu tutkulu durumları ortaya dökmenin yolu değildi. Operanın teması arzuyu temsil eden sesti -tüm operanın teması buydu- ve o solistinin kapısını çalarken şansını zorluyordu.</p>

  <p class="calibre1">Kararlılıkla kapıyı çalarken kendi kendine korkacak bir şey olmadığını söyledi; müzik kendi öz ortamının, sesselliğinin olağan sınırlarını aşan bir sanattı. Kapıyı çalmak da bildik mesajın (açın, sizi arayan biri var, biri size bir şey getirmiş) ötesinde bir anlam taşıyordu (açın, şaşkınlıkla karşınızdaki yüze bakın, karmaşık bir tutkuya, kontrolsüz bir tehlike- • ye, zararlı bir aşka yol verin).</p>

  <p class="calibre1">Kadın kapıyı belli ki aceleyle bir banyo havlusuna sarınmış olarak açtı.</p>

  <p class="calibre1">Arkasında esmer, tamamen çıplak, şaşkın, gözleri çapaklı, kafası karışmış genç bir adam vardı. Saçlar karışık, sakal seyrek, bıyık gür.</p>

  <p class="calibre1">O gün öğleden sonraki prova Maestro’nun beklediği her şey ve fazlasıydı. İnez Prada, operanın başkahramanı Margarita rolünde neredeyse bir mucizeydi: İnez tüm dünya tutkularını yağma etmeye, elinden almaya çalışırken kendinden bile gizlenen, kaçan bir ruhu sergiliyordu neredeyse; bu tutkular Mefisto ve Faust’un İbis Kuşu’nun yasak meyveleri gibi kadına sundukları tutkulardı</p>

  <p class="calibre1">İnez/Margarita bu kendini onaylayan reddedişle Pascal’ın gerçeğini ortaya koyuyordu: Kontrolsüz tutkular zehir gibidir. Uyuklarken kötücüldürler, ruha besin sunarlar ve ruh buna kanar, beslendiğini sanır; aslında kendi tanımadığı, uyumsuz tutkusuyla zehirlenmiştir. Din düşmanlarının ya da <span class="calibre3">cataro</span>’ların iddia ettiği gibi insanın kendini tutkudan arındırmasının en iyi yolu tutkuyu hiç frenlemeden sergilemek, tüketmek midir acaba?</p>

  <p class="calibre1">Gabriel ve İnez birlikte gizli tutkuların görünmezliğini görünür kılmayı başardılar. Gözler müziğin sanat olabilmek için gizlenmesi gerektiğini gördü. Atlan-Ferrara neredeyse ara vermeden provaya devam ederken, eğer bu yapıt bir şiir olsaydı, kendini sergilemeye, temsil etmeye, göstermeye gerek duymayacaktı, diye düşündü. Atlan-Ferrara’ya kalırsa İnez’in buğulu sesi, bu sesin sopranodan mezzoya geçerken çatlamasındaki olası kusurluluğuyla yapıt kendisiyle daha rahat ileşitim kurulabilir bir hale gelmiş, Margarita daha inandırıcı olmuş ve kendi kusuru sayesinde müziğini iletebilmişti.</p>

  <p class="calibre1">Şarkıcı ve orkestra şefi arasında inanılmaz bir işbirliği kurulmuştu. Yapıtın küçük kusurunu bilip buna göz yumarak sımsıkı bir kutsallıkla sarmalanmasına engel olmak. Gerçek şeytanlar İnez ve Gabriel’di burada, <span class="calibre3">Faust</span>’un içine kapanmasını önleyerek onu iletişim kurulabilir, âşık ve hatta onurlu kılmışlardı... Mefisto’yu bozguna uğratmışlardı.</p>

  <p class="calibre1">Acaba bu sonucun o sabahki beklenmedik karşılaşmayla bir ilgisi var mıydı?</p>

  <p class="calibre1">Seven İnez, kadının yirmi, adamın otuz üç yaşında olduğu dokuz yıl öncesinin bakiresi olmayan İnez. Kime verdi bakireliğini? Bunun Gabriel için bir önemi yoktu; ayrıca o sabah öfkeden kudurmuş, hakarete uğramış, şaşırmış, kabalaşmış, bu yabancının gelişini şiddetle protesto etmek isteyen adam İnez’in kesin ve tartışmasız emriyle karşılaşmıştı:</p>

  <p class="calibre1">“Giyin ve çek arabanı!”</p>

  <p class="calibre1">Gabriel’i Meksika yazının kaprisli yağmuru konusunda uyarmışlardı. Sabahlar güneşli olurmuş, ama öğleden sonra saat ikiye doğru gökler kararır ve dört civarında da bardaktan boşanırcasına bir yağmur, neredeyse bir Asya musonu yağarmış. Vadinin üzerine boşalan bu su kuru gölün tozlarını yatıştırır ve ölü kanalları canlandırırmış.</p>

  <p class="calibre1">Gabriel ellerini ensesinde birleştirmiş, yeşeren akşamüstünün havasını içine çekiyordu. Toprağın kokusunun çekiciliğine kapılarak ayağa kalktı ve pencereye gitti. Kendini tatmin olmuş hissediyordu ve bu duygu onu sakıngan kılmalıydı: Mutluluk bizi sürekli mutsuzluklardan soyutlayan geçici bir tuzaktır ve bizi mutsuzluğa karşı her zamankinden daha savunmasız kılar.</p>

  <p class="calibre1">Mexico City’nin üzerine gece iniyordu ve Gabriel’in kendini vadide yeşeren kokunun huzuruyla kandırmaya niyeti yoktu. Fırtınanın ardından havada asılı kalan kokular burnuna kadar ulaşıyordu. Ay kandırmacalarını sırtlamış gökyüzünde yavaş yavaş yükseliyor, gümüşi göz kırpışlarına inanmamızı istiyordu. Bir gün dolunay, ertesi gün daha küçük, bu gece kusursuz bir Türk hilali; tüm bu değişik biçimler çeşitli kandırmacalardı elbette. Yağmurun getirdiği onca koku Gabriel Atlan-Ferrara’nın önyargısız ama sakınarak geldiği bu toprağın yapısını, yontusunu, gerçeğini gizlemiyordu elbette. Orkestra şefinin tek bir ereği vardı: <span class="calibre3">Faust</span>’u yönetmek, onu İnez şarkı söylerken, kadına seslerin dünyasının hiç de kolay olmayan değişimlerinin yollarında rehberlik ederek yönetmek.</p>

  <p class="calibre1">Ayakta durarak uyuyan kadına baktı. İnez çıplaktı, sırtüstü yatıyordu. Gabriel kendi kendine dünyanın yaratılmasının tek nedeninin iki kusursuz dolunaya benzeyen, hilalleri ya da dönenceleri olmayan bu iki göğsün goncalanması olup olmadığını sordu. Kadının beli arzu ve zevk haritasında yumuşak ve dayanıklı bir sahildi, bacaklarının arasındaki esmer sorguç sürekli bir yalnızlığın, yalnızca görüntüde girilebilen, bizi birbiri ardına pek çok kez ele geçirmek için geri çekilirmiş gibi yapan bir düşman gibi güvenilmez bir yalnızlığın habercisiydi. Hiçbir zaman öğrenmeyiz. Seks bize her şeyi öğretir. Hiçbir şey öğrenmemek ve aynı zevkli tuzağa düşüp durmak bizim suçumuzdur...</p>

  <p class="calibre1">İnez’in bedeni tam da opera gibiydi belki de. Onu görünür kılan bedeninin yokluğuydu -kaybettiğimiz ve özlediğimizdi-, bizi gözle görülür biçimde. teslim alandı bu.</p>

  <p class="calibre1">Gabriel’in içinden Ingres ya da Vermeer’in açık bir penceresinin aydınlığında yatağın yanına düşmüş olan çarşafı alarak İnez’in edebini örtme duygusu geçti, ama kendini tuttu çünkü ertesi gün yapıt, müzik, İnez’in bu çıplaklığının örtüsü olacak, müzik bazı nesneleri gözlerden gizleyerek onları hayal gücüne teslim etmek görevini yerine getirecekti.</p>

  <p class="calibre1">Müzik yalnızca görüntüyü değil, sözü de çalmaz mı peki?</p>

  <p class="calibre1">Cennet’in kılık değiştirmiş hali değil midir müzik? Utançlarımızın gerçek asma yaprağı, ölümlü görüşümüzün son -ölüme en yakın olan- yücelişi: beden, söz, edebiyat, resim. Bir tek müzik soyuttur, görülebilir bağlan yoktur, ölümlü ve bedensel sefilliğimizin aklanması ve yanılmasıdır.</p>

  <p class="calibre1">Bilinçdışına itilen ve belki de orada kış uykusuna yatan dokuz yıllık bir arzunun ardından seviştikten sonra uyuyan İnez’e bakmak. Önceden tahmin edilmesi imkânsız, böylesine tutkulu&gt;bir aşk. Gabriel kadını örtmedi, edebin ihanet olacağı bir durumdu bu. Çok yakında bir gün, bir sonraki hafta, Margarita usta oyuncu Mefisto’nun sanatı sayesinde Faust tarafından baştan çıkarılan bir bedenin tutkularının esiri olacak, bir melekler korosu tarafından Cehennem’den apar topar göğe çıkarılacaktı. Atlan-Ferrara, Berlioz prodüksiyonunda kahramanın göğe çıplak yükselmesine cesaret edebilmek isterdi; kadın kendi çıplaklığından arınmış, meydan okumalı, arzu duymalı, ıstırap çekmeli, affedilmeli, ama aldığı zevkin zaferini inkâr etmemeli, seksten zevk almasını sağlayan dişil özgürlüğünü kabul etmeliydi. Günah işlemedim, siz melekler bunu biliyorsunuz, beni Cennet’e götürüyorsunuz, sevgilimin kollarında yaşadığım cinsel sevinci kabul etmekten başka çareniz yok; bedenim ve aldığım zevk Mefisto’nun şeytani oyunlarını ve Faust’un kaba tensel iştahını alt etti: Kadın olarak yaşadığım orgazm her iki adamı da bozguna uğrattı, aldığım cinsel zevk her iki adamdan da bağımsız hale geldi artık.</p>

  <p class="calibre1">Tanrı bunu biliyor. Melekler biliyorlar, bu nedenle opera Margarita’nın Meryem’in de rızasıyla göğe yükselmesiyle bitiyor. Ben, Gabriel Atlan-Ferrara, Meryem’in yüzünü Veronica’nın peçesi... belki de Magdalena’nın peleriniyle örteceğim.</p>

  <p class="calibre1">Gabriel aniden kesilen yağmurun ardından Meksika gecesine baktı. Yollar kömür karası görünüyordu. Cızırdayan iç yağının, ısıtılan <span class="calibre3">tortilla’</span>ların ve bu toprağın tanrılarının yeniden doğuşu olan mısırın kokusu sağanağın getirdiği kokuları bastırdı.</p>

  <p class="calibre1">Londra’nın kokuları, fısıltıları, saatleri ve işleri ne kadar da farklıydı; solgun güneşle yanşan bulutlar, gel-gitlerin kentin ruhuna kadar sinen kokusu, yalıtılmışlıklarının hem bir tehdit hem de korunma olduğu adalıların temkinli ama kararlı adımlan, parkların kör edici yeşili, kentin sırtına binmiş her şeyi küçük gören ırmağın çer çöpü... ve ne olursa olsun soyut ve kayıtsız kibarlığından ödün vermeyen İngiliz hüznünün ekşi kokusu.</p>

  <p class="calibre1">Dünyadaki her kentin doğaya saygı duymak için gece ve gündüzle yaptığı farklı anlaşmalar vardı sanki: Dostoyevski’nin sarı ciltlerinden birinde köprüler, ışıklar, yüzler, kapılar, Petersburg’un sarı ırmakları olarak tanımladığı, <span class="calibre3">kent</span> ya da <span class="calibre3">rastlantısal kavim</span> adını verdiğimiz, yasalarla yönetilen ortak harabeler için yapılmış kısa ama yine de gerekli süreye sahip anlaşmalar bunlar...</p>

  <p class="calibre1">İnez, Gabriel’in düşüncelerini bölerek birden dışarıdan gelen müziğe uyarak şarkı söylemeye başladı: “Benim tüm ağlayışlarımın, şaşkınlığımın ve hüznümün nedeni sen, yalnızca sensin.”</p>

  <p class="calibre1">Otuz dokuz yaşındaki Gabriel orkestrayı, onu savaşların en vahşisinden çıkmış dünyanın en kararlı ve başarılı orkestra şeflerinden biri yapan bir enerjiyle yönetiyordu. Bu savaş tarihin tüm savaşlarından daha fazla ölü bırakmıştı ardında; Meksikalı koro hem gündelik yaşam hem de iç savaş yüzünden ölümle ilgili anılarla dolu bir belleğe sahipti. Yüzyılın ilk yarısında dünyanın imzası olmuş o adların bitmek tükenmek bilmez yok edilişine, çektikleri işkenceye, döktükleri gözyaşına ve umutsuzluklarına bir ağıt olarak söylüyordu <span class="calibre3">Faust’</span>u: Şarkı söylerken Chunking’de bombalanmış bir demiryolu istasyonunun orta yerinde çığlık çığlığa ağlayan çıplak bir bebek görüyorlardı; Picasso’nun resmettiği Guemica’nın sessiz çığlığını duyuyorlardı; bu acılar içinde bir haykırış değildi üstelik, bir yardım çığlığıydı, yalnızca ölü bir atın, havadan yapılan mekanik bir savaşta işlevselliği kalmamış bir atın kişnemesinin yanıt verdiği bir çığlıktı. Berlioz’un kara kuşlarının kanatlarıyla şarkıcıların yüzlerini yalayarak yaptıkları savaş, atların yelelerini kabartarak titremeleri ve inlemeleri, toza dönüştükleri büyük mezarlıktan kurtulmak için ölüm Pegasusları gibi havalanmaları...</p>

  <p class="calibre1">Gabriel Atlan-Ferrara, Güzel Sanatlar’da ortaya konulan prodüksiyonun final sahnesi için ilginç bir fikir geliştirmişti: Cehennemden dörtnala çıkış sırasında, arka planda ölüm kamplarında bulunan toplu mezarların keşfedilişinin filmini oynatacaktı. Böylece Berlioz’un korkunç kehaneti gözle görülür olacaktı. Yüzlercesi üst üste yığılmış iskelete dönmüş cesetler, aç, iffetsiz, sırf kemik kalmış bedenler, kel kafalar, müstehcen yaralar, utanç verici cinsel organlar; hepsi de sanki arzu ölüme kadar sürermiş gibi tahammül edilemez bir erotizmle birbirlerine sarılmış: <span class="calibre3">Seni seviyorum, seni seviyorum, seni seviyorum...</span></p>

  <p class="calibre1">“Sanki kendilerini öldüren şeyi seviyorlarmış gibi bağırıyorlar!”</p>

  <p class="calibre1">Ancak yetkililer ölüm kamplarının filmlerinin sergilenmesine izin vermedi. Durmadan papağan kakası rengi çantasının düğmesini açıp kapatan aptal bir memur, Güzel Sanatlar’a eğitimli, onurlu ve aklı başında bir izleyici gelir; buraya hakarete uğramak için gelmezler, dedi.</p>

  <p class="calibre1">Berlioz’un yapıtı zaten yeterince etkileyici, dedi genç bir Meksikalı müzisyen Maestro’ya. Provalara neden katıldığı hiç açıklığa kavuşmamıştı ancak amacının isyankârlığıyla ünlü, <span class="calibre3">yabancı</span> ve Meksika bürokrasisi için <span class="calibre3">kuşkulu</span> bu orkestra şefini izlemek olduğu besbelliydi.</p>

  <p class="calibre1">“Bırakın da besteci cehennemin korkunçluğunu ve dünyanın sonunu kendi araçlarıyla anlatsın,” demişti bürokrat müzisyen. Sesinde Meksikalılara özgü yumuşak, alçak, neredeyse sessiz denebilecek kadar mesafeli bir ton vardı: “Neden ısrar ediyorsunuz ki Maestro? Neyi <span class="calibre3">aydınlatmak</span> amacındasımz?” Atlan-Ferrara kendini cezalandırdı ve iyi huylu Meksikalıya hak verdi. Böylece kendi kendini inkâr etti. Bir gece önce İnez’e operanın görünürlüğünün göz önündeki bazı şeyleri saklayarak müziğin onları çağrıştırmasından ibaret olmadığım; olan biteni tematik bir resme ya da orkestra şefi ve bestecinin birbirlerine karşılıklı işkence yaptıkları ‘kuruntulu bir bileşim’e alçaltmak olmadığını söylememiş miydi? Meksikalı dişlerine ve diş etlerine yapışmış lezzetli ve kirletici bir yemeğin artıklarını emerek, “Opera edebiyat değildir,” dedi; “düşmanları öyle iddia eder, ama değildir, onlara haklı çıkarmayın.” Gabriel bu sevimli adama hak verdi, Allah bilir ne biçim bir müzisyendi, ama iyi bir politikacıydı. Atlan-Ferrara neyin peşindeydi? Latin Amerikalıların Avrupa’nın içinde bulunduğu çelişkilerden bir ders çıkarmasını mı amaçlıyordu? Tarihi vahşeti gözler önüne sererek onları üzmek, utandırmak, mıydı derdi?</p>

  <p class="calibre1">Meksikalı dişlerinin arasına takılıp da kendisini rahatsız eden et ve tortilla parçasını gizlice yuttu. “Latin Amerika’daki savaş çok daha vahşiydi Maestro, çünkü hem görünmez bir savaştı hem de belli tarihleri yoktu. Ayrıca kurbanları saklamayı ve onları gece gömmeyi de öğrendik.”</p>

  <p class="calibre1">Atlan-Ferrara eğlenmişti: “Siz Marksist misiniz?” diye sordu.</p>

  <p class="calibre1">“Diyelim ki moda olan antikomünist fobisine sahip değilim.”</p>

  <p class="calibre1">“O zaman Berlioz’un <span class="calibre3">Faust’u</span> kendisinden başkasına kendisini onaylatmak zorunda kalmadan burada sahnelenebilir.”</p>

  <p class="calibre1">“Öyle. Dikkatleri başka yere çekmeye gerek yok, ikimizin de neden söz ettiğimizi çok iyi bildiğimize eminim. Kutsalla korku birbirinden fazla uzak değildir. İnanç bizi ölümden muaf kılmaz.”</p>

  <p class="calibre1">Orkestra şefi gülümseyerek, “İnançlı biri misiniz yoksa?” diye sordu.</p>

  <p class="calibre1">“Meksika’da ateistler bile Katolik’tir Don Gabriel.”</p>

  <p class="calibre1">Atlan-Ferrara kendisine bu öğütleri veren genç bürokrat-besteciyi dikkatle süzdü. Hayır, sarışın, mesafeli, uzun ve narin, orada değilmiş izlenimi veren biri değildi. Meksikalı, esmer, sıcaktı, peynirli kiş ve kırmızı Meksika biberi dolması yemekle meşguldü, renkli Mapache yerlisi çizgileri yüzünün her köşesine dağılmıştı. Kariyer yapmak istediği fark ediliyordu. Ayrıca çabucak şişmanlayacaktı.</p>

  <p class="calibre1">Atlan-Ferrara kurşuni bir nostaljiyle, özlenen, aranan ilk gençlik arkadaşı o değil, o değil, diye düşündü...</p>

  <p class="calibre1">“Neden beni sahilde terk ettin?”</p>

  <p class="calibre1">“Bir şeye engel olmak istemedim.”</p>

  <p class="calibre1">“Anlamadım. Hafta sonumuza engel oldun. Beraberdik.”</p>

  <p class="calibre1">“Kendini bana hiç teslim etmedin.”</p>

  <p class="calibre1">“Ne yani. Arkadaşlığım yeter sandım.” “Benimki sana yetmiş miydi?”</p>

  <p class="calibre1">“Ne saçma! Neden davetini kabul ettim sanıyorsun? Döl yatağım sızladığı için mi?”</p>

  <p class="calibre1">“Ama beraber değildik.”</p>

  <p class="calibre1">“Şimdiki gibi değil.”</p>

  <p class="calibre1">“Olmayacaktık da.”</p>

  <p class="calibre1">“Evet. Bunu sana söylemiştim.”</p>

  <p class="calibre1">“Daha önce bir adamla birlikte olmamıştın.” “Olmamıştım. Bunu da söyledim.”</p>

  <p class="calibre1">“Benim ilk olmamı istemiyordun.”</p>

  <p class="calibre1">“Ne senin ne de başka birisinin. O zaman ben başka biri olacaktım. Yirmi yaşımdaydım. Amcamlarla yaşıyordum. Fransızların dediği gibi, <span class="calibre3">iyi yetiştirilmiş bir kız.</span> Yeni başlıyordum. Belki kafam karışıktı.”</p>

  <p class="calibre1">“Emin misin?”</p>

  <p class="calibre1">“Başka biriydim diyorum sana! Kendim olmayan birinden nasıl emin olabilirim?”</p>

  <p class="calibre1">“Arkadaşımın fotoğrafına nasıl baktığını gördüm...”</p>

  <p class="calibre1">“Kardeşin olduğunu söylemiştin...”</p>

  <p class="calibre1">“Bana en yakın insan demek istemiştim.”</p>

  <p class="calibre1">“Orada değildi.”</p>

  <p class="calibre1">“Oradaydı.”</p>

  <p class="calibre1">“Bana orada olduğunu söylemedin.”</p>

  <p class="calibre1">“Fiziksel olarak hayır.”</p>

  <p class="calibre1">“Seni anlamıyorum.”</p>

  <p class="calibre1">“Tavan arasında bulduğun fotoğrafı anımsıyor musun?”</p>

  <p class="calibre1">“Evet.”</p>

  <p class="calibre1">“Oradaydı. Benimle. Gördün.”</p>

  <p class="calibre1">“Hayır Gabriel, yanılıyorsun.”</p>

  <p class="calibre1">“O fotoğrafı ezbere bilirim. İkimizin yan yana durduğu tek fotoğraf o. O ve ben.”</p>

  <p class="calibre1">“Hayır, fotoğrafta yalnızca sen vardın. O yok olmuştu.”</p>

  <p class="calibre1">Gabriel merakla kadına baktı. Böyle yapmasaydı paniğe kapılacaktı.</p>

  <p class="calibre1">“Bana gerçeği söyle. Hiç fotoğraftaki o genç oldun mu?”</p>

  <p class="calibre1">Maestro, Güzel Sanatlar’da yönetimi altındaki orkestraya müziğin insan tutkularının yapay bir portresi olduğunu söyledi. Bu gerçek bir operaymış gibi davranmayın. Siz Latin Amerikalıların umutsuzca aslında size çok uzak olan akıl ve mantığa tutunmaya çalıştığınızın farkındayım, atalarınızdan beri sizin olan doğaüstü bir imgelem gücünden kendinizi kurtarmaya çalışıyorsunuz; çünkü böyle taklide dayalı ve utanç verici bir biçimde asla ulaşamayacağınız ‘ilerleme’ adı verilen bir varsayımın ışığında bakıldığında bu kaçınılması gereken ve her şeyden önemlisi değersiz bir kavram. Baylar bayanlar; bir Avrupalı için şu ‘ilerleme’ sözcüğü her zaman tırnak içinde telaffuz edilmelidir, <span class="calibre3">s’il vous plaît.</span></p>

  <p class="calibre1">Ciddi ifadelerle maestrolarını dinleyen orkestraya gülümsedi.</p>

  <p class="calibre1">“Bu işinize yaramazsa şunu düşünün: Şarkı söylemek doğanın seslerini taklit etmektir.”</p>

  <p class="calibre1">Yetkin bakışlarım sahnede gezdirdi. Gerçek bir hindi rolünün nasıl da üstesinden geliyordu! Kendi kendine güldü.</p>

  <p class="calibre1">“Her şeyden çok Berlioz’un <span class="calibre3">Faust</span>’u gibi bir opera hepimizi yanıltabilir ve kendinizi şiddetle kendi kendisinin sınırlarına itilen bir doğanın mimesis’ini dinliyor sanabilirsiniz.”</p>

  <p class="calibre1">Gabriel korno çalan İngiliz’e ısrarlı bakışlarını dikerek adamın gözlerini kaçırmasını sağladı.</p>

  <p class="calibre1">“Bu açık. Ancak müzikal anlamda gerekli değil. Size yararı olacaksa, bu korkunç son sahnesinin coşkuyla akan bir ırmağın sesini ya da bir şelalenin çağıltısını yinelediğini düşünün...”</p>

  <p class="calibre1">Cömert bir hareketle kollarını açtı.</p>

  <p class="calibre1">“Hoşunuza gidiyorsa bir ormanda rüzgârın mırıl tısını taklit ederek şarkı söylediğinizi düşünün, bir ineğin melemesini, bir taşın duvara çarpmasını, cam bir nesnenin kırılmasını taklit edebilirsiniz; hoşunuza gidiyorsa atın kişnemesi ya da kargaların kanat çırpışlarıyla şarkı söyleyin...”</p>

  <p class="calibre1">Kargalar konser salonunun turuncu kubbesinin üzerinde rastgele uçmaya başladılar; inekler meleyerek tiyatronun koridorlarına doluştular; bir at dörtnala sahneden geçti; bir taş Tiffany’nin kristal perdesinde patladı.</p>

  <p class="calibre1">“Ancak şunu bilmelisiniz ki, gürültü daha fazla gürültüyle temsil edilemez, dünyanın sesselliği şarkıya dönüşmelidir; bu, rastgele çıkan seslerden öte bir şeydir. Bir müzisyen bir eşeğin anırmasını istiyorsa, ona şarkı söyletmelidir.”</p>

  <p class="calibre1">Koro Gabriel’in istediği gibi engin doğada motivasyon bulan, içine nüfuz edilemez ve yırtıcı seslerle ona yanıt verdi; yalnızca sen bitimsiz usancıma son verebilirsin, gücümü yenileyip beni yaşama döndürebilirsin...</p>

  <p class="calibre1">“Bildiğiniz gibi baylar ve bayanlar, bir koro ilk kez kendi sesini doğanın gürültülerinin bir uzantısı ya da doğanın gürültülerine bir yanıt sanmıyor elbette...”</p>

  <p class="calibre1">Onları susturdu, yavaş yavaş, teker teker; koronun gücünü zayıflattı, zalimce dağıttı.</p>

  <p class="calibre1">“Biri şarkı söyler çünkü kuşu duyduğunu zanneder.”</p>

  <p class="calibre1">Marisela Ambriz kanatsız kaldı.</p>

  <p class="calibre1">“Öteki kaplanı taklit eder.”</p>

  <p class="calibre1">Sereno Laviada bir kedi gibi mırıldandı.</p>

  <p class="calibre1">“Biri daha içindeki şelaleyi dinler.”</p>

  <p class="calibre1">Bürokrat müzisyen parterde gürültülü sesler çıkarıyordu.</p>

  <p class="calibre1">“Bunların hiçbiri kesin değil. Müzik yapaydır. Ah, diyeceksiniz ki, insan tutkuları yapay değildir ama... Kaplanı unutalım Bay Laviada, kuşu da Bayan Ambriz, gökgürültüsünü de adını bilmediğim şu gürleyen bay,” dedi parteri işaret ederek.</p>

  <p class="calibre1">“Cosme Santos, hizmetinizdeyim,” dedi adam mekanik bir kibarlıkla. “Cosme Santos.”</p>

  <p class="calibre1">“Ah, çok iyi Don Cosme. Müziğin ortaya çıkardığı tutkudan söz edeceğiz. Jestlerle ve bağırtılarla kendini gösteren ilk dil, bir tutku duyduğumuz anda kendimizi içinde bulduğumuz ruh halini pek yansıtamaz.”</p>

  <p class="calibre1">Ellerini kara kıvırcık, Çingene saçlarında sinirle dolaştırdı.</p>

  <p class="calibre1">“Neden orkestra üyelerinin hepsinin ve her birinin adını ezbere öğrendiğimi biliyor musunuz?” Gözleri iki sonsuz yara gibi açıldı.</p>

  <p class="calibre1">“Hepinizin; erkeklerin, kadınların ve hayvanların kullandığı günlük dilin etkili olduğunu anlayabilmeniz için. Bu çığlıkların, orgazmların, mutlulukların, kaçışların, fısıltıların ve derin yakınmaların dili...”</p>

  <p class="calibre1">Ve açık yaralar iki kara göldü.</p>

  <p class="calibre1">“İşte bu,” şimdi gülümsüyordu, “sizin her birinizin söylediği şarkı, Bay Moreno, Bayan Ambriz, Bayan Lazo, Bay Laviada; her birinizin söylediği şarkıda ilk yaptığınız tutkuların doğal diline ses vermek.”</p>

  <p class="calibre1">Gabriel Atlan-Ferrara’nın dramatik biçimde sözüne ara verme alışkanlığı. İnez gülümsedi. Kimi kandırıyordu ki? Herkesi, daha çoğunu değil.</p>

  <p class="calibre1">“Elbette içimizde kalan duygular bizi bir iç patlamayla öldürebilir. Şarkı bunlara özgürlük kazandırır, onlara karakter kazandıran sesi bulur. Müzik ilkel, durağan duygulan bir araya getiren bir enerji türüdür. Otobüse binerken bunları ortaya dökemezsiniz Bay Laviada, ya da siz kahvaltı hazırlarken Bayan Lazo, ya da siz çiçeklerinizi sularken -pardon- Bayan Ambriz... Sesin ezgisel vurgusu ve dans eden bedenin hareketleri bizi özgürleştirir. Zevk ve arzu birbirine karışır. Vurguları ve çığlıkları dikte eden doğadır ve bunlar en eski sözcüklerdir, bu nedenle ilk dilin tutkulu bir şarkı olduğunu söyleyebiliriz.” Bürokrat, belki de sansürcü müzisyene dönerek, •</p>

  <p class="calibre1">“Öyle değil mi Bay Santos?” diye sordu.</p>

  <p class="calibre1">“Elbette Maestro.”</p>

  <p class="calibre1"><span class="calibre3">“Yalan!</span> Müzik doğal seslerin yapay seslerle yüceltilerek yer değiştirmesi değildir.”</p>

  <p class="calibre1">Gabriel Atlan-Ferrara durdu, bakışlarını gezdireceğine ya da yönlendireceğine bakışlarıyla şarkıcılarının hepsinin ve her birinin içine girdi.</p>

  <p class="calibre1">“Müziğin her şeyi yapaydır. Şarkının ve konuşmanın orijinal birliğini yitirdik. Buna üzülebiliriz. Doğaya ses veren ağıttır! RIP.”</p>

  <p class="calibre1">Hüzünlü bir hareket yaptı.</p>

  <p class="calibre1">“Dün sokakta bir şarkı duydum: ‘Benim tüm ağlayışlarımın, şaşkınlığımın ve hüznümün nedeni sen, yalnızca sensin.’”</p>

  <p class="calibre1">Bir kartal konuşabilseydi, böyle bakardı.</p>

  <p class="calibre1">“Bu popüler şarkıcı müzikle ruhunu mu ifade ediyor? Olabilir. Ama Berlioz’un <span class="calibre3">Faust</span>’u bunun tam tersi. Baylar bayanlar,” diye devam .etti Atlan-Ferrara, “söylediğinizden ayrılığınızı vurgulayın. Seslerinizi bir tanımı olan her türlü duygu ve tutkudan arındırın. Bu operayı bilinmeyenin kantatı yapın, öncesi olmayan sözler ve seslerden oluşsun, sahip olduklarından daha fazla duygu ifade etmesinler, bu mahşeri an aynı zamanda yaratımın da ânı olsun: zamanlan altüst edin, müziği zamanın <span class="calibre3">tersine çevrilmesi</span> olarak düşünün, başlangıçtan gelen bir şarkı, gün doğuşunun sesi, öncesi ve sonucu olmayan...”</p>

  <p class="calibre1">Yapmacık bir alçakgönüllülükle başını eğdi.</p>

  <p class="calibre1">“Hadi başlayalım.”</p>

  <p class="calibre1">İnez dokuz yıl önce ona teslim olmak istememişti. Adamın gelip önünde eğilmesini beklemişti.</p>

  <p class="calibre1">Adam İngiltere kıyısında kadını sevmek istemiş, hayal ettiği, düşlediği, arzuladığı ya da bu duyguların hepsini birden hissettiği o an için birkaç gülünç cümleyi daima kendine saklamıştı: “Birlikte denizin dibinde dolaşabilirdik.” Belki de sevgilisini bir anda kovabilecek mesafeli bir kadını bulmak içindi her şey.</p>

  <p class="calibre1">“Giyin ve çek arabanı!”</p>

  <p class="calibre1">Bunu o zavallı bıyıklıya söylediği gibi ona, Maestro Gabriel Atlan-Ferrara’ya da söyleyebilirdi. Provalarda adama boyun eğiyordu. Hatta daha da fazlası: Aralarında kusursuz bir anlayış vardı. Sanki o ışık yayı, sahnedeki <span class="calibre3">art nouveau</span> adamı kadına bağlıyor, orkestra yuvasındaki eller orkestra şefiyle şarkıcının mucizevi buluşmasında bir arada uzanıyor, bu tenor Eaust ve bas Mefîsto’yu da heyecanlandırıyor, onları tensel ilişkilerindeki karmaşanın ve tekliğin aksine sanatsal yorumlarında böylesine uyumlu ve bağdaşmış olan İnez ve Gabriel’in sihirli çemberine yaklaştırıyordu.</p>

  <p class="calibre1">Kadın egemendi.</p>

  <p class="calibre1">Adam kabulleniyordu.</p>

  <p class="calibre1">Güç kadındaydı.</p>

  <p class="calibre1">Adam buna alışkın değildi.</p>

  <p class="calibre1">Gabriel aynaya baktığında kendini her zaman ulu, kibirli, yüceliğin hayali kubbeleriyle sarmalanmış hissederdi.</p>

  <p class="calibre1">Kadın adamı duygusal olarak çıplak anımsıyordu. Adam bir anıya teslim olmuştu. Başka bir gencin anısı. Bir daha kimse kendisini göremeyeceği için yaşlanmayan delikanlı. Fotoğraflardan kaybolan delikanlı.</p>

  <p class="calibre1">Bu yokluk -bu boşluk- İnez’in Gabriel’e egemen olmasına olanak tanıyordu. Adam bunu hissediyor ve kabulleniyordu. Kadının her iki elinde de bir kırbaç vardı. Biriyle Gabriel’e seni çıplak gördüm, kurtulmak istediğin bir sevginin karşısında savunmasızdın diyordu. Ötekiyle de ona haddini bildiriyordu: Sen beni seçmedin, ben seni seçtim. Seni özlemedim, eksikliğini duymadım, şimdi de özlemiyorum. Yapıtın uyumunu güvence altına almak için sevişiyoruz. Temsilİer bitince biz de biteceğiz, sen ve ben...</p>

  <p class="calibre1">Gabriel Atlan-Ferrara tüm bunları biliyor muydu? Biliyor ve kabul ediyor muydu? İnez’in kollarında evet diyordu, İnez’in tadını çıkarmak için her anlaşmaya, her aşağılanmaya razıydı. Neden kadının her zaman üstte olması gerekiyordu ki? Adam altta sırtüstü yatar haldeyken, kadın üstte cinsel oyunu yönetir, teslim olmuş, nesne, kul konumundaki adamdan boyun eğmekten başka çaresi olmadığı zevkler talep ederdi.</p>

  <p class="calibre1">Gabriel başının yastığın altında olmasına alışmıştı, uzanır, üzerinde duyarlı bir anıt, kendinden geçmiş bir et sütunu gibi dimdik duran kadına bakardı. İnez açılmış kasları, adamın testislerinin üzerinde ata biner gibi sallanan kalçalarıyla onunla birleşmiş, beline doğru akan soylu ve yalnız bir seks ırmağıydı sanki. Üst tarafında zıplayıp hoplayan sem-sert memelerle iki kola ayrılıyor, sonra yeniden birleşiyor, ten devam ediyor, boğazında neredeyse insana hakaret eden bir beyazlığa erişiyor, yüzü uzaklaşıyor, kızıl bir saç yığınının ardına gizleniyor, saçları kayıp bir duyguyu gizleyen bir maske oluyordu...</p>

  <p class="calibre1">İnez Prada. (“Afişlerde İnez Rosenzweig’den daha iyi duruyor ve yabancı dillerde daha rahat söyleniyor.”)</p>

  <p class="calibre1">İnez Öç. (“Ben her şeyi geride bıraktım. Sen?”)</p>

  <p class="calibre1">Neyin, Tanrım, Olup bitenlerden sonra neyin acısını çıkarmaya çalışıyor ki? (“Yasak her ikimizin de saygısızlık etmek istemediği iki farklı zamana ait.”)</p>

  <p class="calibre1">Gösteri gecesi Maestro Atlan-Ferrara beklentisi yüksek izleyicilerin alkışları arasında sahneye çıktı.</p>

  <p class="calibre1">Debussy, Ravel, Mozart ve Bach’tan kuşku götürmez sesler -gizli sesler değil kayıp sesler- söküp alan genç orkestra şefiydi o.</p>

  <p class="calibre1">Herkes o gece ilk kez Meksika’da konser verecek olan bu kişiliğin gücünü tahmin etmek istiyordu. Tıpkı fotoğraflarındaki gibiydi Maestro: uzun, kara, kıvırcık saçlar, delilik ve düş arasında gidip gelen bakışlar, Mefisto’nun makyajını sıfıra indiren kötücül, karmakarışık kaşlar, yalvarıp yakarmasıyla Faust’un arzu dolu jestlerini beceriksiz kılan eller...</p>

  <p class="calibre1">Solistlerinden daha üstün olduğu söylenirdi. Gabriel Atlan-Ferrara, yatakta uyuyan ve sahnede tetikte olan bu âşık ile İnez Prada arasındaki kusursuz, çoğalan hayranlık uyandırıcı uyum her şeye egemendi kuşkusuz. Kadın ikisinin eşitliği için ne kadar savaşırsa savaşsın, sahnede baskın olan adamdı; oyunu yöneten, kadının üzerine binen, onu eril arzusunun nesnesi yapan, kadını yapıtın sonunda melek-çocukların ellerinden tutmuş olarak sahnenin ortasına yerleştiren hep adamdı. Gabriel göksel ruhların arasında şarkı söyleyen İnez’in kuşkularının aksine, ilişkilerinde egemen olanın yine de kadının kendisi olduğunu fark etmesini sağlayacaktı (ikisinin de düşünmekten bir an olsun vazgeçmedikleri gibi). İlişkinin merkezinde eşitlikten söz edilebilmesinin biricik nedeni kadının yatağın kraliçesi, adamın tiyatronun efendisi olmasıydı.</p>

  <p class="calibre1">Operanın final sahnelerini yöneten Maestro bir yandan da mırıldanıyordu: <span class="calibre3">Böylesine tatlı bakireler susturacak ağlamam, Margarita, senden dünyanın ıstırabını söküp alacaklar ve yüreğini yeniden umutla dolduracaklar;</span> aslında İnez olan Margarita korodaki çocuklardan ikisinin elini tutmuştu, çocuklar da birbirlerinin elini tutmuş ve son çocuk elini göksel koronun şarkıcılarından birine uzatmıştı ve o da kendi yanındaki arkadaşına... böylece tam ortasında Margarita/İnez olan koro, herkesin el ele tutuşmasıyla birleşip tek bir beden olmuştu. Sahnede oluşan bu yarım dairenin iki ucundaki melekler ellerini sahnenin en yakınındaki locada oturan izleyicilere uzatmışlar, bu izleyiciler de en yakınlarındaki kişinin ellerini tutmuştu. Böylece tüm Güzel Sanatlar Tiyatrosu herkesin el ele tutuştuğu tek bir koro haline gelmişti. Koro, <span class="calibre3">umudunu koru ve mutlulukla gülümse</span> diye şarkı söylüyordu, ama tiyatro büyük bir alev gölüydü sanki ve yavaş yavaş herkesin ruhunun derinlerinde korkunç bir sır yerleşiyordu: Herkes hep birlikte cehenneme gitmişti; cennete yükseleceklerini sanıyorlardı ama bula bula cehennemi bulmuşlardı. Gabriel Atlan-Ferrara zaferle bitirdi: <span class="calibre3">Jas! Irimuro karabao, jas, jas, jas!</span></p>

  <p class="calibre1">Gabriel herkesin çıktığı salonda tek başına kaldı. İnez alkışların ortasında ona elini uzatarak,</p>

  <p class="calibre1">“Bir saat sonra senin otelinde görüşürüz,” demişti.</p>

  <p class="calibre1">Gabriel Atlan-Ferrara boş tiyatroda ilk sıradaki koltuklara oturdu, Tiffany’nin sanatçılarının neredeyse iki yılda tamamladıkları cam perdeyi izlemeye koyuldu. Binlerce minicik cam parçası bir ışık <span class="calibre3">ırmağı</span> oluşturacak biçimde bir araya getirilmiş, döküldüğü yerde Meksika Vadisi’nin korkunç ve sevgili volkanları oluşturulmuştu. Volkanlar tiyatronun, kentin ve biten temsilin ışıklarıyla birlikte sönüyorlardı... ama cam perdenin ışıkları kristal mühürler gibi parlamaya devam ediyordu.</p>

  <p class="calibre1">Gabriel Atlan-Ferrara, İnez Rosenzweig-Prada’nın alkışlar ve izleyicilerin teşekkürleri arasında avucunun içine bıraktığı kristal küreyi elinde tutuyor, okşuyordu.</p>

  <p class="calibre1">Salondan pembe renkli mermerlerden yapılmış giyinme odalarına geçti; çarpıcı duvar resimleri ve göz alıcı bakır enstalasyonlar vardı, her şey 1934 yılında tamamlanmıştı ve <span class="calibre3">art nouveau</span> tarzındaydı. İnşaata 1900 yılında Sezarvari bir şatafatla başlanmış, iç savaş yüzünden ara verilmişti. Güzel Sanatlar Sarayı dışarıdan bakıldığında Adamo Boari adında bir İtalyan mimar tarafından tasarlanmış pastel bir düğün alayını andırıyordu, Meksikalı yapı Romalı Kral Victor Emmanuel Anıtı’nın geliniydi kuşkusuz. Evlilik mereng çarşafların, mermer penislerin ve kristal vajinaların arasında tamamlanacaktı. Ancak 1916’da İtalyan mimar devrimden korkarak kaçmıştı; hayallerinin Zapata ve Villa’nın atlılarınca çiğneneceğini düşünmüş olmalıydı.</p>

  <p class="calibre1">Böylece yalnızca yırtıcı görünümlü bir iskelet kaldı, Gabriel Atlan-Ferrara sarayın önündeki meydana çıkınca bunu gördü: çıplak, soyunmuş, çeyrek yüzyıl boyunca paslanmış, Mexico City’nin kindar balçığına gömülmüş demirden bir kale.</p>

  <p class="calibre1">Alameda Bahçesi’ne doğru yürüyerek caddeyi geçti, granitten bir maske onu selamlayarak içini neşeyle doldurdu. Beethoven’in ölüm büstü gözlerini kapamış ona bakıyordu, Gabriel eğilerek iyi geceler diledi.</p>

  <p class="calibre1">Kimselerin olmadığı parka girerek yürüdü, tek eşlikçisi Ludwig Van’ın kendisiyle sohbet eden dizeleriydi, ona müziğin gerçekten kendini ifade araçlarını aşan tek sanat dalı olup olmadığını soruyorlardı. Müzik kendini bir Meksika gecesinin sessizliğinde ortaya koyabilir miydi? Aztek kenti, Meksika’nın Kudüs’ü, Gotik taşın ve. Ren Nehri’nin mırıltısını duyabilen sağır bir bestecinin büstü önünde diz çökmüştü.</p>

  <p class="calibre1">Ağaçların tepeleri yağmurun ardından tatlı tatlı sallanıyor, göğün evcil gücünün damlaları düşüyordu. Berlioz arkada kalmıştı, mermer mağarada hâlâ Fransızca’nın cesur seslileri yankılanıyor, ‘sözlerin korkunç bir biçimde teker teker söylendiği’ sözel zırhlara sarmalanmış Cermen tarzının, Kuzeyli sessizlerin hapishanesini yıkıyordu. <span class="calibre3">La Valkiria</span>’nın alevleriyle yanan gökyüzü dekordu. Kara kuşların ve dizginlerinden boşanmış atların cehennemiyse, etten ve kemiktendi. Paganizm asla kendisine inanmaz çünkü asla kendisinden kuşku duymaz. Hıristiyanlık kendine inanır çünkü inancı sürekli sınanır. Bir zamanlar bu sakin Alameda Bahçeleri’nde kolonyal Engizisyon kurbanlarını infaz ederdi, daha da önceleri, yerli tüccarlar köle alır, satarlardı; artık yüksek ve ezgili ağaçların gizlediği beyaz, hareketsiz ve erotik, yalnızca mermer oldukları için iffetli heykellerin çıplaklığından ibaret.</p>

  <p class="calibre1">Uzaktan gelen bir şarkı gecenin sessizliğini ilk bozan ses oldu: “Nereye gitsem, yalnızca senin ölümcül gölgen, kötücül gölgen izler beni ısrarla.”</p>

  <p class="calibre1">Gabriel ilk yumruğu ağzına yedi. Kollarından tutarak hareket etmesine engel oldular. Sonra seyrek sakallı gür bıyıklı adam tekmeleriyle kamını, testislerini dövdü, yüzünü göğsünü yumrukladı. Gabriel bu sırada anal bir aşağılanma duruşunda dizlerinin üzerine çökmüş bir kadın heykeline bakmaya çalışıyordu. Kadın <span class="calibre3">malgrû tout,</span> her şeye rağmen Gabriel Atlan-Ferrara’nın kendi kanıyla lekelenmiş aşk dolu ellerine mermer kalçalarını sunuyor; Gabriel kulağına çalınan sesleri anlamaya çalışıyordu: İbne, o...pu çocuğu, bir daha benimkine yaklaşırsan, ta...larını koparırım, o kadın benim!... <span class="calibre3">jas, jas, Mefisto, hop</span>, <span class="calibre3">hop, hop!</span></p>

  <p class="calibre1">İngiliz kıyısındaki davranışı için bir açıklamaya gerek var mıydı? Sevgililerin eskimiş evliliklerdeki gibi bir tavır içinde oldukları durumlardan her zaman kaçtığını söyleyebilir miydi? Zevkin ertelenmesi gerçek erotizmin hem pratik hem de kutsal bir ilkesiydi.</p>

  <p class="calibre1">“Ah demek bir balayı sanmıştın da yanılmıştın...” diye gülümsedi İnez.</p>

  <p class="calibre1">“Hayır, benim sende kalan anımın sevgili ve gizemli olmasını istedim.”</p>

  <p class="calibre1">“Küstah ve tatminsiz.” İnez artık gülümsemiyordu.</p>

  <p class="calibre1">“Diyelim ki seni sahildeki evde bırakmamın nedeni masumiyetin merakını korumaktı.”</p>

  <p class="calibre1">“Bir şey kazandığımıza inanıyor musun Gabriel?”</p>

  <p class="calibre1">“Evet, cinsel birlik geçicidir ancak ne kadar uçucu görünürse görünsün kuşkusuz süreklidir de. Buna karşılık müzik sanatı süreklidir, yalnızca gerçekten anlık olanın süreğenliği karşısında geçiciliği ortaya çıkar. En uzun orgazm ne kadar sürer? Peki</p>

  <p class="calibre1">yenilenen arzu ne kadar sürer?”</p>

  <p class="calibre1">“Değişir, iki kişi arasında mı, üç kişi arasında mı?”</p>

  <p class="calibre1">“Sahilde umduğun bu muydu? <span class="calibre3">Un mânage a trois?”</span></p>

  <p class="calibre1">“Bana olmayan bir adamı tanıştırmıştın, anımsıyor musun?”</p>

  <p class="calibre1">“Sana gelip gittiğini söyledim. Yokluğu hiçbir zaman kesin değildi.”</p>

  <p class="calibre1">“Bana gerçeği söyle. Hiç fotoğraftaki o delikanlı oldun mu?”</p>

  <p class="calibre1">Gabriel yanıt vermedi. Her şeyi temizleyen yağmura baktı ve böyle yağarak her şeyi alıp götürmesini diledi.</p>

  <p class="calibre1">Barış ve derin bir bütünlük içinde bir gece geçirdiler.</p>

  <p class="calibre1">Gabriel şafak sökerken şefkatle İnez’in yanaklarını okşadı ve kendini kadına o kadar hoşuna giden delikanlının belki de bir gün döneceğini söylemek zorunda hissetti...</p>

  <p class="calibre1">“Gerçekten de nereye gittiğini araştırmadın mı?” diye sordu İnez pek fazla hayale kapılmadan.</p>

  <p class="calibre1">“Sanırım uzağa gitti. Savaşa, kırlara, kendini her şeyden soyutlamaya... bilinmeyen bir gelecek yaratmak için öylesine çok olasılık vardır ki.”</p>

  <p class="calibre1">“Senin kızları dansa götürdüğünü, onun da seni hayranlıkla izlediğini söylemiştin...”</p>

  <p class="calibre1">“Beni kıskandığım söyledim, bana imrendiğini değil. İmrenmek uzaktaki bir iyiliğe duyulan kindir. Kıskançlık yalnızca kendimiz için sevdiğimiz birine önem vermek anlamına gelir. İmrenmek güçsüz bir zehirdir. Bir başkası olmak isteriz. Kıskançlık cömerttir, ötekinin ben olmasını isteriz.”</p>

  <p class="calibre1">Gabriel uzun süre sabit bir noktaya baktı. Sonunda,</p>

  <p class="calibre1">“Bir kötülüğü telafi etmek için onu görmek isterdim,” dedi.</p>

  <p class="calibre1">İnez içinde hiçbir kötülük olmadan, donmuş bir bekâretle, “Ben onunla yatmak için onu örmek isterdim,” dedi.</p>
</body>
</html>
