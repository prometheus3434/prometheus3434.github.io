<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 5.000000pt; margin-top: 5.000000pt; }
</style>
</head>

<body>
  <p>Çinli nöbetçiler, orada birikmiş olan halk bir göz kırpmaya kalmadan Gültekin'in çevresini sarıverdiler.</p>

  <p>Gültekin'le, Si-Ye-U'nun arasında silâhlan parlayan, etten bir Çinli yığını beliriverdi.</p>

  <p>Bu anda gürültüyü duyan Ulufer de arabanın perdesini aralık-lamıştı. Gültekin'i gördü.</p>

  <p>Çevresinin sarılmış olduğunu anladı. Bağırmak için ağzı açıldı. Fakat birdenbire perdeyi kapatıp geri çekildi. Bu sırada Gültekin'e kendisini göstermenin onun ölümüne sebep olacağını düşünmüştü. Gültekin, Ulufer'in kendisine göründüğünü görürse otu ota, suyu ateşe katar, canını dişine takar, kan dökmeden duramazdı.</p>

  <p>Nitekim Ulufer'in düşüncesi doğru çıktı. Gültekin çevresinin sarılmış olduğunu görünce önce arabaya baktı. Sonra çevresini süzdü. Sonunda Si-Ye-U ile göz göze geldiler.</p>

  <p>Yapacak bir şey yoktu. Bu kadar cenkçiyi yarmaya kalkışmak delilikti. Gültekin kollarını kavuşturdu.</p>

  <p>- Ey ne olacak şimdi? dedi.</p>

  <p>Si-Ye-U şaşırmıştı. O, Gültekin'in hemen dövüşmeye başlayacağını sanmıştı.</p>

  <p>Birdenbire hiç yoktan kazanmış olduğu bu cenk Si-Ye-U'yu şaşırttı.</p>

  <p>Gültekin'i yakalamak o kadar büyük bir işti ki bunu yapabilmiş olduğuna pek de inanamıyordu.</p>

  <p>Çengin tadını yudum yudum içmek için önce kendisine bir çekidüzen verdi:</p>

  <p>- Silâhlarını çıkart!., diye haykırdı. Gültekin güldü:</p>

  <p>- Silâhlarım bende kalır, çıkmaz!</p>

  <p>- Teslim olacaksın!</p>

  <p>- Başka bir niyetim yok! Ne yapacaklarsa yapsınlar. Fakat sen de beraber.</p>

  <p>Si-Ye-U ne yapacağını bilemiyordu.</p>

  <p>Fakat her şeyden önce kuşu kafese sokmak lâzım geliyordu.</p>

  <p>Adamlarına döndü:</p>

  <p>- Bağlayınız! diye emretti.</p>

  <p>Sekiz-on Çinli Gültekin'in üzerine doğru yürüdüler.. Bu yürüyen Çinlilerin ayrıldıkları yer açılmıştı.</p>

  <p>Bu çağı bekleyen Gültekin birdenbire sıçradı. Üzerine gelen adamların yanından sıyrıldı, seyrelen yeri yardı.</p>

  <p>Atının üzerinde şaşkın şaşkın duran Si-Ye-U'ya yapıştı. Apar topar atından alaşağı etti.</p>

  <p>Hatırı sayılır bir şamar Si-Ye-U'nun ensesinde patladı. Yoksulun gözlerinde şimşekler çaktı.</p>

  <p>Bir kere sendeledi, ağzından, burnundan oluk gibi kan boşandı. Arkasından, belinin ortasına bir tekme indi. Si-Ye-U yüzükoyun yere kapaklandı. Eğer Çinliler yetişip Gültekin'in üzerine çullanmamış olsalardı Si-Ye-U birbiri ardı sıra inen bu tekme, tokat yağmuru altında kan kusarak can verecekti.</p>

  <p>Gültekin'in bu işle uğraşmasından yer bularak arkasından gelen cenkçiler de onu sardılar.</p>

  <p>Gültekin'in adını duyar duymaz, birer akrep kesilen bu sayısız Çinliler ile Gültekin arasındaki kayga bir hayli sürdü.</p>

  <p>Sonunda nasıl olsa ele geçeceğini anlayarak, Gültekin Çinlileri zorlamamış olsaydı, kendisi için daha hayırlı olacaktı.</p>

  <p>Kapı bekçilerinin Gültekin'le uğraştıklarını gören Si-Ye-U'nun aklına buradan kaçmak gelmişti.</p>

  <p>Bu Çinliler nasıl olsa Gültekin'in hakkından geleceklerdi. O ya ileri, ya geri buradan ayrılmalıydı.</p>

  <p>Arabaya doğru yaklaştı: - Salak! diye bağırdı. Salak yerinde yoktu.</p>

  <p>Koca kahraman bu kavgada da, geçmiş kavgalarda olduğu gibi, burnundan, kulağından bir parça vererek nişanlanmaktansa işin başında ortadan sıvışmayı daha doğru bulmuştu.</p>

  <p>İşin başında Si-Ye-U'nun duracak vakti yoktu. Arabaya koştu. Atlan kırbaçladı. Sarayın kapıları açıktı.</p>

  <p>Gültekin gibi ünlü bir cengâveri yakalamak kaygısına düşen cenkçiler, artık kapıyı falan unutmuşlardı. İçeriye girdi eski dostu olan Büyücübaşı Yü-Hen-Gün'ün konağına doğru arabayı sürdü.</p>

  <h1 id="sigil_toc_id_12">SALAK VE YENİ DOSTLARI</h1>

  <p>GÜLTEKİN'in yakalanarak Çin'in meşhur Siganfo zindanlarına nasıl bağlandığını anlatmadan önce Salak'ın ne olduğunu, neler yaptığını anlatmayı daha eğlenceli ve kitabımızın sonunu başından daha önemli buluyoruz.</p>

  <p>Şimdiye kadar kitabımızda silik bir adam olarak dolaşan Salak -kendi sözü gibi- bugünden sonra Türk tarihinin bazı yapraklanna şanlı sayfalar eklenmesine sebep olan bir kahraman oluverecektir. Bununla beraber bu kahramanlığa sakın Salak'ın kendi zoru ve çalışmasıyla hak kazandığını sanmayın. Salak, bu kahramanlığa o kadar korktuğu Asena'nın -şu namlı bozkurtun- yardımıyla kavuşacaktır.</p>

  <p>Gültekin'in boz kurtunu, hele Gültekin'i görünce Salak'ta şafak atmıştı.</p>

  <p>Usulca arabadan aşağı atlamak, bu meydandan alnının akıyla kaçmak istiyordu. Tekerleklerin üzerinden kaydı. Elleri tuhaf bir şekilde yan taraflarına doğru büzülmüş olduğu halde bir adım attı. Bir adım daha... Şöyle bir arkasına bakmak istedi.</p>

  <p>Asena geliyordu. Hem burnu yerde, hem kuyruğu sert bir" mızrak gibi dimdik havada geliyordu. Salak bütün kuvvetiyle koşmaya başladı. Şahin önünden kaçan bir yoksul kuş gibi...</p>

  <p>Asena'nın, bu müthiş kurtun bir kere pençeleri altına girerse gırtlağının kopacağından hiç şüphesi yoktu.</p>

  <p>Ayağının altında taşlar kayıyordu, etrafında rüzgâr ıslıklar çalarak geriliyordu. Salak kaçıyordu.</p>

  <p>Düşe kalka kaçıyordu.</p>

  <p>Fakat bu kaçan adamı görür görmez de, her kurt gibi belki onun iki-üç misli fazla bir hızla Asena koşmaya başladı. Salak birkaç kere yere kapaklandı. Tekrar doğruldu, tekrar düştü.</p>

  <p>Artık bu son çabalamasıydı. Parça parça kanayan avuçlarını yere dayayıp kalkmak için bir kere daha uğraştı. Gücü yetmedi.</p>

  <p>Artık olan olmuştu. Yüzükoyun kendini yere bırakıverdi.</p>

  <p>Bununla beraber, ne olur ne olmaz, iki eliyle gırtlağını sımsıkı tutuyordu.</p>

  <p>Önce gittikçe yaklaşan Asena'nın ayak seslerini duydu.</p>

  <p>Sonunda bu sesler kendisinin beş-on adım ötesinde durdular. Fakat gidip hâlâ onun bir yanına kimseler yapışmıyordu.</p>

  <p>Bekledi bekledi. Hayır, Asena'nın Salak hakkında kötü bir niyeti yoktu. Canını dişine aldı. Bütün cesaretini toplayarak başını hafifçe kaldırdı. Asena'yı gördü.</p>

  <p>Korkunç canavar yere uzanmıştı. İki ön ayaklarının arasında tuttuğu bir şeyi tatlı tatlı homurdanarak parçalıyordu.</p>

  <p>O Salak'a bile bakmıyordu. Salak hayretle Asena'nın yediği, daha doğrusu yemek istediği şeye baktı.</p>

  <p>Bir an için bütün tüylerinin diken diken olduğunu duydu. Bu kendi ayaklarından biriydi. Asena, Salak'ın ayağını mı yiyordu acaba? Yavaşça elini ayağına götürdü. Soğuk ve ıslak bir şeye dokundu, kafasını kaldırıp baktı.</p>

  <p>Hayır, ayağı yerinde idi. Fakat senelerden beri ayağından hiç çıkarmadığından, âdeta ayağının bütün yağını, kokusunu alarak bayağı kendisine ikinci bir deri hizmeti gören kısa çizmesi koşarken ayağından fırlamış, Asena da bu yağ kokulu acayip şeyi kendisine sunulan bir yiyecek sanarak başına çökmüştü.</p>

  <p>Bununla beraber, her ne olursa olsun, bu yağlı deri parçası Salak'ın hayatını kurtarmıştı. Asena bu deri parçasıyle uğraşıp oynadıktan, onu parça parça edip, bir kısmını yiyip bir kısmını da etrafa saçtıktan sonra kuyruğunu sallayarak Salak'ın üzerine doğru geldi.</p>

  <p>İkinci çizme tehlikedeydi. Fakat Salak; Asena'dan önce davranmazsa bu sefer ayağının da çizmesiyle birlikte gitmesi haritada yazılı gibiydi.</p>

  <p>Bir şimşek hızıyla ayağını silkerek havaya doğru fırlattı. İkinci çizme yere düşmeden Asena'nın ağzına indi. Asena teşekkür ediyormuş gibi homurdanarak ikinci çizmeyi de parçalamaya başladı. Bununla beraber, her ne kadar bu çizmeler iyi bir ziyafet sayılmazsa da, artık Salak'Ia aralarında bir dostluk anlaşması yapılmıştı.</p>

  <p>Salak geniş bir nefes aldı:</p>

  <p>- Ye dostum, ye, dedi. İnsanlardan daha vefalısın. Yağlı bir çizmeyi sana atmam bile seni bana yaklaştırıyor. Ben kaç gün aç kaldım, ama çizmelerimi yemek hiç aklıma gelmemişti. Zahir sana kısmetmiş. Fakat çok yeme, korkuyorum. İşkemben bozulacak, hastalanacaksın.</p>

  <p>Asena büyük bir sarayın mutfağında yemek yiyen bir obur iştahıyla homurdana homurdana, hırlaya hırlaya ikinci çizmeyi de parçalıyordu.</p>

  <p>Sanki çizme büyük bir et parçası ve çivileri de kemikleriymiş gibi her birini teker teker ayıklıyordu.</p>

  <p>Salak, ölümden kurtulmanın verdiği sevinçle Asena'ya bakarak dalmış gitmişti.</p>

  <p>Birdenbire ensesine soğuk bir şey değdi. Bir yılan geziniyor-muş gibi bir his bütün vücudunda dolaştı.</p>

  <p>Artık iyiden iyiye aklı kesmişti. Bugün elbette sol tarafından kalkmıştı.</p>

  <p>Elini korkusundan bütün hızıyla ensesine götürdü.</p>

  <p>Islak ve tüylü bir şey, korkunç bir çığlık atarak yerinden öyle bir fırladı ki, Asena bile tatlı yiyeceğini bırakarak doğrulmak zorunda kaldı.</p>

  <p>Salak'ın yerinden fırlamasıyla geniş bir nefes alması bir oldu. Korktuğu bir attı.</p>

  <p>Hem çok güzel bir at. Zeki ve sevimli gözleriyle kendisine sanki gülerek bakıyordu. Salak:</p>

  <p>- Ne de güzel at! diye haykırmaktan kendini alamadı.</p>

  <p>Fakat atı görünce, Asena da yağlı çizmeyi bırakıp atın yanına gelmişti.</p>

  <p>Uluyor, havlıyor, atı görmekle çok sevindiğini anlatıyor, kocaman bacaklarını dikerek atın üzerine çıkmaya çalışıyordu. Korkunç canavarın bu atılışından güzel at hiç ürkmüyordu.</p>

  <p>Salak'ın birden aklı başına geliverdi. Elini alnına vurdu:</p>

  <p>- Yuf olsun be! diye haykırdı. Şimdi tanıdım. Bu at Başko. Gültekin'in atı... Tevekkeli değil, bu kadar güzel ve bu kadar akıllı bakıyor.</p>

  <p>Artık alın yazısının kendisini, Gültekin'in yazısıyle birleştirmek için inat ettiğini aklı kesmişti.</p>

  <p>Uzaklaşmak istedikçe bu namlı kavgacı ile karşılaşıyordu. Kendi kendine:</p>

  <p>- Öyle anlaşılıyor ki, benim alnıma bu büyük kahramanla birleşmem yazılmış! diye mırıldandı.</p>

  <p>Nereye gitsem ya kendisi karşıma çıkıyor; ya kurdunu, ya atını görüyorum. Anlaşılan ben de büyük bir kahraman olmak üzereyim. Kurt yanında dura dura köpekler bile kurt olur. Ayağıma gelen bu devleti kendi çıplak ayaklarımla geri tepmem doğru olmayacak, şimdiye dek bu kadar gezdim, tozdum, ne kazandım? Hiç! Bir sürü yara, tekme, sille, tokat... Bütün gezmelerimde korkak bir adamdım. Eğer şimdiye kadar ölmemişsem bu benim korkaklığımın değil, tesadüflerin yardımıdır. Bugünden sonra cesur bir adam olacağım. Meselâ bir Gültekin olurum!</p>

  <p>Atımın üzerinde artık kamburum çıkmış bir şekilde gezmeyeceğim, göğsümü gereceğim. Birisi, meselâ Si-Ye-U, beni: "Gel buraya!" diye ayağının dibine çağırırsa, onun haline acıyormuşum gibi dudaklarımı kıvırıp yukarıdan aşağıya bir süzeceğim. "Sen buraya gel sersem!" diye cevap vereceğim.</p>

  <p>Salak kendi kendine böyle söylenirken aynı zamanda göğsünü kabartıyor, dudaklarını büzüyor, yüksek sesle:</p>

  <p>- "Gel buraya sersem!" diye bağırıyordu. Hayalinde yaşattığı bu kahramanın tipine bürünmeye başladı.</p>

  <p>- "Korkaklıktan ne kazanılır? Hiç! Cesaretten ne kaybedilir? Can! Evet, yalnız bir can kaybedilir... Halbuki korkak adam hayatını kaybetmez ama, kulağını, burnunu, bacağını, kolunu, sevgilisini, her şeyini kaybeder belki yüz kere ölür, bin kere ölür, cesur adam ise bir kere ölür. Ben bir kere öleceğim, fakat bir erkek gibi öleceğim. Bugünden sonra ben de cesur bir adamım! Bana da birisi: Silâhını ver!.." diye bağırırsa, kollarımı kavuşturacağım: "Gel, al!" diyeceğim.</p>

  <p>Salak artık coşmuştu.</p>

  <p>Ayaklarında çizmelerinin bile bulunmadığını unutarak bütün heybet ve haşmetiyle birlikte yürüdü.</p>

  <p>Asena ile Başko'nun yanına geldi. Kimsenin üstüne elini sü-remediği bu müthiş canavarın sırtını okşadı.</p>

  <p>- Nasılsın bakalım arkadaş? diye keyfini sorarak gönlünü aldı.</p>

  <p>Biraz önce kendisine yağlı iki çizmesini sunan bu yeni dosttan Asena da memnundu.</p>

  <p>Kuyruğunu salladı, ön ayakları üzerine kalkarak, Salak'ın üzerine abandı.</p>

  <p>Başka bir zaman olsa Salak'ın korkudan elbette ödü patlardı. Korkunç canavar bütün kuvvetiyle Salak'a dayandığından yere yıkılmamak çok zordu.</p>

  <p>Hele eğer yanılır da sivri dişlerini pek yakında olan Salak'ın gırtlağına bir geçirirse, Salak hapı yutardı.</p>

  <p>Salak dişini sıktı. Elleri titreye titreye Asena'yı yarı okşar, yarı iter bir şekilde yere indirdi.</p>

  <p>Cilâsınlara yakışır bir çeviklikle birdenbire Başko'nun üzerine sıçradı. Keşke sıçramaz olaydı.</p>

  <p>Onun üzerinde oturmasıyla birlikte yayı kopmuş saat zembereği gibi Başko da ileri fırlamış, dört nalla kendini kaptırmış, koyu-vermişti. Etraflarında rüzgâr ıslıklar çalarak geri kaçıyordu.</p>

  <p>Bu at koşmuyordu. Sanki uçuyordu. Sağda solda, ağaçlar, topraklar büyük bir toz bulutu içinde şimşek süratiyle geri kaçıyorlardı.</p>

  <p>Salak'ın başından çok az çıkan yağlı külahı çoktan uçmuş, gitmişti. Bu heyecan arasında mırıldanmaktan kendini alamadı:</p>

  <p>- "Vay canına, kahraman olmak da amma zormuş ha!.. Kurdu çizmelerimi yedi, atı külahımı uçurdu. Bunların pek önemi yok ama gittiğim yerlerde hiç yalınayak, başı kabak gezen bir kahramana rastlamamıştım da!</p>

  <p>Başını kaldırmak istedi. AmanJYarabbi, ne gidiyorlardı!? Birkaç kere kaldırıp kendini yere fırlatmayı aklından geçirdi, tekrar caydı!</p>

  <p>Mademki bu işe bir kere başlamıştı. Sonuna kadar dişini sıkması lâzımdı.</p>

  <p>Atın dizginlerine asıldı. Saçlarını avuçladı. Sonunda galiba Başko da insafa gelmiş olacak ki durdu.</p>

  <h1 id="sigil_toc_id_13">YU-HEN-GU</h1>

  <p>BÜYÜCÜBAŞI Yü-Hen-Gü, toprağa gömülen darı tanelerinin bile büyümesine, derelerdeki balıkların bile boy atmasına rağmen, o gün bugün hâlâ bir arpa boyu bile büyümediğine çok üzülüyordu.</p>

  <p>Yalnız, mart ayında tomurcuklanan kiraz ağacı kabuğu gibi, arkasındaki çekmece her sene biraz daha tomruklaşıyor, her sene bir parça daha ağırlaşıyordu.</p>

  <p>Bugün çok hırslıydı. Ayağını yere vurdu:</p>

  <p>- Sersem! diye haykırdı. Evet sen bir sersemsin! Bütün işlerimi berbat ettin, senelerden beri kurduğum tuzakları çözdün, sen bir budalasın!..</p>

  <p>Kendisine "budala, sersem diye iltifat edilen adam Si-Ye-U idi. İmparatoriçe Vu-He-U'nün bu eski sevgilisinden Büyücübaşı artık korkmuyordu. Bu âciz adamı istediği anda elinde kukla gibi oynatacağından emindi.</p>

  <p>Si-Ye-U ellerini oğuşturuyor, ikiliyor, sıkılıyor, fakat cevap vermiyordu.</p>

  <p>Bütün istikbali bu cüce kamburun elleri arasındaydı.</p>

  <p>Gelmiş, bütün başından geçenleri ona anlatmıştı. İmparatori-çeyi tekrar kandırmasını ondan istemişti. Büyücübaşı kızıyordu:</p>

  <p>- Aman Yarabbi! Çıldıracağım! Meço Han en büyük düşmanları olan Tang oğullarını koruyor!..</p>

  <p>Niçin? Çünkü karşısında dövüşmek için bir erkek istermiş! Sersem, o da sersem! Bütün hepiniz sersemsiniz! Bu erkekler hep böyle sersemdirler, kimi Meço Han gibi erkekliğine, pazısının zorluluğuna güvenir, kimi senin gibi güzelliğine güvenir, kimi de o deli Gültekin gibi cesurluğuna güvenir; zavallılar, hayat üstte kalanındır. Bir erkekle cenk edilirse alta gitmek yüzde yüz, bir...</p>

  <p>Büyücübaşı birdenbire sustu. Lüzumsuz yere vakit kaybettiğinin farkına varmıştı:</p>

  <p>- Anlat, ama kısaca anlat! dedi. Meço Han seni istemiyor demek!</p>

  <p>Si-Ye-U meyus bir tavırla başını ^alladı: -Asla!..</p>

  <p>- Meço Han, Tang oğullarından Cong-Tsung'u serbest bıraktırdı ha!</p>

  <p>-Evet!..</p>

  <p>- Peki ama niçin?!</p>

  <p>- Söyledim ya, kadınla cenk edemezlermiş!</p>

  <p>- Sersemler!.. Peki Gültekin şimdi nerede?</p>

  <p>- Her halde ya bir zindandadır, yahut ölmüştür.</p>

  <p>- Kaçamaz mı? Belki kurtuldu.</p>

  <p>- Her yanı sarılmıştı. Hem kız elimizde.</p>

  <p>- Hangi kız?</p>

  <p>- O kız! Hani buraya getirmiştim! Büyücübaşının gözleri bir değirmen taşı gibi döndü:</p>

  <p>- Aptal! diye haykırdı. Bak nelerle uğraşıyor? Bütün işlerimi bozan bu kızdır. İlk önce o yeryüzünden kalkacak. Getir kızı buraya... Aşkla politika yan yana gitmez.</p>

  <p>- Fakat?</p>

  <p>Büyücübaşı eliyle kapıyı gösterdi:</p>

  <p>- Ya getir, ya defol! dedi.</p>

  <p>Bu hakaret çok fazlaydı. Büyücübaşı koca bir Çin İmparatori-çesinin âşığına bu sözleri söylerken nasıl derin bir zevk duyuyorsa, bu sözleri başından aşağı giyen Si-Ye-U da o kadar alçalıyor ve eziliyordu. Fakat bu adamın kuvvetine artık boyun eğmişti. Kendisinin bir heykel kadar güzel olması büyücünün bütün gecesini, gündüzünü harcayarak yaptığı işleri becermesine yetmiyordu.</p>

  <p>Başı önünde dışarıya çıktı. Onun çıktığını görünce Büyücübaşı ellerini birbirine sürterek olduğu yerde -kamburunun verdiği müthiş ağırlığa rağmen- fırıldak gibi bir kere hızla döndü. İnce sesiyle haykırdı:</p>

  <p>- Sersem!.. Sersemler... Si-Ye-U güzel adam, işte çirkinlikten yüzüne bakılmayan Yu-Hen-Gü'nün ayakları dibinde yatıyor; bu delikanlıya gönül vermek felâketinde bulunan güzel kadınların şu kuvvet ve kudretimi görmelerini çok isterdim. Gültekin zorba, kuvvetine mağrur, sözde cesur... Biraz sonra onu da ayaklarımın altına sereceğim. İki kuvvet: güzellik ve cesaret ikisi de ayaklarımın altında... Güzel kızlar! Beni sevmediniz ha! Benden iğrendiniz öyle mi? Ha!</p>

  <p>Ha! Sevin bu aptalları bakalım, bu taştan soğuk heykelcikleri sevin.</p>

  <p>Büyücübaşı kahkahalarla gülüyordu. Hakikaten gülüşündeki acılık çok korkunçtu. Sıska ve ufacık bacaklarının üzerinde doğruluyor, yumruklarını sıkarak cihana meydan okuduğunu göstermek istiyordu.</p>

  <p>Hakan Hatun'un göğsü kabarıp iniyordu. Sarayda Si-Ye-U ayarında delikanlı çoktu ama, eski gözdesinin lâfı bile onu titretiyordu. Karşısında Büyücübaşı, başı yerde, elleri göğsünde anlatıyordu:</p>

  <p>- Türkler size aman vermeyeceklerdir, yüce Hatun! Oğlunuz bile size kin beslemektedir.</p>

  <p>Türklerle yapacağı cenkleri kaybederse onu getirmekten bir şey kazanmamış olacağız. Ya kazanırsa?..</p>

  <p>Şımaracak, ilk işi sizi buradan atmak olacaktır. Gene biz kaybedeceğiz: Zindan!</p>

  <p>Hakan Hatun homurdandı: . -Sus!..</p>

  <p>-Yılanlar, akrepler, cellâtlar, ölüm!..</p>

  <p>- Sus diyorum!</p>

  <p>- Yüce Hatun kusurumu görmesin! Bu işi başaracak, Gülte-kin'i öldürecek, bu korkunç kandan sizi koruyacak dünyada bir kişi var.</p>

  <p>-Kim-!.</p>

  <p>- Söylemiştim: Si-Ye-U! Eski ve sadık kahramanınız! Buyruğunuzu bekliyor!</p>

  <p>- Peki sonra?</p>

  <p>- Sonrası bu efendimiz; Gültekin'i zindanda görelim. Cong-Tsung'un tekrar kaleye kapatılmasına baş eğsinler, bizim işimize karışmasınlar. Gültekin, Cong-Tsung'u buradan alıp götürecek biricik adamdır.</p>

  <p>- Kavga ile mi, saraya nasıl girer?</p>

  <p>- Hayır! Biraz da hile ile... Sarayda lâzım gelen iş yapılır. Cong-Tsung ile Gültekin karşı karşıya çarpışır ve oğlunuz aradan gider.</p>

  <p>- Ya Gültekin giderse?</p>

  <p>- Birbirlerini yemiş olurlar, bir Gültekin'i öldüren adamı, bir Cong-Tsung bile olsa, Türkler sağ bırakmazlar.</p>

  <p>Bir anaya, oğlunun öldürülmesini tatlı bir masal gibi yutturan bu adamın yüzünde bir kıl bile kıpırdamıyordu. Yavrusunun ölümüne karar veren bu canavar dişi kedi anada da ufak bir vicdan azabı bile yoktu. Aklında yalnız bir şey vardı: Si-Ye-U'nun sıcak kolları ve onunla geçireceği saatler. Bunun için her şeyi verebilirdi.</p>

  <p>- Şu halde önce Gültekin'i kandırmak lâzım! dedi.</p>

  <p>Yü-Hen-Gü, bu dakikadan itibaren yüce Çin İmparatoriçesini de avuçlarının içine almış oluyordu. Gözlerinde parlayan sevinç kıvılcımlarını göstermemek için başını daha çok eğdi:</p>

  <p>- Gültekin avucumuzun içindedir efendimiz.</p>

  <p>Hakan Hatun'un da bu sözler aklına yatmıştı. Sevincini saklayarak.</p>

  <p>- Bir deneyelim!., dedi.</p>

  <p>Gültekin'i kapattıkları zindan pek o kadar kötü bir yer değildi.</p>

  <p>İçerisinde sıçanlar, kertenkeleler, ıslak taşlardan başka bir şey yoktu, ama gene ne de olsa zindanların en iyisiydi.</p>

  <p>Onu yalnız üstünden kapağı olan bir zindana da atabilirlerdi.</p>

  <p>Onu hiç ışık görmeyen bir yere, on-beş serseri ile birlikte tı-kabilirlerdi. Fakat hiç birisini yapmamışlar, onu rahat, tepesinde penceresi olan bir zindana atmışlardı.</p>

  <p>İlk şaşkınlığı gidip de biraz kendisine gelir gelmez düştüğü uçurumun korkunçluğunun, derinliğinin farkına vardı.</p>

  <p>Atını kaybetmişti, kurdunu kaybetmişti, kimsenin kendisinin nerede olduğundan haberi yoktu.</p>

  <p>Ulufer Si-Ye-U'nun elinde kalmıştı.</p>

  <p>Cong-Tsung'dan korkacağını sandığı Si-Ye-U, kendi kellesini tehlikeye koyarak onu ele vermeyi göze almıştı.</p>

  <p>Zindandan kaçıp kaçamayacağını denemek için tepedeki pencerenin yanına geldi. Başı pencerenin altına yetişmiyordu.</p>

  <p>Duvardaki oyukları yokladı. Yerden bir taş çekip geldi. Yeni oyuklar yaptı. Pencereye kadar yükseldi.</p>

  <p>Bu pencere bir insanın sığamayacağı kadar ufaktı. Üstelik ortasında da kalın bir demir vardı.</p>

  <p>Dışarıdan içeriye serin bir rüzgâr, esiyordu.</p>

  <p>Bu zindan, sarayın kuzey duvarları içindeydi. Yanından sarayın çevresini saran Sarısu1 nehri akıyordu.</p>

  <p>Nehrin köpürüp akan deli sularının sesi Gültekin'in ateşler içinde yanan başını serinletmişti, karşı yoldan ağaçlar altında tek tük insanlar dolaşıyor, birkaç Çinli de atlarını, eşeklerini bağıra bağıra suluyorlardı.</p>

  <p>Bağırmış olsa sesini bu adamlara belki duyurabilirdi. Fakat neye yarardı ki? Tekrar içeriye çekildi. Islak taşların üzerine çöktü. Başını ellerinin arasına alıp sıktı.</p>

  <p>Amcası Meço Han, bu halini duymuş olsa ona etmediğini ko-mazdı.</p>

  <p>Gültekin'in de, bir Han oğlundan çok bir kırgıza benzediğini aklı kesmişti. Amcası ne kadar kızsa yeri vardı.</p>

  <p>Tam bu sırada zindanın kapısı birdenbire açılmış, Yü-Hen-Gü ufacık boyu ile merdivenlerden yuvarlana yuvarlana inmişti.</p>

  <p>Gültekin sıçradı, ayağa kalktı, kendisine gülerek bakan bu adamı tanımak istiyordu. Yü-Hen-Gü, onun kendisine baktığını görünce elinden geldiği kadar şirin görünmek için ağzını daha çok yaydı:</p>

  <p>- Selâm Prens! dedi. Gültekin:</p>

  <p>- Selâm! diye cevap verdi.</p>

  <p>- Belki beni tanımadın?!</p>

  <p>- Benzetiyorum ama bulup çıkaramadım.</p>

  <p>- Ben Hakan Hatun'un Büyücübaşısıyım, hani hatırlarsın ya? Seni ölümden kurtarmıştım, sen de beni kurtarmıştın. Canım sen beni, ben seni...</p>

  <p>Gültekin'in yüzü güldü:</p>

  <p>- Tamam, şimdi tanıdım, dedi.</p>

  <p>1 Hoang-Ho nehri.</p>

  <p>Yü-Hen-Gü, Gültekin'in bu gülüşünden büsbütün şımardı. Biraz daha yanına yaklaştı.</p>

  <p>Gözlerini gözlerine dikti.</p>

  <p>Fakat ufacık Yü-Hen-Gü'nün, kocaman Gültekin'e gözlerini dikmek için, başını hemen boynuna çapraz gelecek bir şekilde geriye bükmesi lâzım geliyordu.</p>

  <p>- Hayatın benim elimde, dedi.</p>

  <p>Bu sözlerin, Gültekin'e hoş geleceğini sanıyordu. Fakat o, yüzünü buruşturdu:</p>

  <p>- Çok fena! dedi. Hayatımın senin pis avuçlarına girecek kadar küçülmüş, alçalmış olacağını sanmıyorum.</p>

  <p>Bu ağır cevap Yü-Hen-Gü'ye bir kırbaç tesiri yaptı.</p>

  <p>Yüzünün kıpkırmızı kesildiğini hissetti. Uzun tırnaklarının müsaade ettiği kadar yumruklarını sıktı.</p>

  <p>- Sözünü iyi tart Prens! dedi. Karşındaki adam senin yendiğin başka adem oğulları gibi yumruğa yumrukla, bıçağa bıçakla karşılık vermez; avuçlarım senin gibi daha birkaç Gültekin'i içine alacak kadar büyük ve zorludur. Tırnaklarım senin gibi birkaç yüz bahadırın çelik zırhlarını delip yüreğini deşecek kadar keskindir, benden kendini sakın Prens!..</p>

  <p>Gültekin kahkahalarla güldü:</p>

  <p>- Haydi oradan miskin! Senin tırnaklarını benim Asena bile sökmesini bilir; eğer edepsizlikte daha ileri gidersen sen de Ase-na'yı hatırla!..</p>

  <p>Bütün gururuna rağmen, Büyücübaşı, elinde olmayarak titredi. Korkunç Asena aklına gelmişti.</p>

  <p>Elini gırtlağına götürdü, yutkundu. Mağlûp oluyordu.</p>

  <p>Fakat birdenbire kendini topladı. Daha büyük ve azametli gözükmek için ayaklarının ucunda yükseldi:</p>

  <p>- Bana bak Gültekin, dedi. Açık konuşalım, bana boyun eğmezsen bile benimle birleşmeye mecbursun. Bugün sen bir tutsaksın, bugün senin silâhların yok, bugün senin kurdun yok. Sen dövüşemezsin, sen göremezsin, duyamazsın, sen vuramazsın. Gel birleşelim, sonra çok pişman olursun, ama iş işten geçtikten sonra.</p>

  <p>Gültekin hâlâ gururunu bırakmıyordu:</p>

  <p>- Bir Türk noyanı bir Çin büyücüsü ile birleşemez! Bana itaat etmek istersen ne âlâ, karşılığını sonra öderim. Emirlerime boyun eğ!</p>

  <p>Büyücübaşının bu dik başlı Prensi ürkütemeyeceğini aklı kesti.</p>

  <p>Gültekin'in belki başı kesilebilirdi. Fakat başı eğdirilemezdi. Bunu aklı kesen Büyücübaşı sesini alçalttı.</p>

  <p>- Öyle olsun! dedi. Sana hizmet edeceğim! Seni buradan kurtaracağım! Bu hareketin adını sana hizmet etmek koyalım.</p>

  <p>- Akıllıca bir iş yapmış olursun!</p>

  <p>- O da neden sanki!..</p>

  <p>- Çünkü Çinlilere boyun eğmekle bir şey kazanamazsın. Biz adamı çalıştığı, işe yaradığı kadar alkışlar, yükseltiriz.</p>

  <p>Yü-Hen-Gü yutkundu. Bu sözü de içine attı:</p>

  <p>- Peki, öyle olsun, dedi. Seni kurtaracağım. Fakat karşılığını da peşin isteyeceğim.</p>

  <p>- Söyle bakalım, ne istiyorsun?</p>

  <p>- Benim işlerime karışmamaklığını! Gültekin hayretle ona baktı:</p>

  <p>- Senin işlerin mi? Acayip, o da nedir sanki? Ben büyücü değilim ki?!.</p>

  <p>- Sen beni daha iyi tanımadın. Benim kuvvetime, benim zorluluğuma boyun eğmeyecek dünyada bir tek insan yoktur.</p>

  <p>- Amma yaptın ha!?.</p>

  <p>- Gülüyorsun, fakat ben seni birinci defa niçin kurtardım, biliyor musun?</p>

  <p>- Bilmezsin, sen Tang oğullarını ortadan kaldıracak tek adamdın; seni onun için bırakmıştım.</p>

  <p>Fakat amcan işlerimi bozdu. Tang oğullarından Cong-Tsung'u serbest bıraktı.</p>

  <p>- Vay canına neler de biliyorsun!</p>

  <p>- Sözümü kesme. Amcan bir aptaldır. Amcan kendi menfaatini düşünemedi.</p>

  <p>Yü-Hen-Gü artık coşmuştu. Gözlerinden şimşekler çakıyordu. Yerinde sanki uçuyordu. Büyük sözler konuşmaya, büyüklerle bir sayılmaya bayılıyordu.</p>

  <p>- Amcan benim senelerden beri kurduğum binayı yıkmak istedi. Ben Tang sülâlesini yeryüzünden kaldırmaya ant içtim. Tang oğulları benim babamı boş yere, büyüsü tutmadı diye öldürdüler. Yemin ettim, babamın öcünü alacağım. Anlıyor musun kabadayı Prens, yemin ettim. Yıllardan beri adem oğullarını ezmek için ne lazımsa yaptım, ne lazımsa öğrendim.</p>

  <p>Benim bir elimin oynama-sıyle bütün Siganfo kalesi yerin dibine geçer. Benim her bir tırnağımdan yüzlerce adem oğlunu birdenbire yere vuracak şimşekler çakar. Bana ağu1, bana hançer, bana adem oğlundan acı işlemez. Benim buyruğumda yüz binlerce cin ve peri çalışır.</p>

  <p>Yü-Hen-Gü coşmuştu, kendini kaybetmişti. Ağzından, burnundan köpükler saçılıyordu. Gültekin buz gibi donup kalmıştı. Bu adamın sözleri ona pek de akla aykırı gelmiyordu. Çünkü o devirde insan oğullan, kimya, fizik kanunlarını hemen hemen hiç bilmediklerinden, bunları yarım yamalak bilen, adlarına sihirbaz, büyücü, arpakçı denilen adamların cinlere, perilere kumanda ettiklerine inanırlardı.</p>

  <p>- Birleşelim Prens! dedi. Birleşelim! Senin güzelliğin, pazının kuvveti var, benim de sende olmayan birçok şeylerim var.</p>

  <p>Arkasındaki kamburu gösterdi:</p>

  <p>- Bu büyük belâ benim imparator olmama engel oluyor. Fakat bende bir imparator olmak için lâzım gelen her şey var. Sen vücudunla, ben kafamla bir imparatorluk kuralım, bütün cihana 1 Ağu: Zehir demektir.</p>

  <p>hâkim oluruz. Fakat önce Tang oğullan ölmelidir. Önce öcüm alınmalıdır. Önce gücümü Çin imparatorları üzerinde görelim. Vay benim önüme geçmek isteyenlerin haline!..</p>

  <p>Gültekin duraklamıştı.</p>

  <p>Onun bu durgunluğunu kendisinin büyüklüğüne boyun eğmesine veren Büyücübaşı sesini, topuklarıyla birlikte daha çok yükseltti:</p>

  <p>- Önce Cong-Tsung ölecektir, Si-Ye-U imparator olacaktır. Burada sesini birdenbire yavaşlattı:</p>

  <p>- Sonra Si-Ye-U da benim tarafımdan öldürülecek. Aynı zamanda sen Çin ve Türkistan İmparatoru olacaksın.</p>

  <p>Yü-Hen-Gü sözünü bitiremedi. Gültekin birdenbire atıldı. Bir köpek yavrusu tutar gibi Büyücübaşıyı ensesinden kavradığı gibi havaya kaldırdı.</p>

  <p>Canının acısından Büyücübaşı müthiş bir çığlık attı:</p>

  <p>- Bırak beni sersem, aptal, salak herif... Beni kendine düşman ediyorsun ya, vay haline!., diye bağırmaya başladı. Aynı zamanda ayaklan ve elleriyle çırpınıyor, bir yengeç gibi havada kıvranıyordu.</p>

  <p>Gültekin sert bir sesle:</p>

  <p>- Fazla söz istemem periler hakanı! dedi. Başımı şişiriyorsun. Benim ne Türkistan'a ne de Çin'e imparator olmaya niyetim var. Başka kapıya git!</p>

  <p>Zindanın kapısını açtı. Zavallı Büyücübaşıyı dışarıya doğru fırlattı, attı.</p>

  <p>Büyücübaşı bütün hızıyla havada uçtuğundan kamburunu duvara çarptı. O, koskocaman hörgücünün içine geçtiğini sandı. Gözlerinden kıvılcımlı ateşler fışkırmıştı.</p>

  <p>Aynı zamanda Gültekin zindanın kapısını da kapamıştı.</p>

  <p>Yü-Hen-Gü bir zaman olduğu yerden kıpırdayamadı. Koridordaki bekçiler koşmuş, kendisini düştüğü yerden kaldırmak istemişlerdi. Onları itti:</p>

  <p>- İstemem!., diye haykırdı.</p>

  <p>Ikına, sıkına güç belâ kendi kendine doğruldu. İlk iş olarak kamburunu yokladı. Yerindeydi, içeriye çökmemişti ama derinden derine ağrıyordu. En azı çatlamıştı:</p>

  <p>- Vay edepsiz, vay rezil vay! diye haykırdı. Bu hakaret bana ha!.. Sersem, pazısının kuvvetine güveniyor, bilmiyor ki ben onun gibi kaç ayı boğanı ayaklarımın dibinde süründürdüm. Bilmiyor ama alacağı olsun!</p>

  <p>Sonra adamlarına döndü:</p>

  <p>- İçeriye gidin, bu edepsizi bağlayın, gebertinceye kadar dövün, kemikleri kırılsın!., dedi.</p>

  <p>Nöbetçiler, atıldılar. Açlıktan güçsüz kalmış Gültekin'i zincire vurdular. Sıra dayağa gelmişken yanlarında bir karaltı belirdi. Nöbetçiler geri döndüler. İmparatoriçe Vu-He-Ü geliyordu. Saygı ile yerlere kadar eğildiler, İmparatoriçe Büyücübaşıya döndü:</p>

  <p>- Sen git, beni bekle; ben yalnız konuşacağım! dedi.</p>

  <p>Büyücübaşı işi anlamıştı. İmparatoriçe muhakkak kendisini dinlemişti. Belki de Gültekin'i yola getirmeyi bir kere de o deneyecekti. Saygı ile yerlere kadar eğildi, kenara çekilip ihtiyar kadına yol açtı. Yaşının ilerlemiş olmasına rağmen yüreğindeki ihtiras ateşleri hâlâ sönmeyen ihtiyar kadın, kapıyı açıp içeriye girdi. Gül-tekin gürültüyü duymuş. Büyücübaşının dayak töreni için geldiğini sanarak yüzünü buruşturmuştu.</p>

  <p>İmparatoriçeyi görünce tanıdı. Saygıyla başını eğip selâmladı.</p>

  <p>Cenk meydanlarındaki sertliği, hırçınlığı, kavgacılığı dillerde dolaşan Gültekin'in bu çelebi duruşundan İmparatoriçe ümide düştü, adamlarına döndü:</p>

  <p>- Tekrar çözünüz! dedi.</p>

  <p>Kendisine yaşlı bir kadın gibi saygı gösterildiğini anlayamamıştı.</p>

  <p>Ona doğru yaklaştı. Sesi, sevgilisini gören bir genç kız sesi gibi sevdalı ve titrekti:</p>

  <p>- Beni tanıdınız mı? diye sordu. Gültekin soğuk bir tavırla:</p>

  <p>- Evet, dedi.</p>

  <p>- Sizinle konuşmaya geldim!</p>

  <p>- Buyurunuz!</p>

  <p>İmparatoriçe ufacık gözlerini büsbütün büzdü, ufalttı:</p>

  <p>- Sizin kahramanlıklarınızı, cenklerinizin hikâyesini duya duya kulaklarımız delindi. Bir kere de yakından görmek istedik! dedi.</p>

  <p>Gültekin, bu ihtiyar kadının kendisinden ne istediğini anlayamamıştı. Onun bu süzülüp kırıtışından bir mana çıkaramıyordu:</p>

  <p>- Teşekkür ederim, diye mırıldandı.</p>

  <p>- Sizinle konuşmak istiyortım da!</p>

  <p>- Buyurunuz!</p>

  <p>İmparatoriçenin sesi çok tatlı çıkıyordu:</p>

  <p>- Sizin gibi bir bahadırla karşılaşıp cenk etmeyi doğru bulmuyorum.</p>

  <p>Gültekin kızdı:</p>

  <p>- Ben de sizin gibi bir kadınla cenk etmeyi doğru bulmuyorum. Anlaştık öyleyse.</p>

  <p>Bu iki söz arasında çok fark vardı ama, İmparatoriçe anlamamış olmayı daha yerinde buldu, sözüne devam etti:</p>

  <p>- Sizinle birleşelim, sizinle beraber çalışalım. Anlatabiliyor muyum?</p>

  <p>Gültekin başını salladı:</p>

  <p>- Hayır, anlayamadım.</p>

  <p>- Canım, nasıl olsa size bir Hakanlık tacı, Çin'e de zorlu bir Hakan lâzım. Taç bende, baş sizde, bu iki şeyi birleştirelim demek istiyorum.</p>

  <p>İmparatoriçe bu son sözleri söylerken gözlerini daha fazla büzmüş, burun deliklerini daha fazla kabartmıştı.</p>

  <p>Gültekin işi anlamıştı. Bu cadı, -onu cadı gibi görüyordu- bu pis karı kendisiyle evlenmek istiyor, karşılık olarak da kendisini Çin Hakanı yapacağını anlatıyordu.</p>

  <p>Yüzünü buruşturdu:</p>

  <p>- İyi ama, benim Hakan olmaya hiç niyetim yok, dedi. İmparatoriçe kıpkırmızı kesildi:</p>

  <p>- Fakat siz bir Prenssiniz, bir Hakan oğlusunuz. Hakanlık sizin sanatınız. Hakan olmak istemez misiniz? diye haykırdı.</p>

  <p>Gültekin başını salladı:</p>

  <p>- Aklımdan bile geçmez! Bu sanatı da sevmiyorum.</p>

  <p>- Ya ben istersem?..</p>

  <p>- Kadınların isteğiyle oturup kalkmaktan hoşlanmam.</p>

  <p>- Ben bir kadınım, fakat kadınların en şanslısı, en ünlüsüyüm.</p>

  <p>- Benim gözümde bütün kadınlar kısa akıllı, uzun saçlıdır.</p>

  <p>İmparatoriçe, Gültekin'in kendisini bu işten geri çektiğini anlamıştı.</p>

  <p>Sesinin tonunu değiştirdi. Gözleri döndü:</p>

  <p>- Ulufer için de her halde böyle düşünemezsin! dedi. Gültekin birdenbire irkildi, sapsarı kesildi:</p>

  <p>- Onun adını ağzına alma! dedi. İmparatoriçe kaşlarını çattı:</p>

  <p>- Ağzıma değil, elime bile aldım. Ya diyeceklerimi hoş bulur, boyun eğersin, yahut elimde olan Ulufer'i gözünün önünde parçalattırırım.</p>

  <p>- Böyle bir şey yapmak isteyen her kim olursa olsun, ben de onu parça parça ederim.</p>

  <p>- Sen kendin bir esirsin, önce kendini kurtarmayı düşün!</p>

  <p>Gültekin'in kafası artık iyiden iyiye kızmıştı. Elini havada sal-" layarak bağırdı:</p>

  <p>- Ya konuşma, ya dışarıya çık!..</p>

  <p>Bir esir, İmparatoriçeyi kovuyordu. Hem de mahpus bulunduğu zindandan kovuyordu.</p>

  <p>İmparatoriçe bir kere derinden nefes aldı:</p>

  <p>- Ya, öyle mi? Pekâlâ sersem! dedi.</p>

  <p>Sert adımlarla yürüdü, kapıyı şiddetle kapadı, gitti. Hiddetinden tırnaklarıyle avuçlarının içini parçalıyordu. Doğru Büyücübaşının odasına gitti:</p>

  <p>- Şimdi bir şey yapacak, sanatını göstereceksin; yoksa boynunu vurduracağım! diye haykırdı.</p>

  <p>İmparatoriçenin gözlerinden ateşler çıkıyordu, Yü-Hen-Gü de bir şeyler yapmak istiyordu.</p>

  <p>Cellâdın satırını ensesinde duydu, saygıyla eğildi:</p>

  <p>- Ne emrederseniz o olur efendimiz! dedi.</p>

  <p>- Bu adam benim ayaklarıma kapanmalıdır.</p>

  <p>- Emredersiniz!..</p>

  <p>- İksir mi yapacaksın?.. Büyü mü yapacaksın? Ne yapacaksan yap!..</p>

  <p>- Hepsinden daha korkuncunu yapacağım efendimiz!..</p>

  <p>Bu seste o kadar kat'î ve kuvvetli bir kendine inanış vardı ki, İmparatoriçe elinde olmayarak titredi:</p>

  <p>- Boyun eğecek mi?</p>

  <p>- Hem de nasıl?..</p>

  <p>- Görmek istiyorum!</p>

  <p>- Siz şu perdenin arkasına geçiniz. Bu sefer gizli silâhlarla çarpışacağım. Düşmanım açık dövüşmeyi seviyor. Lafla olan ve arkadan vuran silâhlar onu ancak öldürebilir. Ben ise onu öldürmek değil, ona boyun eğdirmek istiyorum. Bunu da şimdi göreceksiniz, haşmetlim, dedi.</p>

  <p>Büyücünün odası bir cellât odasından daha korkunçtu. Bu odayı kitabımızın başında uzun uzadıya anlatmıştık.</p>

  <p>İmparatoriçe kendisine gösterilen yere çökmekte tereddüt ediyordu.</p>

  <p>Bu çeşit çeşit, şiş karınlarını gere gere raflarda bekleyen kavanozlar, cin görmüş gibi hiç durmadan kanat çırpan benekli tavuklar onu ürkütüyordu. Fakat Büyücübaşı artık onunla ilgili değildi.</p>

  <p>Kavanozdan, kavanoza koşuyor, havanlarda, ocak üstünde, topuklarının üzerinde yükselmeye çalışarak bir şeyler hazırlıyordu.</p>

  <p>İmparatoriçe, onun kendi kendine yüksek sesle konuştuğunu duyuyordu:</p>

  <p>- Gültekin ha!.. Kahraman, öyle mi? Dur! Sana kahramanlığı göstereyim! Hele şu suyu bir kere iç! O atlara, dağlara hükmeden kollarının gücü uyuşsun!.. O tuttuğu yeri koparan parmakların gevşesin, o baktığı yeri delmek isteyen gözlerinin ışığı sönsün! Kahramanlık nedir gör, diyordu.</p>

  <h1 id="sigil_toc_id_14">SALAK</h1>

  <p>İMPARATORİÇE de dışarıya çıkınca Gültekin tekrar yalnız İkalmıştı.</p>

  <p>Başını ellerinin arasına aldı:</p>

  <p>- Acaba doğru mu? Ben salak mıyım? diye kendi kendine söylendi:</p>

  <p>- Buradan kurtulmak için pekâlâ onlara kanmış gözükebilirim. Bir salak gibi işimi bozdum.</p>

  <p>Gültekin burada "Salak" kelimesini biraz yüksekçe söylemişti.</p>

  <p>- Buyur! diye cevap verdi. Fakat Gültekin bu cevabı duymadığından kendi kendine devam etti:</p>

  <p>- Ben de biraz yontulmak istiyorum, bana bir büyücü parçası bir salak, dedi.</p>

  <p>Dışarıdaki ses tekrar:</p>

  <p>- Buyur, ne istiyorsun? diye cevap verdi. Gültekin bu cevabı gene duymamıştı.</p>

  <p>- İmparatoriçe ne kadar âdi olursa olsun bir imparatoriçedir. Kendisine karşı saygıda kusur etmemeliydim... Onu da kızdırdım. O bile bana salak, aptal, dedi.</p>

  <p>Aynı ses tekrar:</p>

  <p>- Ne istiyorsun be adam, beni ne diye çağırıyorsun? Kimsin, neredesin? diye haykırdı.</p>

  <p>Bu son sözleri Gültekin duymuştu.</p>

  <p>Hafifçe titredi. Bu ses nereden geliyordu. Kimdi acaba?</p>

  <p>Etrafına bakındı, pencereden başka yer yoktu. Koştu, pencereye tırmandı. Sarısu köpürerek akıyordu. Karşıdaki kumlukta birkaç beygir ve öküz su içiyordu.</p>

  <p>Başını aşağıya doğru eğdiği zaman, zindanın bulunduğu yanda dört bir tarafına şaşkın şaşkın bakan bir adam gördü:</p>

  <p>Her halde seslenen bu adamdı. Gültekin:</p>

  <p>- Hey! diye bağırınca yabancı başını pencereye doğru çevirdi:</p>

  <p>- Beni sen mi çağırıyorsun? diye sordu.</p>

  <p>Gültekin'in gözü bu adamı ısırıyordu, ama pek kim olduğunu çıkaramıyordu.</p>

  <p>Adam da onun yalnız karaltısını görmekteydi.</p>

  <p>- Salak! diye beni çağıran sen misin? diye tekrarladı.</p>

  <p>Gültekin bulunduğu yerin korkunçluğunu unutup gülmekten kendini alamadı.</p>

  <p>- Senin adın Salak mı?</p>

  <p>- Solak'tı, ama ağızlarda, yuvarlana yuvarlana Salak oluverdi.</p>

  <p>- Türk müsün?</p>

  <p>- Evet, bugün Türk'üm!..</p>

  <p>- Her gün ulusunu değiştiriyorsun demek?</p>

  <p>- Rüzgâra bağlı, gün olur Türk, gün olur Çinli kesilirim. Fakat bugün, Yüce Tanrı'nın adı üzerine yemin ederim ki, Türk'üm!</p>

  <p>Salak sözünü bitiremedi. Sular köpürdü. Sevincinden uluyarak koşan Asena bir ok gibi duvara doğru atıldı. Gültekin'in sesini tanımıştı. Asena koşarken Salak'a çarptığından yoksul, boylu boyunca yere serilmişti. Fakat bu düşme sırasında üzerindeki hırka da açılmıştı.</p>

  <p>Gültekin o zaman Salak'in çırılçıplak olduğunu görebildi.</p>

  <p>Fakat Asena'nın heyecanından, Salak da konuştuğu adamın Gültekin olduğunu sezmişti.</p>

  <p>Hemen hırkasını toplayıp ayağa kalktı:</p>

  <p>- Başbuğ!.. Başbuğ!., diye haykırdı.</p>

  <p>Onun da heyecanı Asena'nmkinden aşağı kalmıyordu. Sanki Sarısuyun kıyılarında bir bayram sabahı başlıyordu.</p>

  <p>Gültekin çaldığı ıslıkla Asena'nın bir dereceye kadar heyecanını yatıştırdı.</p>

  <p>Salak'a döndü:</p>

  <p>- Sen kimsin? diye sordu.</p>

  <p>Gültekin gibi bir bahadırın adını sormaya tenezzül ettiğini görünce sevincinden kulakları ağzına varan Salak sırıttı:</p>

  <p>- Salak köleniz, başbuğ, dedi.</p>

  <p>- Salak olduğunu anladım ama kimsin, ne iş görürsün.</p>

  <p>- İş filân gördüğüm yok, beylere, prenslere at uşaklığı yapıyordum.</p>

  <p>- Şimdi!?</p>

  <p>- Şimdi de o işi yapıyorum ya!</p>

  <p>- Kimin at uşağısın?!</p>

  <p>Salak, başı yere değecek kadar eğildi:</p>

  <p>- Bütün cihanda bahadırlıkta eşi bulunmayan ünlü, yenilmez kahraman Gültekin'in at ve köpek uşağıyım.</p>

  <p>- Benim mi demek istiyorsun?</p>

  <p>- Evet, Başbuğ!</p>

  <p>- İyi ama senin bu yeni görevinden benim pek haberim yok. Seni yanıma kim kapılandırdı!</p>

  <p>- Beni ben kapılandırdım, Başbuğ!</p>

  <p>Gültekin, gülmek mi, kızmak mı lâzım geldiğini bir türlü kesti-remiyordu. Bu komik, hoş sözlü adamın duruşu, söz söyleyişi hoşuna gidiyordu ama, böyle kendi kendini at uşağı ilân etmesi de aklının biraz sağlam olmadığını gösteriyordu.</p>

  <p>- Peki, atım yok ki at uşağım olsun, yoksa yalnız kurduma mı bakıyorsun?!</p>

  <p>- Hayır, her ikisine de... Sayın Başko işte ileride, otluyor. Gültekin demir parmaklıktan görebildiği kadar başını çevirdi.</p>

  <p>Sağ taraftaki duvarın dibinde Başko otluyordu.</p>

  <p>Kuyruk sallayışından, tüylerinin parlaklığından Başko'nun keyfinin yerinde olduğu da anlaşılıyordu.</p>

  <p>Elinde olmayarak gözleri yaşardı. Bu adam kendisinin çok sevdiği iki hayvana da elinden geldiği kadar bakmıştı.</p>

  <p>Bu sebepten sesini biraz daha tatlılaştırarak sordu:</p>

  <p>- Burada ne yapıyorsunuz?</p>

  <p>- Bu sözler bizim için değildir noyan! Düşününüz ki, karşınızda bulunanlar sizin gibi yasak, belâ, korku bilmeyen bir bahadırın at uşağı, atı ve kurdudur. Bizi kim yakalayabilir ki?!.. Asena da, Başko da birer balık gibi yüzerler, birer tazı gibi kaçarlar. Gerekirse birleşir, üç korkunç kuvvet oluruz; kaçan kovalayan, yüzen, koparan, düşünen üç kuvvet... Sayenizde bütün cihana meydan okuyoruz. Sonra canımız sıkılıyor. Biraz da belâ arıyoruz.</p>

  <p>Gültekin, Salak'ın bütün övünmesine rağmen, pencereden geri çekildi, kapıya kadar gelip dışarısını dinledi.</p>

  <p>Nöbetçilerin Salak'ın övüne övüne anlattığı gibi, Siganfo Sarayının zindanları dibinde bir at, bir kurt, bir de Salak'tan ibaret üç korkunç (!?) kuvvetin dolaştığından henüz haberleri yoktu.</p>

  <p>Tekrar yerine geldi.</p>

  <p>Asena, hâlâ ufak sevinç havlamarıyla duvara tırmanmak istiyordu.</p>

  <p>- Uslu dur, Asena! diye çıkıştı. Sonra tekrar Salak'a döndü:</p>

  <p>- Öyle anlaşılıyor ki, benim sevgili at uşağım, senin bu zoraki" görevini ben de kabul etmek zorundayım.</p>

  <p>- Anlayamadım, Prens!</p>

  <p>- Yani senin at uşağım olmanı kabullendim.</p>

  <p>- Neden, Başbuğ?!</p>

  <p>- Öyle işte!.. Böyle her önüme çıkanı kendime at uşağı olarak alamam ya! Eğer ben bu zindanda, sen de Asena, Başko ile birlikte şu dere dibinde bulunmamış olsaydın seni bütün şaklabanlıklarına rağmen, kendime at uşağı olarak almayacaktım.</p>

  <p>Salak heyecanla kekeledi: -Neden?.. Neden?..</p>

  <p>- Çünkü suratın hiç hoşuma gitmiyor!.. Salak hiddetle ayağını yere vurdu:</p>

  <p>- Fakat, efendimiz, bu suratın böyle korkunç bir şekil almasında bir dereceye kadar sizin de büyük kabahatiniz var.</p>

  <p>Gültekin şaşırdı:</p>

  <p>- Ne gibi?</p>

  <p>- Doğuştan, Tanrı, canı sıkıldığı bir güne rastladığımdan beni çirkin yapmış, ama yaraların birçoğu sizin elinizden çıkmadır.</p>

  <p>- O! Demek seninle dövüşmek felâketinde de bulundum? Salak başını büktü:</p>

  <p>- Bir iştir oldu, Prensim, dedi. Hâlâ ben de bu işlere nasıl karıştığıma üzülürüm. Şimdi de istemeyerek zorla at uşağınız olduğum gibi... Ama bu felâketin kime ne zararı var, Tanrı bilir.</p>

  <p>- Her ne ise, işimize gelmezse birbirimizi bırakırız!</p>

  <p>- Allah göstermesin!..</p>

  <p>- Fakat şimdi bana bir at uşağı lâzım, ama senin gibi salak değil, tersine çok açıkgöz, şeytanın yattığı yeri bilir bir kimse lâzım.</p>

  <p>Salak tekrar kızdı:</p>

  <p>- O, isim hatasıdır, Prensim, dedi. Salak ismi bana haksız olarak verilmiştir, buna sizi inandıracağım, şeytanın yattığı yere gelince... yer, gök, ateş, su adına yemin ediyorum, koyun otlattığı yeri bilirim...</p>

  <p>- Benim şimdi buradan kurtulmam lâzım.</p>

  <p>- Sizi yarım saate kadar buraya indiririm. Gültekin hayretle bağırdı:</p>

  <p>- Yarım saate kadar mı?!.</p>

  <p>- Hatta daha az!</p>

  <p>- Nereye?</p>

  <p>- Yanıma buraya, efendimiz!</p>

  <p>- Bu işi nasıl yaparsın?</p>

  <p>- Şimdi görürsünüz! Kerem ederseniz şu kuruyan çamaşırlarımı arkama geçireyim. Sizin gibi namlı bir bahadırın at uşağının yalnız bir kat çamaşırı bulunması şöhret ve şanınıza lâyık değilse de, henüz göreve başladığımdan hoş görülebilir.</p>

  <p>Salak oracıkta, sazların üzerine astığı çamaşırlarını topladı, bir hokkabaz çevikliğiyle, göz açıp kapayıncaya kadar arkasına geçirdi:</p>

  <p>- Şimdi, Prensim, sizin yanınıza Asena'yı göndereceğim! dedi.</p>

  <p>Gültekin şaşkın gözleriyle ona baktı. Asena'nın bir kertenkele gibi düz duvara tırmanması olacak iş değildi.</p>

  <p>- Bu olmaz, hem neye yarar? dedi.</p>

  <p>- İşinize yarar!.. Başko'nun üzerindeki iplerden birini şimdi size atarım, ucuna Asena'yı bağlarım, çeker alırsınız!.. Sonra ben gider, şehirden bir eğe alırım.</p>

  <p>- O da ne için?</p>

  <p>- Parmaklıkları eğelemeniz için!..</p>

  <p>- İyi ama ben bu pencereden sığmam ki?..</p>

  <p>- Taşlan da oynatırsınız. Bir ufak küskü alırım. Benim geldiğimi Asena anlar, onu tekrar siz salıverirsiniz, dereyi geçip benden eğeyi ve küsküyü alır, gene size getirir. Bizim buralarda çok dolaşmamız doğru olmaz. Akşama doğru karşı taraf kalabalık oluyor. Şimdi gidip ipi alayım!..</p>

  <p>Gültekin, Başko'ya doğru koşan Salak'a:</p>

  <p>- Sen dur! dedi. Şimdi Başko gelir!</p>

  <p>Bir ıslık çaldı. Başko kulaklarını dikti. Sevinçli sevinçli kişnedi.</p>

  <p>Sahibinin sesini tanımak, nereden geldiğini bulup çıkarmak istiyordu.</p>

  <p>Gültekin ikinci ıslığı çalınca Salak'ın bulunduğu yere doğru oynaya oynaya koştu geldi.</p>

  <p>Şahlandı, kişnedi, çifte attı.</p>

  <p>Salak'ın ağzı şaşkınlıktan büsbütün yayılmış, kulaklarına varmıştı.</p>

  <p>Hemen atıldı, Başko'nun üzerinden bir kangal ip aldı savurdu, savurdu, havaya bıraktı, ip kangalı ıslık çalarak pencerenin önünden geçerken Gültekin kolunu uzatıp yakaladı.</p>

  <p>Gültekin'in, Salak'ın göründüğü kadar salak olmadığını artık aklı kesmişti.</p>

  <p>İpin ucuna Asena bağlandı. Zeki hayvan bu garip yolculukla efendisine gideceğini kavramış, hiç kıpırdamıyordu bile. Gültekin onu çekti, pencereden içeriye aldı. Gözlerinden öptü. Tuttu, yattığı otların arkasına yatırdı. Hırkasını çıkardı, üzerine örttü.</p>

  <p>Eliyle Salak'a gizlenmesini işaret etti, içeriye çekildi.</p>

  <p>Salak işareti anlamış, duvarın dibine çökmüştü. Kapı açıldı. Zindancılardan birisi içeriye girdi.</p>

  <p>Elinde büyük bir tas süt, yanında da sıcak pide vardı. Sütü yerine koydu:</p>

  <p>- Bunu şimdi içiniz, biraz sonra gelip sizi alacağız, uzun bir yolculuğa çıkacaksınız! dedi. Kapıyı çekti gitti.</p>

  <p>Gültekin pencereye koştu:</p>

  <p>- Bana bak Salak! dedi.</p>

  <p>Salak hafif bir sesle cevap verdi.</p>

  <p>- Buyur noyan!..</p>

  <p>- Beni biraz sonra alacaklar, bir yere gideceğim, sen çabuk ol. Eğer senin buraya veya karşıya dönüşünden önce geri gelmez-sem, beni nereye götürüyorlarsa anla, peşimden gel!</p>

  <p>- Bu işe hiç tasa çekmeyin! Cehenneme götürseler peşindeyiz!</p>

  <p>Salak bu sözleri söyler söylemez, bir sıçrayışta Başko'nun üzerine atladı.</p>

  <p>Üzerine kimseyi bindirmeyen Başko, ufak oyunlar yapmakla beraber, gene de pek hırçınlaşmamıştı. Bu hal Gültekin'in canını sıkmıştı. Atına başka birinin binmesine tahammül edemezdi. Kendisine: "Nasıl ata güzel binebiliyor muyum?" der gibilerden yan gözle mağrur mağrur bakan Salak'a bağırdı:</p>

  <p>- Bir at uşağının efendisinin atına binmesi büyük bir terbiyesizliktir. Görgüsüzlüktür. İn aşağı bakayım!</p>

  <p>Salak kıpkırmızı kesildi, gözleri karardı. Hemen oracıkta düşüp bayılacaktı. Attan inmek için ayaklarını çıkardı:</p>

  <p>- Bari yere inip dereyi yüze yüze geçeyim, ne yapayım! Gültekin onun haline acıdı:</p>

  <p>- Her neyse, bu seferlik iş acele olduğundan aldırmıyorum, çabuk git, geri gel, dedi.</p>

  <p>Salak tekrar üzengilere ayaklarını geçirdi. Başko'yu dereye doğru sürdü. Fakat bu sefer de Gültekin arkasından gene bir öğüt savuruyordu:</p>

  <p>- Bir at uşağının efendisinin yanında anadan doğma soyunup çamaşır kurutması da büyük bir edepsizliktir. Bir daha görmeyeyim, kulaklarını keserim! Sen hiç terbiye görmemiş bir dağ ayısına benzersin. Ayıdan at uşağı olur mu?</p>

  <h1 id="sigil_toc_id_15">BÜYÜCÜBAŞININ ODASI</h1>

  <p>BÜYÜCÜBAŞI önde, Hakan Hatun İmparatoriçe arkasında Siganfo'nun karanlık dehlizlerinde ilerliyorlardı.</p>

  <p>Ufacık boyu ile kocaman kamburuna bakmadan büyücübaşı çengin sonuna iman etmiş bir başkomutan gibi çabuk ve keskin adımlarla yürüyordu.</p>

  <p>Önlerinde meşale tutan zindancılarla birlikte Gültekin'in kapısı önüne geldikleri zaman, Büyücübaşı Yü-Hen-Gü:</p>

  <p>- Açınız! diye emir verdi.</p>

  <p>Zindancılar şöyle bir düşündüler. Gültekin'in içeriden birdenbire fırlamasından, kendilerine yeni bir temiz kötek çekmesinden ürküyorlardı.</p>

  <p>Hakan Hatun bile eğildi. Büyücübaşının kulağına:</p>

  <p>- Bir kapıdan gözetlesek de, dedi.</p>

  <p>Fakat Yü-Hen-Gü katî bir şekilde emrini tekrar etti:</p>

  <p>- Açınız!.. Bir şey yapamaz!</p>

  <p>Zindancılar buyruğa uyarak kapıyı yavaş yavaş açtılar, içeride çıt yoktu.</p>

  <p>Gültekin, kaçmış mı, yoksa ölmüş müydü acaba?!..</p>

  <p>Zindancılar usulca başlarını uzatarak, ne olur ne olmaz, içeriye bakmak istediler. Fakat Yü-Hen-Gü onlara bağırdı:</p>

  <p>- Çekilin kapının önünden sersemler!</p>

  <p>Sonra kendisi içeriye bakmaya bile lüzum görmeden Hakan Hatun'a döndü:</p>

  <p>- Buyurunuz Hakan! dedi. Düşmanınızın ne halde bulunduğunu görünüz! Bize hiç bir kuvvet dayanamaz.</p>

  <p>Zindanın içerisindeki sessizlik, Büyücübaşının nefsine olan itimadı Vu-He-Ü'ye de lâzım gelen cesareti vermişti.</p>

  <p>Başını uzatarak içeriye baktı.</p>

  <p>Gültekin yerde sırtüstü kendinden geçmiş yatıyordu.</p>

  <p>Hakan Hatun büyük bir heyecanla:</p>

  <p>- Ölmüş!.. Zehirlediniz mi yoksa? diye haykırdı. Büyücübaşı telâşsızdı. Yavaş yavaş ilerledi.</p>

  <p>Yerde baygın yatan Gültekin'in yanına uzandı. Yüzüne dikkatli dikkatli baktı, çok yavaş bir sesle:</p>

  <p>- Hayır daha ölmedi yaşıyor, dedi. İntikamımın alınacağı güne kadar yaşayacak.</p>

  <p>Hakan Hatun da yaklaştı. Gültekin'de hiç bir kıpırdama yoktu. Fakat yüzünün rengi yerinde olduğundan bir ölüye de benzemiyordu.</p>

  <p>Büyücübaşı sevinçle ellerini birbirine sürterek sırıttı:</p>

  <p>- İşler yolunda!.. Şimdi öyle bir oyun seyredeceğiz ki, cihan kurulalı beri bu kadar güzel bir oyun kimse seyretmemiştir, Hakan!</p>

  <p>Büyücübaşı artık kendisiyle, İmparatoriçe arasındaki sınıf farkını unutmuştu. İmparatoriçe de gerek aşk iksiri bulmak, gerek Gültekin'i altedebilmek için bu adama boyun eğmeye mecbur olduğunu anlamıştı. Böylece onun teklifsizliğine pek aldırış etmiyordu.</p>

  <p>Büyücübaşı arkasına döndü:</p>

  <p>- Kaldırın, bunu odama getirin! dedi.</p>

  <p>Zindancılar, artık büyücübaşının gücüne iman getirmişlerdi.</p>

  <p>Gültekin gibi bir zorbayı kaskatı yapıveren bu sırtı semerli adamın karşısında korku denilen müthiş kuvvetin esaretini kabul etmişler, boyun eğiyorlardı. Emri iki ettirmeden Gültekin'i kaldırdıkları gibi Büyücübaşının odasına taşıdılar.</p>

  <p>Odaya gelince, İmparatoriçenin gözüne yeni bir şey ilişti. Önceden orada olmayan Ulufer de getirilmiş masalardan birisine yatırılmıştı. Yoksul kızın elleri, ayakları sazlarla masaya bağlanmıştı.</p>

  <p>Onların girdiğini görünce başını çevirmiş, korkudan açılmış güzel gözleriyle onlara bakıyordu.</p>

  <p>Büyücübaşının emriyle Gültekin de, yarı belinden ötesi çıplak, masalardan birinin üzerine yatırılınca zindancılar çıkıp gittiler, o zaman Büyücübaşı İmparatoriçeye döndü. Güler yüzle:</p>

  <p>- Nasıl!., diye sordu.</p>

  <p>İmparatoriçe hiç bir şey anlamamıştı. Hayret ve dehteşle bakıyordu.</p>

  <p>- Bu kızı kim getirdi? dedi. Büyücübaşı:</p>

  <p>- Getiren adam burada, görmek isterseniz gelsin! dedi. Fakat emin olunuz ki, o adam yaşamazsa sizin de hükümdarlığınız yaşamayacaktır. Tang oğullan sizi daha fazla hükümdarlık sandalyesinde oturtmayacaktır.</p>

  <p>İmparatoriçe bu adamın Si-Ye-U olduğunu anlamıştı. Rengi hafifçe sarardı. Büyücübaşı güldü:</p>

  <p>- Emin olun, o da sizin gibi yalnız öç almak istiyor, onun da en büyük derdi Gültekin'i yere sermektir. Bu kızla olan ilgisi burada bitmiştir.</p>

  <p>Gitti, Si-Ye-U'yu öbür odadan aldı, getirdi. İki âşığın barışması çok sürmedi. Kadın ne Gültekin'den, ne de başka bir erkekten aşk tadı almayacak kadar kocamış bulunduğunu anlamıştı.</p>

  <p>O zaman Imparatoriçe merakla sordu:</p>

  <p>- Şimdi ne olacak? Yü-Hen-Gü tekrar acı acı güldü:</p>

  <p>- Oyun başlayacak. Önce Gültekin kendisine gelecek! Si-Ye-U heyecanlandı:</p>

  <p>- O halde bağlayalım! Büyücübaşı elini havada salladı:</p>

  <p>- Merak etmeyin! Devin bütün gücü artık bitmiştir. Tırnakları sökülmüştür. Geri gelecek olan yalnız aklı, düşüncesi, şuurudur. Kuvveti bir pirinç kaşığı kaldırmayacak kadar kaybolmuştur.</p>

  <p>Onu öyle bir ilâçla uyuttum ki, her şeyi yapabilecek, yürüyecek, düşünecek, gezecek, görecek, işitecek; fakat vuramayacak, atamayacak, yani bize karşı duramayacak ve kaçamayacaktır.</p>

  <p>Onu en sevdiği gücünden mahrum ettim. Şimdi kendisine yavaş yavaş geliyor. Yüzüne bakalım!.. Ne hal alacak, dedi.</p>

  <p>Her üçü de heyecanla Gültekin'in üzerine doğru eğildiler: Gültekin yavaş yavaş kendisine gelmeye başlamıştı.</p>

  <p>Önce göz kapakları oynadı. Büyücünün Gültekin'in artık bittiğini söyleyip durmasına aldırmadan Si-Ye-U ile İmparatoriçe ellerinde olmayarak iki adım gerilediler. Gültekin'in birdenbire gırtlaklarına saldırmasından korkuyorlardı.</p>

  <p>Bununla beraber, Gültekin hiç kımıldamamıştı. Aralık duran göz kapaklan arasından şaşkın bakışlarla Büyücübaşıyı süzüyordu.</p>

  <p>Onun bu hareketsizliği Büyücübaşıyı sevindirdi. Bir yığın kemik tıkırdısını andıracak kadar soğuk bir kahkaha attı:</p>

  <p>- Günaydın koca kahraman! Ne o ya? Hani o keskin bakışlar, hani o uçları yukarı doğru kalkık çatık kaşlar? Ne oldu böyle? Dut mu yedin bülbülüm?</p>

  <p>Eliyle Gültekin'in burnuna vurdu:</p>

  <p>- Vah yoksul çocuk! Zavallı yavrucuk! Daha senin ağzın süt kokuyor yahu! Sen benimle cenk edecek, boy ölçüşecek köpek misin? Sen benim karşımda bir hiçsin! Bir hiç!</p>

  <p>Ayakları üzerinde yükselerek Gültekin'in kafasına hatırı sayılır bir yumruk attı:</p>

  <p>- Sen benim elimde bir oyuncaksın! Oynatılıp işi bittikten sonra kırılıp atılacak bir oyuncak, anlıyor musun sersem...</p>

  <p>Bütün bu ağır sözleri duyan Gültekin hiç bir hareket yapmamıştı. Acaba duymuyor muydu.</p>

  <p>Anlamıyor muydu?</p>

  <p>İmparatoriçe ve âşığı, gerek gördükleri manzaranın dehşetinden, gerek Büyücübaşının kuvvet ve kudretinin bu canlı şahidinden donup kalmışlardı.</p>

  <p>Koca Gültekin'i böyle donmuş gibi sersem eden Büyücübaşı kendilerine ne yapmazdı?</p>

  <p>İmparatoriçe:</p>

  <p>- Ne oldu bu adama? diye Büyücübaşıya sordu:</p>

  <p>Yü-Hen-Gü yemek istediği avı elinden alınan bir kurt gibi dudaklarını titreterek dişlerini gösterdi:</p>

  <p>- Ona ne olduğunu yalnız ben bilirim.</p>

  <p>- Ölüyor mu?</p>

  <p>- Henüz değil, fakat ölecek.</p>

  <p>- Bir şey duymuyor, anlamıyor!</p>

  <p>- Her şeyi duyuyor, anlıyor. Hatta sizden, benden iyi. Gültekin'e doğru eğildi:</p>

  <p>- Sözlerimi duyuyorsun değil mi koca şaklaban? dedi. Eliyle Ulufer'in yattığı masayı gösterdi:</p>

  <p>- Bak şuraya!..</p>

  <p>Gültekin gözlerini kaydırdı. Ulufer'i gördü. Gültekin'in onun sözlerini işittiği anlaşılıyordu.</p>

  <p>Büyücübaşı:</p>

  <p>- Kendini o kadar zorlama! dedi. Başını da döndürüp bakabilirsin! Gültekin'in yüzü kıpkırmızı kesildi. Bütün vücudu bir kere sarsıldı.</p>

  <p>İmparatoriçe ve âşığı tekrar -ne olur ne olmaz düşüncesiyle-iki adım daha gerilediler. Yü-Hen-Gü istifini hiç bozmamıştı. O, büyüsünden emin bir sanatkârdı.</p>

  <p>- Çok zorlanıyorsun değil mi? dedi. Dağlara sığmayan kuvvetin şimdi başını bile döndürmeye yetmiyor!.. Haydi biraz daha gayret, biraz daha!.. Sevgilini göreceksin.</p>

  <p>Gültekin'in burun delikleri genişlemiş, boynunun damarları kabarmıştı.</p>

  <p>Başı döndü, Ulufer'le göz göze geldiler, ikisinin durumu da çok acıydı. Bağlı olan Ulufer, bağlı olmadığı halde yerinden bile kıpırdamayan Gültekin'e bakıyor, onun kendi yüzünden düştüğü yürekler paralayıcı haline ağlıyordu.</p>

  <p>Güzel Ulufer'in gözlerinden sızan yaş damlalan yanaklarından süzülüyor. Damlalann parıltıları bu karanlık odada bile belli oluyordu.</p>

  <p>Fakat Gültekin'in vücudu gibi yüzü de sanki taş kesilmişti. Baktığı, Ulufer'i gördüğü halde yüzünde ufacık bir sevinç, keder, hayreti andırır hiç bir hareket yoktu.</p>

  <p>Büyücübaşı tekrar Gültekin'e yaklaştı:</p>

  <p>- Gördün değil mi? dedi. Her halde tanıdın da. Ulufer... Hani şu peşinde koştuğun, sevdiğin kız.</p>

  <p>Delisi olduğun güzellik...</p>

  <p>Sözünün burasında Gültekin'in yüzü kıpkırmızı kesildi. Büyük bir sıkıntı çekiyormuş gibi inledi.</p>

  <p>Ulufer de utancından kıpkırmızı olmuştu. Çünkü hiç bir zaman o gururlu Gültekin Ulufer'i sevdiğini söylememiş. Ulufer de bu Türk kahramanına karşı içinde -eğer varsa- mevcut olan hisleri gözleriyle olsun meydana vurmamıştı. Büyücübaşının bu sözleri iki genci de çok üzmüştü.</p>

  <p>Bununla beraber Gültekin'in inlemesi Büyücübaşıyı söz söylemekten geri koyamazdı.</p>

  <p>- Yooo! Öyle sözlerime karşı aç kalmış kurt gibi homurdanma! dedi. Ben sözlerime karşı durulmasını sevenlerden değilim; şimdi sıra bende. Efendi benim, ben söylerim, sen dinlersin.</p>

  <p>Tatlı tatlı görüşür, çok umuyorum, belki de anlaşırız.</p>

  <p>Tekrar Ulufer'i gösterdi:</p>

  <p>- İşte sevdiğin!.. Her halde onun bizim elimizde, masalar üstünde, böyle zora koşulmasına gönlün razı olmaz!</p>

  <p>Koştu duvardaki raflardan siyah benekli bir tavukla, siyah kutu içerisinde garip bir şeyi aldı, geldi.</p>

  <p>Önce tavuğu Gültekin'le Ulufer'in arasındaki bir masa üzerine koydu.</p>

  <p>Yoksul hayvan, sanki başına gelecek şeyi biliyormuş gibi, kanat çırpıyor, durmadan bağırıyordu.</p>

  <p>- Yoo, öyle yaramazlık istemem! diyerek soğuk bir şaka yapıp tavuğun gagasına bir fiske vurdu.</p>

  <p>Hayvanı kanatlarından tutarak masanın üzerine sırtüstü yatırdı.</p>

  <p>Gözlerini gözlerine dikti. Ve üflemeye başladı. Daha ilk üfle-yişte hayvancağızın bütün gücü kırıldı.</p>

  <p>Gıdaklamaları zayıfladı, vücudu gevşedi. Sonunda başı yan tarafa kaydı, gözleri kapandı1. Si-Ye-U ile imparatoriçe gördükleri manzaranın dehşetinden tirtir titriyordu.</p>

  <p>İhtiyar kadın, kendinden daha aşağı bir vaziyette olmayan âşığına dayandı. Çok yavaş bir sesle:</p>

  <p>- Tavuğu öldürdü! diye mırıldandı. Fakat Büyücübaşı bu sözleri duymuştu.</p>

  <p>- Hayır, daha ölmedi, uyuyor. Fakat ölecek! dedi.</p>

  <p>Bu sözleri Büyücübaşı o kadar soğukkanlılıkla söylemişti ki, ölecek olanın şöyle bir tavuk olduğunu unutarak, İmparatoriçe ve âşığı karşılarında bir insan öldürülüyormuş gibi aynı korku ve heyecanı duydular.</p>

  <p>Tavuğu uyuttuktan sonra kutuyu eline alan Büyücübaşı Gültekin'in yanına yaklaştı. Kutunun kapağını açarak içindekini gösterdi.</p>

  <p>1 Büyücübaşı tavuğu telkinle uyutmuştur, bu hareketinde bir fevkalâdelik mevcut olmamakla beraber, bu asırda hemen her hokkabazın becerebileceği bir iştir. Bu sebepten okuyucularım bu satırları olmaz bir şey sanmasınlar. Hokkabazlığın adı o sıralarda büyücülüktü. Herkes onlardan korkardı. Şimdi eğleniliyor.</p>

  <p>Bu, balmumundan yapılmış ufacık siyah benekli bir tavuk şekliydi.</p>

  <p>- Bunu görüyor musun? diye bağırdı.</p>

  <p>Gültekin de balmumundan yapılmış tavuk heykeline baktı. Hiç sesini çıkarmadı.</p>

  <p>Büyücübaşı başını salladı:</p>

  <p>- Alâ, gördün demek! dinle şimdi. Öyleyse hem gözlerini dört aç, hem kulaklarını bana ver de iyi dinle! Bu heykelciğe, bu tavuğun canı gömülmüştür. Ne o, bir şey anlamadın değil mi?</p>

  <p>Anlamazsın ya! Ben sana benimle birleş, gel birleşelim dediğim zaman kuvvetime, kudretime iman etmemiştin, halbuki düşünmemiştin ki, benim seninle birleşmekliğim benim için bir alçalmaktı, çünkü ben senden kuvvetliydim ve kuvvetli olduğuma şimdi sen de inanacaksın. O zaman benimle alay etmiş, beni dövmüştün! Bir Yü-Hen-Gü'yü dövmenin ne demek olduğunu da sana şimdi anlatacağım! Dinle sersem, dinle budala. Bu balmumundan heykelcikte bu tavuk yaşıyor. Bu heykelciğe ne yapılırsa, aynen tavuğa yapılmış gibi olur. Meselâ şimdi bu balmumu heykelciğe bir iğne batırsak, tavuk da bir iğne batırılmış gibi acı duyar.</p>

  <p>Şimdi senin ağzının yanına bu heykelciği yaklaştırırsam ne olur? Nefesinle ısınır, erir değil mi?</p>

  <p>İşte senin nefesin bu balmu-munu eritirken, tavuk da öyle ateşle kızartılıyormuş gibi evvelâ terler, sonra kızarır, nihayet erir! Ne o, inanmıyorsun değil mi? Yalan söylüyorum diyorsun ha?</p>

  <p>Ben yalan söylemem, ben kuvvetliyim, ben her şeyi yapabilirim. Ben her şeyin hakanıyım.</p>

  <p>Peri, cin, insan ve hayvan. Bak ve gör!</p>

  <p>Balmumu heykelini Gültekin'in ağzına yaklaştırdı.</p>

  <p>- Nefes almayayım deme ha! Çünkü böyle bir azaba iki-üç dakikadan çok dayanamayacağın için birdenbire vereceğin nefes hayvanı daha büyük bir sarsıntı ile öldürür, bunu sana biraz sonra girişeceğin çok heyecanlı bir iş için lâzım olur diye söylüyorum.</p>

  <p>Balmumu heykel Gültekin'in sıcak nefesiyle önce terlemeye başladı. Üzerinde ufacık su buharı habbeleri beliriyordu.</p>

  <p>Ellerinde olmayarak İmparatoriçe ile âşığı tavuğa baktılar.</p>

  <p>Büyücünün dediği oluyor, tavuk da sıcak terler döküyordu. Tüyleri sırsıklam olmuştu.</p>

  <p>Gördükleri manzaranın dehşeti, korkunçluğu, akıllara durgunluk verecek kadar zorlu bir şeydi...</p>

  <p>Yan gözle Gültekin de tavuğa bakıyordu. Nefesiyle verdiği hararet çoğaldıkça tavuğun da terlemesi çoğalıyordu.</p>

  <p>Biraz sonra balmumu heykel gevşedi, kendisini koyuverir gibi oldu. O zaman biçare tavuğun da kıpkırmızı kesilmiş olduğunu gördüler. Sanki kaynar bir suya atılmış gibi bütün tüyleri sırılsıklam olmuş, vücudu titriyor, şişiyordu.</p>

  <p>Çektiği azabın dehşetinden gagası yarı açılmış, göğsü kabarmıştı. Büyücübaşı eliyle tavuğu göstererek kahkahalarla güldü:</p>

  <p>- Aferin! Vazifeni tam yapıyorsun! Biraz daha sıcaklık verirsen bitecek! Ve sen de benim kuvvetimi göreceksin! Ne o sersem! Ne o, inat ediyorsun ha? Fakat ben sana söylemiştim.</p>

  <p>Gerçekten tavuğun hali biraz düzelmişti. Gagası hafifçe kapanmıştı. İmparatoriçe ve Si-Ye-U balmumu heykele bakıştılar, artık erimiyordu.</p>

  <p>Ne olmuştu? Büyücübaşının bu kadar çok hiddetlenmesine bakılırsa belki de büyüsü bozulmuştu. Balmumu heykelini biraz daha Gültekin'in ağzına yaklaştırdı:</p>

  <p>- Sersem, kendine gel, benimle başa çıkılmaz; sana peşin söyledim, kendine gel; aptal, boş yere kendini üzüyorsun! dedi.</p>

  <p>Hakikaten Gültekin'in çok azap çektiği anlaşılıyordu.</p>

  <p>Yüzü kıpkırmızı kesilmişti. Alnındaki damarları kabarmış morarmıştı.</p>

  <p>Büyücübaşı boşta olan eliyle Gültekin'in göğsüne müthiş bir yumruk attı.</p>

  <p>Bir darbe .istediğini yaptı. Gültekin geniş bir nefes verdi. Bir rüzgâr gibi üfürdü.</p>

  <p>Balmumu heykel bu kuvvetli hava zoru karşısında bulunduğu yerde sallandı. Aynı zamanda masanın üzerindeki tavuk da fırtınaya tutulmuş bir ağaç parçası gibi yerinden oynadı.</p>

  <p>Gültekin'in tavuğu ölümden kurtarmak için nefes almadığı anlaşılıyordu. Bunun için büyük bir gayret harcamıştı. Büyücübaşı göğsüne basınca tekrar nefes almaya mecbur kalmış, heykelcik de tekrar erimeye başlamıştı. Bu yeni başarı Büyücübaşmın gururunu tekrar kabartmıştı.</p>

  <p>Gözleri parlıyordu. Artık balmumu heykelcik tamamiyle erimiş, akmış, şeklini kaybetmişti.</p>

  <p>Aynı zamanda tavuğun vücudundan da dumanlar çıkıyor, biçarenin diri diri kavrulduğu anlaşılıyordu. Büyücübaşı elindeki balmumu heykeli kaldırdı, yere fırlattı. Gitti, tavuğu kaptı, havada salladı:</p>

  <p>- Bu da geberdi, dedi.</p>

  <p>Bir cüzzam hastalığına tutulmuş gibi parçalanmış et yığınını fırlattı, attı. Sonra elini birbirine sürterek tekrar güldü:</p>

  <p>- Şimdi anlaştık! Öyle sanıyorum ki, bundan sonra söyleyeceğim sözleri daha güzel, daha iyi dinleyeceksiniz!</p>

  <p>Gültekin ne kadar heyecanda ise, İmparatoriçe ile âşığı Si-Ye-U da hemen aynı heyecanda idiler. Onlar da korkuyorlardı. Onlar da çok müthiş bir şey göreceklerini anlıyorlardı.</p>

  <p>Büyücübaşı, sallana sallana gitti, önceden siyah kutuyu aldığı yerden bir siyah kutu daha aldı, geldi.</p>

  <p>Kutunun üzerine keyifli keyifli bir fiske vurduktan sonra enfiye kutusu açar gibi fiyakalı bir tavırla kapağını açıverdi.</p>

  <p>- İşte! dedi. Bu da başka bir kutu!..</p>

  <p>İmparatoriçe sendeledi. Si-Ye-U elinde olmayarak korkunç bir çığlık attı. Gültekin'in yüzünde ufacık bir hareket yoktu. Hâlâ donuk duruyordu.</p>

  <p>Büyücübaşı kutuyu Gültekin'in gözleri önüne getirdi:</p>

  <p>- Nasıl? dedi. Tanıdın mı? Çok güzel yapılmıştır, tıpkı da eşine benzer.</p>

  <p>Bu heykelcik ufak bir kız heykeliydi. Acemice yapılmış olmasına rağmen, Ulufer'in heykeli olduğu anlaşılıyordu.</p>

  <p>Büyücübaşmın yapmak istediği şey belli oldu. Biçare tavuğun başına gelen aynı şeyleri Ulufer'e de hazırlıyordu.</p>

  <p>- Bu da sevgilin! dedi. Şimdi tavuğu öldürdüğün gibi onu da yavaş yavaş, bin azapla, gene sen öldüreceksin; nasıl istiyorsun, başlayalım mı? Yoksa anlaşalım mı?</p>

  <p>Büyücübaşmın sözleri bu karanlık odada korkunç bir sessizlik doğurmuştu.</p>

  <p>Ne olacaktı? Gültekin boyun mu eğecekti? Yoksa Ulufer'i de tavuk gibi ölmeye mi bırakacaktı?</p>

  <p>Her iki şekil de İmparatoriçe ve âşığını korkutuyordu. Gültekin'in hâlâ kayıtsız halini bırakmadığını gören Büyücübaşı homurdandı:</p>

  <p>- Âlâ öyle ise! dedi. Hafiften başlayalım da, bakalım, belki imana gelirsin.</p>

  <p>Büyücübaşı elindeki balmumu kutuyu Gültekin'in yanındaki masanın üzerine bıraktı. Ulufer'in bulunduğu masaya yürüdü.</p>

  <p>Bütün bu geçen korkunç şeyleri gören ve başına gelecek olan akıbeti sezen zavallı Ulufer korku ve dehşetle:</p>

  <p>- Beni kurtarın! Beni kurtarın! diye bağırdı. Büyücübaşı soğuk soğuk güldü:</p>

  <p>- Seni Ulu Tanrımız Konfüçyüs bile kurtaramaz! Top gürlemesi gibi bir ses odanın içinde çınladı:</p>

  <p>- Amma yaptın ha?!</p>

  <p>Büyücübaşmın arkası Gültekin'in yattığı masaya dönüktü. Onu görmüyordu.</p>

  <p>Fakat bu korkunç ses Gültekin'in sesine o kadar çok benziyordu ki, elinde olmayarak olduğu yerde taş gibi kaskatı kesildiğini hissetti. Gültekin gibi sanki kendisi de donmuştu.</p>

  <p>Tepesine bir yıldırım inmiş olan ancak bu kadar müthiş bir iz bırakabilirdi.</p>

  <p>Büyücübaşı, Si-Ye-U, İmparatoriçe büyük bir korku ile yavaş yavaş başlarını çevirerek Gültekin'in yattığı yere doğru döndüler. Eğer bir ölüyü dirilmiş olarak görseler ancak bu kadar korkabilirlerdi.</p>

  <p>Gültekin, biraz önce Büyücübaşının içirdiği büyülü sütle taş kesildiği sanılan Gültekin, yattığı yerden doğrulmuş, gülerek onlara bakıyordu.</p>

  <p>Büyücübaşının hayreti korkusundan çok fazla idi. Ağzı açılmış, dili yana sarkmıştı. Büsbütün iğrenç bir adam olmuştu.</p>

  <p>Gültekin hâlâ gülüyordu:</p>

  <p>- Ne o ya? Neye öyle sersemledin? Yoksa konuşmaklığım hoşunuza gitmiyor mu? Hep taş kesilmiş olarak kalamam ya. Neye hep birden susuyorsunuz?</p>

  <p>Büyücübaşı kekeledi:</p>

  <p>- Sen! Sen konuşabilirsin! Konuşabilirsin ama...</p>

  <p>- Ey, neye sustun ya?.. Demek ben, artık sen destur vermeden konuşamayacağım ha? Sen emredeceksin nefes alacağım, sen emretmezsen yürümeyeceğim. Seni koca sersem seni!</p>

  <p>Büyücübaşı birdenbire onun üzerine doğru yürüdü:</p>

  <p>- Konuşuyorsun, yürüyorsun, fakat vuramazsın, ver onu bana!..</p>

  <p>Büyücübaşı, Gültekin'in yanına bıraktığı balmumu kutusunu almak için atıldı.</p>

  <p>Fakat Gültekin'in artık kolunu kıpırdatamayacağına, eski gücü kalmadığına dair Büyücübaşının söylediği sözlere rağmen, suratında öyle müthiş bir tokat sakladı ki, biçare adamın gözlerinde şimşekler çaktı, olduğu yerde bir topaç gibi döndü. Aynı çağda ardına inen müthiş bir tekme ile boylu boyunca yere kapaklandı. Gültekin'in gücünün, kuvvetinin yerinde olduğuna şüphe edilemezdi. Attığı tokatlar kulak tozunda bomba gibi patlıyordu. Ağzından, burnundan kan boşanıyordu.</p>

  <p>Büyücübaşının o kadar övündüğü ilâcı demek ona kâr etmemişti.</p>

  <p>Gültekin İmparatoriçe ile Si-Ye-U'ya döndü. Yoksulların korkusu, Yü-Hen-Gü'nün hayret ve dehşetinden aşağı değildi.</p>

  <p>Kendi elleriyle Gültekin'i almış, Ulufer'in yanına getirmişlerdi. Büyücübaşının aklına uymamış olsalar başlarına bu felâket gelmezdi.</p>

  <p>Gültekin'in yüzü gülüyordu:</p>

  <p>- Siz ikiniz de bu Çin Hakanlığının üstesinden gelemezsiniz! dedi. Yerde yatan Büyücübaşıyı gösterdi:</p>

  <p>- Şu yoksul kamburun peşine takılıp, böyle büyük bir işi başarmaya kalkışıyorsunuz! Siz bu hanlığın ehli değilsiniz! Böyle tavuk boğazlamak, büyü yapmakla insanlara söz geçirilemez.</p>

  <p>Memleket kılıçla, kafa ile, babadan kalma temiz kanla idare olunur! dedi.</p>

  <p>Gültekin masadan yere atladı. Bu sırada Büyücübaşı da kapaklandığı yerden doğruluyordu.</p>

  <p>Yüzü gözü kan içindeydi. Fakat Gültekin artık onunla uğraşmaya tenezzül etmeyecekti.</p>

  <p>Yürüdü, kurtulduğunu sanarak yüzü gülen Ulufer'e yaklaştı. Masaya bağlı olan iplerini çözmek istedi. İpler çok sıkı bağlanmıştı.</p>

  <p>Çevresine bakındı. Si-Ye-U korkak gözleriyle şaşkın şaşkın onu süzüyordu.</p>

  <p>Koştu, onun belindeki hançeri çekti, aldı.</p>

  <p>Onun bu apansız hareketinden Si-Ye-U korkmuş, iki adım gerilemişti.</p>

  <p>Gültekin'in karnına değen eli, yıldırım vurmuş gibi biçareyi simsiyah yapmıştı.</p>

  <p>Fakat Gültekin aldırmadı. Gitti. Bu altın kabzalı hançerle Ulufer'in iplerini kesti. Elinden tutarak kaldırdı. İki genç de birbirine bakmaya cesaret edemiyorlardı.</p>

  <p>Gültekin gülerek Si-Ye-U'ya baktı:</p>

  <p>- Görüyorsunuz ki, benimle uğraşmak için sizin gücünüz yetmiyor! dedi. Bu sevdadan vaz geçiniz. Üçünüzü de biraz önce bana zorla öldürttüğünüz tavuk gibi şimdi burada gebertirim.</p>

  <p>Fakat kendini korumaktan âciz insanlara dokunmak erkeklerin değil, cellâtların işidir. Sizin cezanızı Tanrı ve cellâtlar versin; onlara bırakıyorum. Bir daha gözüme gözükmeyin, haydi!., dedi.</p>

  <p>Gültekin'in nefsine olan bu güveni, onları hiçe sayması İmparatoriçe ile âşığına korkunç bir tesir yapmıştı.</p>

  <p>Onlar da artık, hemen hemen kendilerinin birer hiç olduğuna inanmışlardı.</p>

  <p>Gültekin'i durdurmak, onu yakalamak için bağırmak akıllarından bile geçmiyordu.</p>

  <p>Fakat yerde yatan Büyücübaşı birdenbire doğruldu, önlerine geçti.</p>

  <p>- Gidemezsin!.. Gidemezsin!., diye bağırdı.</p>

  <p>Gültekin atıldı, yoksulu ensesinden tuttu, sıktı. Kuvvetli parmakların zorlu tazyiki altında Büyücübaşı inledi.</p>

  <p>Gültekin hâlâ gülüyordu:</p>

  <p>- Sersem dedi. Sana kaç kere söyledim, benimle çarpışmak için, ne kuvvetin, ne kafan, ne silâhların, ne de boyun kâfi! Sen çok cılız bir insan kuruşusun!.. Prenslerle ancak Prensler dövüşebilir. Çekil karşımdan!..</p>

  <p>Yoksulu tekrar bütün şiddetiyle duvara çarptı. Tok bir ses duyuldu. Büyücübaşı bir yığın kemik külçesi gibi duvarın dibine yığıldı, kaldı. Biraz önce öldürttüğü tavuğun gagası gibi ağzı aralık kalmıştı.</p>

  <p>Gültekin hâlâ gülüyordu:</p>

  <p>- Sersem! dedi. Gönderdiğin büyülü sütü içip sana boyun mu eğeceğimi sanıyordun? Bize senin sütlerin çok hafif gelir. Fakat seni daha fazla üzmeyeyim, biliyorum ki meraktasın! Sütünü ben içmedim, kurdum içti. İyi bir tesadüfle kurduğun tuzağı öğrenmiş oldum. Aynı tuzağa işte şimdi sen düştün. Benim büyümü içtin. Bir daha dirilemezsin! Kemiklerin birbirine geçti, bir daha çıkarıp da eski düzenine koyamazsın!</p>

  <p>Sütü zindana bir Çinli askerin bıraktığını yazmıştık. Süte göz bile atmadan Gültekin, Salak'la konuşmak için pencere önüne gittiğinden, bu sırada Asena sütü koklamış, bir şeyden şüphe etmediğinden afiyetle önüne konan bu sütü içmek istemişti.</p>

  <p>Aynı zamanda geri dönen Gültekin sütün başından onu zorla ayırmıştı. Sütü içen kurdun birdenbire kendinden geçtiğini görünce zehirlendiğini sanmış, kurdu kendisine yatak vazifesi gören otların arasına saklamış, sütü de pencereden dökmüştü.</p>

  <p>Kendisini zehirlenmiş gibi göstermek için yere yatmıştı. Büyü-cübaşının sözlerinden Asena'nın içtiği sütün büyülü bir süt olup zehirli olmadığını duyunca yüreği ferahlamıştı. Gültekin bunu söylememiş olsa belki Büyücübaşıyı, büyülerinin kendine kâr etmediğini göstererek daha yıldırmış olacaktı.</p>

  <p>Fakat kahramanlığı kurnazlığa değişmeyen Gültekin, büyülü sütten bir tesadüf eseri kurtulduğunu söylemekten çekinmiyordu.</p>

  <p>O, kendisinin yumruklarındaki, pazısmdaki kuvvet büyüsüne ve kafasındaki zekâ ve cesaret derecesine çok güveniyordu.</p>

  <p>Büyücübaşı duvara öyle bir çarpılış çarpılmıştı ki, kemiklerinin hemen hepsi kırılmış, çatlamış, belki kamburu bile bu arada doğ-rulmuştu.</p>

  <p>Yoksul, kesik kesik nefes alıyor, acı acı inliyordu.</p>

  <p>Gültekin, onun ayaklarına bir tekme daha vurarak son sözünü söyledi:</p>

  <p>- Benim büyüm yamandır. İnlemekle, ağlamakla geçmez! Kemiklerini birer birer yapıştırman gerek... Göreyim seni! Bu işi bitirince gene önüme çık da ben de senin zorluğuna boyun eğeyim! Şunu bil ki, Gültekin'in önüne geçecek dünyada hiç bir kuvvet yoktur.</p>

  <p>Bir ses Gültekin'in sesini bastırdı:</p>

  <p>- Önce Yüce Buda var, sonra da ben!..</p>

  <p>Oradakilerin hepsi de şaşırmış kalmışlardı. Bu ses nereden geliyordu? Bunu koca Çin İmparatorluğunda hangi deli söyleyebilirdi ki?</p>

  <p>Bu sözü bir İmparatoriçenin huzurunda hangi Çinli, bir Gültekin'in önünde hangi Türk söyleyebilirdi? Hep birden sesin geldiği yana döndüler.</p>

  <p>Jmparatoriçe:</p>

  <p>- Oğlum! diye haykırdı. Si-Ye-U'nun yüzü yemyeşil kesildi:</p>

  <p>- Cong-Tsung! diye inledi. Gültekin kaşlarını çatmıştı.</p>

  <p>Cong-Tsung'un duruşunda bir büyüklük, bir kendine inanış vardı. Sanki bütün haliyle artık Hakan olduğunu belirtmek istiyordu.</p>

  <p>İmparatoriçe oğlunun duruşundan her şeyin bittiğini anlamıştı.</p>

  <p>Zindanlara atılan, kardeşleri öldürülen, babasının tacı elinden alınan Cong-Tsung artık başkaldırıyor, Allah'tan sonra kendisinin geldiğini söylüyordu.</p>

  <p>Şu halde, Çin tahtı üzerinde, babasından kendine gelen hakkı arıyor, artık o hakkı aldığını da biliyordu.</p>

  <p>İmparatoriçe son bir daha talihini, oğlunun üzerindeki gücünü denemek İstedi:</p>

  <p>- Ben burada iken! diye bağırarak ileri atıldı.</p>

  <p>Fakat yeni İmparator arkasını dönüp adamlarına emir verdi:</p>

  <p>- Yakalayın bu karıyı...</p>

  <p>Adamları atıldılar, bir saat önce, milyonlarca insanın, önünde saygıyla eğildiği ünlü Çin İmparatoriçesi Vu-Hen-Ü'yü bir sokak karısı gibi kollarından kıskıvrak yakaladılar. Tacıyle birlikte yere yıktılar.</p>

  <p>Bu çağdan başlamak üzere İmparatoriçenin saltanatı bitmiş, yerine yeni bir imparatorluk başlamış oluyordu.</p>

  <p>İmparatoriçenin bu hali karşısında âşığı Si-Ye-U da bir şeyler yapmak ister gibi yerinden fırladı.</p>

  <p>. Fakat Cong-Tsung'un yeni bir buyruğuyla o da kıskıvrak yakalandı. Yeni imparator çok sert gözüküyordu. Her halde bir şeyler yapmak, senelerden beri ardı ardına Türklere yenilen Çinlilere yeniden bir kuvvet örneği vermek istediğini her haliyle belli ediyordu.</p>

  <p>Artık anasının senelerden beri kendisine kurduğu tuzaklardan kurtulmuştu.</p>

  <p>Hattâ anasına "karı" bile diyordu. Şu hale bakılırsa artık anasının, aslında da var olmayan hakkını tanımadığını bildirmiş oluyordu.</p>

  <p>Büyücübaşı bir daha doğrulamayacak bir şekilde yamyassı olmuştu.</p>

  <p>İmparatoriçe ve âşığı kıskıvrak yakalanmıştı.</p>

  <p>Biraz önce bu korkunç odada başlayan komedinin oyuncularından yalnız Gültekin ve Ulufer ayakta durabiliyordu.</p>

  <p>Gültekin'le yeni Hakan göz göze geldiler. Gültekin'in gözlerinde her şeyi, hattâ Cong-Tsung'u bile küçük gören bir gururdan başka bir şey yoktu.</p>

  <p>Cong-Tsung'un gözlerinde ise kin ve kıskançlık izleri gözüküyordu.</p>

  <p>- Gültekin, değil mi? diye homurdandı.</p>

  <p>Sık sık nefes alıyor, büyük bir cenge girmiş gibi burnundan soluyordu. Onun için bugün çok büyük bir gündü.</p>

  <p>Gültekin sakin bir sesle:</p>

  <p>- Evet, dedi. Benim!</p>

  <p>- Meço Han'ın yeğeni, Kutlu Han'ın oğlu!</p>

  <p>- İyi tanıdınız! Benim.</p>

  <p>- Çin'in en büyük düşmanı!</p>

  <p>- Hayır, kendisini Çin'e karşı koruyan en küçük Türk!..</p>

  <p>- Sus! Sen ve silsilen, Çin'in korkunç bir rüyası, bağlı olmakla övündüğüm Cong sülâlesinin amansız bir katilisiniz!</p>

  <p>Gültekin kaşlarını çattı:</p>

  <p>- Cong sülâlesiyle cenk meydanında karşılaşmak bizim onlara düşman olduğumuzu göstermez.</p>

  <p>Biz, Türk ulusunu koruyoruz. Karşımıza Cong sülâlesi çıkıyorsa bu onların kötü alın yazısıdır.</p>

  <p>Unutma ki seni zindandan çıkartan da biziz, biz Cong'larla cenk meydanında bir erkek gibi dövüştük, biz nankör değiliz. Amcam seni kurtardı. Çünkü karşısında bir erkek görmek istiyordu. Biz katil değiliz.</p>

  <p>Cong-Tsung acı acı güldü:</p>

  <p>- Amcan da yakında görecektir! Siz Çinli katilisiniz!</p>

  <p>- Orası senin bileceğin şey; fakat kötü sözler söyleme, iyiliğimizi unutma! Sözünü tut, ondan sonra konuş!</p>

  <p>Bu sözlerle oğluna veya daha aşağı bir hükümdara kerem edip öğüt veren büyük bir hükümdarın övünmesini sezen Cong-Tsung sapsarı kesildi.</p>

  <p>Adamlarının önünde alçalmış bulunuyordu. Üç yüz milyon Çinlinin hükümdarı olduğunu düşündü.</p>

  <p>Adamlarına:</p>

  <p>- Yakalayın bu edepsizi de! diye haykırdı.</p>

  <p>Adamları atıldılar. Fakat Gültekin, ceylân gibi bir sıçrayışta biraz önce üzerinde yattığı masanın arkasını siper aldı.</p>

  <p>Çinli askerler yeni hükümdarlarından aldıkları buyruğa baş eğerek Gültekin'in üzerine atılmak istediler.</p>

  <p>Fakat o kocaman masayı iki eliyle tuttu. Silkti, havaya kaldırdı. Bütün gücüyle onların üzerine fırlattı. Bir anda askerlerin bir kısmı yere yıkıldı, bir kısmı da birbirlerine girdi. Bu şaşkınlık arasında Gültekin kaçacaktı. Nitekim zindanlara giden yola doğru koştu. Kapısı kapalıydı.</p>

  <p>Zorlamak, omuzlamak istedi, imkânsızdı.</p>

  <p>Bu anda arkasından yetişen Çinli askerler onu yakaladılar, yere yuvarladılar, sımsıkı bağladılar, sonra tutup havaya kaldırdılar.</p>

  <p>Artık Gültekin kıpırdayamazdı.</p>

  <p>Cong-Tsung ne alay etti, ne de bir şey söylemek istedi. Sanki başka bir şey konuşmaya tenezzül etmiyormuş gibi, Gültekin'e yerde yatan Si-Ye-U'yu gösterdi.</p>

  <p>- Senin ve bunun yarın sabah kafalarınız koparılacak, dedi. Bunun önüne kimse geçemez.</p>

  <p>BELKİ SALAK SOLAKTIR, ÖNÜNE GEÇER?!</p>

  <p>SALAK şehirden döndüğü zaman zindanın mazgalında kimseler bulunmadığını sezdi. Ne uzaktan çaldığı ıslıklar, ne de tehlikeyi göze alarak attığı naralar mazgalın önüne Gülte-kin'i getirmiyordu.</p>

  <p>İşlerin bozuk gittiği anlaşılıyordu. Salak şimdi ne yapacağını bir türlü kestiremiyordu.</p>

  <p>Sonunda her tehlikeyi göze alarak Başko'yu Sarısu'ya doğru sürdü.</p>

  <p>Bu saatte nehrin sahili oldukça kalabalıktı. Herkes Siganfo Sarayının duvarlarına doğru at süren bu çılgına hayret ve dehşetle bakıyordu.</p>

  <p>Sarısu'yu geçip mazgalın dibine gelince, Salak, üst üste üç ıslık çaldı.</p>

  <p>Ölüleri mezardan kaldıracak kadar zorlu olan bu ıslık sesi zaten afyonlu sütten fazla içmemiş olan Asena'nın aklını başına getirdi.</p>

  <p>Havlayarak bir çılgın gibi mazgala doğrufırladı. Fakat boyu yetişemediğinden dışarısını göremiyordu.</p>

  <p>Salak da, Asena'nın havlamalarını duymuştu. Zeki hayvanın sesinden büyük bir keder içinde olduğu anlaşılıyordu.</p>

  <p>Her halde efendisine bir şey olmuştu. Her şeyi göze almaya karar veren Salak, ıslıklarını sıklaştırdı. Asena kendisinin çağrıldığını anlıyor; çaresizlik içerisinde kapıdan mazgala, mazgaldan kapıya atlıyordu. Bereket, sarayın muhafızları yeni imparatorun derdiyle meşgul olduklarından saray duvarları altında verilen bu akortsuz, bestesi bozuk ıslık konserinin farkında değillerdi.</p>

  <p>Fakat zindancılar Asena'nın sesini duymuş, bir köpeğin zindanlarında bulunmasına bir mana veremediklerinden, aranmaya başlamışlar, nihayet Asena'nın bulunduğu zindanın önüne gelmişlerdi.</p>

  <p>Hayvanın çıkardığı gürültü o kadar müthişti ki, içeriye yarım düzine kudurmuş köpek kapatılmış hissini veriyordu.</p>

  <p>Bu durum karşısında kapıyı açmaktan başka çare kalmadığını gören zindancılar kapıyı açtılar.</p>

  <p>Fakat açmalarıyla birlikte Asena, bir ok gibi dışarıya doğru fırladı, gitti.</p>

  <p>Zindancılar kendilerine gelip de ayağa kalkıncaya kadar Asena bir insandan çok daha kuvvetli olan tabiî hisleri ve buluşlarıyla bahçede soluğu almıştı.</p>

  <p>Asena şaşkın şaşkın sağa, sola birer kere baktı, en sonunda mutfağa yiyecek getiren arabaya açılan hizmet kapısından dışarıya fırladı, gitti.</p>

  <p>Asena'nın bu çılgınca koşusu sarayın içerisini alt üst etmişti ama, adı tarihlere bile geçen bu kurdun birkaç saat sonra Türk tarihinde oynayacağı mühim rolden kimsenin haberi olmadığından bu işe fazla bir önem de vermemişlerdi.</p>

  <p>Asena'nın havlamalarının ardı kesilince Salak içeride bir şeyler olduğunu anladı.</p>

  <p>Başko'yu sürdü. Artık hiç bir şeye ehemmiyet vermediğinden atın dizginlerini bırakmış, sallana sallana gidiyordu.</p>

  <p>Şehre girdiği zaman, etrafta öbek öbek insanların toplandığını, bağıra bağıra bir şeyler anlattıklarını gördü.</p>

  <p>Acaba ne vardı? Şehir her zamanki halinden daha fazla telâşlı ve hareketliydi.</p>

  <p>Atından yere inip bu kalabalığa yaklaştı.</p>

  <p>Bir Çinliyi aldatabilecek kadar yarı Çinli olduğundan:</p>

  <p>- Bir şey mi var? diye sordu.</p>

  <p>Çinliler gevezeliği, hele bilgi satmayı çok severler. Karşısında, bugünkü olan bitenden hiç haberi olmayan bir kimseyi görmek Çinliyi memnun etti.</p>

  <p>Bire bin katarak sabahtan beri edindiği bütün malûmatı, birkaç saniye içinde Salak'a anlattı ve arkasından ilâve etti:</p>

  <p>- Bugünden sonra Çinlilerin hakanı Cong-Tsung Hazretleridir. Çinliler artık bir kocakarının zevk ve hevesine âlet olmaktan kurtuldular. Yeni hakanımız Türkleri yenecek, onları eskisi gibi köle yapacaktır. Türkler bir kadının kullandığı Çin'i yenebilir, fakat bir erkeğin kullandığı Çin'i yenemeyeceklerdir.</p>

  <p>Her nedense bu sözler Salak'a ağır geldi. Yüzünü buruşturup:</p>

  <p>- Daha belli olmaz! diye homurdanmaktan kendini alamadı. Çinli hâlâ söylüyordu:</p>

  <p>- Yarın sabah gün doğarken saray meydanında kocakarının âşığı Si-Ye-U'nun ve on beş tane eski saray uşağının kafası uçuru-lacak.</p>

  <p>Bu sözler de Salak'ın gönlünü bulandırdı. Gerçi Çinlinin Gülte-kin'den bir haberi yoktu ama, her halde Gültekin'in de başına bir şeyler gelmiş olacaktı. Aksi gibi Salak'ın karnı da acıkmıştı.</p>

  <p>Çinlinin omuzuna ayağının burnuyla bir tekme attı, atını sürdü, geçti.</p>

  <p>Bütün anlattığı iyi haberlere bakmadan Salak'ın kendisine vurduğu tekmeyi uygunsuz bulan Çinli soluğu yerde aldı.</p>

  <p>Salak'ın karnını doyurmak için canının istediği her hangi bir şeyi parayla alacak tarafı yoktu.</p>

  <p>Aslında Salak'ın, Gültekin gibi dünyaya meydan okuyan bir kahramanın at uşağının herhangi bir şeyi parayla almasını da aklı kesmiyordu hani...</p>

  <p>Ben vurur, kırar, geçerim deyip işin içinden çıkıyordu. Bu sebepten ilk rastgeldiği bir satıcının önünde durarak sepetlere müşterilerin iştahını kazanmak için konulan şeyleri gözden geçirmeye başladı. Dükkâncı da dükkânına yağlı bir müşteri geldi sanarak dışarıya uğramıştı.</p>

  <p>Bir müddet için Salak yiyecekleri, dükkâncı da yağlı sandığı müşterisini hayran hayran seyredip durdular. Salak derin derin içini çekti:</p>

  <p>- "Günahı beni böyle aç ve çıplak sokaklarda süründüren Başbuğun, Gültekin'in boynuna olsun!.." diye mırıldandıktan sonra aşağıya indi. Dükkâncı koştu. Başko'yu dizginlerinden yakaladı.</p>

  <p>Salak kaşlarını çatıp yanaştı. Meydanda gördüğü ve pide, kuru et, pirinç haşlaması gibi eline geçirebildiği şeyleri avuç avuç karnına tıkıştırmaya başladı. Salak'in bu gayretini gören Başko da sert bir hareketle başını silkti. Sebze sepetlerine burnunu soktu.</p>

  <p>Dükkâncı hayvanın dizginlerini çekmeye çalışırken biraz hayret, biraz da hiddetle Salak'a bakıyordu.</p>

  <p>Salak şu dakikada dükkâncıya söz söylemek istese bile başarmasına imkân yoktu. Ağzına doldurduğu pirinç haşlamasıyla avurtları bir davul gibi şişmişti. Üstelik her iki avucu da incirle doluydu. Gözlerini döndürerek homurdandı.</p>

  <p>Bu hareketiyle Çinliye Başko'yu hareketinde serbest bırakmasını anlatmak istiyordu. Çinli ona yaklaştı. Ellerini beline dayayıp Başko'yu gösterdi:</p>

  <p>- Yani bu böyle her şeye başını mı sokacak?! diye bağırdı. Salak:</p>

  <p>- "Ne bileyim ben?" der gibi yumruklarını havaya kaldırıp omuzlarını silkti: Sonra yumruklarıyla karnını döverek:</p>

  <p>- "Görüyorsun ki karnımı doyurmakla uğraşıyorum" demek istedi.</p>

  <p>Çinli hırsından önüne düşen örgülü saçını bütün şiddetiyle arkaya atarak bağırdı:</p>

  <p>- Ya paraları kim verecek?! Bu arada avucunu da Salak'ın burnuna uzatmıştı.</p>

  <p>Salak, Çinliye cevap verebilmek için ağzındaki yiyecekleri bir anda yutmak gibi zorlu bir işe giriştiğinden gözleri, faltaşı gibi açıldı. Ağzından tükürükler saçarak homurdandı:</p>

  <p>- Ne parası?</p>

  <p>- Ne parası olacak? Çin parası!.. Yediğin yiyeceklerin, atının yaptığı zararların parası!</p>

  <p>- Biz bir şey yemedik!</p>

  <p>Salak, bu sözleri söylemekle beraber, bir yandan da habire eline geçenleri atıştırıyordu.</p>

  <p>- Ya bu dipleri gözükmek üzere olan sepetler ne?</p>

  <p>- Tadına bakıyorum! Çeşnisini anlayacağım! Çinli Salak'ın biçtiği fiyattan daha zorlu çıktı.</p>

  <p>Bir kere Salak'ı süzdü, gözüne kestirmiş olacak ki atıldı. Ellerine yapıştı. Belki aralarında zorlu bir dövüş olacaktı. Fakat bu arada Başko büyük bir sepeti devirmiş, başını içine sokmuş, habire yerden yere savuruyordu.</p>

  <p>Çinli elinde olmayarak Salak'ı bırakıp haddini bildirmek için Başko'ya doğru koştu. Bu sefer elleri boş kalan Salak sepetlere hücum etti.</p>

  <p>Bir çağ geldi ki, dükkâncı nereye koşacağını kestiremedi. Sanki dükkânını yağmada Başko ile Salak birbirleriyle yarışa girişmişlerdi. Başko'ya koşsa Salak, Salak'a koşsa Başko sepetlere aç kurt gibi saldırıyorlardı.</p>

  <p>Hırsından bir deliye dönen dükkâncı:</p>

  <p>- Yetişin, hırsız var! diye bağırarak dükkânın içine koştu, iri bir sopayı kapıp geldi.</p>

  <p>Etraftan da sesi duyanlar koşuşmaya başlamışlardı. Kurtuluş yolunu kaçmakta bulan Salak, Başko'ya koştu. Fakat bu koşmada biraz geç kaldığından dükkâncının iri sopası omzunun üzerine, bütün şiddetiyle indi. Biçarenin avurdundaki son pirinç taneleri bir ok gibi dışarıya fırladı.</p>

  <p>Salak bu sopaya karşılık verecek durumda değildi. Bir sıçrayışta Başko'ya bindi, üzerine doğru koşuşan kalabalığı yardı, yıktı, geçti.</p>

  <p>Kaçarken kendi kendine:</p>

  <p>- "Ben çok ahlâksız, âdi, rezil bir hırsızım!" diyordu. "Bugünkü hareketimi Gültekin görmüş olsa elbette beni at uşaklığından kovar." Sonra kendi kendini avutuyordu:</p>

  <p>- "İyi ama, bir Başbuğ at uşağını aç, çıplak sokaklarda bırakırsa suç kimde?"</p>

  <p>Omzu dayanılamayacak kadar çok acıyordu.</p>

  <p>- Pis uğru! dedi. İki avuç pirinçle iki baş soğan için adama böyle vurulur mu? Ama alacağı olsun!..</p>

  <p>Salak birdenbire irkildi, arkasından doğru bir ses geliyordu:</p>

  <p>- Tutun! Kaçıyor! Yakalayın!</p>

  <p>Salak, bütün tüylerinin diken diken olduğunu hissetti. Belki kendisini hâlâ kovalıyorlardı.</p>

  <p>Daha arkasına dönmesine kalmadan atın bacakları arasına yıldırım gibi bir şey girdi. Salak iyi tanıdığı Asena'nın sevinç ulumalarını duydu.</p>

  <p>Attan aşağı eğildi. Ağzında hatırı sayılacak kadar büyük bir kuru et parçası ile Asena, kuyruğunu sallayıp ona bakıyordu.</p>

  <p>Anlaşılan Asena da Başko ile Salak gibi beleşten karnını doyurmanın çaresini ararken yakayı ele vermişti.</p>

  <p>Yere doğru sarktı, sevgili hayvanını ensesinden tutup atın arkasına aldı, üçü birden bir rüzgâr gibi kaçtılar.</p>

  <p>O sabah, daha gün doğarken Çinliler Siganfo önündeki "Ölüm Meydanı"na doğru akıyorlardı.</p>

  <p>Yeni hakanjan Cong-Tsung ilk iş olarak bugün gücünü, zorluluğunu gösterecekti.</p>

  <p>'"Ölüm Meydanı'nda, Çin'i, son senelerde iyice kötüleşen bir kocakarının keyfine bağlayanların kafaları koparılacaktı.</p>

  <p>Bu sebepten şehrin "Ölüm Meydanı"na bakan kapıları açılmıştı.</p>

  <p>O geceden beri her şey toplanmıştı. Meydanın çevresini cenkçiler sarmış, Siganfo Sarayından "Ölüm Meydanı"na giden kısa yolu çifte nöbetçiler tutmuştu. Kalabalığa karışarak şehirden çıkmayı cana yakın gören Salak da Çinlilere takılmış, meydana gelmişti. O devirde at kullanmak Çinliler için asilzadelik nişanıydı. Bu sebepten Salak'in altındaki cins ata bakanlar onu oldukça yüksek bir kahraman sanarak ön sıralara koymuşlardı.</p>

  <p>Daha gün bir mızrak boyu bile yükselmeden "Ölüm Meyda-nı"nın çevresi dolmuştu.</p>

  <p>Ortada tahtadan büyük bir kerevet yapılmıştı. Kafaları koparı-lacak olan suçlular bu kerevete çıkarılacak, elleri arkalarına bağlı yere diz çöktürülerek başları öne doğru eğdirilecekti.</p>

  <p>Çinli cellâtlar, eğer suçlu sıkı durursa bu başı ensesinden bir vuruşta uçurmakta usta idiler, fakat kıpırdanırsa artık baş kopun-caya kadar, kulağına, kafasına, omzuna, inen kılıçlar ölüm yolcularını yerden yere çalar, acısı daha zorlu olurdu.</p>

  <p>Gün yükselirken şehirden "Ölüm Meydanı"na gelen yolda önce cellâtlar gözüktü. Bellerinde eğri, keskin kılıçları parıl parıl parlıyordu. Çinliler cellâtlarını alkışlarla karşıladılar.</p>

  <p>Artık meydan bir ölüm meydanından çok bir düğün meydanına benziyordu.</p>

  <p>Gülen, şarkı söyleyen, yerfıstığı, kamış suyu satanlar sayısızdı. Salak çevresinde konuşulan laflara kulak kabarttı. En çok konuşulan sözler, yeni Çin İmparatorunun yiğitliği, cesareti, bilgisine dokunan sözlerdi.</p>

  <p>Cellâtlar yerlerine geçtikten sonra daha sürekli bir alkış koptu. Çinlilerin yeni Hakanı geliyordu.</p>

  <p>Cong-Tsung altı Çinlinin taşıdığı bir tahtırevana kurulmuştu. Tahtın perdeleri siyah, sarı kalın ipekli kumaşlardan, püskülleri altın sırmadandı. Altın ve gümüşle her tarafına kakma süsler yapılmıştı. Çevresinde kırk mızraklı atlı gidiyordu.</p>

  <p>Çinliler Cong-Tsung'u görmemekle beraber tahtırevanın içinde olduğunu bildiklerinden habire alkışlıyorlardı.</p>

  <p>Sonunda kerevete Çin'in Yasalar Başbuğu çıktı. Okuyucularımız bu başbuğu çok iyi tanırlar. Bu kitabın başlangıcında, uğrular kendisini Karadere içerisinde parçalarken Gültekin yetişmiş, Yasalar Başbuğunu ölümden kurtarmıştı.</p>

  <p>O zaman Gültekin, adını Başbuğa söylememişti. Başbuğ Gültekin sandığı bu tanınmaz kurtarıcısının biraz sonra kendi buyruğuyla kafası koparılacağını da bilmiyordu.</p>

  <p>Önce iki boru öttü. Başbuğun sözlerini dinlemek üzere herkes sustu.</p>

  <p>Yalnız Asena kulaklarını dikmiş, ileri atılmak istemişti. Ase-na'nın eski sahibinin kokusunu alıp coştuğunu kestiremeyen Salak:</p>

  <p>- Uslu dur! diye seslendi.</p>

  <p>Bu buyruğa uyarak Asena tekrar yere çöktü. Yasalar Başbuğu yeni Hakanın büyüklüğünden, Hakanın bağlı olduğu Tang sülâlesinin yüksekliğinden, Çin'e yaptığı iyiliklerden, Türkleri yalnız Tang oğullarının sindirebileceğinden tutturarak uzun bir söyleme sıraladı.</p>

  <p>Sonunda Tang oğullarına kötülük eden, Çin'i bu kötü hale sokan on beş suçlunun kafalarının koparılacağını bildirdi.</p>

  <p>Bu suçluların başında Si-Ye-U bulunuyordu. Çinli cenkçiler önce Si-Ye-U'ya yaklaştılar.</p>

  <p>Si-Ye-U'nun korkudan rengi atmıştı. Gönlü bulanıyor, başı dönüyordu. Ölümden kurtuluş olmadığını biliyor, bir ayak önce bu korkuç uçurumu atlamak istiyordu.</p>

  <p>Yasalar Başbuğu, Si-Ye-U'nun iplerini yokladı, tarttı, ensesine bir şaplak atarak cellâtlara uzattı:</p>

  <p>- Alın bunu! dedi.</p>

  <p>Herkesin gözü Si-Ye-U'ya takılmıştı. Hatta Salak bile onu tanımıştı:</p>

  <p>- Yeni Hakanın ilk ve son doğru işini görüyorum galiba?., diye mırıldandı.</p>

  <p>Bu kadar sene yanında çalışmış olduğu halde Si-Ye-U'nun kötü huyları onu sevmesinin önüne geçmişti.</p>

  <p>Salakla beraber herkes cellâda verilen Si-Ye-U ile uğraştığından geride geçen, dönen dolabı seçemiyorlardı.</p>

  <p>Si-Ye-U'yu cellâda veren Yasalar Başbuğu ikinci suçluya yaklaştığı zaman donup kalmıştı. Bu Gültekin sandığı kendi kurtarıcı-sıydı.</p>

  <p>Gültekin'in bir kartal bakışını andıran gözlerini içinde duyan Başbuğ, bütün tüylerinin ürperdiğini hissetti.</p>

  <p>Onu Gültekin sanmakla her halde aldanmıştı. Çünkü bu adam Gültekin olsaydı, bu kadar sessiz, sedasız kafası uçurulmaz, düğün, bayram edilir, dört yana haber salınırdı.</p>

  <p>Halbuki ilerisini, Yasalar Başbuğundan çok iyi seçen Cong-Tsung böyle bir işin Gültekin'i elden kaçırmaktan başka bir işe yaramayacağını biliyordu. Gültekin'e yapılacak bir fenalık bütün Türklerin birleşip Çin'e akın etmelerine sebep olurdu. Gültekin'i sevenlerin, sayanların içinde Çinlilerden bile binlerce kimse vardı.</p>

  <p>Yasalar Başbuğu, kendini ölümden kurtaran adamı kendi eliyle ölümün ağzına veremeyecek kadar erkek yaradılışlıydı.</p>

  <p>- Burada ne arıyorsun sersem? diye homurdandı. Gültekin güldü:</p>

  <p>- Görüyorsun! Ölmeye geldiğim belli değil mi? Yasalar Başbuğu sağına baktı.</p>

  <p>Cellâtları Si-Ye-U ile uğraşır gördü.</p>

  <p>Soluna baktı.</p>

  <p>Hakan ve cenkçileri Si-Ye-U'ya bakar gördü.</p>

  <p>Döndü, tekrar Gültekin'e baktı.</p>

  <p>- Yavaş konuş aptal, dedi.</p>

  <p>Gültekin, onun sözlerinden kurtulduğunu anlamıştı:</p>

  <p>- Öyle ise çöz ellerimi, diye buyurdu.</p>

  <p>Yasalar Başbuğunun gözleri bulandı. Bağlarını yakalayacağı bir suçlunun ellerini çözmek, Hakana karşı gelmek, belki de suçlu yerine kafası uçurulmak demekti.</p>

  <p>Fakat kendisi de tam bir erkekti:</p>

  <p>- Nasıl kurtulacaksın, çevren sarılmış, niye daha önce bana haber salmadın? dedi.</p>

  <p>Gültekin:</p>

  <p>- Ellerimi çöz, gerisine karışma! Öleceğimi nereden bilip sana bildireydim? Ben kendimi kurtarırım! dedi ve arkasını döndü.</p>

  <p>Yasalar Başbuğu, Gültekin'i ensesinden tutup önüne çekti. Ensesine bir şaplak attı.</p>

  <p>Belinden çektiği hançerle ipleri kesti. Fakat aynı çağda Gültekin onu bir çelmede yere yıkmış, elinden hançeri almış, ileri fırlamıştı.</p>

  <p>Bir solukta kerevetin üstü karıştı, cellâtlar Si-Ye-U'yu bırakıp Gültekin'in üzerine koştular.</p>

  <p>Burada Gültekin bir dev kadar iri olan cellâtbaşının karnına öyle zorlu bir kafa vurdu ki, biçare, bir dana gibi böğürerek ayakları havada kerevetten aşağıya uçtu, gitti.</p>

  <p>Bu gürültü Salak'ın Si-Ye-U'ya takılan gözlerini Gültekin'e çekmişti.</p>

  <p>Başbuğun cellât satırı altında olduğunu görünce bütün yiğitlik damarlarının kabardığını hissetti.</p>

  <p>Salak'la birlikte bütün diğer gözler de Gültekin'e çevrilmişti.</p>

  <p>Gültekin hançerini havaya sallayarak haykırdı:</p>

  <p>- Burada bir başıbozuk gibi öldürmek istediğiniz adam bir Çinli değildir. Ben Türk'üm ve adım Asena oğullarından Gültekin'dir. Bana kalkan eller kırılır, bana vurmak isteyen kılıçlar parçalanır.</p>

  <p>Gültekin'in bu meydan okuyuşu, hele ismi, ortalıkta kopmak üzere olan karışıklığı bastırdı, bağıran sesleri sindirdi. Doğrulmak isteyen cellâtları yıktı.</p>

  <p>Gültekin belki bu şaşkınlıktan faydalanarak, fırlar giderdi. Fakat bu işe içerleyen Cong-Tsung adamlarına:</p>

  <p>- Tutun ve gebertin! Sözleri yalandır! diye buyurdu.</p>

  <p>Cellâtlar, cenkçiler Gültekin'e doğru atıldılar. Bu sırada Salak'ın bacakları arasında Gültekin'i görüp tanıyan Asena da sahibine dokunulduğunu görmüştü. Korkunç bir uluma meydanı inletti.</p>

  <p>Küçük bir eşek yavrusu kadar iri olan Bozkurt, bir ok gibi ileri atıldı. Önüne gelenleri yardı.</p>

  <p>Cellât yamağının gırtlağına yapıştı, altına aldı. Kerevetin üzerinden bir karaltı yuvarlandı, uzun bir kan sütunu fışkırdı.</p>

  <p>Gültekin de kerevetten aşağı uçurduğu cellâtbaşının satırını eline geçirmiş, yanma kimseyi yaklaştırmıyordu.</p>

  <p>Koca cellâtbaşının bir vuruş için zorlu emekler verdiği satır Gültekin'in elinde fırıl fırıl dönüyordu. Gültekin'e yaklaşmak oldukça zorlu bir iş olmuştu.</p>

  <p>Hele Asena, ağzında kan damlalarıyla dişlerini korkunç bir şekilde dışarıya çıkarmış, kafası ileride, sağlı sollu bir ölüm tırpanı gibi işliyordu.</p>

  <p>Meydanın karışıklığına eklenen Asena ile Gültekin'in bu yiğitçe dövüşü Salak'ı da coşturmuş oldu. Birden kendini bir kahraman sandı, olduğu yerde duramayan Başko'yu ökçeledi:</p>

  <p>- Haaayyyt!.. Dağda, taşta er komayan, dünyaya meydan okuyan koca cenkçi Salak bahadır geliyor! Çal kılıcını Başbuğ Gültekin, yettim!.. diye bağırdı.</p>

  <p>Yaşadığı yıllarda hiç bir cenge girmeyen, sokak kavgalarından başka dövüş görmeyen Salak'ın böyle nara atarak yüzlerce Çinlinin arasına atla yarıp girmesi büyük bir kahramanlıktı.</p>

  <p>O, bu sokak kavgalarında, çopulculuklarında çok dayak yemiş; kulağından, suratından, kaba etlerinin nazik yerlerinden birçok parçalar vermişti.</p>

  <p>Fakat burada, bu dövüşte en ucuz kurtuluş, kafası koparılarak ölmekti.</p>

  <p>Bununla beraber, Salak kendisini artık tam bir Türk saydığından, başbuğunun ve onun kurdunun kavga ettiği bir yerde durmayı yiğitlik ve at uşaklığı şanına yedirememişti.</p>

  <p>Koca olmuş eski Türk cenkçilerinden duyduğu şekilde nara atıp ortaya girmişti.</p>

  <p>Salak'in yersiz ve değersiz bir şekilde işe karışmasından Gül-tekin'e bir iyilik gelemezdi.</p>

  <p>Fakat çevresindeki bütün gürültüleri bastıracak kadar sıtma görmemiş bir sesle çıkan:</p>

  <p>- "Yettim Gültekin!.." narası Gültekin'e kadar gitmişti.</p>

  <p>Gültekin yumruğunu Salak'ın seslendiği tarafa doğru sallayarak başını çevirince Başko'yu tanıdı. Meydan boşaldı.</p>

  <p>Zorlu bir ıslık sesiyle Başko'ya bulunduğu yeri bildirdi.</p>

  <p>Günlerden beri sahibini görmeyen Başko, ıslık sesini duyar duymaz gemi azıya alıverdi.</p>

  <p>Biraz önce nara atıp meydana at süren zavallı Salak yavuz atın üzerinde tutunamaz oldu.</p>

  <p>Yamyassı olup atın üzerine uzanı-verdi, titreyen ellerinin bütün kuvvetiyle atın yelesine yapışmıştı.</p>

  <p>Tepesi üstü yere düşüp beyninin patlaması hiçten bile değildi.</p>

  <p>Başko şaha kalkıp kişneyerek, zorlu çifteler savurarak yol açtı. Cellât kerevetinin yanına geldi.</p>

  <p>Burada Gültekin bir sıçrayışta atının üzerine atılıverdi.</p>

  <p>Salak can kaygusuyla .birlikte heybe gibi asılıp kaldığı atın üzerine sımsıkı yapışıyordu.</p>

  <p>Başko'nun dizginlerine yapışıp gücünü yükselten Gültekin de atın karnını mahmuzladı.</p>

  <p>Sahibinden hiç görmediği bu acı vuruştan işin önemini kavrayan akıllı hayvan, meydanı bir kere döndü.</p>

  <p>Bu dönüşle ortalıkta geniş bir yer açıldı. Şimdi çevresini saran yüzlerce Çinlinin arasında Gültekin kaşlarını çatmış, yıldırım gibi atını döndürüyordu. Fakat bu çemberi yarması çok zordu. Ne yapacaktı?</p>

  <p>Çevresini süzdü. Cong-Tsung'un arabasını gördü: Yumruğunu o tarafa doğru sallayarak:</p>

  <p>- Benimle uğraşmak isteyenler benim kadar kuvvetli olmalıdırlar! diye haykırdı.</p>

  <p>Sonra atının yelesine kuvvetli bir şamar vurdu. Başko kişnedi.</p>

  <p>Gültekin, dizginleri bıraktı, kalabalığa doğru yıldırım gibi sürdü. Mahmuzlarını, zavallı hayvanın karnını kanatacak kadar sıkı olarak çarptı.</p>

  <p>- Haydi Başko! Göreyim seni kendini göster! diye bağırdı.</p>

  <p>- Tutun, kaçıyor! diye bağırmakla beraber korkudan yere sinen Çinlilerin, hayret ve dehşetle açılan gözıeri önünde Başko, bu insan setinin üzerinden aştı, kanatlanmış bir kartal gibi uçtu; öbür tarafa düştü. Sendeledi. Fakat hemen kendini topladı. Kalktı. Tekrar koşmaya başladı.</p>

  <p>Çinliler kendilerine gelip de geri döndükleri zaman teeyyyy... uzaklarda bir toz bulutu gidiyordu. Başko değerini ortaya koymuş, hiç bir atın aşamayacağı bir insan setini aşmış, sahibini kurtarmış, dosta, düşmana parmak ısırtmış, adının tarihlere, taşlara altın harflerle yazılmasına hak kazanmıştı.</p>

  <p>Yeni Hakan Cong-Tsung için bu hal hakikaten korkunçtu. Gültekin, kendisinden kuvvetli olmadığını, onun yüzüne karşı haykırmış, atını, onu tutmak isteyenlerin üzerinden aşırarak boyunu göstermişti.</p>

  <p>Her ne olursa olsun, Gültekin'in yakalanması lâzımdı. Cellâtları, Si-Ye-U'yu, anasını, her şeyi unuttu.</p>

  <p>- Tutun bu edepsizi! diye haykırdı.</p>

  <p>Çin cenkçileri atlarına atlayıp uzaklarda gittikçe ufalan Başko'nun ardına düştüler.</p>

  <p>Fakat, kendileri de pekâlâ biliyorlardı ki, günde "bin li" yol aldığını tarihlerin bile yazdığı, koşusunu, sıçrayışını öve öve bitiremedikleri Başko'ya yetişmek olacak iş değildi.</p>

  <p>Bu karışıklıkta, Başko'nun akıllara durgunluk veren sıçrayışı Si-Ye-U'nun da canını kurtarmıştı.</p>

  <p>Karışıklığı görüp kendisini kimsenin arayıp sormadığını sezen Si-Ye-U, bir sıçrayışta halkın arasına karıştı. Ölümlerden kurtulmanın verdiği sevinçle bir deli gibi kırlara doğru koştu.</p>

  <p>Korkusundan arkasına bakmak bile aklına gelmiyordu. Koşarken belki cayarlar da gene kendisini cellât satırının altına alırlar diye ne Gülte-kin, ne de Cong-Tsung için sinesinde beslediği öcü ortaya koymuyor, şimdilik yalnız ölmek istemiyordu. Ağlaya ağlaya, sevincinden şarkılar söyleyerek kaçıyordu.</p>

  <h1 id="sigil_toc_id_16">MEÇO HAN</h1>

  <p>MEÇO Han çadırında bir gidip bir geliyor, eline ne geçerse yere fırlatıyor, kırıyordu.</p>

  <p>Hakan artık çekilmez bir adam olmuştu. İlk zamanlardaki o cesur, temiz kalpli Hakanın yerine şimdi kocamış, kan dökmekten hoşlanır, kinci, kıskanç, huysuz bir adam gelmişti.</p>

  <p>Hakanın şu anda eline geçen kırılmaktan, karşısına gelen parçalanmaktan kurtulamazdı.</p>

  <p>Hal böyle iken çadırın kapısı açıldı. Gültekin içeriye girdi.</p>

  <p>Ellerini karnı üstünde kavuşturdu. Amcasının karşısında, başı yerde, saygıyla durdu.</p>

  <p>Bütün duruşunda, büyüğünün karşısında terbiyesini bozmak istemeyen bir çocuğun sessiz hali vardı.</p>

  <p>Hakan, çatık kaşları altında birer kıvılcım gibi parlayan kuru gözlerini ona dikti:</p>

  <p>- Ne vakit geldin? diye bağırdı.</p>

  <p>Bu sözlerde acı bir şey yoktu. Fakat sesin tonunda öyle bir sertlik vardı ki, başka birisi bu çeşit bir sesle Gültekin'e bir şey sormuş olsa, en ucuzundan, kafası kırılırdı. Ayrıca, artık Gültekin de azarlanacak çocuk çağında değildi.</p>

  <p>Bununla beraber, Gültekin irkildi, sendeledi. Sonra gene terbiyeli duruşunu bozmadı, yutkundu. Zor işitilebilecek kadar kuvvetsiz bir sesle:</p>

  <p>- Dün geldim Hakan! dedi.</p>

  <p>- Ne yaptın?!</p>

  <p>- Suğdakları, Tangutları, Altıçöpleri yendik, mallarını yağma ettik, askerlerini, çocuklarını sürdük, getirdik, bayrağımıza köle ettik.</p>

  <p>Gültekin'in bu yeni kazancı Hakan için büyük bir şeydi.</p>

  <p>Böyle olmakla beraber, bu büyük cengi Gültekin övünmeden anlatıyordu. Bu kazancı kendine değil, amcasına mal ediyordu.</p>

  <p>Fakat Hakan artık kocadığını, ordunun, halkın ve hatunlarının kendisinden hoşnut olmadıklarını seziyordu.</p>

  <p>Ordu, kadınlar gibi, kuvvetli erkek istiyordu.</p>

  <p>Başka bir zaman olsa bu sözleri Hakan büyük bir sevinçle karşılardı. Şimdi artık kendisine güvenemiyor, herkesin sevgisini, güvenini kaybettiğini hissediyordu.</p>

  <p>Gözlerinde bir ışık belirir gibi oldu, sonra gene söndü. Kaşları çatıldı, alnı buruştu.</p>

  <p>Gültekin'in kendisine ettiği iyilikleri sağda, solda, günbatısın-da, gündoğusunda kazandığı cenkleri, eşsiz, akıllara durgunluk veren cesaretini fedakârlığını unutuvermişti.</p>

  <p>- Yang Çe-U'yu gördün mü? dedi. Gültekin sarardı.</p>

  <p>Hakanın ne demek istediğini anlamıştı. Adı Çinliye benzeyen bu; Yang-Çe-U Hakan'ın oğlu idi, bugün Siganfo Sarayına yeni Çin İmparatoru Cong-Tsung'a el öpmeye gidiyordu.</p>

  <p>Cong-Tsung anasının elinden Hakanlığı alır almaz Türklerle kavgaya girişmişti.</p>

  <p>Bunun üzerine Türk orduları, Çin şehirlerinin karşısında gözükmüşlerdi.</p>

  <p>Çin Hakanı, Türk ordularının karşısına başbuğlarından Şa-Ça-Çung-İ'yi çıkarmak istediyse de, Çin ordusu yenildi, binlerce ölü, yüzlerce esir verip geri çekildi.</p>

  <p>Türkler, Tuce-Çe-O ülkesini kapladılar, ele geçirdiler. Çinliler hayvanlarını, mallarını sürdüler, kendi ülkelerine getirdiler.</p>

  <p>Çin imparatoru, Türkleri kuvvetle yenemeyeceğini anlayınca işi kancıklığa vurdu.</p>

  <p>Meço Han'ın başını getirecek olanlara at yüküyle altın, nişan, ad vereceğini her yana bildirdi.</p>

  <p>Anasının zamanında olduğu gibi bu iş de boşa çıktı.</p>

  <p>Ne Çinliler arasından bir kahraman, ne de Türklerin arasından bir alçak çıkıp bu işi becerebildi.</p>

  <p>Meço Han'ın, Gültekin, Bilgç Tekin gibi iki yılmaz başbuğu, dört yüz bin atlı cenkçisi, sağdan, soldan on bin "li" uzunluğunda bir memleketi vardı. İşte tam bu sıralarda Çin'den gelen Gültekin'i, kardeşi Bilge ile birlikte cenge göndermişti.</p>

  <p>Türklerin başka taraflarda cenk etmelerini fırsat bilen Cong-Tsung, başbuğu Çin-Yuen'i, Örf üs ülkesine gönderdi. Çinliler Go-bi Çölünün güneyinde dörder yüz li aralıkla üç kale yaptılar.</p>

  <p>Çinliler bundan başka, Türklerin Çin'e yapacakları akınları vaktinde öğrenebilmek için hudut boyunda bin üç yüz kule kurdular.</p>

  <p>Bu kulelere işaret kuleleri diyorlardı. Bu kulelerde oturan Çinliler, Türkleri gözlüyorlardı. Eğer Türklerin halinden bir akın yapacakları anlaşılırsa ateş yakıp birbirlerine duyuracak, ordularının ve Çinlilerin apansız basılmalarının önüne geçeceklerdi. İşte bu yeni kuleler Meço Han'ın yüreğini çürütmüş, Çin İmparatoru Cong-Tsung'a haber salarak kendisine Çinli bir Prenses, yani İmparatorun ailesinden bir kız gönderilmesini, barışmalarını istemişti.</p>

  <p>Öteden beri Çinliler, Türk hakanlarını kuvvetleriyle yenemez-lerse, Çin prenseslerinin çekik badem gözleri, kıvrak belleriyle İmparatorluğa köle etmeye çalışırlardı. Ya "sana güzel bir saray kızı vereceğiz" diye avuturlar, Çin'e akın etmenin önüne geçerler; yahut, çok sıkışırlarsa, prensesi gönderir, temiz Türk ailesinin arasına soktukları bu fettan ve oynak kızlarıyla Türk beyzadeleri arasına fitne sokarlar, Türkleri birbirine düşürürler, ad ve huylarını soy-suzlaştırırlardı.</p>

  <p>Sonra da bu gözcülerinden Türk beylerinin en çok birbirlerine düştükleri zamanı haber alır, o zaman Türk ülkesine yüklenip Türkleri mağlup ederlerdi.</p>

  <p>Bu sefer de Cong-Tsung, Meço Han'ı kandırmak için Sung Kralının kızını kendisine vereceğini bildirmiş, prensesin adını Kin Şan1 prensesi koyduğunu, çok kurnaz bir elçisi ile Hakan'a bildirmişti.</p>

  <p>Kurnaz elçi, Hakan'ın ağzından girmiş, burnundan çıkmış, prensesin çekik gözlerinin güzelliğinden, boyundan, uzun kara saçlarından, yuvarlak kalçalarından, kaz göğsünden, ince belinden saatlerce bahsetmiş, kart Hakan'ı yüzünü görmediği bu prensese âşık etmişti.</p>

  <p>Bundan sonra Türk Hakanı artık ilerisini, Türkeli'nin saadetini bu prensesi almakta görmeye başlamıştı. Bu Çinli prensesi alırsa Türk milleti güneşe kavuşacaktı.</p>

  <p>İhtiyar Hakan'ın, genç Çin prensesinin hayali aklını başından almaya yetmişti. Kazara kendisi gelirse neler olmazdı.</p>

  <p>Hakan, prensese hemen kavuşmak için bir Türk Hakanı olduğunu, ağırbaşlı bulunması gerektiğini unutmuş, Cong-Tsung'a teşekkür için oğlu Yong-Çe-U'yu göndermeye karar vermişti.</p>

  <p>İşte Yong-Çe-U'nun Siganfo sarayı yoluna çıkışından bir gün önce cenkten gelen Gültekin ile Yong-Çe-U arasında bu işin sözü geçmiş; Gültekin, bir Türk beyinin bir Çin kızına boyun eğmeyeceğini, temiz Türk ailesi arasına bir Çinlinin giremeyeceğini çok sert bir dille belirtmişti.</p>

  <p>Buradan Çin saraylarına etek öpmeye giden Yong-Çe-U, Gültekin'e ileri geri söz söylemek istemiş, fakat suratına müthiş bir şaplak yediği gibi, biraz daha dayanırsa, yere yatırılıp bir temiz de dövüleceğim anladığından, koşmuş, Hakan babasına işi anlatmış, Gültekin'in cezalandırılmasını istemişti.</p>

  <p>1 Kin Şan, Altın dağın ismidir.</p>

  <p>Gültekin gözü pek, cesur, temiz yürekli bir kahramandı.</p>

  <p>Dostu, düşmanı Gültekin'i severdi. Sert olmakla beraber altın bir yürek taşırdı. Bu sebepten Hakan, Gültekin'in arada bir şuna buna kötek atmasına, ileri geri konuşmasına pek aldırmazdı.</p>

  <p>Fakat bu sefer şamar yiyen oğlu idi. Karşılaşılan iş de kendi işi. Gültekin onun almak istediği Çinli prensesi geri çevirmek istiyordu. İhtiyar Hakan bu genç prensesten olamazdı.</p>

  <p>Bu sebepten Hakan, Gültekin'e:</p>

  <p>- Yong-Çe-U'yu gördün mü? demekle onun niçin tokatlandığını sormak istemişti.</p>

  <p>Gültekin bunu anlamamış gibi:</p>

  <p>- Gördüm Hakan! dedi.</p>

  <p>Hakan'ın gözleri döndü. Ayaklan yere vurdu:</p>

  <p>- Benim oğlumu benden başkası tokatlayamaz! diye haykırdı.</p>

  <p>Gültekin'in gözleri yaşardı. Rengi kül oldu. Fakat kendini tuttu. Hakan onun büyüğü idi. Bir büyüğüne karşı gelmek bir Türk gencine yaraşmazdı. Hakan'a karşı gelirse Türk ulusunun ikiye, üçe ayrılmasına sebep olacak, kendi babası Kutlu Han'ın kurduğu büyük Göktürk Hakanlığı dağılmış olacaktı. Bu sebepten çok yavaş bir sesle:</p>

  <p>- Büyüğü olduğum gibi bir suçunu da gördüğümden dövmüş olabilirim amca! dedi.</p>

  <p>Gültekin amcasına "Hakan" derdi. Yıllardan beri bugün "Amca" diyerek kendisine hakaret edenin amcası olduğu için katlandığını anlatmak istiyordu.</p>

  <p>Meço Han, Gültekin'den bir kavga bekliyordu.</p>

  <p>Onun böyle alttan alarak, "Amca" demesinden, kendisinden korktuğunu sandı. Büsbütün diklendi:</p>

  <p>- Sen ne zaman büyüdün, adam oldun da benim işlerime karışıyorsun? dedi.</p>

  <p>Gültekin sendeledi:</p>

  <p>- Hakanın işine kimse karışamaz! dedi.</p>

  <p>- Oğluma Siganfo'ya gitmemesini söylemişsin!</p>

  <p>- Evet. bir Türk'ün, bir Çinli karşısında eğilmeyeceğini anlattım. Anlamak istemedi, dövdüm.</p>

  <p>- Eğilen benim, önünde eğildiğim kimse de Yüce Çin Hakanıdır. Bu benim isimdir, kimse karışamaz.</p>

  <p>- Sen Türk Hakanısın! Senin eğilmen bütün Türk ulusunun eğilmesi demektir. Türk ulusu ise değil bir Çin Hakanına, sırasında cihana bile boyun eğmez!</p>

  <p>Hakan kıpkırmızı kesildi. Bütün kanı tepesinde kaynıyordu. Gültekin, oğlu gibi onu da tahkir etmişti. Onu tokatlamak için elini kaldırdı. Fakat Gültekin yerinden bile kıpırdamıyordu.</p>

  <p>Vurmadı. Koştu. Çadırın kapısına doğru giderken:</p>

  <p>- Kim var orada? diye haykırdı.</p>

  <p>Bir cenkçi içeri girdi. Emir bekledi. Hakan:</p>

  <p>- Çinli elçiyi buraya getirin! dedi.</p>

  <p>Meço Han'ın kafasına "Çinli Prenses" düşüncesini sokarak Hakanı serseme çeviren kurnaz elçi içeriye girdi.</p>

  <p>Bir bakışta Hakan ile yeğeni arasında geçen meseleyi kavradı. Başardığı işi Gültekin bozabilirdi.</p>

  <p>Bu işe devam, Gültekin'den, Hakan'ı ayırmak demekti.</p>

  <p>Bu sebepten büyük bir tabasbusla yerlere kadar eğildi. Hakan:</p>

  <p>- Beri gel! diye haykırdı. Söyle bakalım Çin Hakanı bana bir prenses verecek midir?</p>

  <p>Çinli başını yerden kaldırmadı:</p>

  <p>- Kin Şan Prensesi kokular süründü, yıkandı, tarandı, Hakan'ın buyruğunu bekliyor!</p>

  <p>- Çin Hakan'ı bu prensesi bana niçin veriyor dersin?</p>

  <p>- Sadakatiniz ve kardeşliğinizin nişanı olarak?</p>

  <p>- Beni ne sanıyor?</p>

  <p>- Bir cenk ve dostluk yoldaşı!</p>

  <p>Hakan mağrur bakışlarını Gültekin'e çevirdi:</p>

  <p>- "Gördün mü?" demek istiyordu.</p>

  <p>Fakat Gültekin, elçinin yanında amcasına karşı başkaldırmayı, cevap vermeyi doğru bulmadığından yerinden bile kımıldamamış, gözlerini bile oynatmamıştı.</p>

  <p>Çinli bu durumdan faydalanarak Gültekin'e en büyük darbeyi vurmak istedi:</p>

  <p>- Çin Hakan'ı haşmetli Cong-Tsung da sizden bir prenses diliyor. Kardeşlik bağını böylelikle daha sıkı bağlamak istiyor! dedi.</p>

  <p>Hakan'ın gözleri parladı:</p>

  <p>- Derhal göndeririz! dedi.</p>

  <p>Elçinin artık çıkması lâzım geliyordu. Geri geri çekildi ve çıktı. O zaman Hakan, Gültekin'e döndü:</p>

  <p>- Gözlerinle gördün, kulaklarınla duydun, dedi. Çin Hakanı önünde eğilmiş bir Türk yoktur.</p>

  <p>Belki dost iki Hakan vardır.</p>

  <p>Gültekin bu sözlere cevap vereceğine:</p>

  <p>- Türkeli'nde Çin Hakan'ına verilecek bir Türk prensesi yoktur! diyerek çok garip bir söz söyleyiverdi.</p>

  <p>Bu söz, Hakan'ı çıldırtmaya yetmişti. Ayağını yere vurdu:</p>

  <p>- Ulufer'de, Cong-Tsung'un gözü vardır, kendisine göndereceğim. Söz de vermiştim!</p>

  <p>Gültekin kendini tutamayıp haykırdı:</p>

  <p>- Ulufer hiç bir yere gidemez!..</p>

  <p>Bu söz Hakan'a karşı bir başkaldırma idi. Hakan buyuruyor, Başbuğ dinlemiyordu.</p>

  <p>Meço Han, Gültekin'in yakalanması için tekrar çadırın kapısına doğru koştu:</p>

  <p>- Kim var? diye gene haykırdı. Fakat bu sefer kimseler gözükmedi. Koştu, çadırın kapısını kendisi açtı. O zaman elinde olmayarak titredi. İki adım geriledi.</p>

  <p>Çadırın önünde kaşları çatılmış, sağ eli kılıcını sıkmış olan Gültekin'in kardeşi Bilge Tekin[1] duruyordu. Çadırın çevresinde sayısı bini aşan cenkçi, kaşları çatılmış, elleri kılıçlarında olacağı bekliyorlardı. Hakan o zaman kendisinin Türk ordusu üstünde bir Gültekin kadar bile söz sahibi olmadığını anlayıverdi. Vereceği buyruk dinlenmeyecekti.</p>

  <p>Hakan'ın Gültekin'i çadırına çağırıp haşladığını duyan cenkçiler koşmuşlar işi kardeşi Bilge Tekin'e haber vermişlerdi.</p>

  <p>Kardeşini canından çok seven Bilge Tekin de koşarak çadırın önüne gelmiş, Hakan'ın ne yapacağını beklemeye başlamıştı. Ordu, bugünlerde her şeyden şüphe eden, her şeye sinirlenen bu ko-camış Hakan'dan soğumuş, bütün sevgisini kendilerini zaferden zafere koşturan bu iki kardeşe bağlamıştı. Bu sebepten Bilge Te-kin'in koştuğunu gören ordu da peşinden yürüyüvermişti.</p>

  <p>Hakan, çadırı açar açmaz, bir bakışta bunu sezdi. Cellâda:</p>

  <p>- "Gel, Gültekin'i al!" dediği anda kendi başının uçurulacağını da sezdi.</p>

  <p>Hakan bunu anladığı gibi, Gültekin ve kardeşi de Hakan'ın düştüğü fena durumu kavramış bulunuyorlardı.</p>

  <p>Burada Hakan'la çarpışmak yeni kurulan Türk devletinin parçalanması demekti. Bu sebepten memleket sevgisini kendi gururlarına kurban etmek istemeyen iki kardeş de büyük bir saygıyla Hakan'ın önünde yeniden eğildiler.</p>

  <p>Bilge Tekin:</p>

  <p>- Buyurun, Hakan! dedi.</p>

  <p>Hakan için yapılacak hiç bir iş yoktu. Bir kardeşe diğer kardeşini öldürmek için buyruk verecek değildi ya...</p>

  <p>- Pasimiler başkaldırmış. Üzerlerine gidiniz, kalkan başlarını kesiniz! Bayrağımızın önünde diz çöktürünüz! dedi.</p>

  <p>1 Sonradan Bilge Han adiyle hakan olan kahraman.</p>

  <h1 id="sigil_toc_id_17">HAKAN'IN ÖLÜMÜ</h1>

  <p>Meço Han'ın son akıllı emri bu buyruk oldu. Bilge Tekin İsa'dan sonra 712 yılında Pasimilerin üzerine yürüdü, üst geldi. Çin üzerine yürüdü. Başbalık'ta altı cenk verdi, altısını da kazandı.</p>

  <p>Çinlilerin bu sırada başına geçen Yong-Tsung, Meço Han'a Çin'e hücum ettiği için artık prensesi vermeyeceğini, Cong-Tsung'un söz verdiği Kin Şan Prensesinin başkasına verildiğini bildirdi.</p>

  <p>Görmediği prensese âşık olan bunak Hakan sanki elinden karısı alınmış gibi serseme döndü.</p>

  <p>Oğlunu tekrar Siganfo'ya gönderdi. Yeni Hakan'a yalvarttı, yakarttı. Ağladı, sızladı. Nişanlısını istedi.</p>

  <p>Bu sırada Gültekin'le kardeşi Karluklarla cenk ettiler; yenildiler. Tekrar Çin'e akın ettiler. Çin Başbuğu Çaça Seugu'nun seksen bin kişilik ordusunu darmadağan ettiler. Gültekin'in sevgili atı Başko ve daha üç at bu cenkte vuruldu. Gültekin'in cesareti, bilgisi Türk ordusunu kurtardı. .</p>

  <p>1 Vang Çin hükümdan demektir.</p>

  <p>Fakat Hakan'ın ahlâksızlığı, bir Çin prensesi için Vang'a1 yalvarması bütün Türk beylerini kendisinden soğutmuştu. Damadı Ven Kiyen Setayı, kabîleleriyle birlikte, Türk ülkesini bırakıp Çin'e sığındılar. Koralılar, Adizler Çinlilere boyun eğmeye mecbur kaldılar. Büyük Göktürk Hakanlığı parça parça oluyordu. Bütün bunlara rağmen, iki kardeş amcalarının yanından ayrılmıyorlardı.</p>

  <p>Bu çağda Tola nehri yakınlarında yerleşen Bayirkolar da baş-kaldırdılar.</p>

  <p>Meço Han, artık yalnız kalmak üzere olduğunu anladığından büyük bir ordu topladı.</p>

  <p>Bayirkoların üzerine yürüdü.</p>

  <p>Kendisi eski bir komutandı. Fakat Gültekin'i de yanına istemişti.</p>

  <p>- Bütün ulusum yavaş yavaş Çin'e sığınıyor; beni bırakıyor, dedi Bayirkolara bir ders vermek istiyorum, benimle gelir misin?</p>

  <p>Önce de söylediğimiz gibi, Gültekin yurdunun, Türk ilinin iyiliğini kendi gönül oyunlarına kurban etmeyecek kadar temiz yürekli bir kahramandı.</p>

  <p>Bayirkoların başkaldırmasına amcasının kötü hülyalarının sebep olduğunu biliyordu.</p>

  <p>Fakat sesini çıkarmadı.</p>

  <p>- Başım amcam Hakan'ın yolunda kurban olsun, kılıcım Hakan'a ve bayrağıma hizmet etmek için bekliyor! dedi.</p>

  <p>Bu sözler bile Meço Han'ı yumuşatmadı. Gültekin'in kendisinin bir Çinli prensesi almasının önüne geçtiğini bir türlü unutamı-yordu.</p>

  <p>Çin imparatorunun kızı vermemesine, Gültekin'in sert sözlerinin ve Ulufer'i göndermemesinin sebep olduğunu sanıyordu.</p>

  <p>Türki Toragun'da, Gültekin, amcasıyla birlikte Bayirkoların üzerine yüklendi. Gültekin'in girdiği bir cenkte Türk ordusu yağıdan yüz çevirmezdi.</p>

  <p>Onun atılışı, onun at sürüşü, onun kılıç çalışı düşmanı yıldırır, orduyu coştururdu.</p>

  <p>Türk cenkçileri Gültekin'in en önde cenk ettiğini görünce her zamanki gibi coştular. Bayirkoları çil yavrusu gibi dağıttılar.</p>

  <p>Hakan, eline ne kadar Bayirkolu geçtiyse hepsini boğazlattı. Türk Hakan'ına yakışmayacak bir şekilde, "aman!" diyenlere bile göz açtırmadı, kafalarını ezdi.</p>

  <p>Bayirkoların dokuz oymağı hep birden yok olmuş, tuğlan yere uzatılmış, sancakları suya düşmüş, çadırları yıkılmıştı.</p>

  <p>Meço Han malları, hayvanları toplattı. Gültekin'i çağırdı.</p>

  <p>Yaptığı çengin şiddetinden, Gültekin'in yüzü ter ve tozla korkunç bir şekil almıştı.</p>

  <p>Elbiseleri parça parça, başı açık olduğu halde Hakan'ın yanına çıktı.</p>

  <p>Ayakta zor durabiliyordu. Hakan'ın önünde diziyle yeri dövmekten geri kalmadı.</p>

  <p>Hakan, kazandığı çengin büyüklüğünün verdiği sevinç içinde coşmuştu.</p>

  <p>Kendisine bu cengi Gültekin'in kazandırdığını, kanını dökerek kendisine hizmet ettiğini düşünmek bile istemiyordu. Yalnız:</p>

  <p>- Sağ ol Gültekin! dedi. Sonra sözün arkasını getirdi:</p>

  <p>- Ben ormandan gideceğim; sen malları, hayvanları al, yurda dön!</p>

  <p>Gültekin dayanamadı:</p>

  <p>- Hakan yalnız dönmesin. Kılıcımızla kendisini koruyalım! Birlikte gidelim, dedi.</p>

  <p>Bu sözler koca Hakan'a ağır geldi. Gültekin'in bu cengi de kendi kılıcının zoruyla kazandığı, artık kendisinin kocadığını anlatmak istediğini sandı.</p>

  <p>- Hakan'ın kimsenin kılıcına ihtiyacı yoktur. Ben ormandan gideceğim, sen dediklerimi yap!</p>

  <p>dedi.</p>

  <p>Gültekin amcasına hiç bir sözün para etmediğini anlamıştı. Hakan artık ne yaparsa yeğeninin fedakârlığını, temizliğini görmeyecek kadar kocamış, kötülemişti.</p>

  <p>Boyun eğdi, çıktı.</p>

  <p>O akşam, Meço Han, yanında dört şaklabanı olduğu halde, zafer sarhoşluğu içinde yalnız başına ormandan geçerek yurduna doğru gidiyordu.</p>

  <p>Sabahki kazandığı zafer başını döndürmüştü. Kendisini her şeyi yapabilecek kudrette zorlu bir kahraman sanıyordu.</p>

  <p>Şaklabanları Hakan'ı eğlendiriyor, bu yeni zafer üzerine Çin imparatorunun, prensesi artık yola çıkardığını anlatıyordu.</p>

  <p>Fakat orman içinde sabahki cenkten kaçıp saklanmış sekiz Bayirko vardı. Bunlar ağaçlar arasından kırbacıyle dalları kopartarak, kahkahalarla gülüp gelen Hakan'ı görünce sevinç ve şaşkınlıklarından donup kaldılar. Kendileri için öç alınacak çağ gelmişti.</p>

  <p>Hemen pusuya yattılar, oklarını gerdiler. Hakan tam kendi hizalarına gelince oklarını yolladılar.</p>

  <p>Yıllardan beri koca Türk ilini titreten Hakan:</p>

  <p>- Aman! diye bağırabildi, elleri titredi. Ayakları gevşedi.</p>

  <p>Atından aşağı tepesi üstü yuvarlandı. Hakan'ın vurulduğunu gören şaklabanları pusuya düşürüldüklerini anlayınca ters yüzüne dönüp kaçtılar.</p>

  <p>Bayirkolar Hakan'ın yere düştüğünü, arkadaşlarının da kaçtığını görünce korkacak bir şey kalmadığından, üzerine çullandılar.</p>

  <p>Ok Hakan'ın omzunu delmişti. Yarası ağır değildi. Fakat düşmanlar üzerine çıkıp da karnına diz basınca her şeyin bitmek üzere olduğunu anladı.</p>

  <p>Gözlerini açtı. Çok zayıf ve acıklı bir sesle:</p>

  <p>- Bana kıymayın! Acıyın bana! diye ağladı.</p>

  <p>Bu seste ne genç Meço Han'ın koca Çin'e meydan okuyan gür kahraman sesinin gücü, ne de dosta, düşmana diş gösteren kocamış Meço Han'ın sert, yırtıcı sesinin iradesi vardı.</p>

  <p>Bu seste ölen bir insanın, ölüm karşısında titreyen korkusundan izler vardı.</p>

  <p>Bayirkolu eski Hakan'a acımadı. Onun da bir saat önce kardeşlerini hiç acımadan kılıçtan geçirdiğini düşündü. Bıçağını çekti.</p>

  <p>- Meço Han! dedi. Sen kana susamıştın! Sana şimdi kendi kanını bol bol içireceğim. Gör ki ölüm ne zorlu şeymiş!</p>

  <p>Hakan'ın kafasını geri çekti, bir bıçakta kopardı.</p>

  <p>Bu kopan kelle ile Birlikte Hakanlığı da parçalanmış oluyordu.</p>

  <p>Bir Çinli prensese kavuşmak için bir Çin imparatoru önünde eğilmek küçüklüğünü gösteren Hakan'ın başı birkaç sene önce kendisini Hakan tanıyanlar tarafından kesilmişti.</p>

  <p>Bayirkolar kesilmiş başı Çin Elçisi Hu-Ling Tsiyuen'e gönderdiler.</p>

  <p>O da yeni İmparator Yong Tsung'a gönderdi, büyük bir cenk kazancı gibi. Hakan'ın kesik başını Siganfo Sarayının kapısına çivilediler.</p>

  <p>Türk ulusu yeniden uçuruma doğru gidiyordu. Türk ulusu yeniden parçalanıyordu.</p>

  <p>Gültekin amcasının başsız cesedini ormandan kaldırdı. Büyük bir törenle gömdürdü.</p>

  <p>Amcasının bütün kötü huylarını kocayınca meydana vurduğunu, gençliğinde Türk ulusu için çok çalışmış bir Türk büyüğü olduğunu unutmamıştı. O nankör değildi.</p>

  <h1 id="sigil_toc_id_18">BİLGE - HAN</h1>

  <p>Bilge Tekin, Meço Han ölür ölmez, eski Hakan'ın kötülüklerinden yılarak parçalanmak üzere olan Göktürk Hakanlığını yeniden kurmak gibi çok büyük ve zor bir görevle karşılaştı.</p>

  <p>Babalan Kutlu Han'dan, Göktürk Hanlığının kendilerine kalması lâzım gelirken, o zaman çok küçük olduklarından, Gül ve Bilge Tekinler amcalarının Hakan olmasını doğru bulmuşlardı.</p>

  <p>Fakat şimdi büyümüşlerdi. Hakanlığı onlar istiyorlardı.</p>

  <p>Meço Han'ın oğlu Tosi ise, babası sağ iken Küçük Han diye anılmış olduğundan, Hakanlık tacının kendisine lâyık olduğunu sanıyordu.</p>

  <p>İlk çarpışmada birlikte çalışan Gültekin ile Bilge Tekin, Meço Han'ın oğlu Tosi'nin ordusunu ve kendisini yokettiler.</p>

  <p>Türk ulusu parçalanmaktan kurtulmak için zorlu bir Hakan bulmak lâzımdı.</p>

  <p>Bilge Tekin, kardeşi Gültekin'in, küçük yaştan beri gösterdiği kahramanlıklara bakarak onun Hakan olmasını, Tosi'yi öldürenin de Gültekin bulunduğuna göre hakanlığın da onun hakkı bulunduğunu ileri sürüyordu.</p>

  <p>Kahraman Gültekin ise, tarihin daha eşini yapraklarına geçirmediği temizyürekli bir erkekti.</p>

  <p>O da hakanlığı ancak kardeşinin kurtarabileceğini sanıyor, kendi yerine Bilge Tekin'in Hakan olmasını istiyordu. Ben kavgacıyım, kırgız ruhluyum, o Hakan ruhlu idarecidir diyordu.</p>

  <p>İki kardeşin bu hakanlığı diğerine vermek istemek şeklindeki fedakârlık yarışı çok uzun sürdü.</p>

  <p>Türk Hakanlığının senelerce boş kalması doğru değildi. Sonunda Gültekin sözünde üst geldi.</p>

  <p>Bilge Tekin, "Bilge Hakan" adiyle Türk Hakan'ı oldu.</p>

  <p>Bilge Han Orhun nehri kenarında Koşuçaydam'da bir bark1, büyük bir anıt yapmıştır. Sarı kâğıt yapraklan üzerinde saydığım Gültekin'in kahramanlıkları burada taşlar üstünde de yazılıdır.</p>

  <p>Oradan alıp romanlaştırdım.</p>

  <p>1 Bark: Anıt, üstü kapalı yer.</p>

  <h1 id="sigil_toc_id_19">ORHUN BARKI YAZILARI</h1>

  <p>Bütün Türk ulusu!.. Senin kanından gelmiş, senin adıyla övündüğün ve daha yıllarca da övünebileceğin Türk kahramanı Gültekin'in adını yaşlaştırmak için kardeşi, Orhun'da bir bark yaptı. Bunun üstüne taştan yapraklar kazdırdı. Burada Gültekin'in hayatı o kadar büyük sözler, coşkun satırlarla yazılmıştır ki, ben kalemimle bu kahramanlık destanını küçültmekten korktum.</p>

  <p>Ey okuyucu! Seni Orhun barkının bulunduğu yere götüreyim, Gültekin'in heykelini gör, yazıları sen oku! İşte yazılar:</p>

  <p>"Oğuz beyleri! Türk ulusu, dinleyiniz! Yukarıdan Tanrı ezmeden, aşağıdan yer çökmeden, ey Türk ulusu, ülkeni, yasaklarını kim bozdu? Türk ulusu tövbe et! Baş eğerek yükselttiğin Hakan'ını güzel yurdunu aldattın. Kötülüklerinle, fenalıklarınla, özgür yaşadığın güzel yurdu tutsaklar yurdu edip kirlettin. Yabancı komşuların amaçlarına uşaklık ettin. Kendi yurdundan kaçıp düşmanlarının yanma sığındın.</p>

  <p>"Türk ulusunu dağıtıp sürmek için mızraklar nereden, geldi?Onları getiren sen oldun."</p>

  <p>"Ey ünlü Ötüken ormanının ulusu! Çin'e kaçtınız! Varanlarınız vardı, kalanlarınızı sığındığınız Çinliler öldürdü.</p>

  <p>1 Ötüken: Türklerin ana yurdu ve Hakanların yayladıkları ormandır.</p>

  <p>Kaçtığınız yerde sizi uşak yaptılar. Kanınız su gibi aktı. Kemikler dağ gibi yığıldı. Bay oğlun kul oldu. Temiz kızın gön oldu. Korkaklığından, bilgisizliğinden amcam Hakan uçtu, gitti. Artık adın değişti, Çince ad aldın.</p>

  <p>"Amcan Han ölünce Türk ulusu büsbütün parçalandı. Akağım Kağan uçuruma uçtuk da inim Gültekin yedi yaşda geldi.</p>

  <p>"Amcamın oğlu Küçük Han bize başkaldırdı. Tanrının yardımıyla Hakan oldum. Babam hanı, ulusunun adı, ünü bitmesin diye beni Hakan yaptı.</p>

  <p>"Ben yoksul, fakat ışığı yeri göğü aydınlatan bir ulusa Hakan oldum. Karnı aç, sırtı çıplak, dilini, yurdunu unutmuş yoksul ve dağınık, fakat ışığı gözler kamaştıran bir ulusa Hakan oldum.</p>

  <p>"Kardeşim Gültekin Hakanlığı istemedi. Benimle söz-leşti, babamızın, amcamızın üzerinde çalışmış oldukları büyük Türk ulusunun da adı, ünü yeryüzünden silinmesin diye gece uyumadık, gündüz oturmadık; küçük kardeşim Gültekin, iki başbuğ ile birlikte, bitecek ayrılığı birleştirdik, gerek birbirlerine, gerek bana karşı ateşle su gibi olmalarının önüne geçtik. Ulusa ıssı değil köle olduk. Ayrılan Türk ulusunu bir ettik.</p>

  <p>"Ben Hakan olunca özge diyarlara, yabancı ellere gitmiş Türk ulusu, yalınayak, başıkabak, temiz dilini, bayrağını unutmuş, yoksul bir halde geri geldi.</p>

  <p>"Baş kaldıran kardeşlerimizin de, küçük kardeşim cihan kahramanı Gültekin ak azman atma binip üzerlerine vardı. Hepsini Kızıl Tuğun altına topladı. Ulusun yoksul düşmüşleri, Türk'ün kutlu ülkesi Ötüken'e döndüler.</p>

  <p>"Çıplak Türk ulusunu giydirdim, kandırılarak unuttuğu dilini öğrettim. Karanlık Otüken'i şenlendirdim.</p>

  <p>"Çin gibi büyük şarlar, ordumuzun konduğu yerlerin çevresine kaleler yapmak istedim.</p>

  <p>"Fo1 ve Leo-tseu adlarına barklar yapmak istedim. Fakat kayınbabam önüme geçti. Tuk ulusu azlıktır, atı üzerinde gezmeye alışıktır, Şarda otururlarsa, çokluk olan Çinlilerin saldırışına karşı koyamaz, yok olurlar, at üzerinde bulundukça kuvvetli iken Çin'e akın ederler, kuvvetsiz iken geri çekilir, ele geçmezler. Yağ gibi kaygan olmalıdırlar, dedi.</p>

  <p>"Buda ve Leo-tseu dinine gelince, Türkleri ulus ve memleket ülküsünden başka bir imana alıştırmak onlar için fena olacaktır, bu iki din de insanlara acımak, boyun eğen-lik, miskinlik aşılamaktadırlar, vazgeç, dedi.</p>

  <p>"Bu dinlere girenler atılganlıklarını, cesaretlerini yavaş yavaş elden kaçırırlar. Bir gün gelir ki, Türk ulusu kendi kendine bir iş yapamayan Buda ve Leo-tseu'nun gelip kendisine yardım etmesini beklemekten başka bir şey düşünmeyen, elleri koltuklarında uyuklayan bir sürü miskin Çinli haline girer, dedi.</p>

  <p>"Kayınbabamın sözünü dinledim.</p>

  <p>"Ey büyük Türk budunu, sen kutlu yurdunu bırakma, sen güzel dilini unutma, uydurma yabancı dillerle konuşma! Düşmanın ile ilerin için danışma! Senin için kardeşim Gültekin'le birlikte çok çalıştım. Çin camokaları Pasimiler-le, Hıtay Beyleriyle birleştiler, bize doğru yürüdüler.</p>

  <p>"Ben bunları karşılayacağıma geri çekildim. Yurtlarından çok uzağa düşen bu üç ulusu uzak yollarda aç ve susuz bıraktım. Teker teker karşılarına çıkıp baskın verdirdim. Üçünü de ayrı ayrı tepeledim.</p>

  <p>"Bu sırada Kırgızlar da başkaldırdı. Gültekin otuz altı yaşında iken Kırgızlara karşı asker gönderdik. Mızrak boyunda kan söküp Gökmen ormanından apansız çıkarak Kır-gızları bastık.</p>

  <p>Hanlarıyla orman içinde savaşa girdik, burada Gültekin Bayirko'nun ak aygırına binip ileri fırladı.</p>

  <p>"Cihan kahramanını önlerinde gören ordu da ardından atıldı, bir başbuğlarını mızrakla deldi, tepeledi. Bu atı-1 Fo, Buda dinidir. Türkler Buda dinine girmek istemişlerdi.</p>

  <p>hşta ak aygırın beli kırıldı. Gültekin yayan olarak saldırdı. Hakanlarını öldürdü, ülkelerini aldı.</p>

  <p>"Gültekin, kırk altı yaşında iken Altındağı ve İrtiş ırmağını geçerek Türkeşler üzerine yürüdük.</p>

  <p>Türkeş Han ateş ve Bora gibi Belce nammdaki savaş alanına yetişti.</p>

  <p>"Dövüştük, kardeşim Gültekin Başko adındaki kır atına binip meydana çıktı. Başko adındaki kır at (Bilge Han'ın taş üzerinde kazdırdığı Orhun kitabesinin burası siliktir. Okunamamıştır).</p>

  <p>"Önüne geçti. İkincisini kendi eliyle tepeledi. Kendi eliyle Türkeş Han'ın, başbuğlarını tutuk[1]&nbsp;<span style="font-size: 1em;">aldı. Türkeş Hakanını orada öldürdü.</span></p>

  <p>"Türkeşler geri çekildiler. Karakış başladı. Bizim ordunun ne yiyeceği, ne de konacağı yer vardı.</p>

  <p>Biz de geri çekildik. Kahraman Gültekin'i az kuvvetle yağının üzerine sardık. Gültekin onları kovalamış, uğraşmış, Alp Sahanın ak atma binerek saldırmış, Kara Türkeşleri orada öldürerek boyun eğdirmiş.</p>

  <p>"Dokuz Oğuzlar kendi ulusum idi. Gökte, yeryüzünde kötülükler çoktur. Çekemezlik, düşmanın kandırıcı sözleri, gözlerini kararttı, kardeşlerini kıskandılar, bize düşman oldular, Türk ulusu ikiye ayrıldı.</p>

  <p>"İlk çarpışmamız Togozalık kasabası yakınında oldu. Kardeşim Gültekin'in emrindeki Türk ordusu Tolga suyunu atları ile yüzerek geçtiler. Gültekin Azman adındaki ak atiyle meydana atıldı. Yağıyı tepeledi, ülkelerini aldı.</p>

  <p>"İkinci uğraş Dokuz Oğuzlardan Edizlere oldu.</p>

  <p>"Gültekin bu kez az yağız atma binerek Edizleri Koşli-ganda parça parça etti. Savaşı da ben kazandım.</p>

  <p>Üçüncü savaş Organ'da oldu, bu uğraşı da kazandık. Oğuzların yurdunu aldık. İkiye bölünen ulusu bir ettik.</p>

  <p>"Dördüncü uğraş Çuşi başında oldu. Bu dört savaştan ordumuz yorulmuştu. Ölülerimizi gömerken Oğuzlar yeni-1 Tutuk, esir demektir. Tutsak da derler.</p>

  <p>den üzerimize geldiler. Gültekin kızdı, ortaya atılarak Ton-ganlardan Alpago adındaki ünlü Türk yiğidi ile birbiri ardısı-ra on kahramanı öldürdüğünden Oğuzlar korkarak kaçtılar.</p>

  <p>Beşinci uğraş, bu savaşların en zorlusudur. Ezgenti Ko-daz'da oldu. Bu savaşı da az yağız atına binerek Gültekin açtı. Birbiri ardı sıra iki Oğuz kahramanı öldürülünce Oğuzlar Gültekin'den korkup darmadağın oldular . Bu çağda kış bastı. Kışı Anog Koruganı'nda geçirdim. Kış zorlu oldu. Atlarımız, sürülerimiz soğuktan öldü. Açlık erlerimizi kırdı.</p>

  <p>"İlkyazda orduyu Gültekin ardına aldı. Dokuz Oğuzların üzerine yürüdü. Dokuz Oğuzlar askerlerini üçe ayırdılar. Bir kol Gültekin'e karşı gitti, ikinci kol önlerine gelen sürüleri, konakları yakıp yıkarak yürüdü. Üçüncü kol benim, yani Göktürk Hakanının bulunduğu karargâhı bastırdı.</p>

  <p>"Türk ulusu, Türk bayrağı, yeryüzünden kalkacaktı. Atam, kızlarım, hatunlarım, çocuklarım tutsak olacaktı. Baskına uğramıştık.</p>

  <p>"Fakat Gültekin bunu duydu. Karşısındaki düşmanı bir solukta ezdi. Sonra öküz atına bindi, dağı, taşı aştı. Basılan otağımızın yardımına yetişti. Yıldırım gibi yağıların aralarına girince bir atılışta otuz tane Dokuz Oğuzla savaş erini yere yıktı. Yel gibi esti, ölüm gibi biçti. Sağa koştu vurdu, sola sıçradı yıktı.</p>

  <p>"Oğuzlar yıldırım gibi yeten kardeşim Gültekin'i görünce gene korktular. Bozulmak üzere olan Türk ordusu, Meço Han ve benim hakanlığımın bütün uğraş sonu kazançlarını omuzunda taşıyan cihan kahramanı Gültekin'i aralarında görünce yeniden canlandılar, Dokuz Oğuzları darmadağın ettiler.</p>

  <p>"Fakat! ey büyü/c Türk ulusu!.. Göğsünde yetiştirdiğin kahramanların en şanlısı, dosta, düşmana boyun eğdiren, en büyük olgun, yiğit kardeşim Gültekin bu kavga sonunda 1 Taş üzerindeki yazıda böyle yazar. Bir Gültekin'in kahramanlığı bütün bir Türk ulusunu kurtarmış, bütün bir düşmanı yıklırmıştır. Dağılan, ikiye, üçe, beşe ayrılan yüce bir Türk ulusunu bir araya toplamıştır. Bu satırlarda ek yoktur. Yalnız bugün konuşulan dile uydurulan yerleri ve çözülmüş biçimi yer almıştır.</p>

  <p>dünyaya gözlerini yumdu. Türk bayrağının yere değmeme-si, Türk Ulusunun birleşmesi, Türk ulusunun tutsak gitmemesi için, birçok bahadır kardeşlerimizle birlikte temiz kanını son damlasına kadar akıttı. Türk bayrağını yükseltti, yere değdirmedi. Beni kurtarmak için canını verdi.</p>

  <p>"Türk ulusu kurtuldu, fakat Türkün en büyük kahramanı Gültekin, koyun yılının yirmi yedinci gününde, çok sevdiği savaş alanında gözlerini bir daha açmamak üzere yumdu1.</p>

  <p>"O, Türkün en ünlü tek kahramanı idi, onun namı yeryüzünde kalsın diye yuğ[2] yaptım, bark yaptım, başucunda heykelini diktim, üzerine kümbent yaptım, kahramanlıklarını taşlara kazdırdım, başucuna diktim. Çin'den, Hıtaydan, dört acundan elçiler geldiler; son savaşında yendiği Oğuzlar bile onun yiğitliğine âşık olduklarından yuğ günü benden destur dileyip geldiler, ölüsünün ardında yürüyüp saçlarını, başlarını yoldular, ağladılar.</p>

  <p>"Ben de büyük bir derde düştüm. Görür gözüm görmez oldu. Bilir bilgim bilmez oldu. Tutar kolum tutmaz oldu. Tanrı dilediği gibi bizi kullanıyor, Âdem oğulları bir bir gidiyor. Öyle acı çekiyorum ki, gözümden yaşlar, gönlümden acılar akıyor, acılarım artıyor; başbuğlarımın küçüklerimin, yiğitlerimin, oğullarımın, baylarımın bütün ulusumun gözleri kirpikleri ağlamaktan çürüyecek sandım. Ağlayarak, sızlayarak Kıtay ve Tatayi uluslarından Odarsengin geldi. Çin Hakanından İsiyi Ligenğ geldi. Bir tümenlik eşya ile sayısız altın ve gümüş getirdi.</p>

  <p>Tibet Hakanından Bölen geldi, geriye gün batısından Suğdaklar, Farslar, Buhara ulusları, Kırgızlar, Oğuzlar geldiler. Çin Hakanı bark yapmak, taşlan oymak, süslemek için çıkan gönderdi3.</p>

  <p>"Ey büyük Türk ulusu! Dört bir yerden taşçılar getirdim bu barkı yaptım, içine, dışına kahraman Gültekin'in uğraşlarını yazdım, resimlerini yaptım. Gönlümdeki dilekle-1 O zaman yıllar, koyun yılı, maymun yılı diye anılırdı. Bu tarih 731 yılının mayıs ayının otuzuncu günüdür. Gültekin 47 yaşında ölmüştür.</p>

  <p>2 Yuğ: Cenaze alayı.</p>

  <p>3 Çıkan, Çakan: Heykeltraş demektir.</p>

  <p>ri bu taşa kazdım. Sen büyük bir ulussun, sana beni Hakan yapan Tanrıya bin alkış.</p>

  <p>"Ey büyük Türk ulusu! Bizden sonra gelenler bunu görün, böyle bilin: Ölmez taşı işledim, bu ıssız yere diktim. Üzerine her şeyi yazdım. Oku! Türk ulusunun birleşmesi için sen de sırasında kanını akıtmaktan korkma!</p>

  <p>"Bayrağını düşmana kaptırma! "Yurduna yabancı ayak bastırma! "Dilini unutup yabancı dillerle konuşma! "Düşmanın verdiği öğütlere kanıp kardeşlerini küçük "Yurdunu bırakıp yağıya yanaşma! "Ey büyük Türk ulusu!</p>

  <p>"Dünyada yapamayacağın hiç bir iş yoktur; çünkü sen Gültekin gibi kahramanlar yetiştirmiş bir ulusun oğlusun! Bunu böyle gör, böyle dinle! Bayrağımızın rengi solmasın, gölgelice kaba ağaçlarımız kesilmesin, ulusumuzun arasına ikilik girmesin, yurdumuza yağı ayak basmasın, ey büyük Türk ulusu!</p>

  <p>"Bu taşı kazıyan, bu barkı yapan kahraman Gülte-kin'in ve Bilge Han'ın yeğeni Yuhğ Tekin."</p>

  <p>Oğul hey!.. Beş yılda toparlayıp yazdığım Gültekin'in kitabını burada bitiriyorum. Bilmem kahraman atalarının bu hikayesiyle yüreğine bir şeyler verebildim mi? Sen de gördün ki, baş eğmemek, kul olmamak için yirmi yedi kişi ile dağa çıkıp koca bir acuna boyun eğdiren kahraman bir ulusun oğlusun. Son satırları onlarca yazdım. Benim kalemim, görmediğim bu işleri bu kadar bir kuvvetle yazamazdı.</p>

  <p>Bunları ben hayalimden çıkarıp yazdım sanma. Hem sen gördün! Daha dün ulusun silâhı alınmış, dilini kaybetmiş, yurdunu yağı basmış, ikiye ayrılmış, bayrağı solmuşken sıçradı.</p>

  <p>Bugün gene şanlı bir bayrağın, temizlenen bir dilin, üzerinde kollarını kabarta kabarta gezdiğin bir yurdun, gece gündüz senin için çalışan bir başbuğun var.</p>
</body>
</html>
