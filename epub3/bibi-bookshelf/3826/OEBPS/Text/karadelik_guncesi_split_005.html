<?xml version='1.0' encoding='utf-8'?>
<html xmlns="http://www.w3.org/1999/xhtml" xml:lang="en">
<head>
  <title>karadelik güncesi</title>
  <link href="../Styles/stylesheet.css" rel="stylesheet" type="text/css"/>
  <link href="../Styles/page_styles.css" rel="stylesheet" type="text/css"/>
</head>

<body class="calibre">
  <div class="calibre2">
    <p class="normal"><span class="kobospan" id="kobo.1.1">Sedef kakma konsolun üzerindeki Çin malı dijital saat pazartesi sabahı tam 6’da kısa aralıklarla çalmaya başladığında, Dava Vekili İbrahim Nemrûd boğuntulu karabasanlarla delik deşik rahatsız bir uykudan çoktan uyanmış, yatakta gözleri kapalı olarak sırtüstü yatıyor, haftasonu uyuşukluğundan sıyrılmaya çabalayan dev metropolün huzursuz sabah gürültülerini dinliyordu.</span> <span class="kobospan" id="kobo.1.2">Çocukluğundan kalma bir alışkanlıktı bu.</span> <span class="kobospan" id="kobo.1.3">Sabah karanlığına uyanmaktan hep nefret etmişti.</span> <span class="kobospan" id="kobo.1.4">Henüz küçük bir çocukken, okula gitmek için sabah erkenden kalkması gereken günlerde, annesinin onu kahvaltıya çağıran sesini duymazdan gelir, hiç olmazsa birkaç dakika daha yatağının koruyucu sıcaklığından kopmamak için gözlerini sımsıkı yumup uyurmuş gibi yaparak çevresini dinlerdi.</span> <span class="kobospan" id="kobo.1.5">Annesinin sabrı taşıp söylene söylene odasına gelmesine dek sürerdi bu tatlı ımızganma anları ve genellikle sertçe azarlanması, üzerindeki yorganın hışımla sıyrılıp alınması ve, eğer bu anlamsız bilmezden gelme oyununu sürdürmekte direnirse, saçı ya da kulağı çekilerek, hatta kimi kez tokatlanarak yataktan kaldırılmasıyla sonuçlanırdı.</span> <span class="kobospan" id="kobo.1.6">Kimi kez hayli tatsız sonuçlar doğurabilen bu tuhaf alışkanlığını, üniversitede hukuk öğrenimi görürken üç sınıf arkadaşıyla aynı evi paylaştığı yıllarda, daha sonra uzak bir taşra kentinde geçirdiği yedeksubaylığı döneminde ve nihayet evlilik yaşamında da tüm güçlüklere göğüs gererek sürdürmüştü.</span> <span class="kobospan" id="kobo.1.7">İlk dersleri kaçırması ona avukatlık diplomasına mal olmuş olabilirdi.</span> <span class="kobospan" id="kobo.1.8">Pek başarılı sayılamayacak zahmetli ve uzatmalı bir öğrenimin sonunda mezuniyet sınavını veremeyip, avukatlık yerine dava vekilliğiyle yetinmek zorunda kalmıştı.</span> <span class="kobospan" id="kobo.1.9">Sabah içtimalarına hep geç kalması yüzünden, askerliği boyunca aşağı yukarı tüm haftasonu tatillerini cezalı olarak garnizonda geçirmişti.</span> <span class="kobospan" id="kobo.1.10">Bu sıradışı sabah keyiflerinin evliliği üzerinde de olumsuz bir etkisi olup olmadığını sormaya başlamıştı kendi kendisine bir süredir.</span> <span class="kobospan" id="kobo.1.11">Ne var ki bu uyku ile uyanıklık arası sabah nöbetlerinin hiçbir yararını görmediği de söylenemezdi.</span> <span class="kobospan" id="kobo.1.12">Kırk yaşını yeni doldurmuştu ve bu kırk yıl süresince belki de en iyi öğrendiği şey, insanlar, hayvanlar ve taşıtları çıkardıkları seslerden ayırdetmekti.</span> <span class="kobospan" id="kobo.1.13">Bir körün olağanüstü gelişmiş duyma yetisiyle karşılaştırılabilecek bir beceriydi bu.</span> <span class="kobospan" id="kobo.1.14">Az önce duyduğu boğuk homurtu, sokağın birkaç kulaç altından geçen metronun sesi olmalıydı sözgelimi.</span> <span class="kobospan" id="kobo.1.15">Ondan hemen sonra, tekerlek gıcırtıları ve nal takırtılarıyla saka gelmiş, bakkala bir düzine büyük boy damacana bırakıp boşları alarak gitmişti.</span> <span class="kobospan" id="kobo.1.16">Gözlerini açmakla açmamak arasında kararsız kaldığı tam şu anda, birkaç sokak ötedeki Bozdoğan Kemeri’nin ana caddedeye bakan her iki cephesine kurulmuş dev mültivizyon ekranlarından yükselmekte olan iç gıcıklayıcı koto ezgisi eşliğinde, mahallenin topal attarı Hüseyin Efendi, elinde gergedan boynuzu bastonuyla sokağın aşınmış parke taşları üzerinde ağır aksak sekerek küçük ve izbe dükkânına doğru yürüyordu.</span> <span class="kobospan" id="kobo.1.17">İbrahim Nemrûd bu gri ve soğuk temmuz pazartesisine uyanmamak için dijital saatin sinir bozucu bir tekdüzelikle yinelenen tiz sinyallerine çocukça bir bekiniyle elinden geldiğince direnmeye çalıştı.</span> <span class="kobospan" id="kobo.1.18">Nihayet sonu başından belli bu savaştan yorulup gözlerini isteksizce açtığında, perdeleri sımsıkı çekili yatak odasının naftalin ve lavanta kokulu loşluğu oldu onu karşılayan.</span> <span class="kobospan" id="kobo.1.19">Her sabah yaptığı gibi gözlerini tavana dikerek, son depremin ardından iyice belirginleşmiş olan tavan sıvasındaki kirli çatlakları izledi bir süre yattığı yerden bezgin bakışlarla.</span> <span class="kobospan" id="kobo.1.20">Eski bir coğrafya atlasındaki ırmaklar gibi dallanıp budaklanarak bütün tavanı kaplayan inceli kalınlı bu çatlakları artık ezberlemişti neredeyse; eline bir kâğıt alıp, hiç bakmadan tavanın ayrıntılı bir haritasını çizebilirdi.</span> <span class="kobospan" id="kobo.1.21">Çatlaklardan biri özellikle dikkatini çekmeye başlamıştı son zamanlarda.</span> <span class="kobospan" id="kobo.1.22">Perde kornişinin hemen üzerinden başlayan bu kılcal çatlak, bitkisel motifli kartonpiyeri yarıp gitgide derinleşerek tavanı bir uçtan bir uca çaprazlama kat ediyor ve yılankavî bir kıvrımla karşı duvardan aşağıya inip ahşap süpürgeliğin altında gözden yitiyordu.</span> <span class="kobospan" id="kobo.1.23">Bir gece geç saat ya da bir sabah tanyeri henüz ağarmadan, derinlerden gelen bir sarsıntıyla odanın bu çatlaktan yarılıp ikiye bölünüvereceği ve onun da yatağıyla birlikte, döşemede açılan bu geniş yarıktan aşağı, dipsiz, karanlık bir uçuruma yuvarlanacağı duygusuna kapılıyordu nedense kimi zaman ve bu tuhaf düşünce onu ürpertiyordu.</span> <span class="kobospan" id="kobo.1.24">Gayrı ihtiyarî bir hareketle elini uzatıp yatağın boş duran sağ tarafını yokladı.</span> <span class="kobospan" id="kobo.1.25">O zaman anımsadı karısının üç ay kadar önce evi terketmiş olduğunu.</span> <span class="kobospan" id="kobo.1.26">Giderken, on bir yaşındaki oğullarını da yanında götürmüştü kadın.</span> <span class="kobospan" id="kobo.1.27">Bu ayrılığın üzerinden onca zaman geçmiş olmasına karşın, iki kişilik büyük bronz karyolada tek başına yatmaya hâlâ alışamamıştı İbrahim Nemrûd; on beş yıllık birliktelikleri süresince olduğu gibi, ona ayrılmış olan bölgenin sınırlarını aşmıyor, yatağın bir süre öncesine dek karısına ait olan sağ tarafına geçmemeye özen gösteriyordu.</span> <span class="kobospan" id="kobo.1.28">Elinde değildi, mesleği gereği titizlikle savunmak zorunda olduğu hak ve mülkiyet ilkelerini özel yaşamında çiğneyemezdi.</span> <span class="kobospan" id="kobo.1.29">Bu tatsız anılar biraz kendisine getirmişti onu.</span> <span class="kobospan" id="kobo.1.30">Gözlerini ovuşturarak ağır ağır doğrulup yatağın kenarına oturdu.</span> <span class="kobospan" id="kobo.1.31">Konsolun üzerindeki dijital saat hâlâ aynı kararlılıkla çalmayı sürdürüyordu.</span> <span class="kobospan" id="kobo.1.32">Saati susturduktan sonra, gri linolyum zemine basan, koyu renk yün çoraplar içindeki taraklı ve şişkin ayaklarına baktı.</span> <span class="kobospan" id="kobo.1.33">Genellikle yaptığı gibi, önceki gece pijamasının paçalarını çoraplarının içine sokarak yatmıştı.</span> <span class="kobospan" id="kobo.1.34">Soğuğa karşı aldığı bir önlemdi bu.</span> <span class="kobospan" id="kobo.1.35">İri gövdesinin kalın bir kıl örtüsüyle kaplanmamış tek yeri olan el ve ayakları öteden beri çabuk üşürdü.</span> <span class="kobospan" id="kobo.1.36">Apartman yönetim kurulunun aldığı karar gereği, kalorifer gece saat 10’da söndürülüyordu.</span> <span class="kobospan" id="kobo.1.37">Elektrikli ısıtıcılar aşırı sarfiyata yol açarak aylık elektrik faturasının kabarmasına neden olduğu için, en iyi çare sıkı giyinmekti.</span> <span class="kobospan" id="kobo.1.38">Homurdana homurdana banyoya doğru yürürken, neredeyse bir haftadır giyilmekten teri emerek keçeleşmiş olan çoraplarının gevrek sertliğini hissetti ayaklarında.</span> <span class="kobospan" id="kobo.1.39">Yüzüne birkaç kez su çarptıktan sonra, lavabonun üzerindeki aynalı banyo dolabından tıraş takımını çıkardı.</span> <span class="kobospan" id="kobo.1.40">Fildişi saplı usturasını duvardaki çengele asılı deri kayışta bilerken, aynadaki görüntüsüne takıldı gözü ve kendini tanımakta zorlandı bir an.</span> <span class="kobospan" id="kobo.1.41">Aynadan ona bakan bu yüz, bir başkasının, bir yabancının yüzüydü sanki.</span> <span class="kobospan" id="kobo.1.42">Son zamanlarda aynaya her bakışında bu tuhaf duyguya kapılıyordu.</span> <span class="kobospan" id="kobo.1.43">Oysa her sabah tıraş olurken gördüğü surattı bu.</span> <span class="kobospan" id="kobo.1.44">İri bir kaya ya da kütük parçasından yontulmuş olduğu izlenimi veren, dikdörtgen biçimli bir kafası, basık ama geniş bir alnı ve ileri doğru çıkık, köşeli bir çenesi vardı.</span> <span class="kobospan" id="kobo.1.45">Hemen hemen boyunsuz olduğu ve hafifçe kambur durduğu için, bu kunt kafa, etli omuzlarının arasına gömülmüştü.</span> <span class="kobospan" id="kobo.1.46">Eğri büğrü bir patatesi andıran kırmızımsı burnu, geometrik yüz çizgileriyle keskin bir çelişki oluşturuyordu.</span> <span class="kobospan" id="kobo.1.47">Dudakları ise, burnunun tersine, ince ve renksizdi.</span> <span class="kobospan" id="kobo.1.48">Samur fırçayı tıraş sabununa sürterek iyice köpürttükten sonra, macun kıvamına gelen beyazımsı köpüğü yüzüne yaydı ve sabunun sakal diplerine işleyerek sert kılları yumuşatması için bir an bekledi.</span> <span class="kobospan" id="kobo.1.49">Kalın parmaklarının arasında her an kırılıverecek cam bir biblo gibi tuttuğu fildişi saplı usturayı sessiz bir besmeleyle yüzüne değdirirken, ona şimdi bunca yabancı gelen bu suratın, gençlik yıllarında neye benzediğini anımsamaya çalıştı.</span> <span class="kobospan" id="kobo.1.50">Kolay değildi bu.</span> <span class="kobospan" id="kobo.1.51">Belleğini epeyce zorlaması gerekti yirmili yaşlardaki halini gözünün önüne getirebilmek için.</span> <span class="kobospan" id="kobo.1.52">Hâlâ eskisi gibi gür olan kısa kesilmiş kumral saçları, son yıllarda özellikle şakaklarında enikonu kırlaşmaya başlamıştı.</span> <span class="kobospan" id="kobo.1.53">On yıl kadar önce, saçındaki ilk akı keşfettiğinde, canı sıkılmıştı biraz; ama sonra, akların sayısı her geçen gün artarken, yavaş yavaş alışmıştı bu duruma.</span> <span class="kobospan" id="kobo.1.54">Kır saçların onu daha olgun gösterdiğini düşünerek avutuyordu kendisini.</span> <span class="kobospan" id="kobo.1.55">Teni, gençliğe özgü o sağlıklı parlaklığa ve kaygan pürüzsüzlüğe hiçbir zaman sahip olmamıştı gerçi, gençken de yaşından büyük göstermişti hep, ama en azından alnındaki kırışıklıklar yoktu o zamanlar.</span> <span class="kobospan" id="kobo.1.56">Şimdi bir baştan bir başa inceli kalınlı çizgiler katediyordu bu geniş ve basık alnı.</span> <span class="kobospan" id="kobo.1.57">Aradan geçen zamanda fazlaca somurtmuş, kaş çatmış olmalıydı.</span> <span class="kobospan" id="kobo.1.58">Eskiden de çok neşeli bir insan değildi, ancak son yıllarda iyice unutmuştu gülmeyi.</span> <span class="kobospan" id="kobo.1.59">Değişmeye çalışmıştı, ama başka türlüsü gelmemişti elinden.</span> <span class="kobospan" id="kobo.1.60">Ayrıca zamanla, ağzının iki yanında, burnundan çenesine doğru inen derin çizgiler oluşmuş ve ağzı, kurumuş ırmak yataklarının çevrelediği çorak bir tepecik gibi, hafifçe ileri doğru fırlamıştı.</span> <span class="kobospan" id="kobo.1.61">Yoğun iş temposu nedeniyle yıllardır gece geç yatıp sabah erken kalktığı için, yorgun gözlerinin çevresinde mor halkalar vardı.</span> <span class="kobospan" id="kobo.1.62">Zaten hayli küçük olan çipil gözleri, bu yüzden daha da küçülmüş, yuvalarına batmış gibiydi.</span> <span class="kobospan" id="kobo.1.63">En son ne zaman bir hafta ya da daha uzun bir süre tatil yapmış olduğunu anımsayamıyordu.</span> <span class="kobospan" id="kobo.1.64">Keskin bir acıyla irkilerek geri çekildi birden.</span> <span class="kobospan" id="kobo.1.65">Acıyan yere dokununca, parmağına bir damla kan bulaştı.</span> <span class="kobospan" id="kobo.1.66">Aynaya baktığında, dudağının hemen üzerinde, ince, kırmızı bir çizginin yavaş yavaş kabarmakta olduğunu gördü.</span> <span class="kobospan" id="kobo.1.67">Dalgınlıkla usturayı kaçırmış, dudağının üstünü hafifçe kesmişti.</span> <span class="kobospan" id="kobo.1.68">Yüzünü ekşiterek yaraya baktı.</span> <span class="kobospan" id="kobo.1.69">Son günlerde giderek daha dalgın olmaya başlamıştı.</span> <span class="kobospan" id="kobo.1.70">Sürekli ufak tefek sakarlıklar yapıyor, birşeyleri kırıyor, birşeyleri unutuyordu ve hiç hoşuna gitmiyordu bu durum.</span> <span class="kobospan" id="kobo.1.71">Beceriksizlik ve dikkatsizlikten hep nefret etmişti.</span> <span class="kobospan" id="kobo.1.72">Başkalarında kınadığı bu tür sinir bozucu davranışları şimdi kendisinde görmek, dehşete düşürüyordu onu.</span> <span class="kobospan" id="kobo.1.73">Elinden birşey gelmiyordu ama.</span> <span class="kobospan" id="kobo.1.74">Bulanık bir su akıyordu sanki yaşamının ortasından ve o bu suyun akıntısına kapılmış, umutsuzca çırpınarak uzak bir lağım çukuruna doğru sürükleniyordu.</span> <span class="kobospan" id="kobo.1.75">Kanı bir parça pamukla kuruttuktan sonra, tıraş takımlarının durduğu kutuya uzanıp yaldızlı kâğıda sarılı ufak kantaşını aldı ve yaranın üzerine bastırdı.</span> <span class="kobospan" id="kobo.1.76">Yüzünü yine ekşitmesine neden oldu bir kez daha hissettiği keskin acı.</span> <span class="kobospan" id="kobo.1.77">Az sonra, kol yenleri eprimiş gri takım elbisesinin üzerine geçirdiği lekeli paltosu, siyah fötr şapkası, şemsiyesi ve evrak çantasıyla sokaktaydı.</span> <span class="kobospan" id="kobo.1.78">Isırıcı bir temmuz ayazı karşıladı onu dışarıda ve sert bir karayel yağmur damlalarını yüzüne çarptı.</span> <span class="kobospan" id="kobo.1.79">Paltosunun yakalarını kaldırıp şemsiyesini açarak ana caddeye doğru hızlı adımlarla yürüdü.</span> <span class="kobospan" id="kobo.1.80">Sabahın bu erken saatinde, sokak hemen hemen boştu.</span> <span class="kobospan" id="kobo.1.81">Köşeyi döneceği sırada, apartmanların önüne çıkarılmış eğri büğrü çöp bidonlarının içinde yorulmaz bir hamaratlıkla eşinen alacalı mangustlardan biriyle göz göze geldi.</span> <span class="kobospan" id="kobo.1.82">Hayvan, bidonun kenarında bir an heykel gibi kıpırtısız dikilerek boncuk gözleriyle onu izledikten sonra, çevik bir hareketle çöplerin içine daldı yeniden.</span> <span class="kobospan" id="kobo.1.83">Ana caddede, arka sokakların tersine, yoğun bir taşıt ve yaya trafiği vardı.</span> <span class="kobospan" id="kobo.1.84">Şemsiyesini kapatıp metro istasyonuna indi.</span> <span class="kobospan" id="kobo.1.85">Sultanahmet yönüne gidecek treni beklerken, çevresine sıkıntıyla göz gezdirdi.</span> <span class="kobospan" id="kobo.1.86">Her sabah içine karıştığı bu kalabalıkta bir kez olsun tanıdık bir çehre görememek tuhafına gidiyordu.</span> <span class="kobospan" id="kobo.1.87">Sonra, karşı duvardaki büyük boy reklam panosuna takıldı gözü.</span> <span class="kobospan" id="kobo.1.88">Buğday sarısı saçları kısacık kesilmiş bir gençkız, dudaklarında Mona Lisa’yı andıran, belli belirsiz, gizemli ve kışkırtıcı bir gülümsemeyle ellerini iki yana açmış, kendisini izleyenlerin gözlerinin içine bakıyordu.</span> <span class="kobospan" id="kobo.1.89">İbrahim Nemrûd, afişin siyah artalanı üzerine büyük boy kırmızı harflerle yazılmış olan sloganı birkaç kez pek birşey anlamadan okudu:</span> <span class="ideitalik1"><span class="kobospan" id="kobo.1.90">Yazgıya boyun eğmeyin!</span> <span class="kobospan" id="kobo.1.91">Geleceğiniz kendi ellerinizde!</span></span> <span class="kobospan" id="kobo.1.92">Alttaki ufak yazıları sökmeye çalışırken, Edirnekapı’dan gelen tren boğuk tıslamalarla gözüktü tünelin ucunda.</span> <span class="kobospan" id="kobo.1.93">Peronda kaynaşan insan kalabalığını itip kakarak hıncahınç dolu vagonlardan birine güçlükle attı kendisini ve otomatik kapı kapanırken, çantasını son anda içeri çekebildi.</span> <span class="kobospan" id="kobo.1.94">Önce Beyazıt, ardından Çemberlitaş duraklarında biraz boşalır gibi oldu tren.</span> <span class="kobospan" id="kobo.1.95">Son durak Sultanahmet’te, geriye kalan yolcularla birlikte metrodan indi.</span> <span class="kobospan" id="kobo.1.96">Peronu giriş holüne bağlayan uzun koridorda, ne olduğu tam olarak seçilemeyen, boğuk bir müzik yankılanıyordu.</span> <span class="kobospan" id="kobo.1.97">İlerledikçe, müzik netleşti.</span> <span class="kobospan" id="kobo.1.98">Komalı sesleri kulağı tırmalayan, iç gıcıklayıcı bir Uzakdoğu ezgisiydi bu.</span> <span class="kobospan" id="kobo.1.99">Koridorun sağa sert bir dönüş yaptığı köşede, duvardaki bir nişin içinde, yere bağdaş kurmuş, kucağına yatırdığı santur benzeri tuhaf bir telli çalgıyı okşarcasına ağır devinimlerle çalan dazlak kafalı, matruş çehreli, hırpanî kılıklı genç adamı gördü.</span> <span class="kobospan" id="kobo.1.100">Metro idaresinin tüm çabalarına karşın istasyonlardan ayağını kesmeyi başaramadığı sokak çalgıcılarından biriydi bu.</span> <span class="kobospan" id="kobo.1.101">Önüne serdiği, kirli, çitişik mendilin üzerinde bir avuç bakır metelik, birkaç tane delikli kuruş ve bir de rengi kararmış mecidiye çeyreği vardı.</span> <span class="kobospan" id="kobo.1.102">İbrahim Nemrûd bu görüntü karşısında yüzünü buruşturdu.</span> <span class="kobospan" id="kobo.1.103">Sokak çalgıcılarını işe yaramaz birer serseri, toplumun sırtından geçinen birer asalak, bir tür dilenci olarak görürdü.</span> <span class="kobospan" id="kobo.1.104">Hatta dilenciden bile daha aşağıydılar onun gözünde, çünkü dilenciler hiç olmazsa sakatlıkları nedeniyle elleri iş tutmayan zavallılardı, bu yüzden dilenmek zorundaydılar; oysa sokak çalgıcıları, gücü kuvveti yerinde, sağlıklı, genç insanlardı genellikle; yalnızca çalışmak istemedikleri, toplum düzenine karşı çıktıkları için yapıyorlardı bu işi.</span> <span class="kobospan" id="kobo.1.105">Üstelik çaldıkları tuhaf adlı müziklerin hepsi—</span><span class="ideitalik1"><span class="kobospan" id="kobo.2.1">reggea, funk, rap, hiphop, new age, ethnic</span></span><span class="kobospan" id="kobo.2.2">—baş ağrıtmaktan başka hiçbir işe yaramayan bir kuru gürültüden ibaretti.</span> <span class="kobospan" id="kobo.2.3">Hele bu dazlak gencin çaldığı Uzakdoğu müziğinden özellikle nefret ediyordu.</span> <span class="kobospan" id="kobo.2.4">Son zamanlarda gitgide yaygınlık kazanmaya başlayan bu müzik türü, radyoda, televizyonda ve kentin her yanındaki dev mültivizyon ekranlarında sürekli çalınır olmuştu.</span> <span class="kobospan" id="kobo.2.5">Aslında İbrahim Nemrûd bir müzik düşmanı değil, tam tersine, bir müzikseverdi; beğenilerinde biraz tutucuydu yalnızca, o kadar.</span> <span class="kobospan" id="kobo.2.6">Lise yıllarından beri iyi bir klasik batı müziği dinleyicisiydi.</span> <span class="kobospan" id="kobo.2.7">Özellikle barok dönem yapıtlarını, Bach’ı, Vivaldi’yi, Albinoni’yi seviyordu.</span> <span class="kobospan" id="kobo.2.8">Aslında belki biraz da bu yüzden, yani klasik müzik sevgisi nedeniyle, bir türlü ısınamamıştı bu ne idüğü belirsiz müziklere.</span> <span class="kobospan" id="kobo.2.9">Yürüyen merdivenlerle meydana çıktığında, yüzüne yeniden soğuk hava çarptı.</span> <span class="kobospan" id="kobo.2.10">Yağmur kesilmişti.</span> <span class="kobospan" id="kobo.2.11">Metro çıkışındaki çopur suratlı simitçiden hergünkü kahvaltısı olan iki simiti alırken, az ötede dikine yere saplanmış bir transatlantik gövdesi gibi tehditkâr bir kararlılıkla göğe yükselmekte olan, füme cam cepheli, doksan dokuz katlı SULTA (</span><span class="ideitalik1"><span class="kobospan" id="kobo.3.1">Sultanahmet Adliyesi</span></span><span class="kobospan" id="kobo.3.2">) gökdelenine saygı ve korku arası bir duyguyla baktı.</span> <span class="kobospan" id="kobo.3.3">İşlek bir karınca yuvası gibi, günün her saatinde binlerce insanı kendisine çekiyordu bu dev bina.</span> <span class="kobospan" id="kobo.3.4">Alt katlarda duruşma salonları yer alıyordu, üst katlar ise hukuk bürolarına ayrılmıştı.</span> <span class="kobospan" id="kobo.3.5">Ana girişin hemen yanındaki büyük mermer yazıtta belirtildiği gibi, binanın yüz kat değil, doksan dokuz kat inşa edilmiş oluşunun simgesel bir anlamı vardı:</span> <span class="kobospan" id="kobo.3.6">Yüz sayısının temsil ettiği yetkin bütünden bir eksiklik, adalet sisteminin ister istemez içinde barındırdığı ufak yanılma payını simgeliyordu.</span> <span class="kobospan" id="kobo.3.7">Belki tedirgin edici, ancak herşeye karşın göze alınması, hatta teşvik edilmesi gereken bir riskti bu, çünkü tıpkı siyahın beyazı ya da karanlığın ışığı görünür kılması gibi, küçük de olsa bir adaletsizlik olasılığının varlığı, adaleti olumluyor, onun paha biçilmez değerini ortaya koyuyordu.</span> <span class="kobospan" id="kobo.3.8">Adalet ve adaletsizlik arasındaki bu hassas denge, kafasını hep meşgul etmişti İbrahim Nemrûd’un.</span> <span class="kobospan" id="kobo.3.9">Bunu uzun uzun düşünmüş, ancak bir sonuca varamamıştı.</span> <span class="kobospan" id="kobo.3.10">Belki de kesin bir çözümü yoktu bu sorunun.</span> <span class="kobospan" id="kobo.3.11">Onun bürosu görkemli SULTA gökdeleninde değil, gökdelene birkaç dakikalık yürüme mesafesindeki</span> <span class="ideitalik1"><span class="kobospan" id="kobo.4.1">Yerebatan Sarayı</span></span> <span class="kobospan" id="kobo.4.2">YERSARAY’daydı.</span> <span class="kobospan" id="kobo.4.3">Ayasofya Camii’nin hemen karşısında yer alan bu dev Bizans sarnıcı, beton plaklar, prekast elemanlar ve çelik asma sistemlerle yeraltına doğru genişletilerek dava vekili bürolarının içinde toplandığı muazzam bir iş hanına dönüştürülmüştü.</span> <span class="kobospan" id="kobo.4.4">Gökdelendeki büroların kirası, onun kısıtlı bütçesi için fazlasıyla yüksekti.</span> <span class="kobospan" id="kobo.4.5">Büyük hukuk şirketleri ve tanınmış avukatlar burada büro kiralama lüksüne sahip olabilirdi ancak.</span> <span class="kobospan" id="kobo.4.6">Onun gibi adı sanı duyulmamış dava vekilleri ise, yeraltındaki sefil fare deliklerinde, sarnıcın hava ve ışıktan yoksun rutubetli bodrumlarındaki daracık hücrelerde dirsek çürütmek zorundaydılar.</span> <span class="kobospan" id="kobo.4.7">İbrahim Nemrûd’un en büyük düşü, günün birinde SULTA gökdeleninde küçük de olsa bir büro edinmekti.</span> <span class="kobospan" id="kobo.4.8">Ama bunun boş bir düş olduğunu biliyordu; küçük davalar ve mütevazı ücretlerle yetinmek zorunda olan, kırk yaşına gelmiş vasat bir dava vekili için, düşten de öte bir olanaksızlıktı bu.</span> <span class="kobospan" id="kobo.4.9">Kafasında sürekli evirip çevirdiği düşüncelerle, simitçinin buruşuk bir gazete kâğıdına sardığı simitleri paltosunun cebine sokup karşı kaldırıma geçti ve üzeri rengârenk reklam panolarıyla donatılmış su terazisinin yanından YERSARAY’ın girişine doğru yürüdü.</span> <span class="kobospan" id="kobo.4.10">Saat 7’ye gelirken, sarnıcın alt katlarından birindeki odasındaydı.</span> <span class="kobospan" id="kobo.4.11">İçine yalnızca bir masa, iki koltuk, bir dosya dolabı ve bir elbise askısı sığabilen, basık tavanlı, penceresiz, tüm iç yüzeyleri gri plastik karolarla kaplı, standart bir çalışma modülüydü bu ve İbrahim Nemrûd’un iri gövdesi bu ufacık odayı hemen hemen tümüyle dolduruyordu.</span> <span class="kobospan" id="kobo.4.12">Dosya dolabının yanından güçlükle sıyrılarak masanın arkasına geçip koltuğa oturdu, cuma akşamından kalma dağınıklığı üstünkörü düzelttikten sonra, telefonun almacını kaldırıp 9’u tuşladı ve çay ocağından demli bir çay ısmarladı.</span> <span class="kobospan" id="kobo.4.13">Ardından, masanın yanında duran transistörlü radyoyu açtı.</span> <span class="kobospan" id="kobo.4.14">Herzaman dinlediği klasik müzik istasyonuna ayarlıydı radyo.</span> <span class="kobospan" id="kobo.4.15">Hoparlörden dingin bir Bach fügünün cızırtılı tınıları yükselirken, gözlerini yumup koltuğunda arkasına yaslanarak derin bir soluk aldı ve bir süre kıpırtısız durdu.</span> <span class="kobospan" id="kobo.4.16">Az sonra kapı tıklatıldığında, açtı gözlerini.</span> <span class="kobospan" id="kobo.4.17">Gelen, sarnıcın tek gözlü çaycısıydı.</span> <span class="kobospan" id="kobo.4.18">Adam, elindeki askılı tepsiden aldığı, içi bulanık renkli bir sıvıyla dolu, ağzı birkaç yerinden kırık bardağı masanın üzerine bıraktı.</span> <span class="kobospan" id="kobo.4.19">Çayın demli olup olmadığını sordu İbrahim Nemrûd.</span> <span class="kobospan" id="kobo.4.20">Çaycı bu soruya karşılık olarak tek gözünü kısıp ters ters bakmakla yetindi ve kendisine uzatılan markayı alıp gitti.</span> <span class="kobospan" id="kobo.4.21">İbrahim Nemrûd, çay tabağının kenarında duran ve dökülen çayla ıslandıkları için erimeye yüz tutmuş üç parça küp şekeri, deneyimden kaynaklanan bir ustalıkla, kaşığıyla alıp bardağa attı ve çayı karıştırırken, on yıldan uzun süredir her gün kimbilir kaç kez gördüğü çaycının adını nedense bir türlü anımsayamadığını düşündü.</span> <span class="kobospan" id="kobo.4.22">Kimbilir belki de hiçbir zaman öğrenmemişti bu adı.</span> <span class="kobospan" id="kobo.4.23">Ilık ve demsiz çayın yavan tadı damağına yayılınca, hafifçe ekşitti yüzünü ve gazete kâğıdından çıkardığı bayat simitleri ikiye kırıp çaya banarak aceleyle yedi.</span> <span class="kobospan" id="kobo.4.24">Simit kırıntılarını elinin tersiyle yere süpürdükten sonra, çantasını açıp evden getirdiği dosyaları çıkardı, önceki akşam bıraktığı yerden çalışmaya başladı.</span> <span class="kobospan" id="kobo.4.25">Bir süredir cuma akşamları bürosundan çıkarken, üzerinde çalıştığı dosyaları yanına alıyor, haftasonunda evde çalışmaya devam ediyordu.</span> <span class="kobospan" id="kobo.4.26">Gerçekten işlerinin yoğunluğu yüzünden mi, yoksa cumartesi pazar günleri evde yalnız başına oturup sabahtan akşama dek televizyon izlemekten canı sıkıldığı için mi eve iş getirmeye başladığını bilemiyordu tam olarak.</span> <span class="kobospan" id="kobo.4.27">Sarnıç haftasonlarında açık olsa, bürosuna gelip orada çalışmayı yeğlerdi.</span> <span class="kobospan" id="kobo.4.28">Karısı onu terkedeli beri, evde huzur bulamaz olmuştu.</span> <span class="kobospan" id="kobo.4.29">Artık yavaş yavaş oturmaya başlayan bu rutin, iki haftada bir, oğlunu alıp sinemaya götürdüğü pazar günleri bozuluyordu yalnızca.</span> <span class="kobospan" id="kobo.4.30">Gerçi karısıyla henüz resmen ayrılmamışlardı, ama kadın daha şimdiden ondan boşanıp oğullarının velayetini almışçasına, dediğim dedik bir yargıç buyurganlığıyla getirmişti bu hükmü ve İbrahim Nemrûd onun fikri sorulmadan alınmış bu karara karşı çıkacak cesareti kendisinde bulamamıştı.</span> <span class="kobospan" id="kobo.4.31">Bunun nedeni, karısına için için hak veriyor oluşuydu belki de.</span> <span class="kobospan" id="kobo.4.32">Birlikte oturdukları sırada, oğluyla baş başa bütün bir gün geçirdiğini anımsamıyordu.</span> <span class="kobospan" id="kobo.4.33">Bir davadan ötekine koşuşturmakla geçen yoğun bir haftanın ardından, kimseyle iki çift laf edemeyecek denli yorgun ve isteksiz olurdu genellikle; köşesine çekilip kafasını dinlemek, iki satır birşey okumak, çocukluğundan beri sürdürdüğü pul koleksiyonunun başında, elinde pertavsız, saatlerce düşünceye dalmak isterdi.</span> <span class="kobospan" id="kobo.4.34">Mutlaka halledilmesi gereken ivedi bir iş çıkardı ya da kimi zaman, biryere gidilmesi, birtakım belgelerin teslim alınması, bir müvekkil ya da bir meslektaşla görüşülmesi gerekirdi.</span> <span class="kobospan" id="kobo.4.35">Bayram günleri ise sıkıcı aile ve dost ziyaretleriyle geçerdi.</span> <span class="kobospan" id="kobo.4.36">Şimdi, oğlunu ancak iki haftada bir görebildiği bu ayrılık döneminde, sözde birlikte geçen on yılı aşkın sürede onu aslında ne denli az tanımış olduğunu anlıyordu.</span> <span class="kobospan" id="kobo.4.37">Oğlu için de aşağı yukarı aynı durum sözkonusuydu.</span> <span class="kobospan" id="kobo.4.38">Neredeyse yabancıydılar birbirlerine.</span> <span class="kobospan" id="kobo.4.39">Çocuğun nelerden hoşlanıp nelerden hoşlanmadığını, derslerinde başarılı olup olmadığını, okuldan arta kalan zamanlarında ne yaptığını yeni yeni öğreniyordu İbrahim Nemrûd.</span> <span class="ideitalik1"><span class="kobospan" id="kobo.5.1">Ethnic techno</span></span> <span class="kobospan" id="kobo.5.2">adı verilen tuhaf bir müzik türünü dinlediğini ve bir süredir okuldaki modern dans topluluğunda yer aldığını öğrendiğinde, hayli şaşırmıştı.</span> <span class="kobospan" id="kobo.5.3">Elektronik klavye ve bas gitar eşlikli, tekdüze bilgisayar ritmlerinin oluşturduğu bulanık bir artalan üzerine serpiştirilmiş ney, tanbur, kemençe, sitar, santur, ud ve benzeri Doğu enstrümanlarının serbest doğaçlamalarından oluşan, tanımı güç bir müzikti bu.</span> <span class="kobospan" id="kobo.5.4">Bir gün, sinemadan sonra gittikleri muhallebicide, oğlu hep yanında taşıdığı kulaklıklı diskçalarından ona bu müziği ilk kez dinlettiğinde, yüzünü buruşturarak tiksintisini dışa vurmaktan alamamıştı kendisini.</span> <span class="kobospan" id="kobo.5.5">O anda oğlunun gözlerinde beliren düşkırıklığı ifadesini unutmuyordu.</span> <span class="kobospan" id="kobo.5.6">Dans konusunda da durum pek farklı değildi.</span> <span class="kobospan" id="kobo.5.7">Rus kompozitörlerinin bale süitlerini pek sık olmamakla birlikte severek dinlemesine karşın, bir gösteri olarak klasik baleden hiçbir zaman hoşlanmamıştı İbrahim Nemrûd.</span> <span class="kobospan" id="kobo.5.8">Zaten dansın hiçbir türüne ilgi göstermemişti yaşamı boyunca.</span> <span class="kobospan" id="kobo.5.9">Gençken üniversite arkadaşlarıyla gittiği müzikli danslı toplantılarda, cezbeye kapılmışçasına gövdelerini birbirlerine yapıştırarak tango yapan çiftleri şaşkın gözlerle izler, tümüyle anlamsız ve gülünç bulduğu bu jimnastik hareketlerinden nasıl bir zevk alınabileceğine akıl erdiremezdi.</span> <span class="kobospan" id="kobo.5.10">Nişanlılıkları ve evliliklerinin ilk dönemlerinde, karısının ısrarları üzerine, onu birkaç kez Tepebaşı’ndaki dansinghollere götürmüş, zincirlerinden boşanmışçasına çalan bir zenci cazbant eşliğinde, dans pistindeki diğer çiftlerin hareketlerine öykünmeye çalışmıştı boş yere.</span> <span class="kobospan" id="kobo.5.11">Sorun, ritm duygusunun hiç olmayışıydı.</span> <span class="kobospan" id="kobo.5.12">Karısı, profesyonel bir dansçı gibi en zarif figürlerle onun çevresinde dönerken, o, ormandan yeni kesilmiş ham bir ağaç kütüğü denli kıvrak olabiliyordu ancak iri ve hantal gövdesiyle.</span> <span class="kobospan" id="kobo.5.13">Kafasını, omuzlarını, kollarını ve kalçalarını hemen hemen hiç oynatmaksızın, baston yutmuşçasına dimdik ve kaskatı, dev bir hacıyatmaz gibi sağa sola yalpa vurup duruyor ve hayli eğlendirici bir görüntü oluşturuyordu çevreden bakanlar için.</span> <span class="kobospan" id="kobo.5.14">Zaten karısı da kısa süre sonra onun kesinlikle umutsuz bir vaka olduğunu anlamış, dansa götürülmek için başının etini yemez olmuştu.</span> <span class="kobospan" id="kobo.5.15">Oğlunun dansa ilgi duymasını, çocuğun annesine çekmiş oluşuyla açıklıyor ve, her ne kadar belli etmemeye çalışsa da, aslında buna enikonu yeriniyordu İbrahim Nemrûd.</span> <span class="kobospan" id="kobo.5.16">Daha önce birkaç kez karısının zoruyla televizyonda izlediği</span> <span class="ideitalik1"><span class="kobospan" id="kobo.6.1">modern bale</span></span> <span class="kobospan" id="kobo.6.2">adlı tuhaf danstan ilk görüşte nefret etmişti.</span> <span class="kobospan" id="kobo.6.3">Şimdi oğlunun yarı çıplak bir halde, yabancı insanların gözleri önünde, gülünç akrobatik figürler yapıyor olduğunu öğrenmek rahatsız ediyordu onu.</span> <span class="kobospan" id="kobo.6.4">Oğluyla birlikte vakit geçirdikçe, hemen hemen hiçbir ortak zevklerinin olmadığı gerçeğini kavramaya başlamıştı üzüntüyle.</span> <span class="kobospan" id="kobo.6.5">İbrahim Nemrûd yeni müziklerden ne denli nefret ediyorsa, oğlu da onun en sevdiği klasik müzik yapıtlarını o denli sıkıcı buluyordu.</span> <span class="kobospan" id="kobo.6.6">Çocuğa bir kez bütün gözlerden kıskançlıkla sakladığı pul koleksiyonunu göstermek istemiş, karşısında sıkıntıdan oflayıp puflayan bir çehre bulunca, vazgeçmek zorunda kalmıştı.</span> <span class="kobospan" id="kobo.6.7">Onca yıl aynı evde yaşayıp aynı yemekleri yemiş olmalarına karşın, damak zevkleri bile tümüyle farklıydı.</span> <span class="kobospan" id="kobo.6.8">İbrahim Nemrûd çocukluğundan beri bol salçalı et yemeklerini, baharatlı kızartmaları, acılı kebapları severdi.</span> <span class="kobospan" id="kobo.6.9">Oğlu ise önceki yıl vejetaryen olmuştu, bir lokma bile et koymuyordu ağzına.</span> <span class="kobospan" id="kobo.6.10">Tüm bu çatışmaların içinde, sinema tek ortak ilgi alanları gibi görünüyordu.</span> <span class="kobospan" id="kobo.6.11">Tuhaf bir biçimde, ikisi de fantastik filmlerden hoşlanıyorlardı.</span> <span class="kobospan" id="kobo.6.12">İbrahim Nemrûd bu ortak ilgiyi keşfettiğinde, hem şaşırmış, hem de bunun ileride belki daha başka alanlarda da aynı heyecanı paylaşmalarını sağlayacak bir atlama taşı olabileceğini düşünerek sevinmişti.</span> <span class="kobospan" id="kobo.6.13">Bu yüzden, iki haftada bir pazar günleri biraraya geldiklerinde, mutlaka sinemaya gidiyorlardı.</span> <span class="kobospan" id="kobo.6.14">İbrahim Nemrûd’un o gün girmesi gereken beş dava vardı.</span> <span class="kobospan" id="kobo.6.15">Gerçi önemsiz alacak ve icra davalarıydı bunlar, ama gerekli belgelerin hazırlanması ve resmî yazışmaların yapılması çok vakit alıyordu.</span> <span class="kobospan" id="kobo.6.16">Kendi kendisine eziyet etmekten zevk alan çileci bir keşiş gibi, kılı kırk yaran bir dikkat ve neredeyse şehvete varan bir titizlikle yerine getiriyordu her ufak formaliteyi.</span> <span class="kobospan" id="kobo.6.17">Teşrifata zaten hep önem vermişti, ama karısı evden ayrılalı beri marazî bir hal almıştı bu durum.</span> <span class="kobospan" id="kobo.6.18">Yazdığı basit bir başvuru dilekçesini bile defalarca gözden geçiriyor, her sözcüğün, her noktalama işaretinin üzerinde uzun uzun duruyor, düşünüyor, kararsız kalıyor, karalıyor, değiştiriyor, dilekçeyi yeniden, yeniden ve sonra yeniden yazıyordu.</span> <span class="kobospan" id="kobo.6.19">Sürekli yoğunluğundan yakındığı işlerinin kolaylaşmasını ve çabuk bitmesini sağlamıyordu tabii bu aşırı titizlik, ama onu oyalıyordu en azından, ki belki onun asıl istediği de buydu.</span> <span class="kobospan" id="kobo.6.20">Henüz ilk dosyaya göz gezdirmekteydi ki, masasının üzerinde duran telefon çalmaya başladı.</span> <span class="kobospan" id="kobo.6.21">Almacı kaldırdı.</span> <span class="kobospan" id="kobo.6.22">Arayan, daha önce birkaç davada yardımcı olduğu bir avukatın sekreteriydi.</span> <span class="kobospan" id="kobo.6.23">Onun için yeni bir işleri olduğunu söylüyordu.</span> <span class="kobospan" id="kobo.6.24">Elindeki davaların yoğunluğu nedeniyle bu öneriyi geri çevirmek istedi ilkin, ama sekreter ısrar edince, gönülsüzce de olsa, avukat Hakkı Huzur’la görüşmeyi kabul etti.</span></p>

    <p class="normal"><span class="kobospan" id="kobo.8.1">İbrahim Nemrûd bir saat kadar sonra</span> <span class="ideitalik1"><span class="kobospan" id="kobo.8.2">İtina ve Maharet Danışmanlık</span></span> <span class="kobospan" id="kobo.8.3">İTİMAD’ın merkezindeydi.</span> <span class="kobospan" id="kobo.8.4">Adliye gökdeleninin en tepesinde, hemen hemen bütün katı kaplayan, alçak bölme duvarlarıyla ufak çalışma birimlerine ayrılmış muazzam bir havuz büroydu bu; hiç durmamacasına devinen yüzlerce çalışanıyla, dev bir arı kovanını andırıyordu.</span> <span class="kobospan" id="kobo.8.5">Daha önceki iş görüşmelerinde buraya çağrılmamıştı İbrahim Nemrûd, talimatları telefonla ya da yazılı olarak almıştı.</span> <span class="kobospan" id="kobo.8.6">Bu seferki dava önemli olmalıydı.</span> <span class="kobospan" id="kobo.8.7">Giriş holündeki danışma bankosundan onu yönlendirdikleri koridorda yürürken, telaşla bir bölmeden ötekine koşuşturan, siyah kolluklu, kolalı yakalı kâtipleri, dosya dolaplarını karıştıran, gözlüklü şaşkın stajyerleri, bir an durup dinlenmeksizin bilgisayarlarının klavyesini tıkırdatan, ağzı sakızlı genç daktilo kızları görebiliyor ve bu hummalı çalışma başını döndürüyordu.</span> <span class="kobospan" id="kobo.8.8">Avukatın odası, çalışma mekânının öteki ucundaydı.</span> <span class="kobospan" id="kobo.8.9">Moda dergilerinden fırlamış bir manken denli göz alıcı ve ölü bir balık denli soğuk sekreterin açtığı gösterişli kapıdan girdiğinde, ne yöne gideceğini bilemedi önce.</span> <span class="kobospan" id="kobo.8.10">Bir cephesi yerden tavana dek tümüyle cam, Sultanahmet ve Ayasofya Camilerini ve Topkapı Sarayını kuşbakışı gören, duvarları koyu renk lambri kaplı, geniş bir salondaydı.</span> <span class="kobospan" id="kobo.8.11">İlk şaşkınlığını üzerinden atınca, salonun öteki ucunda, bir saltanat kadırgasını andıran masif maun çalışma masasının ardında ayağa kalkmış, edepli bir diplomat tavrıyla onu beklemekte olan ufak tefek avukatın silik karaltısını gördü ve oraya doğru yürüdü.</span> <span class="kobospan" id="kobo.8.12">Yüzüne bile bakmaksızın, nezaket icabı bir selamlaşmayla, masanın karşısındaki büyük deri koltuğa buyur etti onu avukat.</span> <span class="kobospan" id="kobo.8.13">İbrahim Nemrûd ceylan derisi koltuğun davetkâr yumuşaklığına gömülürken, karnında hafif bir burulma hissetti ve sabah kahvaltısının ardından mide ilacını almamış olduğunu anımsadı.</span></p>

    <p class="normal"><span class="kobospan" id="kobo.10.1">“Sizinle daha önce de birlikte çalışmıştık,” diye vakit geçirmeden söze girdi avukat.</span> <span class="kobospan" id="kobo.10.2">İbrahim Nemrûd olumlayıcı anlamda başını sallarken, ‘birlikte çalışmak’ sözünün incelikli bir örtmeceden başka birşey olmadığını düşündü acı acı.</span> <span class="kobospan" id="kobo.10.3">Avukatın kimi karmaşık davalarda köpeğe kemik atarcasına onun önüne attığı angarya ayak işleriydi sözkonusu olan ve tabii aldığı ücret de yaptığı işin yüküyle oransız ölçüde düşüktü.</span> <span class="kobospan" id="kobo.10.4">Rekabetin hayli sıkı olduğu hukuk piyasasında tutunabilmek ve ailesini geçindirebilmek için bu tür ufak işlere gereksinimi vardı ne yazık ki.</span> <span class="kobospan" id="kobo.10.5">Zaten dava vekilleri hep ufak işlerle yetinmek zorundaydılar; önemli davalar, iyi para getiren büyük işler, avukatların ve büyük hukuk şirketlerinin tekelindeydi.</span> <span class="kobospan" id="kobo.10.6">Sonra, artık geçindirecek bir ailesi olmadığını anımsadı.</span></p>

    <p class="normal"><span class="kobospan" id="kobo.11.1">“Ben ve ortaklarım o davalarda bize verdiğiniz hizmetten son derece memnunuz,” diye devam etti avukat.</span> <span class="kobospan" id="kobo.11.2">“Gördüğümüz kadarıyla, işinizi tam yapmayı seven, sağlam karakterli, güvenilir bir insansınız.</span> <span class="kobospan" id="kobo.11.3">İşte bu yüzden, bir kez daha yardımınıza müracaat etmeye karar verdik.”</span></p>

    <p class="normal"><span class="kobospan" id="kobo.12.1">İbrahim Nemrûd, kendisine yapılan bu cömert iltifatı alçakgönüllü bir baş eğişle kabul etti.</span></p>

    <p class="normal"><span class="kobospan" id="kobo.13.1">“Biliyorsunuz, ben ve ortaklarım aynı anda birçok dava üzerinde çalışıyoruz ve her işe yetişmemiz ne yazık ki mümkün değil.</span> <span class="kobospan" id="kobo.13.2">Dolayısıyla, nispeten daha önemli davalara öncelik tanımak mecburiyetindeyiz.</span> <span class="kobospan" id="kobo.13.3">Ama bu durum, müvekkillerimizin istisnasız hepsine hak ettikleri yüksek düzey hizmeti vermeyeceğimiz anlamına gelmiyor tabii.</span> <span class="kobospan" id="kobo.13.4">İşte bu noktada, sizin gibi çalışkan gençler devreye giriyor.”</span></p>

    <p class="normal"><span class="kobospan" id="kobo.14.1">Avukatın üzerine basarak telaffuz ettiği ‘genç’ sözcüğü, huzursuzlukla kıpırdanmasına neden oldu İbrahim Nemrûd’un.</span> <span class="kobospan" id="kobo.14.2">Sözlerinin iyice anlaşıldığından emin olmak için bir an durakladıktan sonra, tiz bir sesle devam etti avukat:</span> <span class="kobospan" id="kobo.14.3">“Elimizde hiç de önemsiz sayılamayacak, ancak öteki davaların aciliyeti sebebiyle üzerine eğilemediğimiz bir miras davası var.</span> <span class="kobospan" id="kobo.14.4">Tahmin edebileceğiniz gibi, biraz zaman alıcı bir araştırmayı gerektirebilecek bir dava bu.”</span></p>

    <p class="normal"><span class="kobospan" id="kobo.15.1">Bunları söylerken, masanın üzerindeki ince dosyayı sakin bir tavırla dava vekilinin önüne sürdü.</span> <span class="kobospan" id="kobo.15.2">İbrahim Nemrûd dosyayı alıp kapağını kaldırıyordu ki, sabırsız bir el hareketiyle onu durdurdu avukat.</span></p>

    <p class="normal"><span class="kobospan" id="kobo.16.1">“Dosyaya göz atmadan evvel bir dakika beni dinlemenizi rica edeceğim.</span> <span class="kobospan" id="kobo.16.2">Sizinle oturup bu davanın teferruatını tartışmayı, inanın, çok isterdim.</span> <span class="kobospan" id="kobo.16.3">Ama az sonra, saat 8.</span><span class="kobospan" id="kobo.16.4">30’da, bir müvekkilimle çok mühim bir toplantıya katılmam gerektiği için, şu anda buna maalesef hiç vaktim yok.</span> <span class="kobospan" id="kobo.16.5">Programımın yoğunluğunu herhalde siz de takdir edersiniz.</span> <span class="kobospan" id="kobo.16.6">Ortaklarım ve ben aynı anda yüzlerce dava üzerinde çalışmak zorundayız ve bu da bütün zamanımızı alıyor.</span> <span class="kobospan" id="kobo.16.7">İnanın, sizinle bu kısa görüşmeyi yapacak vakti bile zor buldum.</span> <span class="kobospan" id="kobo.16.8">Siz dosyayı daha sonra uzun uzun tetkik edersiniz nasıl olsa.</span> <span class="kobospan" id="kobo.16.9">Araştırmalarınızda size lazım olabilecek bütün bilgilerin orada mevcut olduğunu göreceksiniz.</span> <span class="kobospan" id="kobo.16.10">Bunun dışında şayet birtakım ilave bilgi ve belgelere ihtiyacınız olursa, sekreterimi aramakta tereddüt etmeyin.</span> <span class="kobospan" id="kobo.16.11">Size elinden geldiğince yardımcı olacaktır.</span> <span class="kobospan" id="kobo.16.12">Şimdi, müsaade ederseniz, davayı size ana hatlarıyla özetlemeye çalışayım:</span> <span class="kobospan" id="kobo.16.13">Uzun yıllardır hizmet verdiğimiz saygıdeğer bir müvekkilimiz, bir hafta kadar önce vefat etti.</span> <span class="kobospan" id="kobo.16.14">Rahmetlinin avukatları olarak, vasiyetnamenin yerine getirilmesi tabii ki bize düşüyor.</span> <span class="kobospan" id="kobo.16.15">Şu anda kesin bir rakam telaffuz etmek istemiyorum; muhasebe bölümümüz hâlâ hesaplar üzerinde çalışıyor; fakat her halükârda hayli ehemmiyetli bir meblağın sözkonusu olduğunu söyleyebilirim.</span> <span class="kobospan" id="kobo.16.16">Her neyse, bu şimdilik konu dışı… İşin sizi alakadar eden kısmına gelirsek:</span> <span class="kobospan" id="kobo.16.17">Önümüzdeki güçlük, varislerden birinin bulunamıyor oluşu.</span> <span class="kobospan" id="kobo.16.18">Bu zatın adı… evet, Seyfettin Stigma… Kimliği hakkında elimizde birtakım bilgiler var, ancak halihazırdaki adresi bilinmiyor.</span> <span class="kobospan" id="kobo.16.19">Bu da kısa bir araştırma yapmak gerektiği anlamına geliyor tabii.</span> <span class="kobospan" id="kobo.16.20">Sizden isteğimiz, bu şahsı bizim namımıza bulup vasiyetnameyi kendisine tebliğ etmeniz.</span> <span class="kobospan" id="kobo.16.21">Daha önce bizim için yaptığınız işlerden, bu tür araştırmalar konusunda hayli tecrübeli ve becerikli olduğunuzu biliyoruz.</span> <span class="kobospan" id="kobo.16.22">Dosyadaki bilgi ve belgelerden yola çıkarak sözkonusu şahsı kısa müddette bulacağınıza eminiz.”</span></p>

    <p class="normal"><span class="kobospan" id="kobo.17.1">İbrahim Nemrûd kaygılı bir ifadeyle elindeki dosyaya baktı.</span> <span class="kobospan" id="kobo.17.2">Daha önce yapmış olduğu buna benzer birkaç araştırmanın sıkıntılı anısı geliyordu gözlerinin önüne.</span> <span class="kobospan" id="kobo.17.3">Miras davaları, en karmaşık davalardı.</span> <span class="kobospan" id="kobo.17.4">Hele işin içine bir de kayıp kişilerin bulunması girdiğinde, böyle bir araştırma, içinden çıkılması olanaksız hale gelebilirdi.</span> <span class="kobospan" id="kobo.17.5">Avukatın onu inandırmaya çalıştığı denli kolay olmayacağından emindi bu işin.</span> <span class="kobospan" id="kobo.17.6">Masa başından yürütülebilecek, sıradan, basit bir araştırma sözkonusu olsa, onu çağırmak gereğini duymazlardı.</span> <span class="kobospan" id="kobo.17.7">İşi, yanlarında boğaz tokluğuna çalışan stajyerlerden birine yaptırırlar ve ona verecekleri ücretten tasarruf etmiş olurlardı.</span> <span class="kobospan" id="kobo.17.8">Bu tanınmış avukatların ne denli paragöz olduklarını önceki deneyimlerinden çok iyi biliyordu.</span> <span class="kobospan" id="kobo.17.9">Birkaç gün, hatta kimbilir belki bir hafta boyunca onu kapı kapı dolaştıracak, bütün zamanını alacak, zor ve sıkıcı bir araştırmayla karşı karşıyaydı büyük olasılıkla ve zaten yoğun olan işlerinin yanında, üç kuruş fazla kazanmak için bir de bu yükün altına girmeyi hiç istemiyordu.</span> <span class="kobospan" id="kobo.17.10">Avukatı düpedüz reddetmeyi de göze alamıyordu ama, ileride ondan gelecek işlere gereksinimi olabilirdi.</span> <span class="kobospan" id="kobo.17.11">Bu yüzden, kurnazca bir taktikle, yüksek bir ücret talep ederek avukatın işi ona vermemesini sağlamanın en doğru çözüm olacağını düşündü.</span></p>

    <p class="normal"><span class="kobospan" id="kobo.18.1">“Açık söylemek gerekirse, şu sıralarda işlerim hayli yoğun,” diye girdi söze, “Ama eğer ücret konusunda anlaşabilirsek, sizin için bu araştırmayı yapmayı üzerime alabilirim belki.</span> <span class="kobospan" id="kobo.18.2">Düşünüyorum da…”</span></p>

    <p class="normal"><span class="kobospan" id="kobo.19.1">“Evet, evet, tabii, ücret meselesi…” diye yüzünü ekşiterek sözünü kesti avukat.</span> <span class="kobospan" id="kobo.19.2">Lafı uzatmak istemediği anlaşılıyordu.</span> <span class="kobospan" id="kobo.19.3">“İki yüz sizin için de uygun olur mu acaba?”</span></p>

    <p class="normal"><span class="kobospan" id="kobo.20.1">İbrahim Nemrûd şaşkınlığını belli etmedi; avukatın bu denli yüksek bir ücret önereceğini ummamıştı.</span> <span class="kobospan" id="kobo.20.2">İki yüz mecidiye oldukça iyi bir paraydı.</span> <span class="kobospan" id="kobo.20.3">On altın lira ederdi, ki aşağı yukarı bir aylık kazancına denkti bu.</span> <span class="kobospan" id="kobo.20.4">Daha az paralara çok daha güç işler yapmıştı.</span> <span class="kobospan" id="kobo.20.5">Böyle hatırı sayılır bir meblağı gözden çıkardığına göre, onun yardımına gerçekten çok gereksinimi olmalıydı avukatın.</span> <span class="kobospan" id="kobo.20.6">Ve tabii ondan istenecek işin zorluğu konusunda da iyi bir ipucuydu bu durum.</span> <span class="kobospan" id="kobo.20.7">Bir an ilk kararından dönüp işi kabul etmeyi düşündüyse de, nedenini bilemediği tuhaf bir inat vazgeçirdi onu bundan.</span></p>

    <p class="normal"><span class="kobospan" id="kobo.21.1">“Açgözlülük ettiğimi düşünmenizi istemem, ancak bu tür etraflı bir araştırmanın tabiatı itibarıyla getireceği külfet nazar-ı dikkate alınırsa, beş yüz daha uygun bir rakam olacak gibi geliyor bana,” dedi kaşlarını kaldırarak.</span> <span class="kobospan" id="kobo.21.2">Hayli cömert bir öneriyi iki buçuk katına çıkarmak cüretini göstererek, avukatı bu işten yeterince soğutmuş olduğundan emindi.</span></p>

    <p class="normal"><span class="kobospan" id="kobo.22.1">“Nasıl?</span> <span class="kobospan" id="kobo.22.2">Beş yüz, öyle mi?”</span> <span class="kobospan" id="kobo.22.3">dedi avukat biraz sıkıntılı bir sesle ve çelimsiz gövdesini büyük maroken koltuğun içinde iyice büzerek, kalın kemik çerçeveli gözlüklerinin arkasından güvensiz bakışlarla onu birkaç saniye süzdü.</span> <span class="kobospan" id="kobo.22.4">Bir an çok ileri gitmiş olduğunu düşündü İbrahim Nemrûd ve ileride gereksinimi olabilecek iyi bir iş kaynağını anlamsız bir kapris yüzünden belki de sonsuza dek kurutmuş olmanın yakıcı pişmanlığını duydu.</span></p>

    <p class="normal"><span class="kobospan" id="kobo.23.1">“Sıkı pazarlık ediyorsunuz doğrusu,” diye sessizliğini bozdu avukat.</span> <span class="kobospan" id="kobo.23.2">“Peki, öyle olsun, beş yüz… İki yüzü peşin, geri kalanı işi bitirdiğinizde.”</span></p>

    <p class="normal"><span class="kobospan" id="kobo.24.1">İbrahim Nemrûd hiç beklemediği bu yanıt karşısında ne söyleyeceğini bilemedi ilkin, sonra tereddüt dolu bir sesle konuştu:</span> <span class="kobospan" id="kobo.24.2">“Biliyorsunuz, daha önceki işlerimizde prensip olarak ücretin yarısının peşin ödenmesi konusunda anlaşmaya varmıştık.</span> <span class="kobospan" id="kobo.24.3">Yani demek istiyorum ki…”</span></p>

    <p class="normal"><span class="kobospan" id="kobo.25.1">“Evet, haklısınız, bunu tamamen unutmuşum, yarısı peşin… Ve bu da iki yüz elli eder, değil mi?”</span></p>

    <p class="normal"><span class="kobospan" id="kobo.26.1">Avukatın tüy kalemini masanın üzerindeki gümüş zarflı hokkaya banarak törensel bir edayla imzalayıp ona uzattığı çeki ceketinin iç cebine koyarken, ağzının içinde teşekküre benzer anlaşılmaz birşeyler geveledi İbrahim Nemrûd.</span> <span class="kobospan" id="kobo.26.2">Avukat ise artık onu dinlemiyordu.</span> <span class="kobospan" id="kobo.26.3">Ona olan ilgisini bir anda yitirmiş, hatta onun orada olduğunu tümüyle unutmuştu sanki.</span> <span class="kobospan" id="kobo.26.4">Görüşmenin sona erdiğini anlatmak istercesine ayağa kalkıp ona sırtını dönmüş, hülyalı bakışlarla pencereden dışarısını, Marmara’nın sisli ufkunu kaplayan gri bulutları seyre dalmıştı.</span> <span class="kobospan" id="kobo.26.5">İbrahim Nemrûd, masanın üzerindeki dosyayı aceleyle çantasına yerleştirdi ve kendisinin yarı cüssesindeki bu adamın kunt ilgisizliği karşısında ezilip büzülerek selam verdikten sonra, odada birden hüküm sürmeye başlayan sessizliği bozmaktan çekinircesine, parmaklarının ucuna basa basa kapıya doğru yürüdü.</span> <span class="kobospan" id="kobo.26.6">Ama hantal gövdesinin yol boyunca oraya buraya çarparak bir iskemleyi devirmesine, yanından geçtiği raftaki bordo ciltli bir kitabı yere düşürmesine, duvarda asılı bir Ayvazovski tablosunu çarpıltmasına engel olamadı.</span> <span class="kobospan" id="kobo.26.7">Nihayet odadan çıkmayı başardığında, kan ter içinde kalmıştı.</span> <span class="kobospan" id="kobo.26.8">Hukuk şirketinin bir karınca yuvası gibi kıvıl kıvıl kaynaşan geniş çalışma mekânından hızla geçip kendini dışarı, asansör holüne attı.</span> <span class="kobospan" id="kobo.26.9">Ancak adliyenin kapısından çıktıktan sonra, alnında biriken terleri mendiliyle silmek için bir an durduğunda akıl edebildi aceleyle ceketinin iç cebine tıkıştırmış olduğu çeki çıkarıp iyice bakmayı.</span> <span class="kobospan" id="kobo.26.10">Saman rengi bir BANQUO (</span><span class="ideitalik1"><span class="kobospan" id="kobo.26.11">Banque Ottomane</span></span><span class="kobospan" id="kobo.26.12">) çekiydi bu ve üzerinde avukatın can sıkıcı düzgünlükteki elyazısıyla</span> <span class="ideitalik1"><span class="kobospan" id="kobo.27.1">İşbu çekin hamiline 250 (iki yüz elli) altın lira ödeyiniz</span></span> <span class="kobospan" id="kobo.27.2">yazıyordu.</span></p>

    <p class="normal"><span class="ideitalik1"><span class="kobospan" id="kobo.29.1">Elif, lam, mim…</span></span></p>

    <p class="normal"><span class="ideitalik1"><span class="kobospan" id="kobo.31.1">İşte ilk harfleri yazıyorum bu deftere, ilk çetrefil imler, yazgının ilk elgin resimleri…</span></span></p>

    <p class="normal"><span class="ideitalik1"><span class="kobospan" id="kobo.33.1">Harf:</span> <span class="kobospan" id="kobo.33.2">Kutsal simge.</span> <span class="kobospan" id="kobo.33.3">Birşey başlarken, bir başka şey bitiyor, bir devran açılıp bir devran kapanıyor, bir süreç evriliyor ötekine.</span> <span class="kobospan" id="kobo.33.4">Olması gerektiği gibi, hep olması gerektiği gibi…</span></span></p>

    <p class="normal"><span class="ideitalik1"><span class="kobospan" id="kobo.35.1">Bu defteri senin için, yalnızca senin için tutuyorum, sana seni anlatmak için.</span> <span class="kobospan" id="kobo.35.2">O yazıyı okuduğun anki halini gözümün önüne getirebiliyorum sözgelimi.</span> <span class="kobospan" id="kobo.35.3">Önce tam anlayamıyorsun.</span> <span class="kobospan" id="kobo.35.4">Kaşların çatılıyor hafifçe.</span> <span class="kobospan" id="kobo.35.5">Yazıyı bir daha, bir daha okuyorsun:</span> <span class="kobospan" id="kobo.35.6">İki yüz elli altın lira!</span> <span class="kobospan" id="kobo.35.7">Duralıyorsun ve aptal bir ifade beliriyor yüzünde.</span> <span class="kobospan" id="kobo.35.8">Kafan karıştığında hep olduğu gibi, alt dudağın aşağı sarkıyor, ağzın hafifçe aralanıyor, dilin ağzının içinde amaçsızca dolanıyor.</span> <span class="kobospan" id="kobo.35.9">Ağzın sulanıyor resmen!</span> <span class="kobospan" id="kobo.35.10">Hiç ummadığı bir anda önüne koskocaman bir çukulatalı pasta konmuş küçük bir çocuğu andırıyorsun bu halinle, biliyor musun?</span> <span class="kobospan" id="kobo.35.11">İki yüz elli altın lira… Bu beş sözcük, toplam dokuz heceden oluşan bu beş kısa, kıpkısa sözcük, binlerce kez yankılanıyor kafanın içinde.</span> <span class="kobospan" id="kobo.35.12">Başın dönüyor, sersemliyorsun, sıcak bir ter fışkırıyor saç diplerinden.</span> <span class="kobospan" id="kobo.35.13">Hayatın boyunca bu kadar parayı bir arada görmedin.</span> <span class="kobospan" id="kobo.35.14">Neredeyse iki yıllık kazancına eşdeğer bir para bu.</span> <span class="kobospan" id="kobo.35.15">İşi bitirdiğinde bir bu kadar daha alacağın düşünülürse, dört yılda kazanacağın parayı tek kalemde kazanacaksın.</span> <span class="kobospan" id="kobo.35.16">Şaşılacak birşey yok aptala dönmende.</span> <span class="kobospan" id="kobo.35.17">Paraya karşı inanılmaz bir zaafları var senin gibi küçük insanların.</span> <span class="kobospan" id="kobo.35.18">Yumuşak karnınız para.</span> <span class="kobospan" id="kobo.35.19">Ne denli aklı başında, ciddi, ağırbaşlı olursanız olun, paranın yüzünü gördüğünüz anda, güneş görmüş kar gibi gevşeyip eriyiveriyorsunuz.</span> <span class="kobospan" id="kobo.35.20">Sizi can evinizden vurmak bu denli kolay işte!</span> <span class="kobospan" id="kobo.35.21">Kolay bir av oluyorsunuz kurnaz avcıya.</span> <span class="kobospan" id="kobo.35.22">Bu yüzden hem acıyorum sana ve senin gibilere, hem de sizi sonsuzca hor görüyorum.</span> <span class="kobospan" id="kobo.35.23">Ama sakın senden nefret ettiğimi sanma!</span> <span class="kobospan" id="kobo.35.24">Seni böyle görmek, bilsen, aslında nasıl hoşuma gidiyor.</span> <span class="kobospan" id="kobo.35.25">Anlatılmaz bir sıcaklık, bir sevecenlik var yüreğimde senin için.</span> <span class="kobospan" id="kobo.35.26">N’apalım, bu da benim zaafım olsun.</span> <span class="kobospan" id="kobo.35.27">Mümkün olsa, o halinin fotoğrafını çekip duvarıma asmak isterdim, öteki fotoğraflarının yanına… O müstesna an, kâğıt üzerinde sabitlenmiş ve ölümsüzleşmiş olurdu böylece.</span></span></p>

    <p class="normal"><span class="ideitalik1"><span class="kobospan" id="kobo.37.1">Evet, ölümsüzlük:</span> <span class="kobospan" id="kobo.37.2">Bilmem, bu sözcüğün senin için, benim için, bizim için hâlâ bir anlamı var mı?</span></span></p>

    <p class="normal"><span class="ideitalik1"><span class="kobospan" id="kobo.39.1">Elif, lam, mim.</span></span></p>

    <p class="normal"><span class="ideitalik1"><span class="kobospan" id="kobo.41.1">İbtida!</span></span></p>

    <p class="normal"><span class="kobospan" id="kobo.43.1">İbrahim Nemrûd’un aklına ilk gelen, avukatın bir yanlışlık yapmış olabileceği oldu.</span> <span class="kobospan" id="kobo.43.2">Biraz daha soğukkanlı düşününce, bunun saçma bir düşünce olduğunu anladı ama.</span> <span class="kobospan" id="kobo.43.3">Avukat, hele bu kadar yüksek bir meblağ sözkonusu olduğunda, basit bir yanlışlık yapacak denli savruk bir adam değildi.</span> <span class="kobospan" id="kobo.43.4">Bu para, ondan beklenen hizmetin karşılığı olarak ona verilmiş olmalıydı.</span> <span class="kobospan" id="kobo.43.5">Birden anlatılmaz bir hafiflik hissetti.</span> <span class="kobospan" id="kobo.43.6">Üstünden bir yük kalkmıştı sanki.</span> <span class="kobospan" id="kobo.43.7">Onun için birçok sorunun çözümü demek olabilirdi bu.</span> <span class="kobospan" id="kobo.43.8">Bu ayki ev kirasını ve kredi kartı borcunu öderken, herzamankinin tersine, sıkıntıya girmeyecekti.</span> <span class="kobospan" id="kobo.43.9">Yeni aldığı bilgisayarın taksitlerini zamanında yatırabilecekti.</span> <span class="kobospan" id="kobo.43.10">Para artırmak için kahvesinden ve sigarasından vazgeçmesi gerekmeyecekti.</span> <span class="kobospan" id="kobo.43.11">Hatta kimbilir, karısıyla oğlunun eve dönmelerini bile sağlayacaktı belki bu para.</span> <span class="kobospan" id="kobo.43.12">Yüzünde kâh mutlu kâh kaygılı bir ifade beliriyor, coşku ve kuşku arasında sürekli gidip geliyordu.</span> <span class="kobospan" id="kobo.43.13">En beklenmedik anda başına bir devlet kuşu konmuştu.</span> <span class="kobospan" id="kobo.43.14">Onun için küçük bir servet demek olan bu parayı bir an önce güvence altına almalıydı.</span> <span class="kobospan" id="kobo.43.15">Çeki bu kez son derece dikkatli bir biçimde, katlanıp buruşmamasına özen göstererek, ceketinin iç cebine yerleştirdi ve hızlı adımlarla Firuzağa Camii’ndeki BANQUO şubesine gidip kredi hesabına yatırdı.</span> <span class="kobospan" id="kobo.43.16">Çok daha rahat hissediyordu şimdi kendisini.</span> <span class="kobospan" id="kobo.43.17">Bu işi bitirince, hiç vakit geçirmeksizin YERSARAY’daki odasına döndü ve vasiyetnamede adı geçen kişinin adresi ve telefonunu öğrenmek için BİLİNSE’yi (</span><span class="ideitalik1"><span class="kobospan" id="kobo.43.18">Bilinmeyen Numaralar Servisi</span></span><span class="kobospan" id="kobo.43.19">) aradı.</span> <span class="kobospan" id="kobo.43.20">Bilgisayar tuşlarının telaşlı tıkırtı salvosunu izleyen kısa sessizliğin ardından, şen şakrak bir sesle, müjde verircesine bildirdi sonucu memure:</span> <span class="kobospan" id="kobo.43.21">Kayıtlarda Seyfettin Stigma adlı bir aboneye rastlanmıyordu.</span> <span class="kobospan" id="kobo.43.22">İbrahim Nemrûd teşekkür edip telefonu kapattı.</span> <span class="kobospan" id="kobo.43.23">Kolay yolu denemiş, bir sonuç elde edememişti.</span> <span class="kobospan" id="kobo.43.24">Pek şaşırtmamıştı ama onu bu durum, bu gibi işlerin nadiren kolay yoldan halloduğunu biliyordu.</span> <span class="kobospan" id="kobo.43.25">Çoğunlukla olduğu gibi, bu kez de zor ve zahmetli yoldan gitmesi gerekecekti.</span> <span class="kobospan" id="kobo.43.26">Avukatın verdiği dosya, masasının üzerinde açık duruyordu.</span> <span class="kobospan" id="kobo.43.27">Dosyadaki belgeleri bir kez daha gözden geçirdi:</span> <span class="kobospan" id="kobo.43.28">Vasiyetnamenin noter tasdikli bir fotokopisi; esrarengiz varisi vasiyetnameden haberdar etmek için gönderilmiş ve hukuk bürosuna geri gelmiş olan, üzerinde kargacık burgacık harflerle</span> <span class="ideitalik1"><span class="kobospan" id="kobo.44.1">Alıcı bu adreste oturmuyor</span></span> <span class="kobospan" id="kobo.44.2">yazılı, iadeli taahhütlü mektup; ölen kişiyle varis arasında yıllar önce yapılmış üç beş sayfalık bir yazışmanın fotokopileri; birkaç eski, soluk fotoğraf ve davayla ne ilgisi olabileceğini çıkaramadığı bir gazete kesiği.</span> <span class="kobospan" id="kobo.44.3">Hepsi buydu.</span> <span class="kobospan" id="kobo.44.4">Oysa daha çok belge çıkmasını beklemişti İbrahim Nemrûd dosyadan.</span> <span class="kobospan" id="kobo.44.5">Uzun ve zorlu bir araştırma olacağa benziyordu.</span> <span class="kobospan" id="kobo.44.6">Kapı kapı dolaşması gerekecekti.</span> <span class="kobospan" id="kobo.44.7">Araştırmaya nereden başlaması gerektiğini düşündü.</span> <span class="kobospan" id="kobo.44.8">Eldeki tek somut ipucu—ki tabii eğer buna da ipucu denebilirse—Seyfettin Stigma’nın vasiyetnamede ve postadan geri gelmiş zarfın üzerinde yazılı olan eski adresiydi:</span> <span class="ideitalik1"><span class="kobospan" id="kobo.45.1">Malihulya Çıkmazı, Garabet Apt.</span> <span class="kobospan" id="kobo.45.2">No.</span><span class="kobospan" id="kobo.45.3">1/7, Cihangir</span></span><span class="kobospan" id="kobo.45.4">.</span> <span class="kobospan" id="kobo.45.5">Hep elinin altında bulundurduğu kent haritasını açıp baktı.</span> <span class="kobospan" id="kobo.45.6">Epeyce uğraşması gerekti aradığı sokağı haritanın üzerinde bulabilmek için.</span> <span class="kobospan" id="kobo.45.7">Cihangir’in Çukurcuma’ya bakan tarafındaki daracık bir çıkmaz sokaktı bu.</span> <span class="kobospan" id="kobo.45.8">Haritanın üzerinde ancak bir arpa tanesi kadar yer işgal ediyordu ve adı ufacık, ipince harflerle, kısaltılarak yazılmıştı:</span> <span class="ideitalik1"><span class="kobospan" id="kobo.46.1">M.</span><span class="kobospan" id="kobo.46.2">Ç.</span></span> <span class="kobospan" id="kobo.46.3">İskambil kâğıtlarındaki maçaları çağrıştırdı ona bu kısaltma.</span> <span class="kobospan" id="kobo.46.4">Poker oynamayı severdi.</span> <span class="kobospan" id="kobo.46.5">Üç eski okul arkadaşıyla yıllardır sürdürdükleri bir poker kareleri vardı.</span> <span class="kobospan" id="kobo.46.6">Ayda bir biraraya gelip bir parti çevirirlerdi birkaç mecidiyesine.</span> <span class="kobospan" id="kobo.46.7">İşlerinin yoğunluğu nedeniyle, bu çok sevdiği poker partilerini de kaçırır olmuştu son zamanlarda.</span> <span class="kobospan" id="kobo.46.8">Şimdi bu beş yüz altın, ona biraz nefes aldıracaktı.</span> <span class="kobospan" id="kobo.46.9">En azından bir süre için daha az davaya girip kendisine ve ailesine daha çok zaman ayırmayı düşünüyordu.</span> <span class="kobospan" id="kobo.46.10">Tanıdıkları ve yakınlarına ise bu paradan kesinlikle söz etmemeliydi.</span> <span class="kobospan" id="kobo.46.11">Eğer bunu yapacak denli tedbirsiz davranırsa, kan kokusu almış akbabalar gibi bir anda başına üşüşeceklerini, ondan ellerinden geldiğince borç koparmaya çalışacaklarını biliyordu.</span> <span class="kobospan" id="kobo.46.12">Tüy kalemini masanın üzerindeki hokkalardan birine batırıp sokağı kırmızı mürekkeple daire içine aldı.</span> <span class="kobospan" id="kobo.46.13">Parmağı haritanın üzerinde, düşünceye daldı bir an ve sonra verdi kararını.</span> <span class="kobospan" id="kobo.46.14">Zaman zaman birlikte çalıştığı dava vekili arkadaşlarından birini arayıp o günkü davalarına girmesini rica etti.</span> <span class="kobospan" id="kobo.46.15">Arada sırada böyle ufak tefek yardımlar yaparlardı birbirlerine.</span> <span class="kobospan" id="kobo.46.16">Onun yokluğunu kimse farketmezdi nasıl olsa.</span> <span class="kobospan" id="kobo.46.17">Davalar ya yargıcın ya da taraflardan birinin isteğiyle ileri bir tarihe ertelenecekti büyük olasılıkla.</span> <span class="kobospan" id="kobo.46.18">Eğer bu ertelemeyi yargıç ya da karşı taraf talep etmezse, arkadaşı talep edecekti.</span> <span class="kobospan" id="kobo.46.19">İşlerini böylece yoluna koyduktan sonra, Seyfettin Stigma dosyasını çantasına yerleştirip çıktı.</span> <span class="kobospan" id="kobo.46.20">Henüz öğlen olmamıştı, akşama çok vardı.</span> <span class="kobospan" id="kobo.46.21">Elini çabuk tutarsa, hayli yol alabilirdi bu sürede.</span></p>

    <p class="normal"><span class="kobospan" id="kobo.48.1">Tünel Meydanı her zamanki gibi kalabalıktı.</span> <span class="kobospan" id="kobo.48.2">İbrahim Nemrûd, Cadde-i Kebir boyunca kibrit kutusu gibi yan yana dizilmiş ufak Çin lokantalarının önünden yürüyüp Tomtom Kaptan Sokağı’na saptı.</span> <span class="kobospan" id="kobo.48.3">Dik yokuş kıvrıla büküle Çukurcuma’ya indirdi onu.</span> <span class="kobospan" id="kobo.48.4">Aradığı sokağı bulabilmek için, paltosunun cebindeki haritayı açıp bakması gerekti birkaç kez, ama bu da pek işe yaramadı.</span> <span class="kobospan" id="kobo.48.5">Harita çok küçük ölçekliydi ve bu nedenle hemen hemen okunaksızdı.</span> <span class="kobospan" id="kobo.48.6">Yol soracak birilerini aradı çevrede, ne var ki sabahın bu erken saatinde sokak boştu.</span> <span class="kobospan" id="kobo.48.7">Bir kapının önüne bağdaş kurmuş pirinç ayıklayan, başı yazmalı, elleri kınalı, yüzü buruş buruş yaşlı bir kadın, dediklerinden hiçbir şey anlamadan baktı suratına.</span> <span class="kobospan" id="kobo.48.8">Gazete kâğıtları ve paçavralardan yapılma bir topla futbol oynayan, saçları sıfır numaraya vurulmuş birkaç raşitik çocuk ise, sokağın adını duyduklarında gülüşerek tuhaf el işaretleri yaptılar ve İbrahim Nemrûd’a aldırmaksızın oyunlarına devam ettiler.</span> <span class="kobospan" id="kobo.48.9">Daracık ve eğri büğrü sokaklardan oluşan bu taş labirentin içinde çevresine bakınarak dolaşmayı sürdürdü İbrahim Nemrûd.</span> <span class="kobospan" id="kobo.48.10">Bir süre sonra, aslında birkaç sokaktan oluşan dar bir alanın içinde çemberler çizip durduğunu, dönüp dolaşıp hep aynı noktaya çıktığını anladı ve umutsuzluğa kapılır gibi oldu.</span> <span class="kobospan" id="kobo.48.11">Sonra birden hiç ummadığı bir anda karşısına çıkıverdi aradığı sokak.</span> <span class="kobospan" id="kobo.48.12">Önünden birkaç kez geçtiği izbe apartmanlardan birinin kapısına yaslanmış, sıkıntıyla çevresine bakınırken, az ötedeki loş bir köşede, göz hizasının biraz altında duvara tutturulmuş olan paslı</span> <span class="ideitalik1"><span class="kobospan" id="kobo.48.13">Malihulya Çıkmazı</span></span> <span class="kobospan" id="kobo.48.14">levhasını gördü.</span> <span class="kobospan" id="kobo.48.15">Aslında tam anlamıyla bir sokak da değil, gri suratlı apartmanların arasına sıkışmış dar bir aralıktı bu.</span> <span class="kobospan" id="kobo.48.16">Onu bu yüzden bir türlü bulamamıştı, farkına bile varmaksızın birkaç kez geçip gitmişti önünden.</span> <span class="kobospan" id="kobo.48.17">Duvar dibine dizili çöp tenekelerine değmemeye dikkat ederek aralığın ucuna yürüdü.</span> <span class="kobospan" id="kobo.48.18">On beş yirmi adım sonra, dar geçit, taş döşeli geniş bir iç avluya açıldı.</span> <span class="kobospan" id="kobo.48.19">Avlu yüksekçe bir taş binayla çevrelenmişti.</span> <span class="kobospan" id="kobo.48.20">Binanın avluya bakan pencerelerinin hiçbirinde ışık gözükmüyordu.</span> <span class="kobospan" id="kobo.48.21">Camı kırılmış olan kimi pencereler, içeriden mukavva parçaları ve gazete kâğıtlarıyla kapatılmıştı.</span> <span class="kobospan" id="kobo.48.22">İbrahim Nemrûd avluyu geçip, üzerinde boyası yer yer dökülmüş ama süslü harflerle</span> <span class="ideitalik1"><span class="kobospan" id="kobo.49.1">Garabet Apt.</span> <span class="kobospan" id="kobo.49.2">No.</span><span class="kobospan" id="kobo.49.3">1</span></span> <span class="kobospan" id="kobo.49.4">yazan ferforje kapıdan girdi.</span> <span class="kobospan" id="kobo.49.5">Apartman holünde ağır bir kavrulmuş soğan ve lahana kokusu karşıladı onu.</span> <span class="kobospan" id="kobo.49.6">7 numaralı daireyi bulması gerekiyordu.</span> <span class="kobospan" id="kobo.49.7">Hol otomatiğini yakmak için duvardaki düğmeye birkaç kez bastıysa da ışık yanmadı.</span> <span class="kobospan" id="kobo.49.8">Merdiven kovasının ortasına sonradan eklendiği anlaşılan tel kabinli asansör de çalışmıyordu.</span> <span class="kobospan" id="kobo.49.9">İster istemez merdiven küpeştesine tutunarak, çatı penceresinden düşen donuk gün ışığının cılız aydınlığında, merdivenden el yordamıyla çıkmaya başladı.</span> <span class="kobospan" id="kobo.49.10">Her sahanlığa açılan ikişer kapı olduğuna bakılırsa, 7 numara üçüncü ya da dördüncü katta olmalıydı.</span> <span class="kobospan" id="kobo.49.11">Ancak kapıların ve zillerin üzerinde daire numarası yazmadığı için, İbrahim Nemrûd hangi kapıyı çalacağını bilemiyordu.</span> <span class="kobospan" id="kobo.49.12">Şansını denemeye karar verdi ve üçüncü kattaki dairelerden birinin zilini çaldı.</span> <span class="kobospan" id="kobo.49.13">Kapı açılmadı.</span> <span class="kobospan" id="kobo.49.14">Biraz bekleyip bir kez daha ve bu sefer daha uzun çaldı zili.</span> <span class="kobospan" id="kobo.49.15">Tam dönüp karşıki dairenin zilini çalmak üzereydi ki, yaklaşmakta olan hafif ayak sesleri işitildi içeriden.</span></p>

    <p class="normal"><span class="kobospan" id="kobo.51.1">“Kim o?”</span> <span class="kobospan" id="kobo.51.2">dedi zayıf bir ses.</span></p>

    <p class="normal"><span class="kobospan" id="kobo.52.1">İbrahim Nemrûd bir an duraladıktan sonra, “Afedersiniz,” dedi nazik ama kararlı bir tavırla, “Hukukî bir mesele için gelmiştim, bir miras davası… Birisini arıyorum da…”</span></p>

    <p class="normal"><span class="kobospan" id="kobo.53.1">“Seyyar satıcıların apartmana girmesi yasaktır,” dedi ses aksi bir tınıyla.</span></p>

    <p class="normal"><span class="kobospan" id="kobo.54.1">“Kusura bakmayın, anlatamadım,” diye bekindi İbrahim Nemrûd, “Seyyar satıcı değilim ben.</span> <span class="kobospan" id="kobo.54.2">Lütfen bir dakika açar mısınız?”</span></p>

    <p class="normal"><span class="kobospan" id="kobo.55.1">Birkaç saniye süren kısa bir sessizlik oldu.</span> <span class="kobospan" id="kobo.55.2">İçerideki kişinin kararsızlık geçirdiği anlaşılıyordu.</span> <span class="kobospan" id="kobo.55.3">Sonra, kilitte üç kez dönen anahtarın, çekilen sürgünün ve kaldırılan kol demirinin sesi duyuldu ve kapı hafifçe aralandı.</span> <span class="kobospan" id="kobo.55.4">Uzun beyaz saçları darmadağın bir yaşlı adamın suratı belirdi aralıkta ve İbrahim Nemrûd’u ince metal çerçeveli gözlüklerinin ardından delici bakışlarla baştan aşağı süzdü.</span></p>

    <p class="normal"><span class="kobospan" id="kobo.56.1">“Ne istiyorsunuz?”</span> <span class="kobospan" id="kobo.56.2">dedi kuşkuyla, “Eğer seyyar satıcı ya da dilenciyseniz…”</span></p>

    <p class="normal"><span class="kobospan" id="kobo.57.1">“Hayır, hayır!</span> <span class="kobospan" id="kobo.57.2">Dedim ya, birşey satmıyorum.</span> <span class="kobospan" id="kobo.57.3">Burada oturan birini arıyorum yalnızca.</span> <span class="kobospan" id="kobo.57.4">Daha doğrusu eskiden burada oturmuş olan birini.</span> <span class="kobospan" id="kobo.57.5">Yardımcı olabilirseniz, sevinirim.</span> <span class="kobospan" id="kobo.57.6">En fazla birkaç dakikanızı alacağım, inanın.”</span></p>

    <p class="normal"><span class="kobospan" id="kobo.58.1">Dostça bir pırıltı belirdi yaşlı adamın gözlerinde.</span></p>

    <p class="normal"><span class="kobospan" id="kobo.59.1">“Ya, öyle mi?</span> <span class="kobospan" id="kobo.59.2">Kusuruma bakmayın, ben yine o arsız ve yapışkan seyyar satıcılardan biri zannetmiştim.</span> <span class="kobospan" id="kobo.59.3">Bilseniz, öyle düzenbaz oluyorlar ki… Buyrun, buyrun, içeri gelin, kapı aralığında durmayalım böyle.”</span></p>

    <p class="normal"><span class="kobospan" id="kobo.60.1">Bunu söylerken, zinciri çıkarıp kapıyı açmıştı yaşlı adam.</span> <span class="kobospan" id="kobo.60.2">İbrahim Nemrûd bu beklenmedik daveti kabul edip etmemek konusunda kısa bir tereddüt geçirdi, sonra bunun bir zararı olmayacağını düşünerek içeri girdi.</span> <span class="kobospan" id="kobo.60.3">Duvar kenarlarına bir sürü ıvır zıvırın yığılmış olduğu loş bir holdeydi.</span> <span class="kobospan" id="kobo.60.4">Kapının hemen karşısında, altın yaldız çerçeveli, sırı yer yer dökülmüş bir boy aynası vardı.</span> <span class="kobospan" id="kobo.60.5">Aynada yansıyan görüntülerine bakınca, kendi iri cüssesiyle yaşlı ev sahibinin ufacık, kara kuru, kırılgan gövdesi arasındaki abartılı fark yadırgattı İbrahim Nemrûd’u.</span> <span class="kobospan" id="kobo.60.6">Bu halleriyle, farklı boyutlardaki iki fotoğraftan yapılmış beceriksiz bir kolaj ya da perspektifi bozuk bir resim gibiydiler.</span></p>

    <p class="normal"><span class="kobospan" id="kobo.61.1">“Bu taraftan buyrun,” dedi yaşlı adam nazik bir el hareketiyle.</span> <span class="kobospan" id="kobo.61.2">Kapıyı kapattıktan sonra, kilitleyip sürgülemiş, zinciri takmış ve kol demirini vurmuştu.</span> <span class="kobospan" id="kobo.61.3">Duvarlarında irili ufaklı yağlıboya tablolar ve sepya renkli fotoğraflar asılı olan dar uzun bir koridordan geçerlerken, ev sahibinin sarsak adımlarla yerde sürüklediği havı dökülmüş pantufla terliklere gözü takıldı İbrahim Nemrûd’un.</span> <span class="kobospan" id="kobo.61.4">Terliklerin arkasından görünen çorapların topuk kısımları erimişti.</span> <span class="kobospan" id="kobo.61.5">Yaşlı adam aynı çorapları onyıllardır giyiyor olmalıydı.</span> <span class="kobospan" id="kobo.61.6">Koridorun bitiminde, yüksek tavanlı, geniş bir salona girdiler.</span> <span class="kobospan" id="kobo.61.7">Onların içeri girmeleriyle birlikte, salonda ani bir hareket oldu ve İbrahim Nemrûd’un tam olarak seçemediği ufak bir karaltı, mobilyaların arasında tiz ciyaklamalarla kendini oradan oraya atarak bir perdenin arkasında gözden yitti.</span></p>

    <p class="normal"><span class="kobospan" id="kobo.62.1">“Merak buyurmayın, Beşir bu,” dedi yaşlı adam sevecen bir gülümsemeyle, “Biraz çekinir yabancılardan, ama bir defa alıştı mıydı da yanınızdan ayrılmaz.”</span></p>

    <p class="normal"><span class="kobospan" id="kobo.63.1">“Torununuz mu?”</span> <span class="kobospan" id="kobo.63.2">diye sordu İbrahim Nemrûd kayıtsız bir tavırla.</span></p>

    <p class="normal"><span class="kobospan" id="kobo.64.1">“Evet,” dedi yaşlı adam, “torunum sayılır.</span> <span class="kobospan" id="kobo.64.2">Annesi Dürrüşehvar da böyleydi bunun.</span> <span class="kobospan" id="kobo.64.3">Hele yabancı erkeklerin yanında âdeta bir kaçgöç yaşanırdı.</span> <span class="kobospan" id="kobo.64.4">Oooo, aman efendim, o ne iffet, o ne naz!</span> <span class="kobospan" id="kobo.64.5">Böyle tırnağının ucu görünmeyecek… Eee, oğlu da ona çekmiş tabii.</span> <span class="kobospan" id="kobo.64.6">Beşir, korkma, çık bakayım oradan.</span> <span class="kobospan" id="kobo.64.7">Gel, merhaba de.</span> <span class="kobospan" id="kobo.64.8">Bak, bu muhterem beyefendi bizi ziyarete gelmiş.”</span></p>

    <p class="normal"><span class="kobospan" id="kobo.65.1">Bir hareket olmadı.</span> <span class="kobospan" id="kobo.65.2">Çevresine göz gezdirdi İbrahim Nemrûd.</span> <span class="kobospan" id="kobo.65.3">Salon, çoğunun üzeri örtülü, irili ufaklı mobilyalarla tıkış tıkış doluydu.</span> <span class="kobospan" id="kobo.65.4">Kapının yanında, adam boyunda bir sarkaçlı duvar saati duruyordu.</span> <span class="kobospan" id="kobo.65.5">Tavandan sarkan melek motifli bir pirinç avizenin altında, üzeri kitap, defter ve kâğıt yığınlarıyla dolu, büyük bir oval masa vardı.</span></p>

    <p class="normal"><span class="kobospan" id="kobo.66.1">“Beşir, misafire çok ayıp oluyor ama!”</span> <span class="kobospan" id="kobo.66.2">dedi yaşlı adam sesinde belirgin bir dargınlık tonuyla.</span> <span class="kobospan" id="kobo.66.3">Sonra İbrahim Nemrûd’a dönerek alçak sesle ekledi:</span> <span class="kobospan" id="kobo.66.4">“Şimdi gelir.</span> <span class="kobospan" id="kobo.66.5">Bazen otoriter olmayı da bilmek lazım.”</span></p>

    <p class="normal"><span class="kobospan" id="kobo.67.1">Ufak karaltının arkasında yokolduğu ağır kadife perde hafifçe kımıldandı ve sırmalı apoletli kırmızı bir üniforma giymiş, kafasında uzun püsküllü bir fesi olan, en fazla iki karış boyunda bir şebek çıktı ortaya.</span> <span class="kobospan" id="kobo.67.2">Yaramazlık yapmış küçük bir çocuk gibi süklüm püklüm gelip yaşlı adamın eprik hırkasına tırmandı ve boynuna sarılıp sızlanmaya başladı.</span> <span class="kobospan" id="kobo.67.3">Yaşlı adam da tuhaf sesler çıkararak onun gıdığını okşuyor, burnunu sıkıyordu.</span> <span class="kobospan" id="kobo.67.4">Sonra İbrahim Nemrûd’un yanına yaklaştı ve şebeğe sabırsız kaş göz işaretleri yapmaya başladı.</span> <span class="kobospan" id="kobo.67.5">Şebek, incecik parmaklı, kıllı elini İbrahim Nemrûd’a uzattı.</span> <span class="kobospan" id="kobo.67.6">“Merhabalaaar!”</span> <span class="kobospan" id="kobo.67.7">dedi yaşlı adam sevinç dolu bir sesle.</span> <span class="kobospan" id="kobo.67.8">İbrahim Nemrûd tiksintiyle yüzünü buruşturur gibi oldu bir an, ama sonra kendini topladı ve ona uzatılan bu minicik eli, sağ elinin işaret ve başparmakları arasında hafifçe tutarak sıktı.</span> <span class="kobospan" id="kobo.67.9">Şebek, başını saygılı bir tavırla eğerek selamladı onu.</span> <span class="kobospan" id="kobo.67.10">Şebekle yaşlı sahibinin ne denli birbirlerine benzediğini düşündü İbrahim Nemrûd.</span> <span class="kobospan" id="kobo.67.11">Gerçekten de bir dede-torun ya da baba-oğul gibi, diye geçirdi içinden.</span></p>

    <p class="normal"><span class="kobospan" id="kobo.68.1">“Bir şebek için hayli ilginç bir kıyafet,” dedi birşey söylemiş olmak için.</span></p>

    <p class="normal"><span class="kobospan" id="kobo.69.1">“Değil mi, Efendim?”</span> <span class="kobospan" id="kobo.69.2">diye başını salladı yaşlı adam, “Giyimine pek düşkündür Küçük Bey.</span> <span class="kobospan" id="kobo.69.3">Gayet titizdir.</span> <span class="kobospan" id="kobo.69.4">Herşeyi temiz ve ütülü olsun ister.</span> <span class="kobospan" id="kobo.69.5">Geniş bir gardrobu vardır.</span> <span class="kobospan" id="kobo.69.6">En çok da büyük komutanların, cihan fatihlerinin, hükümdarların kılığına girmeyi sever.</span> <span class="kobospan" id="kobo.69.7">Bu onun Enver Paşa kostümü.</span> <span class="kobospan" id="kobo.69.8">Nasıl buluyorsunuz?</span> <span class="kobospan" id="kobo.69.9">Benzemiş, değil mi?”</span></p>

    <p class="normal"><span class="kobospan" id="kobo.70.1">“Hem de nasıl!”</span> <span class="kobospan" id="kobo.70.2">dedi İbrahim Nemrûd kuru bir sesle.</span> <span class="kobospan" id="kobo.70.3">Sonra, cebinden çıkardığı kartvizitini yaşlı adama uzattı.</span> <span class="kobospan" id="kobo.70.4">“İzin verirseniz, sizi niçin böyle uygunsuz bir zamanda rahatsız ettiğimi açıklayayım.</span> <span class="kobospan" id="kobo.70.5">Adım İbrahim Nemrûd, dava vekiliyim.</span> <span class="kobospan" id="kobo.70.6">Hukukî bir araştırma için burada bulunuyorum.”</span></p>

    <p class="normal"><span class="kobospan" id="kobo.71.1">Şebek, uzatılan kartviziti çevik bir hareketle İbrahim Nemrûd’un elinden kapıp parmaklarının arasında evirip çevirmeye başladı.</span> <span class="kobospan" id="kobo.71.2">Kuşkucu bir tavırla bir iki kez kokladıktan sonra, ağzına götürüp incecik sivri dişleriyle küçük bir parça kopardı köşesinden.</span> <span class="kobospan" id="kobo.71.3">Avurdunda biraz gevelediği bu kâğıt parçasını yüzünü ekşiterek yere tükürdü.</span> <span class="kobospan" id="kobo.71.4">Bu görüntü karşısında bir an sol kaşı hafifçe kalktı İbrahim Nemrûd’un.</span> <span class="kobospan" id="kobo.71.5">Şebeği tutup tokatlamak geldi içinden.</span> <span class="kobospan" id="kobo.71.6">Böyle şımarık hareketlere dayanamazdı.</span> <span class="kobospan" id="kobo.71.7">Ama kendine hakim olup sakin bir sesle sürdürdü sözünü:</span> <span class="kobospan" id="kobo.71.8">“Aslına bakarsanız, bu apartmanda oturan birisini aramak için geldim buraya.</span> <span class="kobospan" id="kobo.71.9">Siz uzun süredir burada oturduğunuza göre, onu tanıyor olabilirsiniz.</span> <span class="kobospan" id="kobo.71.10">Adı Stigma, Seyfettin Stigma…”</span></p>

    <p class="normal"><span class="kobospan" id="kobo.72.1">Yaşlı adamın yüzü aydınlandı birden.</span></p>

    <p class="normal"><span class="kobospan" id="kobo.73.1">“A, tanımaz mıyım?</span> <span class="kobospan" id="kobo.73.2">Tabii, tabii… Bak, Beşir, bu beyefendi Seyfettin Bey’i arıyormuş.</span> <span class="kobospan" id="kobo.73.3">Hey gidi!</span> <span class="kobospan" id="kobo.73.4">Hem de en iyi dostlarımdan biriydi Seyfettin Bey.</span> <span class="kobospan" id="kobo.73.5">Gelin, bakın, ne göstereceğim size.”</span></p>

    <p class="normal"><span class="kobospan" id="kobo.74.1">Üzerinde kitap, defter ve kâğıt yığınlarının yükseldiği büyük orta masasına doğru yürüdü.</span> <span class="kobospan" id="kobo.74.2">İbrahim Nemrûd onu izledi.</span> <span class="kobospan" id="kobo.74.3">Yaşlı adam, şebeği kucağından bırakmaksızın, masanın üzerindeki yığınları karıştırdı ve uzunca bir aramadan sonra, içlerinden bordo ciltli, büyük boy envanter defterlerini andıran birkaç defteri çekip aldı.</span></p>

    <p class="normal"><span class="kobospan" id="kobo.75.1">“İşte buldum.</span> <span class="kobospan" id="kobo.75.2">Bunların ne olduğunu biliyor musunuz?”</span></p>

    <p class="normal"><span class="kobospan" id="kobo.76.1">Soru dolu bakışlarla, başını iki yana salladı İbrahim Nemrûd.</span></p>

    <p class="normal"><span class="kobospan" id="kobo.77.1">“Seyfettin Bey’le birlikte az dirsek çürütmedik bu defterlerin başında.</span> <span class="kobospan" id="kobo.77.2">Onun kıymetli fikir ve gayretleri olmasaydı, belki de hiçbir zaman bu noktaya gelemeyecekti bu eşsiz çalışma.</span> <span class="kobospan" id="kobo.77.3">Kendisini müspet ilme adamış, nadir bir münevverdi Seyfettin Bey.</span> <span class="kobospan" id="kobo.77.4">Malumunuz, onunla meslektaş sayılırız.</span> <span class="kobospan" id="kobo.77.5">Ben onun gibi mektepli değilim gerçi, ama çalışma sahamız hemen hemen aynıydı.”</span></p>

    <p class="normal"><span class="kobospan" id="kobo.78.1">“Kusura bakmayın, sözünüzü kesiyorum, ama hangi iş alanı bu söz ettiğiniz?”</span></p>

    <p class="normal"><span class="kobospan" id="kobo.79.1">“Aman efendim, asıl siz kusura bakmayın, kendimi takdim etmedim size.</span> <span class="kobospan" id="kobo.79.2">Halbuki en basit âdab-ı muaşeret kaidesidir, değil mi?</span> <span class="kobospan" id="kobo.79.3">Yaşlılığıma verin, unutkanlık işte… Efendim, bendeniz Nabi Talimler, altmış küsur yıllık hayvan terbiyecisiyim.</span> <span class="kobospan" id="kobo.79.4">Meslek hayatım boyunca, en vahşisinden en munisine, her cinsten ve her çeşitten yüzlerce hayvan terbiye ettim:</span> <span class="kobospan" id="kobo.79.5">Gorilinden gergedanına, suaygırından zürafasına, karıncayiyeninden ahtapotuna, artık siz tahmin edin…”</span></p>

    <p class="normal"><span class="kobospan" id="kobo.80.1">“O halde,” dedi İbrahim Nemrûd, “dostunuz Seyfettin Bey de hayvan terbiyecisiydi, öyle mi?”</span></p>

    <p class="normal"><span class="kobospan" id="kobo.81.1">“Yo, hayır, veteriner hekimdi o.</span> <span class="kobospan" id="kobo.81.2">Ama, anlıyorsunuz tabii, iş sahamız aynıydı:</span> <span class="kobospan" id="kobo.81.3">Alem-i hayvanat her ikimizin de alakasının esas merkezini teşkil ediyordu.</span> <span class="kobospan" id="kobo.81.4">Hayvan deyip geçmeyin!</span> <span class="kobospan" id="kobo.81.5">O hayvanlar, ki biz insanların en vefalı dostlarıdır, hatta kendi hemcinslerimizden bile daha vefalı belki… Seyfettin Bey’le tanışmam şöyle oldu:</span> <span class="kobospan" id="kobo.81.6">Ben aslen Samatya’lıyım.</span> <span class="kobospan" id="kobo.81.7">Çok genç yaşta evden kaçıp sirklerde çalışmaya başladım.</span> <span class="kobospan" id="kobo.81.8">Hayatımın ilk kırk yılı, sirk arabalarıyla şehirden şehire, ülkeden ülkeye, kıtadan kıtaya gezerek geçti.</span> <span class="kobospan" id="kobo.81.9">Brezilya’dan Mançurya’ya, Bavyera’dan Zanzibar’a, dünyanın dörtbir köşesini dolaştım desem, yeridir.</span> <span class="kobospan" id="kobo.81.10">Nihayet bu dur durak bilmez gezginci hayatından yorulduğumu hissettiğimde, yuvaya dönen bir güvercin gibi, doğduğum şehre döndüm ve o zamana kadar biriktirdiğim üç beş kuruşla bu daireyi satın aldım.</span> <span class="kobospan" id="kobo.81.11">Seyfettin Bey’le de o zaman tanıştık işte.</span> <span class="kobospan" id="kobo.81.12">Kısa sürede dost olduk ve ortak alakamızı keşfedince, hemen kafa kafaya verip beraberce bir sürü proje ürettik.</span> <span class="kobospan" id="kobo.81.13">Mesela HAVALE (</span><span class="ideitalik1"><span class="kobospan" id="kobo.81.14">Hayvanat-ı Vahşiyye Âlemi</span></span><span class="kobospan" id="kobo.81.15">) adında mufassal bir ansiklopedi çıkardık bir ara, kuşe kâğıda basılmış, renkli resimli, enfes birşey… Cağaloğlu’nda bir matbaayla anlaşmıştık, her ay bir fasikül neşrolunuyordu.</span> <span class="kobospan" id="kobo.81.16">Maddeleri beraberce yazıyorduk, resimleri ise Seyfettin Bey çiziyordu kendi elcağızıyla.</span> <span class="kobospan" id="kobo.81.17">El hüneri gayet kuvvetliydi aziz dostumun, çizdiği resimleri görseniz şaşarsınız.</span> <span class="kobospan" id="kobo.81.18">Buralarda biryerde birkaç fasikülü olacak o ansiklopedinin, arasam bulurum ya… Bir yıl kadar muntazaman çıktı ansiklopedi, ama sonra devam ettiremedik maalesef.</span> <span class="kobospan" id="kobo.81.19">Malî destek bulamadığımız için, proje akim kaldı.</span> <span class="kobospan" id="kobo.81.20">Halbuki tamamlayabilmiş olsak, emin olun, kültür dünyamız dev bir temel eser daha kazanmış olacaktı.</span> <span class="kobospan" id="kobo.81.21">Hâlâ her aklıma geldiğinde yerinir, esef ederim.</span> <span class="kobospan" id="kobo.81.22">Her neyse, olan oldu bir kere… Benim size asıl göstermek istediğim başka birşey.</span> <span class="kobospan" id="kobo.81.23">Mesleklerimiz itibariyle, Seyfettin Bey hayvanların bedenleriyle ilgilenirdi, ben ise ruhlarıyla.</span> <span class="kobospan" id="kobo.81.24">Bir bulmacanın birbirini tamamlayan iki parçası gibiydik yani… İşte şimdi göreceğiniz çalışmanın nüvesi de bu şekilde oluştu.</span> <span class="kobospan" id="kobo.81.25">İlk fikir hangimizden çıktı, şimdi tam olarak hatırlayamıyorum, ama bunun fazlaca ehemmiyeti de yok zaten:</span> <span class="kobospan" id="kobo.81.26">Felsefe ve sanatın tersine, ferdî yeteneklerin ön plana çıktığı afakî bir disiplin değildir müspet ilim.</span> <span class="kobospan" id="kobo.81.27">Bu alandaki bütün mühim buluşlar, uyumlu bir takım çalışmasının eseridir.</span> <span class="kobospan" id="kobo.81.28">Ne yazık ki memleketimize gereken önem verilmiyor bu tür şeylere ve…”</span></p>

    <p class="normal"><span class="kobospan" id="kobo.83.1">“Sözünü ettiğiniz bu çalışmanın konusu neydi?”</span> <span class="kobospan" id="kobo.83.2">dedi İbrahim Nemrûd.</span></p>

    <p class="normal"><span class="kobospan" id="kobo.84.1">Birden gözleri parladı hayvan terbiyecisinin ve elini muzaffer bir tavırla havaya kaldırarak salladı:</span> <span class="kobospan" id="kobo.84.2">“Ruhiyat, efendim, ruhiyat-ı hayvaniye tabii!</span> <span class="kobospan" id="kobo.84.3">Yani hayvan ruh ilmi ya da, Frenkçe adıyla, animopsikoloji.</span> <span class="kobospan" id="kobo.84.4">Evet, Beyefendi, yanlış duymadınız, bu çalışma yapıldı.</span> <span class="kobospan" id="kobo.84.5">En ince teferruatına kadar bu defterlerde yazılı herşey.</span> <span class="kobospan" id="kobo.84.6">Unutmayınız:</span> <span class="kobospan" id="kobo.84.7">Hakikat teferruatlıdır.</span> <span class="kobospan" id="kobo.84.8">Esas olan, bu teferruatın içinde kaybetmemektir kendimizi.</span> <span class="kobospan" id="kobo.84.9">Belki inanmayacaksınız, ama ruh tahlili alanında son derece mühim gelişmeler kaydettik ve ilk animopsikanalizi de biz yaptık.”</span></p>

    <p class="normal"><span class="kobospan" id="kobo.85.1">“Nasıl?</span> <span class="kobospan" id="kobo.85.2">Animopsikanaliz mi dediniz?”</span> <span class="kobospan" id="kobo.85.3">dedi İbrahim Nemrûd sesinde belirgin bir kuşku tınısıyla, “Bunun yapılabildiğini bilmiyordum doğrusu.</span> <span class="kobospan" id="kobo.85.4">Hayvanlara psikoterapi uyguladığınızı mı söylüyorsunuz yani?”</span></p>

    <p class="normal"><span class="kobospan" id="kobo.86.1">“Öyle elbette!</span> <span class="kobospan" id="kobo.86.2">Bunda şaşılacak ne var?</span> <span class="kobospan" id="kobo.86.3">Siz hayvanların da biz insanlar gibi bir ruhu olmadığını mı zannediyorsunuz yoksa?</span> <span class="kobospan" id="kobo.86.4">Ah, çok yanılıyorsunuz, aziz dostum!</span> <span class="kobospan" id="kobo.86.5">Hayvanların da bir ruhu olur, hatta en az bir:</span> <span class="kobospan" id="kobo.86.6">Şizofreniden mustarip hayvanlar da vardır çünkü.</span> <span class="kobospan" id="kobo.86.7">Bunu size ispatlayacağım.”</span></p>

    <p class="normal"><span class="kobospan" id="kobo.87.1">Hayvan terbiyecisi, kucağındaki şebeği masanın üzerine bırakıp salonun arka tarafına doğru yürüdü.</span> <span class="kobospan" id="kobo.87.2">Şebek, masanın üzerine iner inmez, az önce hayvan terbiyecisinin İbrahim Nemrûd’a gösterdiği bordo kaplı defterlerden birini açmış, hokkaya bandığı tüy kalemle boş bir sayfaya hızlı hızlı birşeyler karalamaya başlamıştı.</span> <span class="kobospan" id="kobo.87.3">İbrahim Nemrûd, şebeğin ne yazdığını görebilmek amacıyla defterin üzerine eğildi, ama hayvan terbiyecisi onu ısrarla yanına çağırdığı için, bu kargacık burgacık yazıyı sökmesine fırsat kalmadan, şebeği bu hararetli uğraşıyla baş başa bırakıp masadan uzaklaşması gerekti.</span> <span class="kobospan" id="kobo.87.4">Hayvan terbiyecisi, tavandan sarkan bir zincire asılı büyük bir kafesin üzerindeki örtüyü çekip almıştı.</span> <span class="kobospan" id="kobo.87.5">Kafesin içinde, ön ve arka ayaklarıyla tünek tahtasına tutunup başaşağı sarkmış, uzun tüylü bir hayvan vardı.</span></p>

    <p class="normal"><span class="kobospan" id="kobo.88.1">“Evet, yanılmadınız,” dedi hayvan terbiyecisi, “Balta girmemiş Amazon ormanlarında yaşayan, üç parmaklı bir tembelhayvan… Acaib-ül mahlukattan, çok af buyurun, memeli bir hayvandır kendisi.</span> <span class="kobospan" id="kobo.88.2">Ağaçların üzerinde yaşar, fevkalade ağır hareket eder, boynunu 180 dereceden fazla döndürebilir ve beslenme, def-i hacet, cima ve ibadet gibi elzem ihtiyaçlar haricinde hemen hemen bütün ömrü uykuda geçer.</span> <span class="kobospan" id="kobo.88.3">Her uzvunda sadece üçer parmağı olduğundan, ancak on ikiye kadar olan sayıları idrak edebilir; daha büyük sayıları idrak kabiliyetinden ise mahrumdur.</span> <span class="kobospan" id="kobo.88.4">Mesela, bir tembelhayvana</span> <span class="ideitalik1"><span class="kobospan" id="kobo.88.5">Kırk Haramiler</span></span><span class="kobospan" id="kobo.88.6">’i,</span> <span class="ideitalik1"><span class="kobospan" id="kobo.89.1">Seksen Günde Devr-i Alem</span></span><span class="kobospan" id="kobo.89.2">’i,</span> <span class="ideitalik1"><span class="kobospan" id="kobo.90.1">Bin Bir Gece Masalları</span></span><span class="kobospan" id="kobo.90.2">’nı ya da</span> <span class="ideitalik1"><span class="kobospan" id="kobo.91.1">Denizler Altında Yirmi Bin Fersah</span></span><span class="kobospan" id="kobo.91.2">’ı okumaya çalışmak, beyhude bir çabadır; bu sayıları anlaması mümkün olmadığı için, kısa sürede sıkılıp esnemeye başlar, gözleri kapanır ve uykuya dalar.</span> <span class="kobospan" id="kobo.91.3">Ama bu durumun ilmin inkişafına mühim katkıları da olmuştur.</span> <span class="kobospan" id="kobo.91.4">Mayalar, İnkalar ve Azteklerin, aritmetikte kullandıkları on ikilik sayı sistemlerini, tembelhayvanın bu tamamen kendine has özelliğini gözlemleyerek geliştirdikleri rivayet olunur.</span> <span class="kobospan" id="kobo.91.5">Malumunuz, sözkonusu kavimlerde tembelhayvan mukaddes addolunurdu.</span> <span class="kobospan" id="kobo.91.6">Hıristiyanlıktaki Teslis akidesinin ilk ilhamının da tembelhayvandan alındığını iddia eden kimi âlimler vardır.</span> <span class="kobospan" id="kobo.91.7">Tembelhayvanın başlıca muarızı, ağaçlara tırmanabilen, boa ve anakonda gibi iri yılanlardır.</span> <span class="kobospan" id="kobo.91.8">Uykusunun ziyadesiyle derin olması sebebiyle, kendisini çevreden gelecek tehlikelere karşı korumaktan aciz olan bu munis hayvancağız, bu sinsi yaratıklar için çok kolay bir av olur, hatta sırf bu yüzden soyunun tükenmesi tehlikesiyle karşı karşıyadır.</span> <span class="kobospan" id="kobo.91.9">Burada gördüğünüz örnek, soyunun son temsilcilerinden biri.</span> <span class="kobospan" id="kobo.91.10">Ben ona Tıfl-ı Naim ismini taktım, ama kısaca Naim diyorum.</span> <span class="kobospan" id="kobo.91.11">Bu halim selim hayvanın psikanalizle ne gibi bir ilgisi olduğunu merak ediyorsunuzdur.</span> <span class="kobospan" id="kobo.91.12">İzah edeyim.</span> <span class="kobospan" id="kobo.91.13">Efendim, Naim bana ilk geldiğinde, akut insomniyadan şikâyetçiydi.</span> <span class="kobospan" id="kobo.91.14">Tasavvur edebiliyor musunuz:</span> <span class="kobospan" id="kobo.91.15">Uykusuzluktan mustarip bir tembelhayvan!</span> <span class="kobospan" id="kobo.91.16">Susuz bir deniz ya da yakmayan bir ateş gibi birşey… Seyfettin Bey’in yakın müşahadesinde, hemen seanslara başladık.</span> <span class="kobospan" id="kobo.91.17">Biraz çekingenlik etti önce, açılmak istemedi.</span> <span class="kobospan" id="kobo.91.18">Tembelhayvanlar, malumunuz, tabiatları icabı ziyadesiyle ketum ve merdümgiriz olurlar.</span> <span class="kobospan" id="kobo.91.19">Ama neyse ki birkaç seansın sonunda, bize itimat etti ve ilerleme kaydettik.</span> <span class="kobospan" id="kobo.91.20">Titiz müşahadeler neticesinde, Naim’in sürekli tekrarlanan bir dizi kâbus yüzünden uykusuzluk çektiği anlaşıldı.</span> <span class="kobospan" id="kobo.91.21">Bu kâbuslardan biri şöyle birşeydi:</span> <span class="kobospan" id="kobo.91.22">Naim henüz birkaç aylık bir yavru iken, annesiyle beraber ulu bir okaliptüs ağacının yüksek dallarının birinden sarkarak rahat ve asude bir şekilde uyukladığı sırada, dev bir boa yılanının ağacın gövdesine sarınarak onlara doğru gelmekte olduğunu görür.</span> <span class="kobospan" id="kobo.91.23">Annesini tehlikeye karşı uyarmaya çalışır, ancak âdeta sesi kısılmıştır; ne kadar çabalarsa çabalasın, sesini annesine duyuramaz.</span> <span class="kobospan" id="kobo.91.24">Boa ağır ağır yaklaşır, yanlarına gelir ve annenin uyurken açık duran ağzından içeri girer.</span> <span class="kobospan" id="kobo.91.25">Önce kafası, sonra gövdesi, son olarak da kuyruğu, annenin ağzının içinde kaybolur.</span> <span class="kobospan" id="kobo.91.26">Anne, o koskoca yılanı kâmilen yutmuş, hiçbir şey olmamışçasına, mışıl mışıl uyumaya devam etmektedir.</span> <span class="kobospan" id="kobo.91.27">Sık sık tekrarlanan bir diğer rüya şöyleydi:</span> <span class="kobospan" id="kobo.91.28">Naim, sıcak bir öğleden sonra, tek başına bir ağacın dalından sarkmış, uyuklamaktadır.</span> <span class="kobospan" id="kobo.91.29">Birden belli belirsiz bir kımıltı hisseder.</span> <span class="kobospan" id="kobo.91.30">Buna bir anlam veremez ilkin.</span> <span class="kobospan" id="kobo.91.31">Ama az sonra, dallarının birinden sarkmakta olduğu kalın ağaç gövdesinin âdeta canlı bir varlıkmışçasına harekete geçtiğini, hastalıklı titremelerle eğilip büküldüğünü, ileri geri gidip geldiğini anlar.</span> <span class="kobospan" id="kobo.91.32">Bu tuhaf görüntü karşısında korkuya kapılarak başka bir ağaca atar canını, ama bu ağaç da diğerinden farklı değildir, sarsılmakta, kımıldanmakta, kıvranmaktadır.</span> <span class="kobospan" id="kobo.91.33">Az sonra, ormandaki bütün ağaçların aynı şekilde canlandığını anlar dehşetle.</span> <span class="kobospan" id="kobo.91.34">Kımıldanan ağaç gövdelerinden müteşekkil bir ormanda tek başınadır.</span> <span class="kobospan" id="kobo.91.35">Üçüncü rüyada ise hadiseler şu şekilde cereyan ediyordu:</span> <span class="kobospan" id="kobo.91.36">Naim’le babası, bir mango ağacının dallarına asılmış, ağacın meyvelerinden yemektedirler.</span> <span class="kobospan" id="kobo.91.37">Babanın topladığı mangoların hepsi olgun, etli, dipdiri yemişlerdir.</span> <span class="kobospan" id="kobo.91.38">Baba bunları iştahla gövdeye indirir.</span> <span class="kobospan" id="kobo.91.39">Yavrunun nasibine ise nedense hep ufak, kara kuru, pörsümüş, ya çok ham ya da tohuma kaçıp acımış olanları düşer.</span> <span class="kobospan" id="kobo.91.40">Yavru bir türlü iyi bir mango bulup yiyemez.</span> <span class="kobospan" id="kobo.91.41">Sonra birden yüksekçe bir dalda nefis bir mango ilişir gözüne.</span> <span class="kobospan" id="kobo.91.42">Tam istediği gibi, iri ve taptazedir, pürüzsüz derisi kızgın güneşin altında allı yeşilli parlıyordur.</span> <span class="kobospan" id="kobo.91.43">Olanca gücünü kullanarak, kan ter içinde, bin bir zahmetle o yüksek dala tırmanır ve elini heyecanla mangoya uzatır.</span> <span class="kobospan" id="kobo.91.44">Ama tam o anda, arkadan usulca yaklaşmış olan babası ondan evvel davranarak bu güzel yemişi dalından hoyratça koparıp onun gözlerinin önünde, ağır ağır, tadını çıkara çıkara, kemal-i afiyetle yer.</span> <span class="kobospan" id="kobo.91.45">Bu rüyaları itinayla kayda geçirdikten sonra, Seyfettin Bey’le beraber oturup tahlil ettik.</span> <span class="kobospan" id="kobo.91.46">Vaziyet âyan beyan ortadaydı:</span> <span class="kobospan" id="kobo.91.47">Rüyaların her üçü de bariz şekilde Oedipus kompleksinin farklı safhalarına işaret ediyordu.</span> <span class="kobospan" id="kobo.91.48">İlk rüyayı şöyle tefsir ettik:</span> <span class="kobospan" id="kobo.91.49">Burada yılan, babanın tenasül uzvunu, dolayısıyla da babayı temsil etmekteydi.</span> <span class="kobospan" id="kobo.91.50">Yavru henüz çevresinde olup bitenleri anlamlandıramayacak kadar küçükken, muhtemelen annesi ve babasının cimaına şahit olmuş ve bu görüntü genç dimağına kazınmıştı.</span> <span class="kobospan" id="kobo.91.51">Babası, tenasül uzvuyla annesinin içine girip ona sahip oluyor ve böylelikle de onu yavrudan ayırıyordu.</span> <span class="kobospan" id="kobo.91.52">İkinci rüyanın tabiri, bizzat Seyfettin Bey’e aittir:</span> <span class="kobospan" id="kobo.91.53">Yavru artık tenasül uzvunun, namıdiğer fallusun kudretini anlamıştır.</span> <span class="kobospan" id="kobo.91.54">Etrafına bakar ve falluslarla, yani ondan çok daha güçlü yetişkin erkeklerle kuşatılmış olduğunu görür.</span> <span class="kobospan" id="kobo.91.55">O, onların güce dayalı, zalim dünyasında, acemi bir müptedi olarak ilanihaye zayıf ve zavallıdır, âdeta bir hiçtir.</span> <span class="kobospan" id="kobo.91.56">Fallus, mutlak iktidarı temsil eder.</span> <span class="kobospan" id="kobo.91.57">İlk ikisinden sonra, üçüncü rüyanın tefsiri daha kolay oldu:</span> <span class="kobospan" id="kobo.91.58">Yavru, kendi erkekliğini aramaktadır.</span> <span class="kobospan" id="kobo.91.59">Amacı, lezzetli yemişi, yani annenin cinselliğini elde etmektir.</span> <span class="kobospan" id="kobo.91.60">Bunu kendi iktidarına bir tehdit olarak gören baba, yavrunun tenasül uzvunu koparıp yer.</span> <span class="kobospan" id="kobo.91.61">Gün gibi aşikârdı ki, bu rüya da iğdiş edilme korkusunun açık bir temsiliydi.</span> <span class="kobospan" id="kobo.91.62">Naim, kendi narin erkekliğini, babasının haşin ve kudretli erkekliğinin tehdidi altında hissediyor ve bu durum onu tahteşşuur ziyadesiyle rahatsız ediyordu.</span> <span class="kobospan" id="kobo.91.63">Uyku uyuyamamasının sebebi de buydu, uyku ülkesi kâbuslara aitti çünkü.</span> <span class="kobospan" id="kobo.91.64">Kısacası, son derece tipik bir Oedipus kompleksi tablosu vardı karşımızda.</span> <span class="kobospan" id="kobo.91.65">Seyfettin Bey’le beraber derhal terapi seanslarına başladık ve Naim’in yavruluk döneminden kalma cinsel problemleriyle yüzleşmesini sağlayarak, onu için için yiyip bitiren bu sinsi insomniya illetinin üstesinden gelmesine yardım ettik.</span> <span class="kobospan" id="kobo.91.66">Ve zannederim, hayli muvaffak da olduk bu gayretimizde.”</span></p>

    <p class="normal"><span class="kobospan" id="kobo.93.1">“Nasıl anlıyorsunuz ki bunu?”</span> <span class="kobospan" id="kobo.93.2">dedi İbrahim Nemrûd dudak bükerek, “Yoksa gazeteye teşekkür ilanı mı verdi hastanız?”</span></p>

    <p class="normal"><span class="kobospan" id="kobo.94.1">“Tabii ki hayır!</span> <span class="kobospan" id="kobo.94.2">Şan şöhret için yapmadık biz bu işi.</span> <span class="kobospan" id="kobo.94.3">Tek gayemiz, âlem-i hayvanata, ve tabii bu vesileyle de âlem-i beşeriyete bir nebze olsun faydamızın dokunmasıydı.</span> <span class="kobospan" id="kobo.94.4">Şayet bunu yapabildiysek, ne mutlu bize… Naim’in insomniyasını tedavi edip edemediğimiz meselesine gelince:</span> <span class="kobospan" id="kobo.94.5">İşte iyileştiğinin canlı ispatı!</span> <span class="kobospan" id="kobo.94.6">Bakınız, kendisi şu anda mışıl mışıl uyuyor, değil mi?</span> <span class="kobospan" id="kobo.94.7">Yedinci uykusunda hem de… Eminim ki, rüyasında da uyuduğunu görüyordur.</span> <span class="kobospan" id="kobo.94.8">Ah, Tabiat Ana, sen nelere kadirsin!</span> <span class="kobospan" id="kobo.94.9">Ne gizemli güzellikler saklı senin doğurgan bağrında!</span> <span class="kobospan" id="kobo.94.10">İşte, tüneğinden sarkmış, huzur içinde uyuyan bir tembelhayvan:</span> <span class="kobospan" id="kobo.94.11">Mutluluğun en kısa tanımı.”</span></p>

    <p class="normal"><span class="kobospan" id="kobo.95.1">Tembelhayvan, uykusunda hafifçe kıpırdanmaya başlamıştı.</span> <span class="kobospan" id="kobo.95.2">Hayvan terbiyecisi, tembelhayvanı daha fazla rahatsız etmemeleri gerektiğini anlattı işaret parmağını dudaklarına götürerek ve kafesin örtüsünü örttü.</span> <span class="kobospan" id="kobo.95.3">İkisi birlikte salonun pencere tarafına doğru yürüdüler.</span> <span class="kobospan" id="kobo.95.4">Pencereden bakınca, binaların arasındaki dar bir boşluktan SULTA gökdeleninin çelik bir ziguratı andıran çatısını gördü İbrahim Nemrûd.</span></p>

    <p class="normal"><span class="kobospan" id="kobo.96.1">“Bu anlattıklarınız gerçekten çok ilginç,” dedi temkinli bir tavırla, “Ama ben aslında dostunuz Seyfettin Bey hakkında biraz bilgi almak istiyordum sizden.</span> <span class="kobospan" id="kobo.96.2">Artık burada oturmuyor, anladığım kadarıyla.”</span></p>

    <p class="normal"><span class="kobospan" id="kobo.97.1">“On yıl kadar önce mezbahadan emekli olduğunda, sağlık nedenleriyle başka bir yere taşınması gerekti,” dedi hayvan terbiyecisi başını üzüntüyle sallayarak, “Beraberce öyle uyumlu çalışıyorduk ki oysa… İstikbale matuf nice hayallerimiz, projelerimiz vardı…”</span></p>

    <p class="normal"><span class="kobospan" id="kobo.98.1">“Yaaa?</span> <span class="kobospan" id="kobo.98.2">Seyfettin Bey’in mezbahada çalıştığını bilmiyordum.”</span></p>

    <p class="normal"><span class="kobospan" id="kobo.99.1">“Evet, mezbahada görevliydi kendisi.</span> <span class="kobospan" id="kobo.99.2">Eh, bu da veteriner hekimlik mesleğinin ayrılmaz bir parçasıdır, değil mi?</span> <span class="kobospan" id="kobo.99.3">Kesimin gerektiği şekilde yapılıp yapılmadığını ve tüketime arzedilecek etlerin sağlığa uygun olup olmadıklarını kontrol ediyordu.</span> <span class="kobospan" id="kobo.99.4">Kendi ifadesiyle, çok sevdiği hayvanlara, ebediyete intikallerinde refakat ederek onlara karşı son vazifesini ifa etmiş oluyordu böylece.</span> <span class="kobospan" id="kobo.99.5">Fevkalade sadık bir hayvan dostuydu.</span> <span class="ideitalik1"><span class="kobospan" id="kobo.99.6">Hayvan Sevenler Derneği</span></span> <span class="kobospan" id="kobo.99.7">HASED’in en faal üyelerinden ve en ateşli hayvan hakları savunucularından biriydi.</span> <span class="kobospan" id="kobo.99.8">İnanır mısınız, kırk küsur yıl mezbahada çalışmış olmasına rağmen, taviz vermez bir vejetaryendi.</span> <span class="kobospan" id="kobo.99.9">Ağzına bir lokma et bile koymaması bir yana, süt, yağ, peynir gibi hayvanî gıdaları da suret-i katiyyede sokmazdı evine.</span> <span class="kobospan" id="kobo.99.10">Tamamen meyva ve sebzeyle, tahılla, hatta zaman zaman sadece otlarla beslenirdi.”</span></p>

    <p class="normal"><span class="kobospan" id="kobo.101.1">Böyle bir diyetin yavanlığını düşünerek yüzünü buruşturdu İbrahim Nemrûd.</span> <span class="kobospan" id="kobo.101.2">Et yemek hakkında oğluyla yaptığı uzun ve sonuçsuz tartışmalar gelmişti aklına.</span></p>

    <p class="normal"><span class="kobospan" id="kobo.102.1">“Peki hâlâ görüşüyor musunuz onunla?”</span></p>

    <p class="normal"><span class="kobospan" id="kobo.103.1">“Maalesef hayır.</span> <span class="kobospan" id="kobo.103.2">İkimiz de hayli yaşlandık artık ve bu şehirde bir yerden bir yere gitmenin ne kadar zor olduğunu herhalde siz de biliyorsunuz.</span> <span class="kobospan" id="kobo.103.3">Bir yere gitmek üzere sokağa çıkmak, sonu müphem bir maceraya atılmak gibi birşey.</span> <span class="kobospan" id="kobo.103.4">Bir sabah en iyi niyetlerle evden çıkıyorsunuz bir yere gitmek için ve günün sonunda dönüp de arkanıza baktığınızda, ancak bir arpa boyu yol gitmiş olduğunuzu anlıyorsunuz—o da en iyi ihtimalle!</span> <span class="kobospan" id="kobo.103.5">Sokak cehennemdir, inanın bana:</span> <span class="kobospan" id="kobo.103.6">Gafil yolcuya geçit vermeyen çıkmaz sokaklar; köstebek yuvası gibi kazılmış, tuzaklarla dolu sokaklar; dönüp dolaşıp aynı yere çıkan, sinsi, riyakâr sokaklar… Ama en kötüsü nedir, biliyor musunuz?</span> <span class="kobospan" id="kobo.103.7">Sokak adlarının sürekli değiştirilmesi… Hem belli bir düzen içinde de yapılmıyor bu.</span> <span class="kobospan" id="kobo.103.8">Kimi zaman yepyeni, ne idüğü belirsiz bir ad veriliyor bir sokağa, kimi zaman ise bir sokağın adı başka bir sokağın adıyla, hatta bazen aynı mahalledeki bir yan sokağınkiyle takas ediliyor.</span> <span class="kobospan" id="kobo.103.9">Sağda zannettiğinizin artık solda, yukarıda zannettiğinizin artık aşağıda olduğunu görüyorsunuz.</span> <span class="kobospan" id="kobo.103.10">Tek tutamak noktanız, üzerine bastığınız güvenli zemin de ayağınızın altından çekilip alınmış oluyor böylece.</span> <span class="kobospan" id="kobo.103.11">Üstelik gündüzün de yapmıyorlar bu değişiklikleri.</span> <span class="kobospan" id="kobo.103.12">Kimse farkına varmasın diye geceyarısından sonra, ortalıktan el ayak çekildiği, herkesin derin uykuda olduğu saatlerde yapıyorlar.</span> <span class="kobospan" id="kobo.103.13">Sürekli değişen bir coğrafyada yaşamaya mahkûm edildiklerinin farkına varmıyor insanlar.</span> <span class="kobospan" id="kobo.103.14">Sabahları işe gidip akşamları eve dönüyorlar binlerce defa geçtikleri yollardan.</span> <span class="kobospan" id="kobo.103.15">Kafalarını kaldırıp sokak levhalarına bakmak akıllarına gelmiyor.</span> <span class="kobospan" id="kobo.103.16">Oysa bu dünya, bildikleri o eski dünya değil artık.</span> <span class="kobospan" id="kobo.103.17">İnsan bir şehir haritası alıp baktığında, bir türlü bulamıyor aradığı sokağı.</span> <span class="kobospan" id="kobo.103.18">Gerçeğin bir izdüşümü olması gereken harita, gerçeğe uymuyor, gerçek değişmiş oluyor çünkü.</span> <span class="kobospan" id="kobo.103.19">Evet, yanlış duymadınız:</span> <span class="kobospan" id="kobo.103.20">Gerçek değişkendir.</span> <span class="kobospan" id="kobo.103.21">Posta hizmetleri de bu yüzden aksıyor zaten.</span> <span class="kobospan" id="kobo.103.22">POSTİŞ (</span><span class="ideitalik1"><span class="kobospan" id="kobo.103.23">Posta İşleri</span></span><span class="kobospan" id="kobo.103.24">) yeni sokak adı değişikliklerini gösteren haritalar bastırıyor her ay posta memurlarının işini kolaylaştırmak amacıyla, ama yapılan değişikliklerin tespit edilip haritaya geçirilmesi için geçen kısa sürede yepyeni değişiklikler meydana gelmiş, bir kez değiştirilmiş olan bir sokak adı birkaç kez daha değiştirilmiş, hatta kimi istisnaî durumlarda o sokağa tekrar eski adı verilmiş bile olabiliyor.</span> <span class="kobospan" id="kobo.103.25">Gönderilen mektupların doğru adrese ulaşması tamamen tesadüflere ya da posta memurlarının özel yeteneklerine kalıyor tabii bu durumda.</span> <span class="kobospan" id="kobo.103.26">Kimi posta memurları, koku alma hassaları olağanüstü gelişmiş mahir av tazıları gibi oluyor; inanılmaz bir kolaylıkla uyarlayabiliyorlar kendilerini değişikliklere; âdeta birer sairfilmenam gibi insiyaki bir güdüyle sokaktan sokağa, binadan binaya dolaşarak ellerindeki mektupları doğru adrese teslim ediyorlar.</span> <span class="kobospan" id="kobo.103.27">Gözleri hemen hemen kapalı, bir serseri mayın ya da lodos akıntısına tutulmuş lagar bir denizanası misali sokak aralarında dolaşan bu vazifeşinas insanları, zannederim, siz de görmüşsünüzdür.</span> <span class="kobospan" id="kobo.103.28">Ancak maalesef onların da soyu tükenme tehdidi altında artık.</span> <span class="kobospan" id="kobo.103.29">Gün geçmiyor ki, bu cesur ve fedakâr insanlardan biri, beynennevm-ve-l’yakaza bu arayışında, gabî bir vatmanın ya da sarhoş bir sürücünün dikkatsizliği neticesinde bir tramvayın ya da bir kupa arabasının altında kalarak telef olmasın.</span> <span class="kobospan" id="kobo.103.30">İşte bu sebepten, aziz dostum Seyfettin Bey buradan ayrıldıktan sonra, onunla mektuplaşma imkânımız olmadı.</span> <span class="kobospan" id="kobo.103.31">Kimbilir kaç mektup yazıp yolladım kendisine, kaç bayram tebriği attım, hiçbirine karşılık alamadım ama.</span> <span class="kobospan" id="kobo.103.32">Belki hiçbir zaman yerine ulaşmadı mektuplarım, ya da —olur a!</span><span class="kobospan" id="kobo.103.33">— içlerinden birkaçı ulaştıysa bile, benim elime geçmedi onun yazdığı cevaplar.”</span></p>

    <p class="normal"><span class="kobospan" id="kobo.105.1">“Kendisine mektup yazdığınıza göre, sizde Seyfettin Bey’in yeni adresi olmalı,” dedi İbrahim Nemrûd memnun bir ifadeyle.</span></p>

    <p class="normal"><span class="kobospan" id="kobo.106.1">“Evet, tabii, var elbette.”</span></p>

    <p class="normal"><span class="kobospan" id="kobo.107.1">“Bakın, evvelce de dediğim gibi, hukukî bir mesele için onu bulmam gerek.</span> <span class="kobospan" id="kobo.107.2">İşin mahremiyeti nedeniyle fazla ayrıntı vermem doğru olmaz, ama size şu kadarını söyleyebilirim ki, kendisi yüklü bir mirasın varislerinden biridir.</span> <span class="kobospan" id="kobo.107.3">Tümüyle onun lehine bir durum sözkonusu yani.</span> <span class="kobospan" id="kobo.107.4">Bu durumda, bana onun adresini vermekte bir sakınca görmezsiniz, sanırım.”</span></p>

    <p class="normal"><span class="kobospan" id="kobo.108.1">“Ah Beyefendiciğim, bunu duyduğuma ne kadar memnun oldum, anlatamam,” dedi hayvan terbiyecisi sevinçle, “Talih kuşu kimi zaman gerçekten hak edenlerin başına da konuyormuş demek ki!</span> <span class="kobospan" id="kobo.108.2">Kimbilir, Seyfettin Bey gibi güzide bir münevverin ilmî çalışmalarını idame ettirmesini sağlayacaktır belki de bu para, ki bu vaziyette bütün insanlık için hakikaten çok mühim bir vazife ifa etmiş olursunuz.</span> <span class="kobospan" id="kobo.108.3">Tabii ki veririm size onun adresini.</span> <span class="kobospan" id="kobo.108.4">Durun bakayım, şuralarda biryerlerde olacaktı…”</span></p>

    <p class="normal"><span class="kobospan" id="kobo.109.1">Hayvan terbiyecisi, masanın üzerindeki kâğıt yığınlarının arasında birşey aramaya başlamıştı.</span> <span class="kobospan" id="kobo.109.2">Bir yandan da kendi kendine anlaşılmaz birşeyler mırıldanıyordu.</span> <span class="kobospan" id="kobo.109.3">Bir süredir ortalarda gözükmeyen şebek, masanın üzerine fırlayıp sahibinin yanına gitti.</span> <span class="kobospan" id="kobo.109.4">Onlar tembelhayvanla ilgilendikleri sırada, giysilerini değiştirmiş olmalıydı.</span> <span class="kobospan" id="kobo.109.5">Tuhaf bir kılık vardı şimdi üzerinde.</span> <span class="kobospan" id="kobo.109.6">Sırtına bir tür Helen zırhı giymiş, beline kısa bir kılıç kuşanmış, başına da çift boynuzlu bir miğfer takmıştı.</span> <span class="kobospan" id="kobo.109.7">Kitap ve defter yığınlarının arasında heyecanla oradan oraya koşturarak hamarat bir telaşla her tarafı karıştırıyor, eline geçirdiği irili ufaklı kâğıt parçalarını getirip hayvan terbiyecisinin önüne koyuyordu.</span> <span class="kobospan" id="kobo.109.8">İbrahim Nemrûd’la bir an göz göze geldiğinde, durakladı, gözlerini faltaşı gibi açarak ona ürkek ürkek baktı ve başındaki çift boynuzlu miğferi hafifçe kaldırıp selam verdikten sonra, işine devam etti.</span> <span class="kobospan" id="kobo.109.9">Birden bunun Zülkarneyn kılığı olduğunu anlayarak yüzünü ekşitti İbrahim Nemrûd.</span></p>

    <p class="normal"><span class="kobospan" id="kobo.110.1">“Hay Allah!”</span> <span class="kobospan" id="kobo.110.2">dedi hayvan terbiyecisi, “Adresi bir kesekâğıdının arkasına yazmıştım, gayet iyi hatırlıyorum.</span> <span class="kobospan" id="kobo.110.3">Bir dakika, yoksa çikolata kâğıdı mıydı?</span> <span class="kobospan" id="kobo.110.4">Beşir çikolatayı çok sever de, hani şu balbadem olanlarını… Ağzının tadını bilir köftehor.</span> <span class="kobospan" id="kobo.110.5">Ama Seyfettin Bey’e mektup yazmayalı da epey oldu tabii, en azından birkaç sene.</span> <span class="kobospan" id="kobo.110.6">Kimbilir nereye girmiştir şimdi o kâğıt parçası… Tüh, bulamayacağım galiba!”</span></p>

    <p class="normal"><span class="kobospan" id="kobo.111.1">İbrahim Nemrûd kaşlarını çattı.</span> <span class="kobospan" id="kobo.111.2">Tam sonuca ulaştığını sandığı anda bütün çabalarının boşa gittiğini görmek, düşkırıklığına uğratmıştı onu.</span></p>

    <p class="normal"><span class="kobospan" id="kobo.112.1">“Evreka!”</span> <span class="kobospan" id="kobo.112.2">diye sevinçle bağırdı hayvan terbiyecisi ansızın.</span> <span class="kobospan" id="kobo.112.3">İbrahim Nemrûd irkildi.</span></p>

    <p class="normal"><span class="kobospan" id="kobo.113.1">“Buldunuz mu?”</span> <span class="kobospan" id="kobo.113.2">dedi heyecanla.</span></p>

    <p class="normal"><span class="kobospan" id="kobo.114.1">“Buldum.</span> <span class="kobospan" id="kobo.114.2">Daha doğrusu buldum sayılır.</span> <span class="kobospan" id="kobo.114.3">Nerede bulabileceğimi buldum, ki esas olan da bu.</span> <span class="kobospan" id="kobo.114.4">Gelin benimle.”</span></p>

    <p class="normal"><span class="kobospan" id="kobo.115.1">Koridordan geçip giriş holüne geldiler.</span> <span class="kobospan" id="kobo.115.2">Hayvan terbiyecisi, vestiyerdeki çengelde asılı olan paslı büyük anahtarı aldı.</span></p>

    <p class="normal"><span class="kobospan" id="kobo.116.1">“Seyfettin Bey’le kapı komşusuyduk,” diye açıkladı İbrahim Nemrûd’a, “Karşı dairede otururdu kendisi.</span> <span class="kobospan" id="kobo.116.2">Giderken, eşyalarının bir kısmını burada bıraktı ve dairesinin anahtarını da bana emanet etti göz kulak olmam için.</span> <span class="kobospan" id="kobo.116.3">Yeni evine yerleştikten sonra, buradaki eşyaları aldırmaktı niyeti, ama herhalde yer darlığı yüzünden buna imkân bulamadı.”</span></p>

    <p class="normal"><span class="kobospan" id="kobo.117.1">Kilidi açıp sürgüyü çektikten ve kol demirini kaldırıp zinciri çıkardıktan sonra, kapıyı açtı.</span> <span class="kobospan" id="kobo.117.2">Birlikte sahanlığın karşı tarafına geçtiler.</span> <span class="kobospan" id="kobo.117.3">Boyası dökülmüş kapının üzerindeki silik 7 rakamını o zaman gördü İbrahim Nemrûd.</span> <span class="kobospan" id="kobo.117.4">Hayvan terbiyecisi, elindeki anahtarla kapıyı açtı.</span> <span class="kobospan" id="kobo.117.5">İçeri girer girmez, keskin, tuhaf bir koku çarptı suratlarına.</span> <span class="kobospan" id="kobo.117.6">Dairenin çok uzun zamandır havalandırılmadığı belliydi.</span> <span class="kobospan" id="kobo.117.7">Her taraf bir parmak tozla kaplanmıştı.</span> <span class="kobospan" id="kobo.117.8">Sararan duvar sıvası, yer yer çatlamış ve dökülmüştü.</span> <span class="kobospan" id="kobo.117.9">Köşelerde, üzerlerinde kurumuş sinek ölüleri asılı örümcek ağları vardı.</span> <span class="kobospan" id="kobo.117.10">Holden koridora geçtiler.</span> <span class="kobospan" id="kobo.117.11">Girişteki koku daha belirginleşmiş, ağırlaşmıştı şimdi.</span> <span class="kobospan" id="kobo.117.12">Birden bu kokuyu tanıdı İbrahim Nemrûd:</span> <span class="kobospan" id="kobo.117.13">Bu, kâfuru kokusuydu.</span> <span class="kobospan" id="kobo.117.14">Onu bir anda yıllarca geriye, çocukluğuna götürdü bu keskin koku.</span> <span class="kobospan" id="kobo.117.15">Babası, kelebek koleksiyonu yapardı.</span> <span class="kobospan" id="kobo.117.16">Çalışma odasındaki bir rafta dizili duran, boy boy, renk renk ecza şişelerini anımsıyordu.</span> <span class="kobospan" id="kobo.117.17">Babası, tüm ev halkına, ama özellikle de ona, yasaklamıştı kapısı hep kapalı duran bu odaya girmeyi.</span> <span class="kobospan" id="kobo.117.18">Güneşli pazar günleri kırlarda kelebek avına çıkar ve dönüşte çalışma odasına kapanıp burada tek başına saatler geçirirdi.</span> <span class="kobospan" id="kobo.117.19">Yassı cam kutular içinde, salonun duvarlarında asılı dururdu beyaz bir kartonun üzerine gümüş iğnelerle tutturulmuş rengârenk kelebekler.</span> <span class="kobospan" id="kobo.117.20">Bir gün babası evde yokken, gizlice girmişti çalışma odasına.</span> <span class="kobospan" id="kobo.117.21">Korka korka bütün dolaplarla çekmeceleri açmış, bütün kutuların içine bakmıştı.</span> <span class="kobospan" id="kobo.117.22">Hiçbir şeye dokunmamış, ama gördüğü herşeyi, ancak küçük çocuklara özgü o doyurulmaz merakla, sanki tüm ayrıntılarını belleğine kazımak istercesine, teker teker, dikkatle incelemişti.</span> <span class="kobospan" id="kobo.117.23">Burada ondan gizlenen birşey olduğunu biliyor, ama bunun ne olduğunu bulamıyordu.</span> <span class="kobospan" id="kobo.117.24">Bunca yıl sonra o hırsızlama andan tek aklında kalan, içe işleyen o keskin koku, onu hem ürküten hem de anlaşılmaz bir biçimde kendisine çeken o kâfuru kokusuydu yalnızca.</span> <span class="kobospan" id="kobo.117.25">Şimdi düşününce, ortaokul yıllarından beri pul koleksiyonu yapmasını ve hatta—tuhaf ama—eti bu denli sevmesini kâfuruya bağlıyordu.</span> <span class="kobospan" id="kobo.117.26">Hâlâ gizli gizli babasının çalışma odasında dolaşıp durduğunu ve ne olduğunu bilemediği birşeyleri aradığını düşündü ve bu düşünce çok rahatsız etti onu.</span></p>

    <p class="normal"><span class="kobospan" id="kobo.118.1">“Hmmm, dur bakayım… Hangi odadaydı acaba?”</span> <span class="kobospan" id="kobo.118.2">diye kendi kendine mırıldanıyordu hayvan terbiyecisi.</span> <span class="kobospan" id="kobo.118.3">Kısa bir tereddütten sonra, koridordaki kapılardan birini açtı.</span> <span class="kobospan" id="kobo.118.4">Kapı açıldığında, ilk önce pek birşey seçemedi İbrahim Nemrûd.</span> <span class="kobospan" id="kobo.118.5">Odanın pencereleri gazete kâğıtlarıyla kaplanmış olduğu için, içerisi yarı yarıya karanlıktı.</span> <span class="kobospan" id="kobo.118.6">Sonra, gazete kâğıtlarının aralıklarından süzülen zayıf ışıkta, oda ve içindekiler yavaş yavaş somut bir görünüme büründü.</span> <span class="kobospan" id="kobo.118.7">Bir an soğuk bir ürperti geçti İbrahim Nemrûd’un sırtından.</span> <span class="kobospan" id="kobo.118.8">Art ayaklarının üzerine kalkarak iri pençelerini ileri doğru uzatmış dev bir boz ayıyla burun burunaydı.</span></p>

    <p class="normal"><span class="kobospan" id="kobo.119.1">“Küçük zooloji parkımızı nasıl buldunuz?”</span> <span class="kobospan" id="kobo.119.2">dedi hayvan terbiyecisi çocuksu bir neşeyle, “Hemen hemen dünya üzerindeki bütün hayvanlardan birer nümune vardır burada.</span> <span class="kobospan" id="kobo.119.3">Bakın, bir devekuşu sözgelimi.</span> <span class="kobospan" id="kobo.119.4">Onun hemen yanında bir karıncayiyen.</span> <span class="kobospan" id="kobo.119.5">Ve şurada da bir su kaplumbağası.</span> <span class="kobospan" id="kobo.119.6">Ya şu köşedeki pelikana ne demeli?”</span></p>

    <p class="normal"><span class="kobospan" id="kobo.120.1">“Nasıl oluyor da…” diye söze başladı İbrahim Nemrûd, ama arkasını getiremedi.</span> <span class="kobospan" id="kobo.120.2">Gözü, az ötedeki görkemli bir ibise takılmıştı.</span></p>

    <p class="normal"><span class="kobospan" id="kobo.121.1">“Aziz dostum Seyfettin Bey, mükemmel bir veteriner olmasının yanısıra, çok usta bir taksidermistti de,” dedi hayvan terbiyecisi, “Evvelce de dediğim gibi, çok sevdiği hayvanların sadece yaşamlarıyla değil, ölümleriyle de yakından ilgileniyordu ve tabii ölümden sonrasıyla da… Ölümden sonra da bir yaşam vardır, bilir misiniz?</span> <span class="kobospan" id="kobo.121.2">Madde yokolmaz, bozunur ve dağılır sadece.</span> <span class="kobospan" id="kobo.121.3">Gereken işlemler zamanında yapıldığı takdirde, bu nahoş süreç tamamen durdurulamasa bile, gözün seçemeyeceği kadar yavaşlatılabilir en azından, ki zaten esas olan da budur.</span> <span class="kobospan" id="kobo.121.4">Eski Mısırlılar bu gerçeğin çok iyi farkındaydılar ve ölülerini, sanılanın tersine, öbür dünyaya hazırlamak için değil, bu dünyada olabildiğince uzun tutabilmek için tahnit ederlerdi.</span> <span class="kobospan" id="kobo.121.5">Seyfettin Bey, Mısır medeniyetinin büyük bir hayranıydı.</span> <span class="kobospan" id="kobo.121.6">Genç yaşında kendi kendine hiyeroglif yazısını öğrendikten sonra, Eski Mısır’ın</span> <span class="ideitalik1"><span class="kobospan" id="kobo.121.7">Ölüler Kitabı</span></span><span class="kobospan" id="kobo.121.8">’nı orijinalinden defalarca okumuş ve bu dev eseri dilimize kazandırmak için uzun yıllar emek vermişti.</span> <span class="kobospan" id="kobo.121.9">O tercüme çalışmasını tamamlayıp tamamlayamadığını bilemiyorum, ama muhtemelen bu kitaptan aldığı ilhamla, belki de hayatının en mühim işi olan başka bir büyük projeye girişti.</span> <span class="kobospan" id="kobo.121.10">Tropik memleketlerden özel olarak hayvanlar getirtiyor ve onları acısız bir yöntemle uyuttuktan sonra, yeniden hayata kazandırmak üzere tahnit ediyordu.”</span></p>

    <p class="normal"><span class="kobospan" id="kobo.123.1">“Onları yaşatmak için öldürdüğünü mü söylemek istiyorsunuz yani?”</span> <span class="kobospan" id="kobo.123.2">dedi İbrahim Nemrûd şaşkınlıkla, “Bu çok saçma!”</span></p>

    <p class="normal"><span class="kobospan" id="kobo.124.1">“Öldürmek, yanlış bir ifade.</span> <span class="kobospan" id="kobo.124.2">Onların bu eza cefa dolu hayattan mümkün olan en rahat şekilde ayrılmalarına yardımcı oluyordu, diyelim.</span> <span class="kobospan" id="kobo.124.3">Bir tür ötanazi… Dediğim gibi, sadık bir hayvan dostuydu Seyfettin Bey ve salt hamiyetinden yapıyordu bunu.</span> <span class="kobospan" id="kobo.124.4">Ayrıca, soylu bir amacı, göz kamaştırıcı bir ideali vardı.</span> <span class="kobospan" id="kobo.124.5">İstiyordu ki, günün birinde esrarengiz bir virüs tüm hayvan türlerini dünya yüzünden silse bile, bu hayvanların hepsi onun tahnit ettiği nümuneler sayesinde sanki hâlâ canlıymışçasına bu dünyadaki varoluşlarını sürdürebilsinler.</span> <span class="kobospan" id="kobo.124.6">Dolayısıyla,</span> <span class="ideitalik1"><span class="kobospan" id="kobo.124.7">ültimotip</span></span> <span class="kobospan" id="kobo.124.8">adını vermişti bu nümunelere.”</span></p>

    <p class="normal"><span class="kobospan" id="kobo.126.1">“Eğer ölmüşlerse, varoluşlarını nasıl sürdürebilirler ki?”</span> <span class="kobospan" id="kobo.126.2">dedi İbrahim Nemrûd hafifseyen bir tavırla, “Üstelik de bu mezbelelikte…”</span></p>

    <p class="normal"><span class="kobospan" id="kobo.127.1">“Yanılıyorsunuz.</span> <span class="kobospan" id="kobo.127.2">Varolmak algılanmaktır.</span> <span class="kobospan" id="kobo.127.3">Eğer birşey tek bir kişi tarafından bile algılanıyorsa, vardır.</span> <span class="kobospan" id="kobo.127.4">Siz ve ben onları algılıyoruz, öyleyse varlar.</span> <span class="kobospan" id="kobo.127.5">Hem ‘varolmak’ dediğiniz nedir ki zaten?</span> <span class="kobospan" id="kobo.127.6">Sahip olmadığı özellikler atfetmeyin ona.</span> <span class="kobospan" id="kobo.127.7">Tümüyle görüntüden ibarettir aslında varlık, kuşkulu bir olumsallığın geçici bir süre için algılanabilir bir kalıba dökülmüş halinden başka birşey değildir.</span> <span class="kobospan" id="kobo.127.8">Mutlak varlık yoktur.</span> <span class="kobospan" id="kobo.127.9">İçerik geçicidir, kalıcı olan görüntüdür yalnızca.”</span></p>

    <p class="normal"><span class="kobospan" id="kobo.128.1">İbrahim Nemrûd, odayı tıka basa dolduran tahnit edilmiş hayvanların arasında, iri gövdesiyle birşeylere çarpıp devirmemeye dikkat ederek, ağır adımlarla dolaşıyor ve sanki gündelik yaşamlarının herhangi bir anında donup kalmış olan bu yaratıkları merakla inceliyordu.</span> <span class="kobospan" id="kobo.128.2">Onun bu halini dudaklarında hafif bir gülümsemeyle izlemekte olan hayvan terbiyecisi, sürdürdü sözlerini:</span> <span class="kobospan" id="kobo.128.3">“Ne kadar da gerçek ve canlı gözüküyorlar, değil mi?</span> <span class="kobospan" id="kobo.128.4">Evet, gerçekten de işinin ustasıydı Seyfettin Bey, son derece titiz bir zanaatkâr, hatta bence düpedüz bir sanatkârdı.</span> <span class="kobospan" id="kobo.128.5">Eflatun’u düşünün.</span> <span class="kobospan" id="kobo.128.6">Eninde sonunda, doğayı taklit etmek değil midir sanat?</span> <span class="kobospan" id="kobo.128.7">Nitekim Seyfettin Bey’in tahnit ettiği bir hayvanı canlısından ayırt etmek hemen hemen imkânsızdır.”</span></p>

    <p class="normal"><span class="kobospan" id="kobo.129.1">“Bazıları fena sayılmaz,” dedi İbrahim Nemrûd başını sallayarak, “Ama bence biraz abartıyorsunuz.</span> <span class="kobospan" id="kobo.129.2">Örneğin şuradaki şebek hiç de gerçeğe benzemiyor.</span> <span class="kobospan" id="kobo.129.3">Baksanıza, canlı olmadığı her halinden belli.”</span></p>

    <p class="normal"><span class="kobospan" id="kobo.130.1">“Nasıl?</span> <span class="kobospan" id="kobo.130.2">Hangisi?”</span> <span class="kobospan" id="kobo.130.3">diyerek İbrahim Nemrûd’un gösterdiği yere baktı hayvan terbiyecisi.</span> <span class="kobospan" id="kobo.130.4">Gözleri faltaşı gibi açılmış ufak bir şebek, tıkız bir yabandomuzunun sırtına binmişti.</span> <span class="kobospan" id="kobo.130.5">Bu haliyle, atını dörtnala kaldırmaya hazırlanan usta bir jokeyi andırıyordu.</span> <span class="kobospan" id="kobo.130.6">Yanına gittiklerinde, şebek aniden çevik bir hareketle hayvan terbiyecisinin kucağına atlayıp boynuna sarıldı.</span> <span class="kobospan" id="kobo.130.7">Bu beklenmedik görüntü karşısında afallamıştı İbrahim Nemrûd.</span></p>

    <p class="normal"><span class="kobospan" id="kobo.131.1">“Beşir bu,” dedi hayvan terbiyecisi, şebeğin başını okşarken, “Bizi izlemiş olmalı.</span> <span class="kobospan" id="kobo.131.2">Benimle birlikte buraya gelip bu doldurulmuş hayvanlarla oynamaya bayılır.”</span></p>

    <p class="normal"><span class="kobospan" id="kobo.132.1">Şebeğe dönerek parmağını salladı sonra:</span> <span class="kobospan" id="kobo.132.2">“Sen niye elbiselerini çıkarttın bakayım?</span> <span class="kobospan" id="kobo.132.3">Ayıp değil mi?</span> <span class="kobospan" id="kobo.132.4">Hadi, hemen git, giyin!”</span></p>

    <p class="normal"><span class="kobospan" id="kobo.133.1">Şebek, hayvan terbiyecisinin kucağından yere atlayıp hızla uzaklaştı.</span></p>

    <p class="normal"><span class="kobospan" id="kobo.134.1">“Evet, evet, çok güzel,” dedi İbrahim Nemrûd sinirlendiğini belli etmemeye çalışarak, “Seyfettin Bey’in adresini verecektiniz bana.”</span></p>

    <p class="normal"><span class="kobospan" id="kobo.135.1">“Ha, tabii, az kalsın unutuyordum.</span> <span class="kobospan" id="kobo.135.2">Kusura bakmayın, yaşlılık işte, n’aparsınız… Yanlış odaya gelmişiz, diğer odalardan birinde olacak herhalde.”</span></p>

    <p class="normal"><span class="kobospan" id="kobo.136.1">Koridora açılan bütün odalara tek tek baktılar.</span> <span class="kobospan" id="kobo.136.2">Hepsinde de tahnit edilmiş, irili ufaklı, çeşit çeşit hayvanlar vardı.</span> <span class="kobospan" id="kobo.136.3">Suaygırı, fil, ayıbalığı, hatta zürafa bile eksik değildi bu dev koleksiyonda.</span> <span class="kobospan" id="kobo.136.4">Boyu odaya sığmayan zürafa, döşemenin üzerine yan yatırılmıştı.</span> <span class="kobospan" id="kobo.136.5">Burasının bir tür KAYB (</span><span class="ideitalik1"><span class="kobospan" id="kobo.136.6">Kayıp Yaratıklar Bürosu</span></span><span class="kobospan" id="kobo.136.7">) olduğunu düşündü İbrahim Nemrûd.</span> <span class="kobospan" id="kobo.136.8">Sonra başka bir imge geldi gözlerinin önüne:</span> <span class="kobospan" id="kobo.136.9">Ak sakalı göbeğine dek inen, kartal bakışlı ve buyurgan, çağdaş bir Nuh Peygamber’di Seyfettin Bey.</span> <span class="kobospan" id="kobo.136.10">Çok sevdiği hayvanları yaşam tufanından kurtarıp ölüm ülkesinin kıyılarına salimen ulaştırmak için kendi dermeçatma gemisini inşa etmişti.</span></p>

    <p class="normal"><span class="kobospan" id="kobo.138.1">“Aaa, evet, işte burada!”</span> <span class="kobospan" id="kobo.138.2">diye sevinçle ellerini çırptı hayvan terbiyecisi odalardan birine girdiklerinde.</span> <span class="kobospan" id="kobo.138.3">Altı arşına üç arşın boyutlarında ve iki arşın yüksekliğinde, kocaman bir tahta sandık duruyordu odanın ortasında.</span> <span class="kobospan" id="kobo.138.4">Sandığı kapağı açıktı ve üzerinde büyük kırmızı harflerle</span> <span class="ideitalik1"><span class="kobospan" id="kobo.138.5">Dikkat!</span> <span class="kobospan" id="kobo.138.6">Kırılacak eşya!</span> <span class="kobospan" id="kobo.138.7">Bu tarafı yukarıda tutunuz!</span></span> <span class="kobospan" id="kobo.138.8">yazılıydı.</span> <span class="kobospan" id="kobo.138.9">Açık duran kapaktan içeri göz attığında, sandıkta iri bir gergedan olduğunu gördü İbrahim Nemrûd.</span></p>

    <p class="normal"><span class="kobospan" id="kobo.140.1">“Seyfettin Bey’le hiç haberleşme imkânı bulamadığımı söylemiştim ya hani size,” dedi hayvan terbiyecisi, “Bu tamı tamına doğru değil aslında.</span> <span class="kobospan" id="kobo.140.2">Benim mektuplarım onun eline geçti mi, bilmem, ama onun yolladığı şu sandık bana ulaştı en azından.</span> <span class="kobospan" id="kobo.140.3">O buradan taşındıktan birkaç yıl sonra bir gün, bu sandık özel kuryeyle geldi ve bir de mektup çıktı içinden.</span> <span class="kobospan" id="kobo.140.4">Yeni bitirdiği bu nümuneyi diğerleriyle birlikte burada muhafaza etmemi rica ediyordu aziz dostum.</span> <span class="kobospan" id="kobo.140.5">Sandığın üzerinde gönderenin adresi de vardı tabii.</span> <span class="kobospan" id="kobo.140.6">Bakın, şurada.”</span></p>

    <p class="normal"><span class="kobospan" id="kobo.141.1">Sandığın kapağına yapıştırılmış eprik dosya kâğıdının üzerindeki adresi, defterine not etti İbrahim Nemrûd.</span></p>

    <p class="normal"><span class="ideitalik1"><span class="kobospan" id="kobo.142.1">Dr.</span> <span class="kobospan" id="kobo.142.2">Seyfettin Stigma</span></span></p>

    <p class="normal"><span class="ideitalik1"><span class="kobospan" id="kobo.144.1">Üftade Sok.</span> <span class="kobospan" id="kobo.144.2">Saraçzade Konağı, No.</span><span class="kobospan" id="kobo.144.3">23</span></span></p>

    <p class="normal"><span class="ideitalik1"><span class="kobospan" id="kobo.146.1">Beykoz – Konstantiniye</span></span></p>

    <p class="normal"><span class="kobospan" id="kobo.148.1">“Beykoz’a taşındı demek arkadaşınız,” dedi İbrahim Nemrûd.</span></p>

    <p class="normal"><span class="kobospan" id="kobo.149.1">Başını sallayarak onayladı hayvan terbiyecisi:</span></p>

    <p class="normal"><span class="kobospan" id="kobo.150.1">“Dediydim ya, sağlık nedenleriyle… Uzun yıllardır nefes darlığı çekiyordu kendisi.</span> <span class="kobospan" id="kobo.150.2">Dediğine göre, ırsiymiş.</span> <span class="kobospan" id="kobo.150.3">Malum, şehir havası hiç yaramıyor astım hastalarına.</span> <span class="kobospan" id="kobo.150.4">Doktorlar kır havasını tavsiye ettilerdi, o da emekli olur olmaz kaçtı şehirden.”</span></p>

    <p class="normal"><span class="kobospan" id="kobo.151.1">“Son bir ricam daha olacak.</span> <span class="kobospan" id="kobo.151.2">Sizde Seyfettin Bey’in bir fotoğrafı var mı acaba?”</span></p>

    <p class="normal"><span class="kobospan" id="kobo.152.1">“Fotoğraf mı?</span> <span class="kobospan" id="kobo.152.2">Hayır, maalesef… Ne acıdır, değil mi?</span> <span class="kobospan" id="kobo.152.3">Onca yıllık dostumun bir tanecik fotoğrafı bile yok bende.”</span></p>

    <p class="normal"><span class="kobospan" id="kobo.153.1">“Anlıyorum.</span> <span class="kobospan" id="kobo.153.2">O halde, biraz tarif edebilir misiniz onu bana?</span> <span class="kobospan" id="kobo.153.3">Kaç yaşında?</span> <span class="kobospan" id="kobo.153.4">Boyu bosu, eşkali nasıldır?”</span></p>

    <p class="normal"><span class="kobospan" id="kobo.154.1">“Benim gibi yaşlı değildi, gençti.</span> <span class="kobospan" id="kobo.154.2">Bakın, ben ihtiyarladım artık, seksenimi çoktan aştım, ben diyeyim seksen üç, siz deyin seksen beş, hesabını bile tam bilemiyorum, ipin ucu kaçıyor bir yaştan sonra.</span> <span class="kobospan" id="kobo.154.3">O gençti ama, hani şimdi olsun olsun da yetmiş beş olsun… Ziyadesiyle kadit ve tavil bir zattı.</span> <span class="kobospan" id="kobo.154.4">Sizden aşağı yukarı üç dört parmak daha uzundu boyu.</span> <span class="kobospan" id="kobo.154.5">Galiba ceddi Rumeliliymiş.</span> <span class="kobospan" id="kobo.154.6">Sırp mı, Hırvat mı, Arnavut mu, şimdi tam hatırlayamıyorum.</span> <span class="kobospan" id="kobo.154.7">Kendi memleketinin asilzade bir ailesindenmiş.</span> <span class="kobospan" id="kobo.154.8">Hakikaten de gayet asil ve mağrur bir adamdı.</span> <span class="kobospan" id="kobo.154.9">Sakal bıyık bırakmaz, temiz tıraşlı dolaşırdı hep.</span> <span class="kobospan" id="kobo.154.10">Saçlarını kendisi tıraş ederdi, sıfır numaraya vururdu makinayla.</span> <span class="kobospan" id="kobo.154.11">Askerî liseye gitmiş, oradan kalma bir alışkanlık olacak.</span> <span class="kobospan" id="kobo.154.12">Giyimine kuşamına gayet titizdi.</span> <span class="kobospan" id="kobo.154.13">Kolalı gömlek ve redingot giyer, boyunbağı takardı hep.</span> <span class="kobospan" id="kobo.154.14">Potinlerini bir gün bile boyasız göremezdiniz.</span> <span class="kobospan" id="kobo.154.15">Çalışırken de beyaz laborant önlüğü olurdu mutlaka sırtında.</span> <span class="kobospan" id="kobo.154.16">Son derece disiplinliydi.</span> <span class="kobospan" id="kobo.154.17">Lastik eldivenlerini eline geçirir, monoklünü sol gözüne takıp pertavsızıyla pürdikkat incelerdi önündeki nümuneyi.</span> <span class="kobospan" id="kobo.154.18">Örnek bir insan, örnek bir ilim adamıydı yani… Maalesef artık böyle insanlar kalmadı.”</span></p>

    <p class="normal"><span class="kobospan" id="kobo.155.1">“Güçlü bir şahsiyetmiş, anladığım kadarıyla,” dedi İbrahim Nemrûd saygılı bir tavırla başını sallayarak, “Ya ailevî durumu?</span> <span class="kobospan" id="kobo.155.2">Evli miydi?</span> <span class="kobospan" id="kobo.155.3">Çocukları var mıydı?”</span></p>

    <p class="normal"><span class="kobospan" id="kobo.156.1">“Mesleğiyle evli olmak nedir, bilir misiniz, Beyefendi?</span> <span class="kobospan" id="kobo.156.2">O da benim gibi hayatını mesleğine, ilim ve fenne adamıştı.</span> <span class="kobospan" id="kobo.156.3">Böyle insanlar evlenemezler ve zaten evlenmemelidirler de.</span> <span class="kobospan" id="kobo.156.4">Sade bir insan için en tabii bir keyfiyet, bir meziyet, hatta bir zaruret sayılan aile hayatı, bizim gibilere maalesef men edilmiştir.</span> <span class="kobospan" id="kobo.156.5">Yalnızlıktır bilginin bedeli.”</span></p>

    <p class="normal"><span class="kobospan" id="kobo.157.1">“Yakın akrabaları var mıydı peki?”</span></p>

    <p class="normal"><span class="kobospan" id="kobo.158.1">“Bir yeğeni vardı galiba, ama hiç görüşmezlerdi.</span> <span class="kobospan" id="kobo.158.2">Tam bilemiyorum ya, sanki bir tür dargınlık ya da soğukluk var gibi gelirdi bana aralarında.</span> <span class="kobospan" id="kobo.158.3">Gerçi özel meselelerinden bahsetmezdi hiç, ama bir keresinde, hiç unutmam, o ender anlardan birinde, birlikte bir iki kadeh içtiğimiz ve eski günleri hatırlayarak hüzünlendiğimiz bir akşam, ikiz kızkardeşinin bir fotoğrafını göstermişti bana.</span> <span class="kobospan" id="kobo.158.4">Yılların tesiriyle yıpranmış ve solmuş, eski bir fotoğraftı bu, ama genç kadının narin güzelliği ve yüz hatlarındaki şaşırtıcı benzerlik seçilebiliyordu yine de.</span> <span class="kobospan" id="kobo.158.5">İkizlerde umumiyetle olduğu gibi, iki kardeş gençliklerinde pek düşkünlermiş birbirlerine, içtikleri su ayrı gitmezmiş.</span> <span class="kobospan" id="kobo.158.6">Sonra kız evlenmiş ve ilk çocuğunu doğururken vefat etmiş henüz yirmili yaşlarının ortalarında.</span> <span class="kobospan" id="kobo.158.7">Bu beklenmedik ölüm çok büyük bir darbe olmuş dostuma.</span> <span class="kobospan" id="kobo.158.8">O günden sonra elini eteğini dünya işlerinden çekip kendini tamamen ilme vermiş.</span> <span class="kobospan" id="kobo.158.9">Hiçbir zaman açıkça söylememesine rağmen, yeğeniyle arasının şekerrenk oluşunun sebebi de buydu gibi gelir bana.</span> <span class="kobospan" id="kobo.158.10">Kızkardeşinin vakitsiz ölümüne onun sebep olduğunu düşünmüş, bu kayıptan onu mesul tutmuş.</span> <span class="kobospan" id="kobo.158.11">Manasız bir dargınlık işte… Ne yaparsınız, büyük adamlar bile çocukça davranabiliyorlar bazen.</span> <span class="kobospan" id="kobo.158.12">Ama bu, onun kıymetini azaltmaz elbette.”</span></p>

    <p class="normal"><span class="kobospan" id="kobo.159.1">İbrahim Nemrûd bütün söylenenleri dikkatle not alıyordu.</span> <span class="kobospan" id="kobo.159.2">Hayvan terbiyecisinin sözü bitince, yazdıklarının altına bir çizgi çekti.</span></p>

    <p class="normal"><span class="kobospan" id="kobo.160.1">“Çok teşekkürler, Nabi Bey,” dedi defteri cebine koyarken, “Bana gerçekten de çok yardımcı oldunuz.</span> <span class="kobospan" id="kobo.160.2">Daha fazla rahatsız etmeyeyim ben artık sizi, izninizi isteyeyim.”</span></p>

    <p class="normal"><span class="kobospan" id="kobo.161.1">“Fakat, Beyefendi,” diye karşı çıktı hayvan terbiyecisi, “koleksiyonun en değerli parçasını göstermedim size henüz.</span> <span class="kobospan" id="kobo.161.2">Bunu mutlaka görmelisiniz.</span> <span class="kobospan" id="kobo.161.3">Bu bir…”</span></p>

    <p class="normal"><span class="kobospan" id="kobo.162.1">“Bir dahaki sefere inşallah,” dedi İbrahim Nemrûd nazik ama kararlı bir tavırla ve ekledi:</span> <span class="kobospan" id="kobo.162.2">“Seyfettin Bey’e selamınızı söylerim.”</span></p>

    <p class="normal"><span class="kobospan" id="kobo.163.1">Hayvan terbiyecisinin ısrarlarına aldırmaksızın, apartman holüne çıkıp merdivenlerden indi.</span> <span class="kobospan" id="kobo.163.2">Avluyu geçerken, kafasını kaldırıp arkasına baktığında, pencerelerin birinden mahzun mahzun onun gidişini izlemekte olan hayvan terbiyecisini gördü.</span> <span class="kobospan" id="kobo.163.3">Yaşlı adamın kucağındaki şebek bu kez Tutankhamon kılığına girmişti ve onun arkasından sahibi gibi üzgün bir ifadeyle el sallıyordu.</span> <span class="kobospan" id="kobo.163.4">Aralıktan geçip sokağa çıktığında, ikindi ezanı okunmaya başlamıştı.</span> <span class="kobospan" id="kobo.163.5">Umduğundan uzun kalmıştı hayvan terbiyecisinin evinde.</span> <span class="kobospan" id="kobo.163.6">Öğle yemeği saatini de geçirmişti bu yüzden ve şimdi midesinin yandığını hissediyordu.</span> <span class="kobospan" id="kobo.163.7">Beykoz’a ertesi gün gitmeye karar verdi.</span> <span class="kobospan" id="kobo.163.8">Ayaküstü birşeyler atıştırmak üzere Tünel’e doğru yürüdü.</span> <span class="kobospan" id="kobo.163.9">Çin lokantalarının önünden hızla geçip meydana bakan salaş kebapçılardan birine girdi ve bir dönerli pide ısmarladı.</span> <span class="kobospan" id="kobo.163.10">Dönerci, pidesine tatlı-ekşi sos isteyip istemediğini sorduğunda, ters ters baktı adama.</span> <span class="kobospan" id="kobo.163.11">Uzak Doğu lokantaları yerden mantar gibi bitmeye başlayalı beri, herşeye tatlı-ekşi sos koymak moda olmuştu.</span> <span class="kobospan" id="kobo.163.12">Bankonun kenarına ilişip hızlı hızlı yedi pidesini.</span> <span class="kobospan" id="kobo.163.13">Karaköy’e metroyla inmek yerine, Yüksekkaldırım’dan aşağı yürümeyi yeğledi.</span> <span class="kobospan" id="kobo.163.14">Pulcu dükkânlarının önüne geldiğinde, durup vitrindeki rengârenk pullara baktı.</span> <span class="kobospan" id="kobo.163.15">O sabah bankaya yatırdığı iki yüz elli altın geldi aklına ve tatlı bir hafiflik hissetti yeniden.</span> <span class="kobospan" id="kobo.163.16">Dükkânların birinde çoktandır gözüne kestirdiği bir zeplin pulu vardı, ama ay sonunu güçlükle getirdiği için alamamıştı bir türlü.</span> <span class="kobospan" id="kobo.163.17">Şimdi o pulu alabilirdi, hatta başkalarını da.</span> <span class="kobospan" id="kobo.163.18">Bu davayı tamamlayınca, pulu almaya karar verdi.</span> <span class="kobospan" id="kobo.163.19">Onun için bir tür ödül olacaktı bu.</span> <span class="kobospan" id="kobo.163.20">Dükkânın önünden ayrılmak üzereydi ki, bir an durakladı ve birden karar değiştirip içeri girdi.</span> <span class="kobospan" id="kobo.163.21">Pulcu, istediği pulu bulmak için defterleri karıştırırken, yüzünde mutluluğa benzer bir ifadeyle, büyülenmişçesine izledi adamı.</span> <span class="kobospan" id="kobo.163.22">Pulun fiyatı iki buçuk altındı.</span> <span class="kobospan" id="kobo.163.23">Bunu biliyordu zaten, daha önce birkaç kez sormuştu.</span> <span class="kobospan" id="kobo.163.24">Pazarlık etmeye kalkışmadı.</span> <span class="kobospan" id="kobo.163.25">Parayı kredi kartıyla ödedikten sonra, pulun içine yerleştirildiği ufak zarfı ceketinin iç cebine koyup dükkândan fırladı ve ıslıkla bir Bach fügü çalarak, neredeyse hoplaya zıplaya, bir hamlede indi Karaköy’e.</span> <span class="kobospan" id="kobo.163.26">Oradan Sultanahmet’e giden bir tramvaya atlayıp pencere kenarına oturdu.</span> <span class="kobospan" id="kobo.163.27">Tramvay köprünün üzerinden ağır aksak geçerken, küpeşteden sarkarak balık tutanları, gelip geçenlere ufak tefek eşyalar satmaya çalışan seyyar satıcıları ve her telden çalan sokak çalgıcılarını izledi.</span> <span class="kobospan" id="kobo.163.28">Sultanahmet Meydanı’nda tramvaydan indiğinde, iş çıkış saati olmak üzereydi.</span> <span class="kobospan" id="kobo.163.29">Eve gitmeden önce, bürosuna uğramaya karar verdi.</span> <span class="kobospan" id="kobo.163.30">Odası herzamanki gibi rutubetli ve havasızdı.</span> <span class="kobospan" id="kobo.163.31">Paltosunu çıkarırken, telesekreterde mesaj olduğunu gördü ve aygıtın düğmesine bastı.</span> <span class="kobospan" id="kobo.163.32">Fikret Fincancızade’nin boğuk sesi duyuldu odanın içinde.</span> <span class="kobospan" id="kobo.163.33">Akşam saat 7’deki toplantıyı anımsatıyor, onları bu kez atlatmamasını söylüyordu.</span> <span class="kobospan" id="kobo.163.34">Bunu nasıl olup da unuttuğuna şaştı İbrahim Nemrûd.</span> <span class="kobospan" id="kobo.163.35">Öyle ya, ayın yedisiydi bugün.</span> <span class="kobospan" id="kobo.163.36">Her ayın yedisinde, akşam saat 7’de, YERSARAY’daki</span> <span class="ideitalik1"><span class="kobospan" id="kobo.163.37">Dava Vekilleri Tavernası</span></span> <span class="kobospan" id="kobo.163.38">DAVET’te üç eski okul arkadaşıyla buluşup geceyarısına dek poker oynardı.</span> <span class="kobospan" id="kobo.163.39">Kendisine izin verdiği küçük lükslerden biriydi bu.</span> <span class="kobospan" id="kobo.163.40">Aylardır gidemediği için, neredeyse tümüyle aklından çıkmıştı.</span> <span class="kobospan" id="kobo.163.41">Arkadaşları bir süredir onu aramayı kesmişlerdi.</span> <span class="kobospan" id="kobo.163.42">Onun yerine kareyi tamamlayacak bir başkasını bulmuş olduklarını düşünmeye başlamıştı.</span> <span class="kobospan" id="kobo.163.43">Ancak ondan umudu bütün bütüne kesmemişlerdi demek ki.</span> <span class="kobospan" id="kobo.163.44">Bu düşünce sevindirdi İbrahim Nemrûd’u ve yüzünde gülümsemeye benzer birşey belirdi.</span> <span class="kobospan" id="kobo.163.45">Koltuğuna kurulup radyoyu açtı.</span> <span class="kobospan" id="kobo.163.46">Albinoni’nin</span> <span class="ideitalik1"><span class="kobospan" id="kobo.164.1">Adagio</span></span><span class="kobospan" id="kobo.164.2">’su çalıyordu.</span> <span class="kobospan" id="kobo.164.3">Ceket cebindeki zarfı çıkardı, cımbızla alıp deri sumenin üzerine koyduğu zeplin pulunu masa lambasının ışığı altında pertavsızla uzun uzun inceledi.</span> <span class="kobospan" id="kobo.164.4">Kemik rengi bir fon üzerine mor mürekkeple basılmış, iki buçuk kuruşluk, ufak bir puldu bu.</span> <span class="kobospan" id="kobo.164.5">Üzerinde, şişkin gövdesiyle bir balinayı andıran dev bir zeplinin resmi vardı.</span> <span class="kobospan" id="kobo.164.6">Pulu dikkatle incelediğinde, yarım ay biçiminde dizilmiş</span> <span class="ideitalik1"><span class="kobospan" id="kobo.165.1">Millî Zeplin Araştırmaları Cemiyeti – MİZAC</span></span> <span class="kobospan" id="kobo.165.2">yazısının hemen altında, sağ alt köşedeki bordürün erörlü olduğunu gördü.</span> <span class="kobospan" id="kobo.165.3">Ancak pertavsızla ve çok çok dikkatli incelendiğinde görülebilen ilginç bir erördü bu.</span> <span class="kobospan" id="kobo.165.4">Bordürü oluşturan dört ince çizgiden biri, anlaşılmaz bir biçimde öteki üçünün içinde eriyip gidiyor ve bordür sağ alt köşede üç çizgiye düşüyordu.</span> <span class="kobospan" id="kobo.165.5">Bunun nasıl olduğunu anlamak için tüm dikkatini vererek baktığında, kafası karıştı.</span> <span class="kobospan" id="kobo.165.6">Çizgiler iç içe girip birbirine dolanarak arapsaçına dönüyor, görüntü bulanıyordu.</span> <span class="kobospan" id="kobo.165.7">Gözlerini ovuşturdu.</span> <span class="kobospan" id="kobo.165.8">Pulcu bu erörün fark varmamış olmalıydı.</span> <span class="kobospan" id="kobo.165.9">Eğer görmüş olsa, daha yüksek bir fiyat isterdi mutlaka.</span> <span class="kobospan" id="kobo.165.10">İyi bir alışveriş yapmış olduğu düşüncesi pekişti İbrahim Nemrûd’un kafasında ve bu onu rahatlattı.</span></p>

    <p class="normal"><span class="kobospan" id="kobo.167.1">İbrahim Nemrûd saat 7’ye doğru odasını kilitleyip çıktı.</span> <span class="kobospan" id="kobo.167.2">Gündüz saatlerinde iş takibine gelenlerle dolup taşan YERSARAY’ın yüksek tavanlı orta holü, mesai bittiği için tenhalaşmıştı.</span> <span class="kobospan" id="kobo.167.3">Ellerinde evrak çantalarıyla çıkışa doğru yürüyen bir iki dava vekili ve uzun bir iş gününden arta kalan çöpleri toplamaya gelmiş birkaç bezgin temizlikçi vardı holde yalnızca.</span> <span class="kobospan" id="kobo.167.4">Sarnıcın sessiz saatleriydi bunlar.</span> <span class="kobospan" id="kobo.167.5">Mesai bitiminden sonra çalışmayı sürdürmek isteyen dava vekilleri için, geceyarısına dek açık olurdu sarnıç.</span> <span class="kobospan" id="kobo.167.6">Daha sonra, sabah saat 6’da yeniden açılmak üzere kapatılırdı kapılar.</span> <span class="kobospan" id="kobo.167.7">İbrahim Nemrûd holün alt ucundaki dar geçide doğru yürüdü.</span> <span class="kobospan" id="kobo.167.8">DAVET, Gorgon başının bulunduğu en dip bölümdeydi.</span> <span class="kobospan" id="kobo.167.9">Mermer sütunlara asılmış prefabrike hücre bloklarının oluşturduğu dev arı kovanının içinde incecik bir su yolu gibi kıvrıla büküle ilerleyen çelik kostrüksiyon geçit, tavandan sarkan opal fanusların donuk ışıltısıyla aydınlanıyordu.</span> <span class="kobospan" id="kobo.167.10">Geçitte yürürken, sarnıcın zeminindeki bir karış bulanık suda ağır salınımlarla yüzmekte olan iri Japon balıklarına takıldı gözü.</span> <span class="kobospan" id="kobo.167.11">Bu balıklar hep bir ürperme duygusu uyandırırdı onda.</span> <span class="kobospan" id="kobo.167.12">Ne zaman, nerede ortaya çıkacakları hiç belli olmazdı.</span> <span class="kobospan" id="kobo.167.13">Bir gölge gibi usulca, sezdirmeden yaklaşırlardı insana.</span> <span class="kobospan" id="kobo.167.14">Geçitte yürüyen bir kişi, bir an duraklayıp arkasını döndüğünde, hemen ayaklarının altındaki suda iri bir karaltının kıpırtısız beklemekte olduğunu görürdü.</span> <span class="kobospan" id="kobo.167.15">Sinsi ve açgözlü hayvanlardı bunlar.</span> <span class="kobospan" id="kobo.167.16">Suya bir lokma ekmek düşecek olsa, nereden çıktığı anlaşılamayan, pörtlek gözlü, tıkız, sevimsiz bir Japon balığı peydah olurdu hemen ve ekmek parçasını şaşırtıcı bir oburlukla bir hamlede yutuverirdi.</span> <span class="kobospan" id="kobo.167.17">Sarnıcın bakımından sorumlu kişilerin onları niçin itlaf ettirmediklerini anlayamıyordu İbrahim Nemrûd.</span> <span class="kobospan" id="kobo.167.18">Güzel değillerdi, düpedüz çirkindiler hatta ve hiçbir yararları olmadığı gibi, zararları bile vardı belki.</span> <span class="kobospan" id="kobo.167.19">Hemen hemen bir domuz yavrusu büyüklüğündeki bu Japon balıklarının gizli gizli sarnıcın duvarlarını oydukları ve günün birinde bu oyuntular yüzünden yapının birden göçüvereceği söylentisi dolaşıyordu sarnıç sakinlerinin arasında.</span> <span class="kobospan" id="kobo.167.20">İbrahim Nemrûd boş söylentilere kulak asmazdı gerçi, ama ciddi sonuçları olabilecek böyle bir iddianın enine boyuna araştırılması gerektiğini düşünüyordu.</span> <span class="kobospan" id="kobo.167.21">DAVET’e vardığında, arkadaşları Gorgon başını cepheden gören bir masaya kurulmuş, alçak sesle sohbet ederek onu bekliyorlardı.</span> <span class="kobospan" id="kobo.167.22">Üçü de üniversiteden sınıf arkadaşıydılar.</span> <span class="kobospan" id="kobo.167.23">Pek sık görüşemiyorlardı artık, ama üniversite yıllarında çok yakın olmuşlardı.</span> <span class="kobospan" id="kobo.167.24">Bir grupları vardı o zamanlar, heryere birlikte gider, herşeyi birlikte yaparlardı.</span> <span class="kobospan" id="kobo.167.25">Üniversite öğrencileri, genellikle mitoloji, tarih ve edebiyattan alınmış adlar taktıkları, bir tür</span> <span class="ideitalik1"><span class="kobospan" id="kobo.167.26">Sosyal Kulüp</span></span> <span class="kobospan" id="kobo.167.27">(SOKUL) olarak nitelendirilebilecek gruplar kurarlardı kendi aralarında.</span> <span class="kobospan" id="kobo.167.28">ADİ (</span><span class="ideitalik1"><span class="kobospan" id="kobo.168.1">Advocatus Diaboli</span></span><span class="kobospan" id="kobo.168.2">) adında, hayli kalabalık bir grup vardı sözgelimi.</span> <span class="kobospan" id="kobo.168.3">Bu grubun üyeleri, hukukun kayıtsız şartsız üstünlüğünü savunuyorlardı.</span> <span class="kobospan" id="kobo.168.4">Hukukun egemen olduğu bir ortamda suç ortadan kalkardı, çünkü temelde yoruma açık bir dizge olan hukuk, suçun kesin olarak kanıtlanması olasılığını hemen hemen sıfıra indiriyordu.</span> <span class="kobospan" id="kobo.168.5">Hukukun işlevsel güzelliği de buradaydı zaten, ki buna</span> <span class="ideitalik1"><span class="kobospan" id="kobo.169.1">Şiirsel Adalet</span></span> <span class="kobospan" id="kobo.169.2">(ŞAD) denebilirdi.</span> <span class="kobospan" id="kobo.169.3">Mezun olduktan sonra, yalnızca suçu kesinlikle sabit görülen kişilerin davalarını alıp müvekkillerini beraat ettirmek için ellerinden geleni yapmaya ant içmişlerdi.</span> <span class="kobospan" id="kobo.169.4">Bunu</span> <span class="ideitalik1"><span class="kobospan" id="kobo.170.1">Hipokrit Andı</span></span> <span class="kobospan" id="kobo.170.2">(HAND) olarak adlandırıyorlardı.</span> <span class="kobospan" id="kobo.170.3">Feminist eğilimli kız öğrenciler ise NEMF (</span><span class="ideitalik1"><span class="kobospan" id="kobo.171.1">Nemesis’in Fedaileri</span></span><span class="kobospan" id="kobo.171.2">) adı altında radikal bir grup kurmuşlardı.</span> <span class="kobospan" id="kobo.171.3">Amaçları, adalet sistemindeki erkek egemenliğine son vermekti.</span> <span class="kobospan" id="kobo.171.4">Bunu sağlamak için, ilk olarak adliye tuvaletlerindeki pisuarların kaldırılmasını hedefleyen geniş kapsamlı bir kampanya düzenlemişlerdi.</span> <span class="kobospan" id="kobo.171.5">Bir başka grup, ileride yargıç ve savcı olmak amacındaki kimi öğrencilerce kurulmuş olan MUTLAG (</span><span class="ideitalik1"><span class="kobospan" id="kobo.172.1">Mutlak Günah</span></span><span class="kobospan" id="kobo.172.2">) grubuydu.</span> <span class="kobospan" id="kobo.172.3">Bu grubun üyeleri, suç ve ceza kavramları arasındaki ilişkiyi sorguluyorlardı.</span> <span class="kobospan" id="kobo.172.4">Nasıl ki her suç bir cezayı gerektirirse, her ceza da mutlaka bir suçu gerektirirdi.</span> <span class="kobospan" id="kobo.172.5">Yargı herzaman kesin ve şaşmazdı, sanık hep suçluydu, haksız ceza olamazdı.</span> <span class="kobospan" id="kobo.172.6">Ceza, suçlu bulunan bireyin kendi duyuncunu araştırarak derinlerdeki suçluluğunun bilincine varmasını sağlar ve böylece bir anlamda kökeninde yatan suçu yoktan varedip kendi kendisini doğrulardı.</span> <span class="kobospan" id="kobo.172.7">İbrahim Nemrûd ve arkadaşları ise lisedeyken en sevdikleri yazar olan Alexandre Dumas’nın ünlü romanından esinlenerek, kendilerine SİK (</span><span class="ideitalik1"><span class="kobospan" id="kobo.173.1">Silahşorlar Kulübü</span></span><span class="kobospan" id="kobo.173.2">) adını vermişlerdi.</span> <span class="kobospan" id="kobo.173.3">Dört kişilik, küçük, içe dönük bir gruptu bu.</span> <span class="kobospan" id="kobo.173.4">Fikret, ağırbaşlılığı ve kalenderliği nedeniyle Athos adını almıştı.</span> <span class="kobospan" id="kobo.173.5">Grubun beyni oydu ve son kararları genellikle o verirdi.</span> <span class="kobospan" id="kobo.173.6">İbrahim Nemrûd’a iri cüssesi ve yeme içmedeki ölçüsüzlüğü yüzünden oybirliğiyle Porthos adı uygun görülmüştü.</span> <span class="kobospan" id="kobo.173.7">Ardı arkası kesilmeyen gizli gönül maceraları, Kenan’a Aramis adını kazandırmıştı haklı olarak.</span> <span class="kobospan" id="kobo.173.8">Taşradan gelmiş saf ama atak bir delikanlı olan Saadettin ise elbette Dartagnan olabilirdi ancak.</span> <span class="kobospan" id="kobo.173.9">Kendi aralarında gizlice haberleşebilmek için, profesörlerin ve öğrencilerin anlayamadığı, özel, şifreli bir dil geliştirmişlerdi.</span> <span class="kobospan" id="kobo.173.10">Mezuniyet yıllığında birbirleri için yazmış oldukları yazıları unutamıyordu İbrahim Nemrûd.</span> <span class="kobospan" id="kobo.173.11">Arada sırada o eski güzel günleri yadetmek istediğinde, cildi artık bozulmaya yüz tutmuş olan yıllığı çıkarıp bakardı.</span></p>

    <p class="normal"><span class="ideitalik1"><span class="kobospan" id="kobo.175.1">SİK</span></span></p>

    <p class="normal"><span class="ideitalik1"><span class="kobospan" id="kobo.177.1">Silahşorlar Kulübü</span></span></p>

    <p class="normal"><span class="kobospan" id="kobo.179.1">Layiha:</span> <span class="ideitalik1"><span class="kobospan" id="kobo.179.2">Umumî zannın aksine, sayıları 4’tür ve bu veçheyle 3’ün esas itibariyle 4 olduğunu serahaten isbat ve ilm-i riyaziyeyi kâmilen tebdil, tağyir ve inkılap eylemişlerdir, şöyle ki, her 3’ün 1’i olması gayet tabiidir ve 3 ile 1’in cemmi umumiyetle 4 olmağla, 3 esasen 4’tür, o halde 3 kerre 3 dahi 16 olmak icabeder, nitekim bu nokta-i nazardan hareketle 1 zait 6 eşittir 7, ki bu rakam zaten 2 kerre 3’ün 1’inden ibaret olup, bunun 2 misli, yani 14, 4 nakıs 1 eşittir 3 olduğundan, işbu nazariye ilmen sabit olmuş olur.</span> <span class="kobospan" id="kobo.179.3">Defter, kitap, kâğıt, kalem, silgi, mürekkep ve sair kırtasiye malzemesi, kulüp azası tarafından bilfiil silah olarak istimal olunabilir.</span> <span class="kobospan" id="kobo.179.4">Kulübümüzün alamet-i farikası [ 3+1</span></span></p>

    <p class="normal"><span class="ideitalik1"><span class="kobospan" id="kobo.181.1">] olup bu işaretin görüldüğü mahaller faaliyet sahamız dahilindedir.</span></span></p>

    <p class="normal"><span class="kobospan" id="kobo.183.1">Esbab-ı Mucibe:</span> <span class="ideitalik1"><span class="kobospan" id="kobo.183.2">Dünyamız bir müddettir dahilî ve haricî şer kuvvetlerinin işgali altındadır.</span> <span class="kobospan" id="kobo.183.3">Şöyle ki, kendilerine “pîr-i fosur” [meali:</span> <span class="kobospan" id="kobo.183.4">fosurtu üstadı, yüksek sesle yellenerek fosur fosur uyuyan şahıs] sıfatını yakıştıran birtakım menhus zevat, hile ve desiseyle ve hatta cebren ve kahren universumun tekmil fâk-ül-telerini zapteyleyip bütün tereshanelerine girmiş, yekûn talebanı bilfiil hacir altına almış olabilirler.</span> <span class="kobospan" id="kobo.183.5">Bu zalim mütegallibenin elinde muasır ilim ve fennin en kahredici nümerolojik silahları bulunabilir.</span> <span class="kobospan" id="kobo.183.6">Hatta ve hatta bilumum yâran bu dehşetengiz vaziyet muvacehesinde dahi derin bir gaflet ve dalalet içinde olabilir ve bunların içinden mütegallibeyle teşrik-i mesai edecek kadar tıynetsiz ve yalaka olanlar çıkabilir.</span></span></p>

    <p class="normal"><span class="kobospan" id="kobo.185.1">Mani Festo Kontra Punto:</span> <span class="ideitalik1"><span class="kobospan" id="kobo.185.2">İşbu fevkalade namüsait ahval ve şerait tahtında dahi, ey Silahşor Genç, en birinci vazifen kara cübbeli küffarın şedit savletine sineni kahramanca siper etmek ve 3’ün 1’inin en temel düsturu uyarınca 5’ten şaşmayıp 6’yı aşmayarak Goethe’ü kurtarmaktır.</span> <span class="kobospan" id="kobo.185.3">Muhtaç olduğun kudret, yenindeki palamut kornukopyada mevcuttur.</span> <span class="kobospan" id="kobo.185.4">İmdi hepberaber terennüm edelim:</span> <span class="kobospan" id="kobo.185.5">1’imiz 3’ümüz, 3’ümüz 1’imiz için, küffar rağmına elhak 3 kerre tek atış:</span> <span class="kobospan" id="kobo.185.6">Şak şak şak!</span> <span class="kobospan" id="kobo.185.7">Kâinatın bütün silahşorları, çiftleşin!</span></span></p>

    <p class="normal"><span class="ideitalik1"><span class="kobospan" id="kobo.187.1">3+1 SİLAHŞORLARIN EFRAD-I UMUMİYESİNİ GÖSTERİR CETVEL</span></span></p>

    <p class="normal"><span class="kobospan" id="kobo.189.1">Reis:</span> <span class="ideitalik1"><span class="kobospan" id="kobo.189.2">Athos, namıdiğer Fikret Fincancızade.</span> <span class="kobospan" id="kobo.189.3">Üstaddır.</span> <span class="kobospan" id="kobo.189.4">Postnişindir.</span> <span class="kobospan" id="kobo.189.5">Şeyhtir.</span> <span class="kobospan" id="kobo.189.6">El verir, sır vermez.</span> <span class="kobospan" id="kobo.189.7">En büyük ideali, her işte olduğu gibi elbette hukuk mesleğinde de en üst mertebeye erip hakim olmak ve böylelikle vaziyete hakim olarak kanun ve nizamın bekaasını temin etmektir.</span> <span class="kobospan" id="kobo.189.8">Bu gözü ateşli arkadaşımıza Zennubiyet Mintanı’nda güzel muvaffakiyetler diliyoruz.</span></span></p>

    <p class="normal"><span class="kobospan" id="kobo.191.1">1.</span> <span class="kobospan" id="kobo.191.2">Aza:</span> <span class="ideitalik1"><span class="kobospan" id="kobo.191.3">Porthos, namıdiğer İbrahim Nemrûd.</span> <span class="kobospan" id="kobo.191.4">Cümle azanın içinde bir incidir.</span> <span class="kobospan" id="kobo.191.5">Üstelik yedi ummanın en cesim incisi olması hasebiyle, fevkalade kıymetlidir.</span> <span class="kobospan" id="kobo.191.6">Reis-ül-küttaptır.</span> <span class="kobospan" id="kobo.191.7">Ezberindeki kitaplar bir kütüphaneyi doldurur.</span> <span class="kobospan" id="kobo.191.8">Bu kitapların arasında Kaymak Tabağı’nın da olduğu rivayet edilmektedir.</span> <span class="kobospan" id="kobo.191.9">İstikbalin en heybetli ağır ceza avukatı olacağı hemen hemen katî olduğundan, cemiyetimiz azaları sinir oldukları bilumum eşhas hakkında daha şimdiden taammüden cinayet planları yapmaya başlamışlardır.</span></span></p>

    <p class="normal"><span class="kobospan" id="kobo.193.1">2.</span> <span class="kobospan" id="kobo.193.2">Aza:</span> <span class="ideitalik1"><span class="kobospan" id="kobo.193.3">Aramis, namıdiğer Kenan Kavanozoğlu.</span> <span class="kobospan" id="kobo.193.4">Zam ve para işlerinden mesul murahhas azadır.</span> <span class="kobospan" id="kobo.193.5">Porthos gibi iri bir inci değilse de, kendi çapında nadide bir mücevherdir.</span> <span class="kobospan" id="kobo.193.6">Her daim parlar ve şavkıyla biz bendegânını dahi nurlara gark eyler.</span> <span class="kobospan" id="kobo.193.7">Cemiyet-i nisvan indinde gayet muteber olan bu arkadaşımızın, ileride sadece boşanma davalarının en aranan avukatı değil, aynı zamanda birçoğunun da bizzat sebebi olacağına kaniyiz.</span></span></p>

    <p class="normal"><span class="kobospan" id="kobo.195.1">3.</span> <span class="kobospan" id="kobo.195.2">Aza:</span> <span class="ideitalik1"><span class="kobospan" id="kobo.195.3">Dartagnan, namıdiğer Saadettin Sucugil.</span> <span class="kobospan" id="kobo.195.4">Adem Baba’dır.</span> <span class="kobospan" id="kobo.195.5">Mutasarrıftır.</span> <span class="kobospan" id="kobo.195.6">Bu aza tamah eder.</span> <span class="kobospan" id="kobo.195.7">Ne çare ki aza tamah çok ziyan getirir.</span> <span class="kobospan" id="kobo.195.8">Bu sebeple, kendisini bir miktar genişletip bolartmak lazımdır.</span> <span class="kobospan" id="kobo.195.9">Lakin onun bu güç işin de bilhakkın üstesinden geleceğinden ve se penç sene akabinin en pahalı şirket avukatı olacağından zerrece şüphe etmiyoruz.</span> <span class="kobospan" id="kobo.195.10">Amin!</span></span></p>

    <p class="normal"><span class="kobospan" id="kobo.197.1">Üniversite yılları boyunca içtikleri su ayrı gitmeyen silahşorlar, öğrenimlerinin bitiminde de aynı yazgıyı paylaşmışlardı ilginç bir biçimde.</span> <span class="kobospan" id="kobo.197.2">Belki de birbirlerine yürekten bağlılıklarının bir sonucuydu bu.</span> <span class="ideitalik1"><span class="kobospan" id="kobo.197.3">Adalet Akademisi</span></span> <span class="kobospan" id="kobo.197.4">ADAK’a giren avukat adaylarının ancak yarısı öğrenimlerinin sonunda avukat olmaya hak kazanırdı.</span> <span class="kobospan" id="kobo.197.5">Mezuniyet sınavını veremeyen öteki yarısı ise, ellerine tutuşturulan bir KADİP’le (</span><span class="ideitalik1"><span class="kobospan" id="kobo.198.1">Kalfalık Diploması</span></span><span class="kobospan" id="kobo.198.2">) yetinmek ve dava vekili olmak zorundaydı.</span> <span class="kobospan" id="kobo.198.3">Silahşorlar işte bu ikinci yarının içindeydiler.</span> <span class="kobospan" id="kobo.198.4">Yaşamlarındaki ilk önemli başarısızlık olmuştu bu.</span> <span class="kobospan" id="kobo.198.5">Bu konuda konuşmayı sevmezlerdi.</span> <span class="kobospan" id="kobo.198.6">Aralarında sessiz bir anlaşma vardı sanki.</span> <span class="ideitalik1"><span class="kobospan" id="kobo.199.1">Mezuniyet İmtihanı</span></span> <span class="kobospan" id="kobo.199.2">MİM bir tür tabuydu onlar için.</span> <span class="kobospan" id="kobo.199.3">Darbenin ilk şokunu atlattıktan sonra, bir daha bu konuyu açmamışlar ve—ne denli tatsız olursa olsun—bu gerçekle yaşamayı öğrenmişlerdi.</span> <span class="kobospan" id="kobo.199.4">Bunun nedeni, iş hayatına atıldıktan sonra boğuşmak zorunda kaldıkları güçlükler ve düşkırıklıklarının, bu ilk başarısızlığın nahoş anısını fersah fersah gölgede bırakmış oluşuydu belki de.</span> <span class="kobospan" id="kobo.199.5">Aslında üniversite yıllarında hiçbiri kötü birer öğrenci değildi.</span> <span class="kobospan" id="kobo.199.6">Olamazlardı da zaten, üniversite giriş sınavında milyonlarca adayın arasından sıyrılıp bir fakülteye girmeyi başarmışlardı, ki azımsanmayacak bir başarıydı bu.</span> <span class="kobospan" id="kobo.199.7">Ufacık ayrıntıların bile yaşamsal farklar doğurabildiği tekinsiz bir arenaydı ama ADAK ve onlar bu yeni iklimin yabancısıydılar.</span> <span class="kobospan" id="kobo.199.8">Athos aralarında en zeki olanlarıydı ve dolayısıyla da avukatlık diplomasına en yakın görünendi.</span> <span class="kobospan" id="kobo.199.9">Ama belki hali vakti yerinde bir aileden geldiği için, kendini sıkmayı hiç sevmezdi, fazlasıyla rahat ve umursamazdı, onun için pek önemli değildi sanki avukat olmak.</span> <span class="kobospan" id="kobo.199.10">MİM’i geçemediğini öğrendiğinde, o herzamanki umursamaz haliyle gülümsemiş, çok da fazla üzülmemişti—ya da öyle görünmüştü en azından.</span> <span class="kobospan" id="kobo.199.11">Porthos, kavrayışı biraz ağır olmasına karşın, son derece çalışkan ve disiplinli bir öğrenciydi, günlerce eve kapanıp ders çalışırdı, yüzlerce sayfalık hukuk kitaplarını sözcüğü sözcüğüne ezberlemek gibi inanılmaz bir yeteneği vardı.</span> <span class="kobospan" id="kobo.199.12">Bir fil belleğine sahip olduğunu söyleyerek takılırdı ona Aramis.</span> <span class="kobospan" id="kobo.199.13">Ama ne yazık ki Porthos’un işine yaramadı bu olağanüstü yetenek, ezberlediklerini yan yana getirip MİM’de sorulan soruyu yanıtlamayı başaramadı çünkü, daha doğrusu zamanında yanıtlayamadı.</span> <span class="kobospan" id="kobo.199.14">Aslında umut verici bir başlangıç yapmıştı, devam edebilse başaracaktı belki de, süre yetmemişti ama sorunun yanıtını tamamlamasına, zil çalmış ve gözetmen kuru bir sesle kalemleri bırakmalarını söylemişti.</span> <span class="kobospan" id="kobo.199.15">Sınav kâğıdını gözetmene verirken, geçebileceğine olan inancını hâlâ tümüyle yitirmemişti Porthos.</span> <span class="kobospan" id="kobo.199.16">Çapkın silahşor, Aramis, iyi çocuktu, tek kusuru biraz havaî oluşuydu.</span> <span class="kobospan" id="kobo.199.17">Çok çalışkan değildi, hatta keskin bir espri yeteneği olmasına karşın, olağanüstü zeki de sayılmazdı, ama kurnaz, becerikli ve işbilirdi ve dört yıllık hukuk öğrenimi boyunca ders kitaplarının kapağını tek bir kez bile kaldırmamış olmasına karşın, bir biçimde geçmeyi başarmıştı sınavlarını.</span> <span class="kobospan" id="kobo.199.18">MİM’de şansı yaver gitmedi ama ve onun adı da KADİP alanlar listesine yazıldı.</span> <span class="kobospan" id="kobo.199.19">Silahşorların sonuncusu, Dartagnan, bütün taşralı gençler gibi hırslı ve çalışkandı, arkadaşlarını şaşırtan pırıltılı bir zekâsı vardı ve onlarla aynı koşullara sahip olsaydı, başarılı olurdu büyük olasılıkla.</span> <span class="kobospan" id="kobo.199.20">Ancak onun yumuşak karnı, ailesinin yoksul oluşuydu.</span> <span class="kobospan" id="kobo.199.21">Doğu illerinden birinde tapu kadastro memuru olan babası çok az para gönderebiliyordu ona.</span> <span class="kobospan" id="kobo.199.22">Bu yüzden, bir yandan öğrenimini sürdürürken, bir yandan da garsonluk, bulaşıkçılık, tezgâhtarlık gibi ayak işlerinde çalışarak geçimini sağlamak zorundaydı.</span> <span class="kobospan" id="kobo.199.23">Doğal ayıklamanın görünmez eli, keşfetmekte gecikmedi bu zayıflığı.</span> <span class="kobospan" id="kobo.199.24">O aslında savaşı daha en başından yitirmişti.</span></p>

    <p class="normal"><span class="kobospan" id="kobo.201.1">“Ooo, Üstadım!”</span> <span class="kobospan" id="kobo.201.2">diye ayağa kalkarak kollarını iki yana açtı Athos, “Suretinizi gören peygamber oluyor.”</span></p>

    <p class="normal"><span class="kobospan" id="kobo.202.1">Porthos’un yüzü aydınlandı.</span> <span class="kobospan" id="kobo.202.2">Öteki ikisi de onu karşılamak için ayağa kalkmışlardı.</span></p>

    <p class="normal"><span class="kobospan" id="kobo.203.1">“Silahşorların en köftehoru!”</span> <span class="kobospan" id="kobo.203.2">diye atıldı Aramis, “Beslenmene herzamanki gibi dikkat ettiğini görmek beni gönendirdi.</span> <span class="kobospan" id="kobo.203.3">Hâlâ kereste mikâbı gibisin maaşallah.”</span></p>

    <p class="normal"><span class="kobospan" id="kobo.204.1">“Nasıl olmasın ki?”</span> <span class="kobospan" id="kobo.204.2">dedi Dartagnan sırıtarak, “Tıpkı Lat, Menat ve Uzza gibi bir güzel turnadır bu adam.”</span></p>

    <p class="normal"><span class="kobospan" id="kobo.205.1">“Hatta aynalı bir sazan,” diye ekledi Aramis, kuşu balığa çevirerek, “Selam sana, Yüce Câlut!”</span></p>

    <p class="normal"><span class="kobospan" id="kobo.206.1">Porthos arkadaşlarının ellerini sıkarken, görüşmedikleri altı ay süresinde üçünün de çok değişmiş olduklarını düşündü.</span> <span class="kobospan" id="kobo.206.2">Athos hayli yorgun görünüyordu.</span> <span class="kobospan" id="kobo.206.3">Yine sadık at uşağıyla birlikte ücra bir hana kapanıp günlerce içmişti belki.</span> <span class="kobospan" id="kobo.206.4">Aramis’in kırılgan tavırlarında, soylu ve zengin hanımefendilerden biriyle yaşanmış başarısız bir gönül macerasının izleri vardı.</span> <span class="kobospan" id="kobo.206.5">Dartagnan ise belli belirsiz topallıyordu.</span> <span class="kobospan" id="kobo.206.6">Yine bir hiç yüzünden kızıl bir şafak vakti dar bir arka sokakta küstah bir asilzadeyle düello yapmış ve adamı dört yerinden şişledikten sonra, onu tutuklamaya gelen Kardinal Richelieu’nün muhafızlarıyla kapışmış olsa gerekti.</span> <span class="kobospan" id="kobo.206.7">Sonra birden bir kuşku uyandı Porthos’un içinde.</span> <span class="kobospan" id="kobo.206.8">Yanılıyor olabilir miydi?</span> <span class="kobospan" id="kobo.206.9">Değişmiş olan onlar değil, kendisi miydi yoksa?</span> <span class="kobospan" id="kobo.206.10">Gayrı ihtiyarî elini yüzüne götürdü.</span></p>

    <p class="normal"><span class="kobospan" id="kobo.207.1">“Muhterem zevceniz ve mahdum bey nasıllar?”</span> <span class="kobospan" id="kobo.207.2">dedi Athos, “Afiyettedirler inşallah.”</span></p>

    <p class="normal"><span class="kobospan" id="kobo.208.1">Porthos acemice gülümsemeye çalıştı, ama dudakları çarpıldı yalnızca ve ağzının içinde anlaşılmaz birşeyler geveledi.</span> <span class="kobospan" id="kobo.208.2">Ona ayrılmış olan iskemleye otururken, arkadaşlarının yüzlerine kaçamak bir bakış attı.</span> <span class="kobospan" id="kobo.208.3">Birşeyin farkında olmadıklarını görünce, içi rahatladı biraz.</span> <span class="kobospan" id="kobo.208.4">Arkasına yaslanıp çevresine göz gezdirdi.</span> <span class="kobospan" id="kobo.208.5">Taverna, pazartesi akşamları genellikle olduğu gibi, hayli tenhaydı.</span> <span class="kobospan" id="kobo.208.6">Onlardan başka iki masa daha vardı.</span> <span class="kobospan" id="kobo.208.7">Belli ki günün stresinden sıyrılmak için bir tek atmaya gelmiş, az sonra evlerine gidecek olan yorgun dava vekilleriydi bunlar.</span> <span class="kobospan" id="kobo.208.8">Gecenin ilerleyen saatlerinde tümüyle onlara kalacaktı taverna.</span> <span class="kobospan" id="kobo.208.9">Tam karşısındaki tepetaklak duran Gorgon başına baktı.</span> <span class="kobospan" id="kobo.208.10">Tavandan damlayan sularla ıslanmış olan mermer baş, halojenlerin buğulu ışığında gümüşsü bir ışıltıyla parlıyordu.</span> <span class="kobospan" id="kobo.208.11">Nedense hep tedirgin edici birşeyler bulmuştu bu başın gizemli ifadesinde.</span> <span class="kobospan" id="kobo.208.12">Yerini arkadaşlarından biriyle değiştirmeyi düşündü, ama sonra vazgeçti bundan, açıklama yapmak istemiyordu.</span> <span class="kobospan" id="kobo.208.13">Yanlarına gelen yaşlı garson bir arzuları olup olmadığını sordu titrek bir sesle.</span> <span class="kobospan" id="kobo.208.14">Athos garsona içkileri getirmesini söyledi.</span> <span class="kobospan" id="kobo.208.15">SİK’in geleneksel içkisi, absent karıştırılmış votkaydı.</span> <span class="kobospan" id="kobo.208.16">Üniversite günlerinde öğrenciler arasında çok tutulan bir içkiydi bu.</span> <span class="kobospan" id="kobo.208.17">Votka yiğitlik ve açıkyürekliliğin, absent ise entelektüellik ve bohemliğin simgesiydi.</span> <span class="kobospan" id="kobo.208.18">Artık pek rağbet gören bir içki değildi absentli votka, pek az yerde bulunuyordu.</span> <span class="kobospan" id="kobo.208.19">Daha hafif, egzotik meyva kokteylleri modaydı şimdi.</span> <span class="kobospan" id="kobo.208.20">Ama dört silahşor, gençlik günlerinden kalma bu alışkanlığı yıllardır yaptıkları poker partilerinde inatla sürdürüyorlardı.</span> <span class="kobospan" id="kobo.208.21">Garson, âdet olduğu üzre, gümüş zarflı öküz boynuzu kadehlerde getirdi içkiyi.</span> <span class="kobospan" id="kobo.208.22">Aramis bir kibrit çakıp hepsinin içkisini tutuşturdu.</span> <span class="kobospan" id="kobo.208.23">Mavimsi bir alev yükseldi kadehlerden.</span> <span class="kobospan" id="kobo.208.24">İçki henüz yanarken, kadehini kaldırıp coşkuyla bağırdı Athos:</span></p>

    <p class="normal"><span class="kobospan" id="kobo.209.1">“Üçümüz birimiz, birimiz üçümüz için!”</span></p>

    <p class="normal"><span class="kobospan" id="kobo.210.1">Porthos, Aramis ve Dartagnan, hepbir ağızdan yinelediler:</span></p>

    <p class="normal"><span class="kobospan" id="kobo.211.1">“Üçümüz birimiz, birimiz üçümüz için!</span> <span class="kobospan" id="kobo.211.2">Kâinatın bütün silahşorları, çiftleşin!”</span></p>

    <p class="normal"><span class="kobospan" id="kobo.212.1">Ateş söner sönmez, hepbirlikte bir dikişte yuvarladılar içkilerini.</span> <span class="kobospan" id="kobo.212.2">Votkanın buruk tadı yayıldı Porthos’un damağına ve içki bir ateş topu gibi değdiği yeri yakarak midesine indi.</span></p>

    <p class="normal"><span class="kobospan" id="kobo.213.1">“Mukaddes murabba nihayet yeniden tamamlandı,” dedi Athos.</span> <span class="kobospan" id="kobo.213.2">Sonra Porthos’a dönerek ekledi:</span> <span class="kobospan" id="kobo.213.3">“Senin yokluğunda, aziz dostum, Çin brici oynamaktan imanımız gevredi.</span> <span class="kobospan" id="kobo.213.4">Bu iki münafık hiç utanmadan el birliği edip habire üttüler beni.”</span></p>

    <p class="normal"><span class="kobospan" id="kobo.214.1">“Teveccühünüz,” dedi Dartagnan kıs kıs gülerek, “Bizim için müstesna bir zevkti.”</span></p>

    <p class="normal"><span class="kobospan" id="kobo.215.1">“Aziz dostumuz Porthos’un yeniden aramıza katılışının şerefine, potu bir kuruştan oynamayı teklif ediyorum,” dedi Aramis gösterişli bir el hareketiyle, “Bu akşam hep hatırlanacak bir akşam olmalı.”</span></p>

    <p class="normal"><span class="kobospan" id="kobo.216.1">Genellikle potu on paradan oynarlardı.</span> <span class="kobospan" id="kobo.216.2">Bir kuruş, dört katıydı bunun.</span> <span class="kobospan" id="kobo.216.3">Porthos tedirginlikle kıpırdandı yerinde.</span></p>

    <p class="normal"><span class="kobospan" id="kobo.217.1">“Bu öneriyi destekliyorum,” dedi Dartagnan.</span></p>

    <p class="normal"><span class="kobospan" id="kobo.218.1">“Kabul edenler?”</span> <span class="kobospan" id="kobo.218.2">diye sordu Athos.</span> <span class="kobospan" id="kobo.218.3">Aramis ve Dartagnan ellerini kaldırdılar.</span> <span class="kobospan" id="kobo.218.4">O sabah bankaya yatırdığı iki yüz elli altın geldi Porthos’un aklına ve bir rahatlama hissetti.</span> <span class="kobospan" id="kobo.218.5">O da kaldırdı elini.</span></p>

    <p class="normal"><span class="kobospan" id="kobo.219.1">“Kayıtlara geçsin:</span> <span class="kobospan" id="kobo.219.2">Oybirliğiyle kabul edilmiştir,” dedi Athos, “Aramis, kartları dağıt.”</span></p>

    <p class="normal"><span class="kobospan" id="kobo.220.1">Aramis desteyi karıştırdıktan sonra, Dartagnan’a kestirip dağıtmaya başladı.</span> <span class="kobospan" id="kobo.220.2">Kâğıtlar dağıtılırken, hepsi masaya birer kuruş sürdüler.</span> <span class="kobospan" id="kobo.220.3">İçkiler tazelenmişti.</span> <span class="kobospan" id="kobo.220.4">Ama bu kez hepbirlikte içmediler, herkes kendi içkisini tutuşturup ağır ağır yudumladı.</span> <span class="kobospan" id="kobo.220.5">Porthos kâğıtlarına göz atınca, iki papaz ve üç küçük kâğıt olduğunu gördü elinde.</span></p>

    <p class="normal"><span class="kobospan" id="kobo.221.1">“İşler nasıl?”</span> <span class="kobospan" id="kobo.221.2">dedi Athos değiştirmek istediği kâğıtları masanın üzerine koyarken.</span></p>

    <p class="normal"><span class="kobospan" id="kobo.222.1">“Hep aynı, şöyle böyle…” diye yanıtladı Porthos, “Ya senin?”</span></p>

    <p class="normal"><span class="kobospan" id="kobo.223.1">“Bildiğin gibi… Piyasa biraz durgun bu günlerde.”</span></p>

    <p class="normal"><span class="kobospan" id="kobo.224.1">“Daha da bir süre böyle olacakmış,” dedi Dartagnan sıkkın bir tavırla.</span></p>

    <p class="normal"><span class="kobospan" id="kobo.225.1">Porthos papazları elinde tutup üç küçük kâğıdı değiştirdi.</span> <span class="kobospan" id="kobo.225.2">Teker teker açtı gelen kâğıtları.</span> <span class="kobospan" id="kobo.225.3">Sonuncusu kupa papazıydı.</span></p>

    <p class="normal"><span class="kobospan" id="kobo.226.1">“Papazı bulduk, desene,” dedi Aramis kötü kötü gülerek, “İşimiz iş, adliye kapılarında müşteri avına çıkarız artık.”</span></p>

    <p class="normal"><span class="kobospan" id="kobo.227.1">“Yükseltiyorum,” dedi Porthos çenesini sıvazlayarak, “Bir mecidiye…”</span></p>

    <p class="normal"><span class="kobospan" id="kobo.228.1">“Ben yokum,” diyerek elindeki kâğıtları masaya atıp arkasına yaslandı Athos.</span> <span class="kobospan" id="kobo.228.2">İçkisini yudumlarken, “Tuhaf birşey geldi geçenlerde başıma,” diye sürdürdü sözünü, “Bir sabah erkenden, saatin sesiyle uyandım.</span> <span class="kobospan" id="kobo.228.3">Zembereği arızalı olduğu için kesik kesik çalıyordu.</span> <span class="kobospan" id="kobo.228.4">İş çıkışı bir saatçiye uğrayıp onartmaya bir türlü fırsat bulamamıştım.</span> <span class="kobospan" id="kobo.228.5">Oysa sarnıcın hemen karşısındaki sokağın içinde küçük bir saatçi dükkânı olduğunu biliyordum.</span> <span class="kobospan" id="kobo.228.6">Ne zaman önünden geçsem vitrini karanlık olan bir dükkândı bu.</span> <span class="kobospan" id="kobo.228.7">Ana caddedeki insan ve taşıt kalabalığının içine girmektense, tenha arka sokaklardan geçerek ulaşmayı yeğliyordum metro istasyonuna.</span> <span class="kobospan" id="kobo.228.8">İşte o küçük dükkân da kendime çizmiş olduğum birkaç rotadan birinin üzerindeydi.</span> <span class="kobospan" id="kobo.228.9">Bu dükkânın artık çalışmayan, sahibince terkedilmiş, karanlığa gömülerek günün birinde el değiştirmeyi bekleyen o köhne dükkânlardan biri olduğunu sandım uzun süre.</span> <span class="kobospan" id="kobo.228.10">Ta ki günün birinde, o zamana dek nasılsa gözümden kaçmış, bana pek garip gelen birşeyin ayırdına varana dek.</span> <span class="kobospan" id="kobo.228.11">Vitrini dolduran, irili ufaklı, çoğu artık ancak bitpazarları ya da antikacı dükkânlarında bulunabilecek denli eski ve yıllardır tozu alınmamaktan neredeyse renk değiştirmiş saatlerin sararmış kadranlarındaki kılcal saniye kolları, talimli bir ordu düzeniyle, birbirlerinin ritmine ayak uydurarak ilerliyorlardı.</span> <span class="kobospan" id="kobo.228.12">Bu belli belirsiz kımıltıyı ilk kez keşfettiğimde, bunun nasıl daha önce farkına varmadığıma şaşarak dükkâna yaklaştım, burnumu vitrine dayayıp saatlerin gizli efendisini görebilmek umuduyla içeri baktım.</span> <span class="kobospan" id="kobo.228.13">Vitrinde dizili, çoğu gotik katedralleri anımsatan bronz saat mahfazalarının arasından görebildiğim, boyutları, çeperleri ve içindeki mobilyalar belirsiz, bakışlarıma geçit vermeyecek denli loş bir mekândı.</span> <span class="kobospan" id="kobo.228.14">Kimi zaman hafif bir parıltıyla kımıldayan bir sarkaç, bir akrep, bir yelkovan, ya da eski bir duvar saatinin tepesindeki yuvasından çıkıp görünmeyen darı tanelerini gagalamak istercesine boşlukta eğilip kalkan hotozlu bir guguk kuşu dışında, içeride birilerinin bulunduğunu gösterecek ne bir iz ne de bir kımıltı fark edebildim.</span> <span class="kobospan" id="kobo.228.15">Bir an aklıma, bir bahane uydurup içeri girmek geldi ve gözlerim alçak dükkân kapısının yıllar yılı tutulmaktan aşınmış pirinç kulpuna çevrildi, ama sanki bu bir anlık cüretimden kendim de ürkmüşçesine çabucak vazgeçtim bundan.</span> <span class="kobospan" id="kobo.228.16">O gün eve gidene dek o loş vitrindeki saatleri ve onlara hükmeden gizemli kişiyi düşünüp durdum.</span> <span class="kobospan" id="kobo.228.17">Bu düşünceyi ancak yemekten sonra koltuğuma kurulup akşam gazetesini okurken atabildim kafamdan.</span> <span class="kobospan" id="kobo.228.18">Ama ertesi gün yine geçtim aynı sokaktan ve neden olduğunu bilmeksizin, adımlarım beni yine o dükkânın önüne götürdü.</span> <span class="kobospan" id="kobo.228.19">Günler, haftalar, aylar boyunca, her akşam iş çıkışı eve dönerken, beş on dakikamı bu dükkânın vitrinindeki saatlerin gizli ama hamarat işleyişlerini izlemekle geçirir oldum.</span> <span class="kobospan" id="kobo.228.20">Bir süre sonra, vitrindeki her saati artık ayrı ayrı tanıyor, herbirini ötekilerden farklı kılan ayrıntıları seçebiliyordum.</span> <span class="kobospan" id="kobo.228.21">Kimi zaman saatlerden birinin yelkovanı yavaşlar ya da nadiren durmuş olurdu.</span> <span class="kobospan" id="kobo.228.22">Bu yavaşlama ve duruşlar bir günden uzun sürmezdi ama.</span> <span class="kobospan" id="kobo.228.23">Ertesi gün yine dükkânın önüne geldiğimde, önceki gün ötekilerine ayak uydurmakta güçlük çekmiş olan o saatin tıkır tıkır çalışmakta olduğunu görür, bu canlanış bana dükkân sahibinin görünmez varlığı hakkında elle tutulamayacak, ancak yine de yadsınması olanaksız bir ipucu verirdi.</span> <span class="kobospan" id="kobo.228.24">Böyle anlarda kapıyı açıp içeri dalıverme fikri kışkırtırdı beni, ama hemen vazgeçerdim bundan.</span> <span class="kobospan" id="kobo.228.25">Oysa ilk bakışta çok kolay gibi gözükürdü böyle birşey yapmak.</span> <span class="kobospan" id="kobo.228.26">Oradan geçerken vitrindeki saatlerden birine gözümün takıldığı bahanesini ileri sürebilir, sözkonusu saatin satılık olup olmadığını, eğer satılıksa fiyatının ne olduğunu sorabilirdim pekala.</span> <span class="kobospan" id="kobo.228.27">Ya da çok daha basit, kol saatimin her gün üç beş dakika geri kaldığını, bir baktırmak istediğimi söyleyebilirdim.</span> <span class="kobospan" id="kobo.228.28">Yalan da olmazdı bu.</span> <span class="kobospan" id="kobo.228.29">Bana babamdan, babama ise Rus Harbi gazisi dedemden kalma, eski ama ne yazık ki sıra işi, değersiz bir aile yadigârıydı bu saat.</span> <span class="kobospan" id="kobo.228.30">Yalnızca kapıyı açıp içeri adım atmam yeterli olacaktı.</span> <span class="kobospan" id="kobo.228.31">Üstelik kapı hiç de öyle korkulacak bir engel gibi gözükmüyordu.</span> <span class="kobospan" id="kobo.228.32">Demir çerçeveli, yağmur suyu nedeniyle bir hayli paslanmış ve boyaları pul pul dökülmeye başlamış, boydan boya cam bir kapıydı bu, bana ciddi bir engel oluşturması düşünülemezdi.</span> <span class="kobospan" id="kobo.228.33">Ama ne olursa olsun, göze alamıyordum bunu.</span> <span class="kobospan" id="kobo.228.34">Hele kapı kasasının hemen üzerine tutturulmuş ufak bir deve çıngırağı olduğunun farkına vardığımda, bütün bütüne vazgeçtim bu düşüncemden.</span> <span class="kobospan" id="kobo.228.35">Kapı kanadının açılırken küçük çıngırağa çarparak çıkaracağı ses, bir tür huşu telkin eden dükkânın loş sessizliğini saygısızca bozacakmış gibi geliyordu bana.</span> <span class="kobospan" id="kobo.228.36">Öte yandan, kapının açık olup olmadığını bile bilmiyordum.</span> <span class="kobospan" id="kobo.228.37">Belki kapı kulpuna elimi attığım anda, kapının kilitli olduğunu farkedecektim; belki ben işten çıktığım saatte dükkân sahibi kapısını çoktan kilitleyip evinin yolunu tutmuş oluyordu; ya da belki yalnızca arada sırada belirsiz saatlerde uğruyordu dükkâna.</span> <span class="kobospan" id="kobo.228.38">Tabii bu durumda kapıyı şöyle bir yoklamamda hiçbir sakınca olamazdı.</span> <span class="kobospan" id="kobo.228.39">Ne var ki ben bunu yapmaya yine de çekiniyordum.</span> <span class="kobospan" id="kobo.228.40">Nitekim aylar sonra bir gün, tedbirli davranmakla iyi etmiş olduğumu anladım.</span> <span class="kobospan" id="kobo.228.41">O akşam fazla mesaiye kalmam gerekmişti.</span> <span class="kobospan" id="kobo.228.42">Evime gitmek üzere evrak çantamı ve şemsiyemi alıp sokağa çıktığımda, havanın kararmış olduğunu gördüm.</span> <span class="kobospan" id="kobo.228.43">Geç saatlerde metro seferlerinin arası uzadığından, saat başındaki metroyu yakalayabilmek için acele etmem gerekliydi.</span> <span class="kobospan" id="kobo.228.44">Ana caddenin beni rahatsız eden araç trafiği ve insan kalabalığı, akşamları zayıflamış oluyordu.</span> <span class="kobospan" id="kobo.228.45">Bu durumda, daha kısa olan bu yolu yeğlememem için hiçbir neden yoktu.</span> <span class="kobospan" id="kobo.228.46">Ama ben, bilinçli bir karardan çok, doğrudan doğruya alışkanlıktan, ayaklarım beni hemen hemen her gün yürüdüğüm yola sürüklediği için, saatçi dükkânının sokağına sapıverdim.</span> <span class="kobospan" id="kobo.228.47">Oysa bu akşam karanlığında, üstelik iş saatleri dışında insanların neredeyse tümüyle terkettiği bu bölgede elektrik tasarrufu uygulaması nedeniyle sokak lambaları yakılmazken, gün ışığının olduğu saatlerde bile içinde hiçbir şey seçemediğim dükkânda herhangi birşey görmeyi umamazdım.</span> <span class="kobospan" id="kobo.228.48">Yine de vitrinin önünden geçerken, başımı çevirip içeri şöyle bir göz atmaktan alamadım kendimi.</span> <span class="kobospan" id="kobo.228.49">Birkaç saat kadranının donuk beyazlığı dışında hiçbir şey seçemedim önce, ama sonra donup kaldım.</span> <span class="kobospan" id="kobo.228.50">Saatlerin oluşturduğu, sarkıtlı dikitli, ağır bronz çerçevenin içinde, titrek bir kızıllık ilişmişti gözüme.</span> <span class="kobospan" id="kobo.228.51">Heyecanla vitrine yaklaşıp, birçok kez yapmış olduğum gibi, sanki başımı vitrinden içeri sokmak istercesine, burnumu cama dayadım.</span> <span class="kobospan" id="kobo.228.52">İçerde, kestiremediğim kadar uzakta, mekânın gölgeli derinliklerinde, bir masanın üzerindeki bir çay tabağına dikilmiş, yarı yarıya eriyip akmış, güdük bir mumun titrek fitili, çevresine zayıf bir ışık veriyordu.</span> <span class="kobospan" id="kobo.228.53">Masanın başında, bana dönük ama yüz hatları seçilemeyen, ak sakallı, kemik çerçeveli gözlüklü, başı takkeli bir ihtiyar, mumun titrek alevinin oynak gölgesinde, olduğundan daha da büyükmüş gibi görünen, kalın parmaklı, iri elleriyle, önünde duran bir kol saatini onarıyordu.</span> <span class="kobospan" id="kobo.228.54">Birdenbire nedenini anlayamadığım büyük bir korkuya kapıldım ve panik içinde paltomun eteklerini savurarak gara doğru koşmaya başladım.</span> <span class="kobospan" id="kobo.228.55">Ayak seslerim, parke taş kaplı, dar ve karanlık, ıssız arka sokaklarda, tek bir penceresinden bile en ufak bir ışık sızmayan, asık suratlı bina cephelerinde düzensiz yankılar yapıyordu.</span> <span class="kobospan" id="kobo.228.56">Trenin kapıları kapanırken, soluk soluğa, sonuncu kompartmana dar attım canını.”</span></p>

    <p class="normal"><span class="kobospan" id="kobo.229.1">“Senin de hep böyle tuhaf öykülerin vardır zaten,” dedi Dartagnan kâğıtları dağıtırken, “Nereden de bulursun bunları, bilmem ki…”</span></p>

    <p class="normal"><span class="kobospan" id="kobo.230.1">“O saatçiyi ben de biliyorum galiba,” dedi Porthos alnını kırıştırarak, “Ama hangi sokaktaydı, çıkartamıyorum şimdi.”</span></p>

    <p class="normal"><span class="kobospan" id="kobo.231.1">“Hangi sokak olacak, Zemberek Sokağı, Rakkas Apartmanı tabii ki,” diye güldü Aramis, “Ben kart almayacağım.”</span></p>

    <p class="normal"><span class="kobospan" id="kobo.232.1">“Olunca, bari tam olsun,” dedi Athos ve önündeki sikkelerden birkaçını masanın ortasına sürdü:</span> <span class="kobospan" id="kobo.232.2">“Beş mecidiye.”</span></p>

    <p class="normal"><span class="kobospan" id="kobo.233.1">“Öyleyse bir de şunu dinle,” dedi Dartagnan, “Eminim ki, en çok Porthos’un hoşuna gidecek bu.</span> <span class="kobospan" id="kobo.233.2">Geçen gün bir haciz için Üsküdar’a gitmiştim.</span> <span class="kobospan" id="kobo.233.3">İşim bittiğinde, vakit neredeyse ikindi olmuştu.</span> <span class="kobospan" id="kobo.233.4">Oradaki ufak lokantalardan birinde birşeyler yemeye karar verdim.</span> <span class="kobospan" id="kobo.233.5">Yemeğimi bitirmek üzereydim ki, lokantanın kapısı açıldı ve içeriye elli yaşlarında, gözlüklü, kısa saçlı, devetüyü paltolu bir adam girdi.</span> <span class="kobospan" id="kobo.233.6">Dışarıda çiselemekte olan yağmur, eski paltonun üzerinde koyu renk lekeler bırakmıştı.</span> <span class="kobospan" id="kobo.233.7">Açılan kapıdan içeri dolan soğuk hava, kapıya yakın bir masada oturan orta yaşlı iki kadını rahatsız etti.</span> <span class="kobospan" id="kobo.233.8">Kadınlar konuşmalarını kesip kızgın bakışlarla yeni geleni süzdüler.</span> <span class="kobospan" id="kobo.233.9">Adam kapıyı telaşla kapattı.</span> <span class="kobospan" id="kobo.233.10">Lokanta, içine ancak yedi sekiz masa sığabilen, küçük, loş bir salondu.</span> <span class="kobospan" id="kobo.233.11">Öğle yemeği zamanı geçtiği için, masaların çoğu boştu.</span> <span class="kobospan" id="kobo.233.12">Adam bir masa seçmekte zorlandı.</span> <span class="kobospan" id="kobo.233.13">Pencere kenarındaki bir masaya yöneldiyse de, kararsızlıkla duraklayarak çevresine bakındı.</span> <span class="kobospan" id="kobo.233.14">Bakışları iki kadının oturmakta olduğu masanın hemen arkasındaki masaya takıldı.</span> <span class="kobospan" id="kobo.233.15">Oraya doğru bir adım atacak oldu, ama kadınların bakışlarındaki suskun düşmanlık caydırdı onu ve adımını geri çekti.</span> <span class="kobospan" id="kobo.233.16">Lokantadaki öteki insanların ve onun bir masa seçip oturmasını bekleyen şef garsonun fark etmesinden çekiniyormuş gibi, başını hafifçe öne doğru eğip çevresine bir kez daha ürkek ürkek göz gezdirdi.</span> <span class="kobospan" id="kobo.233.17">Birden topuklarının üzerinde dönerek en köşedeki masaya doğru hızlı ve kararlı adımlarla yürüdü ve sanki birisinin bu yeri ondan önce kapmasından korkuyormuşçasına sandalyeyi aceleyle çekip oturdu.</span> <span class="kobospan" id="kobo.233.18">Yanından geçtiği masalardan birinin köşesine takılan paltosunun kemeri, dürülü durduğu cebinden kurtulmuş, yere sarkmıştı.</span> <span class="kobospan" id="kobo.233.19">Adam talaş tozuna bulanmış olan kemerini yerden kaldırıp gabardin pantolonunun dizine sürterek temizledikten sonra, yeniden özenle rulo yapıp cebine yerleştirdi.</span> <span class="kobospan" id="kobo.233.20">Bu arada şef garson masaların arasından kıvrakça dolanıp onun oturduğu köşeye yaklaşmış, sipariş almak üzere küçük bloknotunu gösterişli bir edayla cebinden çıkarmıştı.</span> <span class="kobospan" id="kobo.233.21">Adam başını kaldırıp masasının yanında dikilmekte olan garsonu görünce, irkilerek sandalyesinde hafifçe geri kaykıldı.</span> <span class="kobospan" id="kobo.233.22">Garson ve adam bir an bakıştılar.</span> <span class="kobospan" id="kobo.233.23">Adam, garsonun yüzüne şaşkınlık ve korku arası bir ifadeyle bakıyordu.</span> <span class="kobospan" id="kobo.233.24">En sonunda alçak sesle ‘Buyrun?’</span> <span class="kobospan" id="kobo.233.25">diye kekeledi.</span> <span class="kobospan" id="kobo.233.26">Garson vakur bir sesle sordu:</span> <span class="kobospan" id="kobo.233.27">‘Buyrun, Beyefendi?’</span> <span class="kobospan" id="kobo.233.28">‘Çok rica ederim, Efendim, siz buyrun!’</span> <span class="kobospan" id="kobo.233.29">‘Efendim?’</span> <span class="kobospan" id="kobo.233.30">Adam yanlış birşey söylemiş olduğunun farkına vararak paniğe kapıldı.</span> <span class="kobospan" id="kobo.233.31">Hatasını düzeltmek için birşeyler söylemeye çalıştı, ama ağzının içinde gevelediği sözcükler, garsonun sert bakışları altında eriyip gitti.</span> <span class="kobospan" id="kobo.233.32">‘Siparişinizi alayım, Beyefendi,’ diye üsteledi garson.</span> <span class="kobospan" id="kobo.233.33">‘Af buyurunuz, ne siparişi, Efendim?’</span> <span class="kobospan" id="kobo.233.34">‘Beyefendi, buraya yemeğe gelmediniz mi?</span> <span class="kobospan" id="kobo.233.35">Bir yemek sipariş etmeyecek misiniz?’</span> <span class="kobospan" id="kobo.233.36">Adamın yüzünde birdenbire bir rahatlama ifadesi belirdi.</span> <span class="kobospan" id="kobo.233.37">‘Aaa, tabii, yemek!’</span> <span class="kobospan" id="kobo.233.38">dedi elini alnına vurarak, ‘Hay Allah, nasıl da aklımdan çıkıvermiş!</span> <span class="kobospan" id="kobo.233.39">Ziyade affınızı istirham ederim!</span> <span class="kobospan" id="kobo.233.40">Efendim, bugün, efendim, yemeklerden acaba hangi yemeklerimiz vardı, efendim?’</span> <span class="kobospan" id="kobo.233.41">Şef garson, adamın yüzüne bakmaksızın, tekdüze bir sesle, günün yemeklerini saydı.</span> <span class="kobospan" id="kobo.233.42">Konuşurken, uzun pos bıyıklarının sarkık uçları oynuyordu.</span> <span class="kobospan" id="kobo.233.43">Sayma işi bitince, bakışlarını yeniden gözlüklü müşterinin yüzüne dikip kımıltısız durdu.</span> <span class="kobospan" id="kobo.233.44">Adam, birilerinden yardım istercesine, kararsızlık içinde, sıkıntılı bir ifadeyle bir süre çevresine bakındıktan sonra, sanki öteki müşterilerin duymasından çekinir gibi, alçak sesle, hızlı hızlı konuşmaya başladı.</span> <span class="kobospan" id="kobo.233.45">‘Efendim, ben, Efendim…’ ‘Evet, buyrun!’</span> <span class="kobospan" id="kobo.233.46">Garson siparişi yazmak için kalemini hazırlamış, bekliyordu.</span> <span class="kobospan" id="kobo.233.47">‘Evet, Efendim, ben bir şey alayım… Eee, şey… Kakule ve zencefil soslu hipopotam fileminyon.’</span> <span class="kobospan" id="kobo.233.48">‘Garnitür olarak kavun püresi mi, zeytinyağlı frenkelması mı, yoksa kızarmış patates mi alırdınız?’</span> <span class="kobospan" id="kobo.233.49">‘Efendim, kavununuz kelek miydi acaba?’</span> <span class="kobospan" id="kobo.233.50">‘Rica ederim, Beyefendi, gayet tabii kelek!’</span> <span class="kobospan" id="kobo.233.51">dedi garson, ‘Patron her sabah sebze halinden kendi eliyle seçip alır.</span> <span class="kobospan" id="kobo.233.52">Piyasada bundan daha has kelek bulamazsınız.’</span> <span class="kobospan" id="kobo.233.53">‘Öyleyse kavun püresi alayım, Efendim.</span> <span class="kobospan" id="kobo.233.54">Fakat içine miktar-ı kâfide çürük yumurta sarısı ilavesiyle hall-i hamur ediyorsunuzdur, değil mi?’</span> <span class="kobospan" id="kobo.233.55">‘Maalesef bugünlük çürük yumurtamız kalmadı, Beyefendi.</span> <span class="kobospan" id="kobo.233.56">Aşçıbaşı onun yerine hakiki Alman malı ekşitilmiş üzüm ağdası tavsiye ediyor.’</span> <span class="kobospan" id="kobo.233.57">‘Eh, peki n’apalım, öyle olsun.’</span> <span class="kobospan" id="kobo.233.58">‘Müskirat ve meşrubat, Beyefendi?’</span> <span class="kobospan" id="kobo.233.59">‘Efendim, üzerinize afiyet, son zamanlarda ziyade gazim var.</span> <span class="kobospan" id="kobo.233.60">Bana şöyle ufak bir maşrapa kininli balık yağı getiriverseniz?’</span> <span class="kobospan" id="kobo.233.61">‘Hay hay, Beyefendi, bir maşrapa kininli balık yağı… Başka?’</span> <span class="kobospan" id="kobo.233.62">‘Eksik olmayınız, Efendim, bu kadar.’</span> <span class="kobospan" id="kobo.233.63">Garson siparişleri yazdığı yaprağı bloknottan koparıp mutfağa yöneldi.</span> <span class="kobospan" id="kobo.233.64">Adam bitkin bir halde arkasına yaslandı ve hohladığı gözlük camlarını pantolonunun cebinden çıkardığı kirli ve çitişik bir mendille silmeye girişti.</span> <span class="kobospan" id="kobo.233.65">Tam bu sırada…”</span></p>

    <p class="normal"><span class="kobospan" id="kobo.234.1">“Gerçekten çok güzel bir öykü, ama birtakım fahiş hatalar yüzünden, maalesef tam bu noktada çıkmaza giriyor,” diye bilgiç bir edayla Dartagnan’ın sözünü kesti Aramis, “Bütünün ayrıntılardan oluştuğunu unutmamalısın.”</span></p>

    <p class="normal"><span class="kobospan" id="kobo.235.1">“Nasıl yani?”</span> <span class="kobospan" id="kobo.235.2">dedi Dartagnan biraz bozularak.</span></p>

    <p class="normal"><span class="kobospan" id="kobo.236.1">“Bak, açıklayayım.</span> <span class="kobospan" id="kobo.236.2">İlk olarak, hipopotam fileminyon, kakule ve zencefil sosuyla servis edilmez.</span> <span class="kobospan" id="kobo.236.3">Bu sosta baharat olarak genellikle tarhun, tarçın ve demirhindi kullanılır, bu bir.</span> <span class="kobospan" id="kobo.236.4">Bu tür küçük lokantalarda, kızarmış patates gibi nadir bir yemeğin bulunması olasılığı çok düşüktür, bu iki.</span> <span class="kobospan" id="kobo.236.5">Kinin, balık yağıyla gitmez, bu da üç.</span> <span class="kobospan" id="kobo.236.6">Balık yağı normal olarak kımız, eğer o bulunamıyorsa, hindistan cevizi sütüyle karıştırılır.</span> <span class="kobospan" id="kobo.236.7">Ancak en önemlisi, sözkonusu müşteri aslında vejetaryendir ve dolayısıyla da ne hipopotam fileminyon ne de balık yağı ısmarlaması düşünülemez.</span> <span class="kobospan" id="kobo.236.8">Bu son ayrıntı, öyküyü tümüyle anlamsız kılıyor tabii.</span> <span class="kobospan" id="kobo.236.9">Bu yanlışlıkları düzeltebilmek için, öyküyü sanırım biraz başa almak gerekecek.</span> <span class="kobospan" id="kobo.236.10">Şöyle:</span> <span class="kobospan" id="kobo.236.11">Gözlüklü müşteri kemeriyle meşgulken, şef garson masaların arasından kıvrakça dolanıp onun oturduğu köşeye yaklaşmış, sipariş almak üzere küçük bloknotunu gösterişli bir edayla cebinden çıkarmıştır.</span> <span class="kobospan" id="kobo.236.12">Adam başını kaldırıp masasının yanında dikilmekte olan garsonu görünce, irkilerek sandalyesinde hafifçe geri kaykılır.</span> <span class="kobospan" id="kobo.236.13">Garson ve adam bir an bakışırlar.</span> <span class="kobospan" id="kobo.236.14">Adam, garsonun yüzüne şaşkınlık ve korku arası bir ifadeyle bakar.</span> <span class="kobospan" id="kobo.236.15">En sonunda alçak sesle kekeler:</span> <span class="kobospan" id="kobo.236.16">‘Buyrun?’</span> <span class="kobospan" id="kobo.236.17">Garson bakışlarını adamın yüzünden ayırmaksızın konuşur:</span> <span class="kobospan" id="kobo.236.18">‘Demirhindi soslu bir hipopotam fileminyon rica ediyorum, Beyefendi.’</span> <span class="kobospan" id="kobo.236.19">‘Garnitür olarak kavun püresi mi, zeytinyağlı frenkelması mı, yoksa çiğ patates mi alırdınız, Efendim?’</span> <span class="kobospan" id="kobo.236.20">‘Aşçıbaşı bugünlük çürük yumurta sarısı kalmadığını söylediğine göre, Alman malı ekşitilmiş üzüm ağdası soslu bir kavun püresi alayım.’</span> <span class="kobospan" id="kobo.236.21">‘Eh, peki n’apalım, öyle olsun,’ der adam ve garsonun siparişini ceketinin iç cebinden çıkardığı altın uçlu bir dolmakalemle masa örtüsünün kenarına not ettikten sonra, yeniden sorar:</span> <span class="kobospan" id="kobo.236.22">‘Müskirat ve meşrubat, Efendim?’</span> <span class="kobospan" id="kobo.236.23">‘Kımızlı balık yağı kokteyli.’</span> <span class="kobospan" id="kobo.236.24">‘Hay hay, Efendim.</span> <span class="kobospan" id="kobo.236.25">Başka bir arzunuz?’</span> <span class="kobospan" id="kobo.236.26">‘Eksik olmayın, Beyefendi, bu kadar.’</span> <span class="kobospan" id="kobo.236.27">Adam siyah deri evrak çantasını açar ve garsonun siparişlerini birer birer çantadan çıkarıp masanın üzerine koyar.</span> <span class="kobospan" id="kobo.236.28">Eli titrediği için, masa örtüsüne bir damla kımızlı balık yağı kokteyli damlamıştır.</span> <span class="kobospan" id="kobo.236.29">Adam, daha önce gözlüğünün camlarını silmekte kullandığı çitişik mendille bu dolgun damlayı özenle sıyırıp masayı temizler.</span> <span class="kobospan" id="kobo.236.30">Garson, adamın karşısındaki iskemleye oturur ve büyük bir iştahla, uzun pos bıyıklarının sarkık uçlarını oynata oynata yemeğini yemeye koyulur.”</span></p>

    <p class="normal"><span class="kobospan" id="kobo.237.1">“Ama bir dakika!”</span> <span class="kobospan" id="kobo.237.2">diye atıldı Porthos, “Gözlüklü adam lokantaya girdiğinde elinde siyah bir evrak çantası yoktu!</span> <span class="kobospan" id="kobo.237.3">Bu sefer kötü yakaladım seni:</span> <span class="kobospan" id="kobo.237.4">Kent!”</span></p>

    <p class="normal"><span class="kobospan" id="kobo.238.1">“Gözünden de hiçbir şey kaçmıyor,” dedi Aramis sol kaşını kaldırarak, “Ama gerçek şu ki, benim ful asım senin kentini döver.</span> <span class="kobospan" id="kobo.238.2">Paralar, Beyler, paralar!”</span></p>

    <p class="normal"><span class="kobospan" id="kobo.239.1">“Kes lütfen,” dedi Athos karıştırdığı desteyi Aramis’in önüne sürerek, “Hep kazanamazsın bu oyunda.”</span></p>

    <p class="normal"><span class="kobospan" id="kobo.240.1">“Madem laf öyküden açıldı, bir tane de ben anlatayım bari,” dedi Aramis masaya bir altın lira sürerken, “Asmalımesçit’te bir meyhaneden çıkıyorum geçen akşam.</span> <span class="kobospan" id="kobo.240.2">Soğuk ve ıslak bir hava.</span> <span class="kobospan" id="kobo.240.3">Yerde su birikintileri var.</span> <span class="kobospan" id="kobo.240.4">Çevredeki bütün ışıklar sönmüş.</span> <span class="kobospan" id="kobo.240.5">Öteki meyhane ve pavyonlar kapanmış olmalı.</span> <span class="kobospan" id="kobo.240.6">Kapı önlerine bırakılmış çöp bidonlarının içinde birkaç kirloz mangust eşiniyor.</span> <span class="kobospan" id="kobo.240.7">Tepeleme doldurulmuş teneke bidonlardan kaldırıma ve yolun kıyısına bira kutuları, buruşturulmuş kâğıt parçaları, yemek artıkları ve daha bir sürü irili ufaklı süprüntü saçılmış.</span> <span class="kobospan" id="kobo.240.8">Sokak lambalarının ölgün ışığında baygın bir eğimle kıvrıla büküle yükselen sokaktan Tünel’e doğru yavaş yavaş yürüyorum.</span> <span class="kobospan" id="kobo.240.9">Kırık pencere camları gazete kağıtları ve koli kartonlarıyla yamanmış köhne bir binanın köşesinde, üstü başı dökülen derbeder bir sarhoş duvara yaslanarak kaldırıma kusuyor.</span> <span class="kobospan" id="kobo.240.10">Az ileride, loş bir kapı aralığından birdenbire sıyrılıveren bir gölge, ateşimi istiyor.</span> <span class="kobospan" id="kobo.240.11">Ceplerimde arandığım kibrit kutusunu çopur suratlı yabancıya bırakıp yürüyorum.</span> <span class="kobospan" id="kobo.240.12">Birkaç adım sonra caddedeyim.</span> <span class="kobospan" id="kobo.240.13">İsveç Konsolosluğu’nun yüksek demir parmaklıkları, asık suratlı bir ciddiyetle geceye nöbet tutuyor.</span> <span class="kobospan" id="kobo.240.14">Bir an duraksıyorum.</span> <span class="kobospan" id="kobo.240.15">Taksim’e yönelecek oluyorum önce, ama çabucak cayıyorum bu kararımdan ve sol koldaki kitapçılarla büfelerin önünden geçip Yüksekkaldırım’a dönüyorum.</span> <span class="kobospan" id="kobo.240.16">Gece halini ilk kez görüyorum daha önce gündüzün yüzlerce kez geçmiş olduğum bu yokuşun.</span> <span class="kobospan" id="kobo.240.17">Dükkânlar kepenklerini indirmiş.</span> <span class="kobospan" id="kobo.240.18">Bütün binalar gri yüzlü.</span> <span class="kobospan" id="kobo.240.19">Herşeyin üzeri ince bir toz tabakasıyla kaplanmış sanki.</span> <span class="kobospan" id="kobo.240.20">Ortalıkta hiçkimse gözükmüyor.</span> <span class="kobospan" id="kobo.240.21">En ufak bir devinim, bir kımıltı bile yok.</span> <span class="kobospan" id="kobo.240.22">Sokak donuk bir natürmort denli solgun, durağan, ıssız.</span> <span class="kobospan" id="kobo.240.23">Sokak lambaları yanmıyor, yine de çevremi görmeme yetecek denli ışık var.</span> <span class="kobospan" id="kobo.240.24">Birdenbire göğün siyah ve karanlık değil, daha önce nedense gözüme çarpmamış olmasına karşın, hafifçe ışıltılı bir lacivert olduğunu fark ediyorum.</span> <span class="kobospan" id="kobo.240.25">Yıldızlardan gelmiyor bu ışıltı, gökte tek bir yıldız bile yok.</span> <span class="kobospan" id="kobo.240.26">Bu eksiklik, gitgide dikleşerek aşağı doğru inen sokağın dipsiz kuyusuna her an batıverecekmiş gibi duran dolunayı, bu parlak beyaz porselen tabağı, pürüzsüz lacivert kadife fon üzerinde daha da belirgin kılıyor.</span> <span class="kobospan" id="kobo.240.27">Ay orada, aşağıda, yokuşun denize bitiştiği noktanın hemen üzerinde, içi helyum doldurulmuş, kusursuz yuvarlaklıkta dev bir balon gibi havada asılı duruyor ve karşı konulmaz bir güçle kendisine doğru çekiyor beni.</span> <span class="kobospan" id="kobo.240.28">Gözlerimi bu ışık kuyusundan ayırmaksızın, sakin adımlarla yokuşaşağı yürüyorum.</span> <span class="kobospan" id="kobo.240.29">Sonra belli belirsiz bir gıcırtıyla bozuluveriyor bu dinginlik.</span> <span class="kobospan" id="kobo.240.30">Arkamı dönüp sesin geldiği yöne bakıyorum.</span> <span class="kobospan" id="kobo.240.31">Az önce önünden geçtiğim mevlevihanenin kapısı usulca aralanıyor ve ilk anda ne olduğunu kavrayamadığım, biçimsiz, iri bir karaltı süzülüyor dışarı.</span> <span class="kobospan" id="kobo.240.32">Devasa bir kırkayak olmalı bu, diye düşünüyorum.</span> <span class="kobospan" id="kobo.240.33">Ancak sonra yavaş yavaş bacakları, kolları, kafaları ve melon şapkaları seçiyorum.</span> <span class="kobospan" id="kobo.240.34">Birörnek koyu renk takım elbise giymiş üç kişi bir sanduka taşıyorlar.</span> <span class="kobospan" id="kobo.240.35">Biçiminden, boyutlarından ve ağırlığından, bunun bir tabut olması gerektiğini anlıyorum.</span> <span class="kobospan" id="kobo.240.36">Aramızda on on beş adım ya var ya yok.</span> <span class="kobospan" id="kobo.240.37">Görülmemek için, loş bir kapı aralığına çekiliyorum.</span> <span class="kobospan" id="kobo.240.38">Adamlar, sırtlarındaki ağır yükleriyle birlikte, gizlendiğim yerin önünden geçip gidiyorlar.</span> <span class="kobospan" id="kobo.240.39">Araya güvenli bir mesafe koyduktan sonra, sessizce onları izlemeye başlıyorum.</span> <span class="kobospan" id="kobo.240.40">Tabutu taşırken epeyce zorlandıkları belli oluyor.</span> <span class="kobospan" id="kobo.240.41">İki adımda bir duraklayıp alçak sesle anlaşılmaz birşeyler mırıldanıyorlar aralarında, sonra yer değiştirip yine yola koyuluyorlar.</span> <span class="kobospan" id="kobo.240.42">Üç kişi oldukları için, mutlaka birisi önde ya da arkada tek başına kalıyor ve doğal olarak ağırlık hep bu tek kalanın omuzlarına yükleniyor.</span> <span class="kobospan" id="kobo.240.43">Adamlardan birisinin öteki ikisine oranla neredeyse bir karış kısa oluşu, daha da güçleştiriyor işi.</span> <span class="kobospan" id="kobo.240.44">Kısa ve tıknaz olan bu adam hangi uçtan tutarsa tutsun, denge bozuluyor ve tabut o yöne eğiliyor hemen.</span> <span class="kobospan" id="kobo.240.45">Birkaç adım böyle topallayarak gittikten sonra, duraklayıp yine el değiştiriyorlar.</span> <span class="kobospan" id="kobo.240.46">Hayli telaşlı oluşlarına bakılırsa, aceleleri var, biryere yetişmeleri gerekiyor.</span> <span class="kobospan" id="kobo.240.47">Elleri ayaklarına dolaşıyor, inanılmaz sakarlıklar yapıyorlar, tabut devrilecek gibi oluyor, ama her defasında son anda toparlanmayı başarıp yollarına devam ediyorlar.</span> <span class="kobospan" id="kobo.240.48">Dördüncü bir kişiye gerek duydukları belli.</span> <span class="kobospan" id="kobo.240.49">Bir an, onlara yardım önermek, tabuta omuz vermek geçiyor içimden, ancak bu düşünceden çabucak vazgeçiyorum.</span> <span class="kobospan" id="kobo.240.50">Öylesine telaşlılar ki, onlara yardım edeceğim derken, akıllarını daha çok karıştırabilir, işlerini daha da güçleştirebilirim.</span> <span class="kobospan" id="kobo.240.51">Üstelik, bir süredir onları izliyor olmama karşın, bunun farkında değiller ya da eğer beni fark ettilerse bile, bunu bana belli etmiyorlar.</span> <span class="kobospan" id="kobo.240.52">Belki benim varlığım onları rahatsız edebilir, kendi özel meselelerine bir yabancının karışmasını istemezler.</span> <span class="kobospan" id="kobo.240.53">Onların bu olası çekingenliklerine saygı duyduğum için, işlerine karışmamanın en doğrusu olacağına karar veriyorum ve aradaki mesafeyi koruyarak sürdürüyorum onları izlemeyi.</span> <span class="kobospan" id="kobo.240.54">Hızlı adımlarla yokuşaşağı iniyoruz.</span> <span class="kobospan" id="kobo.240.55">Adamların sokağın parke taşları üzerindeki telaşlı ayak tıpırtıları, gecenin sağır boşluğunda yankılanıyor.</span> <span class="kobospan" id="kobo.240.56">Bir köşeden sola, bir yan sokağa kıvrılıyoruz.</span> <span class="kobospan" id="kobo.240.57">Etraf daha da kararıyor.</span> <span class="kobospan" id="kobo.240.58">Sokak kıvrıla büküle ilerliyor.</span> <span class="kobospan" id="kobo.240.59">Yönümü saptamaya, nereye gittiğimizi anlamaya çalışıyorum, ancak hepsi birbirinin benzeri karanlık bina cepheleri en ufak bir ipucu bile vermiyor bana.</span> <span class="kobospan" id="kobo.240.60">Burasının daha önce hiç geçmediğim bir sokak, Galata’nın sapa bir köşesi olduğunu anlıyorum.</span> <span class="kobospan" id="kobo.240.61">Artık yalnızca merakımdan izlemiyorum adamları, yolumu yitirdim ve beni bu labirentten yine ancak onlar çıkarabilir.</span> <span class="kobospan" id="kobo.240.62">Birkaç kez duraklar gibi oluyoruz, sonra yine apar topar koyuluyoruz yola.</span> <span class="kobospan" id="kobo.240.63">Birkaç köşe daha dönüyoruz, birkaç dar ve karanlık sokaktan daha geçiyoruz.</span> <span class="kobospan" id="kobo.240.64">En son girdiğimiz sokak, sıvasız bir tuğla duvarla bitiyor.</span> <span class="kobospan" id="kobo.240.65">Duvarın dibindeki parke taşları yerlerinden çıkarılmış ve toprağa bir çukur kazılmış.</span> <span class="kobospan" id="kobo.240.66">Adamlar tabutu çukurun yanıbaşına bırakıyorlar.</span> <span class="kobospan" id="kobo.240.67">Yine bir kapı aralığına gizlenerek onları gözetliyorum.</span> <span class="kobospan" id="kobo.240.68">Sırtlarında ağır bir yükle yapmak zorunda kaldıkları bu uzun koşuşturmacadan sonra, soluk soluğalar.</span> <span class="kobospan" id="kobo.240.69">Yüzleri alı al moru mor, alınlarında boncuk boncuk ter birikmiş.</span> <span class="kobospan" id="kobo.240.70">Melon şapkalarını başlarından çıkarıp, neredeyse teatral denebilecek abartılı devinimlerle, oflaya puflaya kendilerini yelliyorlar.</span> <span class="kobospan" id="kobo.240.71">Üçü de, bu tür ağır işlere alışkın olmadıkları her hallerinden anlaşılan, yaşını başını almış, kerli ferli adamlar.</span> <span class="kobospan" id="kobo.240.72">Üstleri başları temiz, yüzleri tıraşlı.</span> <span class="kobospan" id="kobo.240.73">Bir tören için hazırlanmışlar sanki, bayramlıklarını giymişler.</span> <span class="kobospan" id="kobo.240.74">Kim olabileceklerini, tabutun içinde –tabii eğer bu bir tabutsa– kimi taşıdıklarını, gecenin bu saatinde burada bu tabutla ne yaptıklarını düşünüyorum.</span> <span class="kobospan" id="kobo.240.75">Tabutun içindeki bir arkadaşları mı acaba?</span> <span class="kobospan" id="kobo.240.76">Eksikliği kendisini derinden duyuran bir dördüncü kişi mi?</span> <span class="kobospan" id="kobo.240.77">Kahvede her akşam kurulan okey karesinin dördüncü oyuncusu mu?</span> <span class="kobospan" id="kobo.240.78">Yoksa çok sevdikleri kadim içki masası dostlarının cenazesi için mi geldi bu adamlar buraya?</span> <span class="kobospan" id="kobo.240.79">Eğer öyleyse, bu cenaze töreni niçin bu denli gizli ve niçin bir mezarlıkta değil de burada yapılıyor?</span> <span class="kobospan" id="kobo.240.80">Rahmetlinin son vasiyeti miydi yoksa çok sevdiği mahallesine gömülmek?</span> <span class="kobospan" id="kobo.240.81">Yoksa… Yoksa gizli bir tarikat ya da yasadışı bir örgüt mü burada sözkonusu olan?</span> <span class="kobospan" id="kobo.240.82">Birdenbire adamlardan birisinin, kısa boylu olanının, benim bulunduğum yana doğru bir işaret yaptığı hissine kapılıyorum.</span> <span class="kobospan" id="kobo.240.83">Yanılmış da olabilirim ama, çünkü adam elindeki şapkasıyla yellenmeye devam ediyor.</span> <span class="kobospan" id="kobo.240.84">Ne var ki az sonra, yanılmamış olduğumu anlıyorum, çünkü bu kez adam doğrudan doğruya bana bakarak kaş göz işaretleri yapıyor, yanlarına gitmemi istediğini belli ediyor açıkça.</span> <span class="kobospan" id="kobo.240.85">Kısa bir duraksama geçirdikten sonra, gizlendiğim kapı aralığından çıkıp çekine çekine yanlarına gidiyorum.</span> <span class="kobospan" id="kobo.240.86">Ama adamlar benimle ilgilenmiyorlar bile, sanki ben orada değilmişim gibi, kendi aralarında konuşmaya, işaretleşmeye ve bir yandan da ellerindeki şapkalarla yellenmeye devam ediyorlar.</span> <span class="kobospan" id="kobo.240.87">Kulak kesilmeme karşın, kısa ve kesik tümcelerin, anlamsız sözcük parçalarının, fısıltıların, tıslamaların, hırlamaların, homurtuların gelişigüzel biraraya gelmesiyle oluşan bu telaşlı konuşmadan birşey çıkaramıyorum.</span> <span class="kobospan" id="kobo.240.88">Kısa boylu tıknaz adam, konuşmasını kesmeksizin, eğilip tabutun kapağını açıyor.</span> <span class="kobospan" id="kobo.240.89">İçinin boş olduğunu görüyorum ve beni nedense pek şaşırtmıyor bu.</span> <span class="kobospan" id="kobo.240.90">Sonra öteki ikisi, yine yüzüme bile bakmadan ve konuşmalarına ara vermeksizin, kollarıma girip beni tabutun içine yatırıyorlar.</span> <span class="kobospan" id="kobo.240.91">Karşı koymuyorum.</span> <span class="kobospan" id="kobo.240.92">Kısa boylu adam kapağı kapatıyor.</span> <span class="kobospan" id="kobo.240.93">Herşey karanlığa gömülmeden önce en son gördüğüm, tabut kapağının içindeki boy aynası ve aynadaki kendi çarpık yansım oluyor.</span> <span class="kobospan" id="kobo.240.94">Çekiç seslerinden, kapağı sıkıca çivilediklerini anlıyorum.</span> <span class="kobospan" id="kobo.240.95">Adamların konuşmaları kesintisiz, tekdüze bir mırıltı olarak uzaktan uzağa işitiliyor.</span> <span class="kobospan" id="kobo.240.96">Sonra tabut kımıldıyor, havaya kalkıyor ve hafif bir sarsıntıyla yumuşak bir zemine oturuyor.</span> <span class="kobospan" id="kobo.240.97">Kapağın tahtalarına çarpan ilk kürek toprağın kof sesini duyuyorum.”</span></p>

    <p class="normal"><span class="kobospan" id="kobo.241.1">“Beyler, bu kadar gevezelik yeter,” dedi Athos, “Saat geceyarısına yaklaşıyor, son el olacak bu.</span> <span class="kobospan" id="kobo.241.2">Porthos, dostum, haydi yap bakalım şu kartları.”</span></p>

    <p class="normal"><span class="kobospan" id="kobo.242.1">Porthos, kâğıtları ağır hareketlerle karıştırıp sağında oturan Athos’a kestirdikten sonra, dağıtmaya başladı.</span> <span class="kobospan" id="kobo.242.2">Saatlerdir masanın başından kalkmaksızın, sürekli içki ve sigara içerek oynuyorlardı.</span> <span class="kobospan" id="kobo.242.3">Silahşorların dördünde de bariz yorgunluk belirtileri baş göstermişti.</span> <span class="kobospan" id="kobo.242.4">Ceketler çıkıp iskemlelerin arkasına asılmış, kravatlar gevşetilmiş, gömlek kolları sıvanmıştı.</span> <span class="kobospan" id="kobo.242.5">Omuzların düştüğü, sırtların kamburlaştığı, burunların kızardığı, gözlerin kan çanağına döndüğü anlardı bunlar.</span> <span class="kobospan" id="kobo.242.6">Tavernanın havalandırması iyi çalışmadığı için, birbiri ardına yakılan sigaraların dumanı masanın üzerinde yoğun bir bulut oluşturmuştu.</span> <span class="kobospan" id="kobo.242.7">Silahşorların yüzlerini güçlükle seçebiliyordu bu duman bulutunun içinde Porthos.</span> <span class="kobospan" id="kobo.242.8">Yine de ellerinde hangi kâğıtlar olabileceğine ilişkin ufak da olsa bir ipucu arıyordu bu yorgun yüzlerde; bir ası, bir peri, bir üçlüyü ya da olası bir blöfü ele verecek jestleri, mimikleri, tikleri yakalamaya çalışıyordu.</span> <span class="kobospan" id="kobo.242.9">İlk başlarda birkaç el kazanıp beş on mecidiye kâra geçmiş, şanslı gününde olduğunu düşünmeye başlamıştı.</span> <span class="kobospan" id="kobo.242.10">Ama sonra, yavaş yavaş, anlaşılmaz bir biçimde dönmüştü şansı.</span> <span class="kobospan" id="kobo.242.11">Önce kazandıklarını yitirmiş, sonra cepten yemeye başlamıştı.</span> <span class="kobospan" id="kobo.242.12">Gitgide yükselmişti oyun.</span> <span class="kobospan" id="kobo.242.13">Kaybını telafi edebilmek için her elde daha girişken, daha pervasız oynamak zorunda kalmış, sonuçta daha beter kaybetmişti.</span> <span class="kobospan" id="kobo.242.14">Şimdi en az on altın içerdeydi.</span> <span class="kobospan" id="kobo.242.15">Onun için korkunç bir kayıptı bu, on altın ortalama olarak bir aylık kazancı ederdi.</span> <span class="kobospan" id="kobo.242.16">Bu son el, kaybettiklerini geri almak için son şansıydı.</span></p>

    <p class="normal"><span class="kobospan" id="kobo.243.1">“Dört kart,” dedi Aramis.</span></p>

    <p class="normal"><span class="kobospan" id="kobo.244.1">“Hayrola, elin iyi galiba?”</span> <span class="kobospan" id="kobo.244.2">dedi Athos alaycı bir tonda.</span> <span class="kobospan" id="kobo.244.3">Aramis sinsi sinsi sırıtmakla yetindi.</span> <span class="kobospan" id="kobo.244.4">Bu sırıtışı tanıyordu Porthos.</span> <span class="kobospan" id="kobo.244.5">Adı gibi emindi bu kez okkalı bir blöf geleceğinden.</span></p>

    <p class="normal"><span class="kobospan" id="kobo.245.1">“Eh, kare ası buldun herhalde,” dedi Dartagnan sırıtarak.</span> <span class="kobospan" id="kobo.245.2">“Ful benim neyime yetmez?</span> <span class="kobospan" id="kobo.245.3">İki kart.”</span></p>

    <p class="normal"><span class="kobospan" id="kobo.246.1">“Sen üçlüyü bul da hele, fulü sonra düşünürsün,” diye terslendi Athos.</span> <span class="kobospan" id="kobo.246.2">“Söz bir, Allah bir:</span> <span class="kobospan" id="kobo.246.3">Tek kart.”</span></p>

    <p class="normal"><span class="kobospan" id="kobo.247.1">Öteki üçü kâğıt değişimlerini tamamlayana dek, kendi eline bakmadı Porthos.</span> <span class="kobospan" id="kobo.247.2">Athos’un istediği tek kartı verdikten sonra, birkaç dakikadır önünde kapalı durmakta olan kâğıtları alıp yüzüne yaklaştırdı.</span> <span class="kobospan" id="kobo.247.3">İlk kâğıt kupa asıydı.</span> <span class="kobospan" id="kobo.247.4">Kâğıtları yelpaze biçiminde açmaya başladı.</span> <span class="kobospan" id="kobo.247.5">Asın ardından sinek yedilisi ve maça valesi geldi.</span> <span class="kobospan" id="kobo.247.6">Dördüncü kâğıdın karo ası olduğunu görünce, nefesini tuttu ve son kâğıdı parmaklarının ucuyla ağır ağır sola doğru kaydırdı karo asının altından.</span> <span class="kobospan" id="kobo.247.7">Sol üst köşedeki siyah A harfiyle onun altında yer alan üç yapraklı yoncayı gördüğünde durdu ve hayal görmediğinden emin olduktan sonra, usulca kapattı yelpazeyi.</span> <span class="kobospan" id="kobo.247.8">Şakakları zonklamaya başlamıştı.</span> <span class="kobospan" id="kobo.247.9">Ayağına gelmiş olabilirdi oyunun başından beri beklediği fırsat.</span> <span class="kobospan" id="kobo.247.10">Şimdi sakin olması gerekiyordu.</span> <span class="kobospan" id="kobo.247.11">Çenesini sıvazladı ve derin bir nefes alıp arkasına yaslanarak çabucak bir hesap yaptı kafasından.</span> <span class="kobospan" id="kobo.247.12">Tam desteyle oynuyorlardı.</span> <span class="kobospan" id="kobo.247.13">Öteki üç oyuncunun kâğıt değişiminden sonra, eğer ona gereken kartlar hâlâ destedeyse, iki kartta kare ası yakalaması olasılığı 2/25, tek kartta ful ası bulması olasılığı ise 3/25’ti.</span> <span class="kobospan" id="kobo.247.14">Bu durumda ful, doğru seçim gibi görünüyordu.</span> <span class="kobospan" id="kobo.247.15">Eli karo yedilisine gitti.</span> <span class="kobospan" id="kobo.247.16">Sonra, onun da tam olarak anlayamadığı birşey oldu.</span> <span class="kobospan" id="kobo.247.17">Aklı karıştı bir an.</span> <span class="kobospan" id="kobo.247.18">Tam karşısında olanca görkemiyle duran uğursuz Gorgon başı, donuk ve bekingen bakışlarıyla onu da kendisi gibi taşa çevirivermişti sanki.</span> <span class="kobospan" id="kobo.247.19">Düşte hareket ediyormuşçasına, yediliyle birlikte valeyi de çekip kapalı olarak masanın üzerine koydu ve destenin üstündeki iki kartı, ne olduklarına bakmaksızın elindeki kâğıtlara ekledi.</span></p>

    <p class="normal"><span class="kobospan" id="kobo.248.1">“Artırmayı üç altınla açıyorum,” dedi Aramis küçümser bir tavırla, “Nasıl, bu size uyar mı?”</span></p>

    <p class="normal"><span class="kobospan" id="kobo.249.1">Pot iyice yükselmişti.</span> <span class="kobospan" id="kobo.249.2">Mecidiyeyle değil, altınla oynuyorlardı epeydir.</span> <span class="kobospan" id="kobo.249.3">Dartagnan gördü, Athos ise üç altın daha artırdı.</span> <span class="kobospan" id="kobo.249.4">Sıra kendisine geldiğinde, değiştirdiği kartlardan ilkine baktı Porthos.</span> <span class="kobospan" id="kobo.249.5">Karo valesini görünce, boğazına birşey tıkandı ve başı dönmeye başladı.</span> <span class="kobospan" id="kobo.249.6">Açgözlülüğüne, mantığının sesini dinlememiş oluşuna lanet okuyordu.</span> <span class="kobospan" id="kobo.249.7">Sonra, hiç olmazsa üç ası olduğunu düşünerek yatıştırmaya çalıştı kendisini ve ikinci kartı öylesine, salt birşey yapmış olmak için açtı.</span> <span class="kobospan" id="kobo.249.8">Ortasında çapkın bakışlı bir meleğin oturduğu dev maça işareti, tıpkı bulutların arasından usulca sıyrılıveren parlak bir dolunay gibi, görkemle belirdi gözlerinin önünde.</span></p>

    <p class="normal"><span class="kobospan" id="kobo.250.1">“Athos’un altı altınını görüyorum ve üzerine dört altın daha ekliyorum,” dedi içinde kabaran coşkuyu gizlemeye çalışarak.</span> <span class="kobospan" id="kobo.250.2">Ötekiler kaçsalar bile, şu anda masanın üzerindeki para kayıplarını karşılamaya yeterdi.</span></p>

    <p class="normal"><span class="kobospan" id="kobo.251.1">“Kötü çocuk!”</span> <span class="kobospan" id="kobo.251.2">dedi Aramis yüzünü ekşiterek, “Beni kimbilir hangi hain tuzağın içine çekmeye çalışıyorsun, ama kaçmayacağım.</span> <span class="kobospan" id="kobo.251.3">Bu senin on altının, ve işte, üste beş daha…”</span></p>

    <p class="normal"><span class="kobospan" id="kobo.252.1">“Doğrusu elinizde ne olduğunu çok merak ediyorum, Beyler,” dedi Dartagnan sinirli sinirli gülerek, “Sırf bu yüzden görüyorum şu kahrolası on beş altınınızı.”</span></p>

    <p class="normal"><span class="kobospan" id="kobo.253.1">Athos sıkıntılı bir tavırla başını kaşıdı ve poflayarak masanın üzerine attı elindeki kâğıtları.</span></p>

    <p class="normal"><span class="kobospan" id="kobo.254.1">“Merakını gidereyim öyleyse,” dedi Porthos, “Ve Aramis, dostum, sen de bir daha benim karşımda blöf yaparken iyi düşün.</span> <span class="kobospan" id="kobo.254.2">Eskidi bu numaralar artık.</span> <span class="kobospan" id="kobo.254.3">Bu beşibiryerde senin on beş altınını karşılar herhalde.</span> <span class="kobospan" id="kobo.254.4">Haydi, açın bakalım ellerinizi.”</span></p>

    <p class="normal"><span class="kobospan" id="kobo.255.1">“Kusura bakma, Kocaoğlan, seni biraz üzeceğim,” diye atıldı Dartagnan, “Gek gek geriniyorsun, ama buna ne diyeceksin bakalım:</span> <span class="kobospan" id="kobo.255.2">Kare papaz!”</span></p>

    <p class="normal"><span class="kobospan" id="kobo.256.1">“Allah için, iyi el doğrusu…” dedi Porthos kartlarını masaya sererken, “Ama benim bildiğim aslar papazlardan iyidir.</span> <span class="kobospan" id="kobo.256.2">Değil mi, Athos?”</span></p>

    <p class="normal"><span class="kobospan" id="kobo.257.1">“Vay canına!”</span> <span class="kobospan" id="kobo.257.2">diye bağırarak ayağa fırladı Dartagnan masadaki kare ası gördüğünde.</span> <span class="kobospan" id="kobo.257.3">Athos pos bıyıklarını oynatarak sessiz sessiz gülmeye başlamıştı.</span> <span class="kobospan" id="kobo.257.4">Porthos köpek havlamasına benzer bir kahkaha atarak masanın ortasındaki paralara uzandı.</span></p>

    <p class="normal"><span class="kobospan" id="kobo.258.1">“Ayıp ediyorsun ama,” dedi Aramis gücenik bir tavırla.</span></p>

    <p class="normal"><span class="kobospan" id="kobo.259.1">“Hiç de değil!”</span> <span class="kobospan" id="kobo.259.2">diye karşılık verdi Porthos, “İstesem, daha da yükseltirdim sizi.</span> <span class="kobospan" id="kobo.259.3">Şükret ki, iyi tarafıma geldi, yapmadım.</span> <span class="kobospan" id="kobo.259.4">Ha, ama bak, eğer eve gidecek paran kalmadıysa, benden bir mecidiye çalışır helalinden.</span> <span class="kobospan" id="kobo.259.5">Bu da sana bir kıyağım olsun, azizim Aramis.</span> <span class="kobospan" id="kobo.259.6">Hem, arkadaşlar arasında böyle ufak tefek iyiliklerin lafı mı olur?”</span></p>

    <p class="normal"><span class="kobospan" id="kobo.260.1">“Kusura bakma mecidiyem kalmamış, bununla idare et artık,” diyerek delikli bir bakır kuruş fırlattı Porthos’un önüne Aramis ve elini masaya açtı:</span></p>

    <p class="normal"><span class="kobospan" id="kobo.261.1">“Kupa damdan floş… Kızlarla aram iyidir, bilirsin.”</span></p>

    <p class="normal"><span class="kobospan" id="kobo.262.1">Athos ve Dartagnan’dan hayret nidaları yükseldi.</span> <span class="kobospan" id="kobo.262.2">Porthos ise afallamış, beyninden vurulmuşa dönmüştü.</span> <span class="kobospan" id="kobo.262.3">Yuvalarından uğramış, inanamayan gözlerle, kartları eline alıp sanki çetrefil bir yazıyı sökmeye çalışırcasına uzun uzun inceledi ve sonra tek bir söz söylemeden, külçe gibi çöktü iskemlesine.</span> <span class="kobospan" id="kobo.262.4">Aramis bu arada masanın üzerindeki paraları toparlayıp kesesine doldurmuştu bile.</span></p>

    <p class="normal"><span class="kobospan" id="kobo.263.1">“Hey, Porthos,” diye sessizliği bozdu Athos, “Bu akşam sen hiç hikâye anlatmadın.”</span></p>

    <p class="normal"><span class="kobospan" id="kobo.264.1">Porthos sustu.</span> <span class="kobospan" id="kobo.264.2">Anlatacak bir öyküsü yoktu.</span></p>

    <p class="normal"><span class="kobospan" id="kobo.265.1">İbrahim Nemrûd ertesi sabah yataktan ancak 9’a doğru kalkabildi.</span> <span class="kobospan" id="kobo.265.2">Dijital saat herzamanki gibi tam 6’da çaldığında, güçlükle uyanmış, saati kapatıp yeniden uykuya dalmıştı.</span> <span class="kobospan" id="kobo.265.3">Birkaç saat sonra nihayet yataktan kalkmayı başardığında ise, başında korkunç bir ağrı vardı.</span> <span class="kobospan" id="kobo.265.4">Önceki gece içmiş olduğu kadehler dolusu absentli votka ve düzinelerce filtresiz sigara yüzünden ağzının içi leş gibiydi.</span> <span class="kobospan" id="kobo.265.5">Bu denli çok içki ve sigara içmeye alışık değildi.</span> <span class="kobospan" id="kobo.265.6">Arada sırada akşamları bir iki kadeh şarap ya da pek keyifli olursa bir duble rakı içerdi.</span> <span class="kobospan" id="kobo.265.7">İçtiği sigara ise günde yarım paketi aşmazdı genellikle.</span> <span class="kobospan" id="kobo.265.8">Ama poker partilerinde durum farklı oluyordu ister istemez.</span> <span class="kobospan" id="kobo.265.9">Oyunun gerilimiyle sigara üstüne sigara yakılıyor, kadehler sürekli dolup boşalıyordu.</span> <span class="kobospan" id="kobo.265.10">Ancak önceki gece, ölçü büsbütün kaçmıştı.</span> <span class="kobospan" id="kobo.265.11">Daha önce böyle amansızca içtiğini anımsamıyordu.</span> <span class="kobospan" id="kobo.265.12">On ikinci kadehten sonra saymayı bırakmıştı.</span> <span class="kobospan" id="kobo.265.13">Ötekiler bir yerden sonra yavaşlamışlar, o ise aynı hızda sürdürmüştü içmeyi.</span> <span class="kobospan" id="kobo.265.14">Hepsinden çok içmiş, ama sarhoş olmamıştı yine de.</span> <span class="kobospan" id="kobo.265.15">Tuhaf bir dayanıklılığı vardı içkiye, istese bile sarhoş olamazdı.</span> <span class="kobospan" id="kobo.265.16">İri gövdesi içkiyi sünger gibi emiyor ve sanki her tarafından fışkıran terle birlikte hemen dışarı atıyordu.</span> <span class="kobospan" id="kobo.265.17">Bir tür savunma tepkesiydi bu.</span> <span class="kobospan" id="kobo.265.18">Denetimini yitirmekten öylesine korkuyordu ki, sarhoş olmayı kesinkes yasaklamıştı kendisine.</span> <span class="kobospan" id="kobo.265.19">DAVET’ten çıkışta hepbirlikte Sultanahmet Meydanı’na yürümüşlerdi.</span> <span class="kobospan" id="kobo.265.20">Geceyarısı kalkan son metroyu kaçırdıkları için, taksi tutmaları gerekiyordu.</span> <span class="kobospan" id="kobo.265.21">Meydana çıktıklarında, etraf bomboştu.</span> <span class="kobospan" id="kobo.265.22">Alman Çeşmesi’nin önünde bir hayalet gemi gibi miskin miskin pinekleyen, sıska atları da en az yaşlı arabacısı denli yorgun ve bezgin tek bir kupa arabasından başka hiçbir taşıt görünmüyordu ortalıkta.</span> <span class="kobospan" id="kobo.265.23">Sarıyer tarafında oturan Aramis ve Dartagnan’ın arabayı tutmasına karar vermişlerdi.</span> <span class="kobospan" id="kobo.265.24">Evleri daha yakında olan Athos ve İbrahim Nemrûd ise yürüyerek gideceklerdi.</span> <span class="kobospan" id="kobo.265.25">Arakadaşlarının bindiği araba uzaklaşırken, onlar da konuşa konuşa, ağır adımlarla Beyazıt’a doğru yürümeye başlamışlardı.</span> <span class="kobospan" id="kobo.265.26">İbrahim Nemrûd o zaman öğrenmişti dostunun işlerinin son zamanlarda hiç de iyi gitmediğini.</span> <span class="kobospan" id="kobo.265.27">Athos bir süre önce borsada oynamaya başlamış, ama yanlış yatırımlar sonucunda yalnızca babasının bıraktığı mirası yitirmekle kalmayıp üstelik gırtlağına dek borca batınca, Göksu’daki aile yadigârı konağı satıp Gedikpaşa’daki eski bir apartmanda ufak bir daireye taşınmak zorunda kalmıştı.</span> <span class="kobospan" id="kobo.265.28">Yine de pek üzgün görünmüyordu.</span> <span class="kobospan" id="kobo.265.29">Herhangi önemsiz bir olayı, sözgelimi önceki gün oynanmış, sıralamayı etkilemeyecek bir maçın sonucunu bildirir gibi umursamazlıkla, hatta neredeyse kendisiyle dalga geçerek anlatmıştı bunları.</span> <span class="kobospan" id="kobo.265.30">İbrahim Nemrûd bu beklenmedik haberle enikonu sarsılmıştı.</span> <span class="kobospan" id="kobo.265.31">Hemen klasik bir mirasyedi senaryosu canlanmıştı gözlerinin önünde.</span> <span class="kobospan" id="kobo.265.32">Athos evli değildi gerçi, ama bakması gereken yatalak bir annesi ve evde kalmış iki kızkardeşi olduğunu biliyordu.</span> <span class="kobospan" id="kobo.265.33">Bir an ona bir miktar borç vermeyi önermek geçmişti aklından, ama sonra bundan çabucak vazgeçmişti.</span> <span class="kobospan" id="kobo.265.34">Arkadaşının durumuna üzülüyordu elbette, ama kendi durumunu da düşünmesi gerekliydi.</span> <span class="kobospan" id="kobo.265.35">Bu çıkışsız dramın bir parçası olmayı istemiyordu.</span> <span class="kobospan" id="kobo.265.36">Beyazıt’a geldiklerinde, Athos yeni adresiyle telefon numarasını kartvizitinin arkasına yazıp ona vermiş, vedalaştıktan sonra, Gedikpaşa’ya inen karanlık sokaklardan birine sapmıştı.</span> <span class="kobospan" id="kobo.265.37">Yolun geri kalanını daha hızlı adımlarla yürümüştü İbrahim Nemrûd.</span> <span class="kobospan" id="kobo.265.38">Isırıcı bir rüzgârın süpürdüğü bomboş caddelerden geçerken, kafasından kabaca bir hesap yapmış ve o gece en az yirmi beş altın kaybettiğini anlamıştı.</span> <span class="kobospan" id="kobo.265.39">Onun mütevazı bütçesi için muazzam bir kayıptı bu, büyük olasılıkla o güne dek poker partilerinde kaybettiklerinin toplamından fazlaydı.</span> <span class="kobospan" id="kobo.265.40">O sabah bankaya yatırdığı iki yüz elli altınlık çek olmasa, bu yüzden düpedüz dehşete kapılabilirdi.</span> <span class="kobospan" id="kobo.265.41">Ama şimdi, belki biraz da içkinin etkisiyle, tuhaf bir kayıtsızlık, tatlı bir rahatlık hissediyordu.</span> <span class="kobospan" id="kobo.265.42">Evet, biraz para kaybetmişti, ama daha çok parası vardı, kaygılanması gerekmezdi.</span> <span class="kobospan" id="kobo.265.43">En azından Athos gibi elinde avucunda ne varsa yitirip yolun sonuna gelmemişti.</span> <span class="kobospan" id="kobo.265.44">Bu düşünce onu daha da rahatlattı ve biraz utandı bundan.</span> <span class="kobospan" id="kobo.265.45">Eve vardığında, saat 1’i geçiyordu.</span> <span class="kobospan" id="kobo.265.46">Bu uzun akşamın ardından ölesiye bitkindi.</span> <span class="kobospan" id="kobo.265.47">Şapkasını, paltosunu ve ayakkabılarını alelacele çıkarıp üzerindeki giysilerle attı kendisini yatağa ve daha başı yastığa değer değmez, sonradan anımsayamayacağı tuhaf düşlerle dolu, tedirgin bir uykuya daldı.</span></p>

    <p class="normal"><span class="ideitalik1"><span class="kobospan" id="kobo.266.1">Elif, lam, mim…</span></span></p>

    <p class="normal"><span class="ideitalik1"><span class="kobospan" id="kobo.268.1">Hayfa!</span></span></p>

    <p class="normal"><span class="ideitalik1"><span class="kobospan" id="kobo.270.1">Düşlerinin çoğunu daha sonra neden anımsayamadığını düşündün mü hiç?</span> <span class="kobospan" id="kobo.270.2">Oysa gece yaşamımızdır düşler, gündüz yaşamımızdan hiç de daha az gerçek olmayan bir yaşam, yaşamımızın gölgede kalan yarısı, ayın karanlık yüzü… O karanlığa bakmaya kim cesaret edebilir ki?</span> <span class="kobospan" id="kobo.270.3">Sen karanlığa baktığında, karanlık da sana bakar çünkü, genleşir, deprenir.</span> <span class="kobospan" id="kobo.270.4">Gözlerini kısarsan, karanlığın içinde birşeylerin kıpırdandığını görürsün.</span> <span class="kobospan" id="kobo.270.5">İnce bir duman hafifçe salınır uzamın derinliklerinde.</span> <span class="kobospan" id="kobo.270.6">Bu devingen biçimlerde güvenilmez bir kahve falını okumaya çalışırsın.</span> <span class="kobospan" id="kobo.270.7">Şuradaki gölge bir kunduz mudur, bir balina mı, bir sırtlan mı, bunların hepsini içeren elgin bir yaratık mı yoksa, bilemezsin.</span> <span class="kobospan" id="kobo.270.8">Biri sanırken diğeri, öteki sanırken bir başkası galip gelir, kararsızlığın dikenli bağrında öksüz bırakır seni.</span> <span class="kobospan" id="kobo.270.9">Bir yumru gelip tıkanır boğazına, yutkunmaya çalışırsın, gitmez.</span></span></p>

    <p class="normal"><span class="ideitalik1"><span class="kobospan" id="kobo.272.1">Geceleri en çok ne yaparız, bilir misin?</span> <span class="kobospan" id="kobo.272.2">Dalgın dalgın bakarız içimizdeki durgun ve karanlık suya.</span> <span class="kobospan" id="kobo.272.3">Suyun yüzeyi dipten gelen güçlü bir darbeyle kıpırdanır, sudaki görüntümüz dalgalanır, çarpılır, bulanır.</span> <span class="kobospan" id="kobo.272.4">İnanabilir miyiz bunun bizim yansımız olduğuna?</span> <span class="kobospan" id="kobo.272.5">Söyle, sudaki biz, biz miyiz?</span></span></p>

    <p class="normal"><span class="ideitalik1"><span class="kobospan" id="kobo.274.1">Ayın karanlık yüzü.</span></span></p>

    <p class="normal"><span class="ideitalik1"><span class="kobospan" id="kobo.276.1">Işığı yutan karadelik:</span> <span class="kobospan" id="kobo.276.2">Süpernova!</span></span></p>

    <p class="normal"><span class="ideitalik1"><span class="kobospan" id="kobo.278.1">Elif, lam, mim.</span></span></p>

    <p class="normal"><span class="ideitalik1"><span class="kobospan" id="kobo.280.1">Muamma…</span></span></p>

    <p class="normal"><span class="kobospan" id="kobo.282.1">Sirkeci’den bindiği Boğaz vapuru onu 10.</span><span class="kobospan" id="kobo.282.2">30’a doğru Beykoz iskelesine çıkardığında, İbrahim Nemrûd’un başı hâlâ ağrıyordu.</span> <span class="kobospan" id="kobo.282.3">Yataktan kalkar kalkmaz, tıraş bile olmaksızın telaşla toparlanıp sokağa fırlamıştı.</span> <span class="kobospan" id="kobo.282.4">Dışarıda puslu, soğuk bir hava vardı.</span> <span class="kobospan" id="kobo.282.5">Metroyla Sultanahmet’e gitmiş, oradan tramvaya atlayıp rıhtıma inmişti.</span> <span class="kobospan" id="kobo.282.6">Uyku sersemliğini üzerinden atabilmek için vapurun rüzgârlı kıç güvertesinde tek başına oturup simit ve çayla sabah kahvaltısını ederken, yanındaki sıranın üzerinde bulduğu önceki günün gazetesine göz gezdirmişti.</span> <span class="kobospan" id="kobo.282.7">Evlerinden kaçan ve aylardır izleri bulunamayan çocuklarla ilgili bir haber vardı baş sayfanın altlarında.</span> <span class="kobospan" id="kobo.282.8">Polis, çocukların bir dilenci çetesinin eline düşmüş olduklarından kuşkulanıyordu.</span> <span class="kobospan" id="kobo.282.9">Haberin devamını okumak için gazetenin sayfalarını karıştırmış, ama devam bölümünün bulunması gereken iç sayfanın eksik olduğunu anlamıştı.</span> <span class="kobospan" id="kobo.282.10">Birisi gazetenin kuponlarını kesmek için bu sayfayı almış olmalıydı.</span> <span class="kobospan" id="kobo.282.11">İçinde can sıkıcı bir eksiklik duygusuyla inmişti Beykoz’da vapurdan.</span> <span class="kobospan" id="kobo.282.12">Günün ilerlemiş bir saati olmasına karşın, iskelenin bekleme salonu boştu.</span> <span class="kobospan" id="kobo.282.13">Köhne iskele binasından çıkıp caddenin karşısına geçti ve ilk gördüğü eczaneye girip bir türlü geçmeyen baş ağrısı için bir ilaç istedi.</span> <span class="kobospan" id="kobo.282.14">Yeşil renkli hapı kendisine uzatılan bir bardak klorlu musluk suyuyla yutarken, bön bakışlı eczacı kalfasının sağ kolunun çolak olduğunu fark etti.</span> <span class="kobospan" id="kobo.282.15">Saraçzade konağının nerede olduğunu sordu adama.</span> <span class="kobospan" id="kobo.282.16">Tuhaf bir biçimde arkaya bükülmüş olan sakat kolunu bir kazın güdük kanadı gibi çırparak tarif etti ona adresi eczacı kalfası.</span> <span class="kobospan" id="kobo.282.17">Söylediklerinden anlaşıldığı kadarıyla, tepeye çıkan bir sokağın sonundaki eski bir konaktı bu.</span> <span class="kobospan" id="kobo.282.18">Eczacı kalfasına teşekkür edip çıktı ve gösterilen yönde yürümeye başladı.</span> <span class="kobospan" id="kobo.282.19">İki katlı, cumbalı, kiremit çatılı, çoğu yıkılmaya yüz tutmuş ahşap evlerin arasından kıvrıla büküle, gitgide dikleşerek tepeye tırmanan arnavut kaldırımı yokuş, nihayet her iki yönde göz alabildiğine uzanan yüksek taş duvarlarla çevrili bir bahçeye getirdi onu.</span> <span class="kobospan" id="kobo.282.20">Üzerinde</span> <span class="ideitalik1"><span class="kobospan" id="kobo.282.21">Saraçzade Konağı No.</span><span class="kobospan" id="kobo.282.22">23</span></span> <span class="kobospan" id="kobo.282.23">yazan bahçe kapısının çıngırağını uzun aralıklarla birkaç kez çaldı, gelen giden olmadığını görünce, aralık duran ferforje kapıyı itip bahçeye girdi.</span> <span class="kobospan" id="kobo.282.24">Sık çalılar, yabanıl otlar ve yapraksız dalları birbirine dolanmış ulu ağaçlarla kaplı büyük bir koruda buldu kendisini.</span> <span class="kobospan" id="kobo.282.25">Korunun içlerine doğru uzanan basılmış toprak yolun sonunda, debdebeli günlerini çok gerilerde bıraktığı anlaşılan üç katlı bir ahşap konak, devasa bir korkuluk görkemiyle yükseliyordu.</span> <span class="kobospan" id="kobo.282.26">Birilerini görmek umuduyla çevresine bakınarak konağa doğru yürüdü.</span> <span class="kobospan" id="kobo.282.27">Cümle kapısına çıkan alçak mermer merdivenin önünde durduğunda, ona belki de yanlış bir adres verildiğini, burasının uzun süredir metruk olduğunu düşünmeye başlamıştı.</span> <span class="kobospan" id="kobo.282.28">Camlarının çoğu kırık olan perdesiz pencerelerin hiçbirinde ışık görünmüyordu.</span> <span class="kobospan" id="kobo.282.29">Cephe kaplamalarının büyük bölümü sökülmüş, alttan yapının ahşap karkası çıkmıştı.</span> <span class="kobospan" id="kobo.282.30">Birkaç miskin karganın tünediği saçak uçlarından, çürüyüp yırtılmış çinko dereler sarkıyordu.</span> <span class="kobospan" id="kobo.282.31">Konak ıssız bir dokta sökülmeyi bekleyen kağşamış bir gemi kadavrası duygusunu uyandırdı onda.</span> <span class="kobospan" id="kobo.282.32">Birkaç basamak merdiveni çıkıp yumurta tutan bir kartal pençesi biçimindeki pirinç kapı tokmağını üç kez vurdu.</span> <span class="kobospan" id="kobo.282.33">Tokmağın madenî sesi, karanlıkta bir anlığına çakan bir kıvılcım gibi, korunun sık çalılıklarında kuru bir çınlamayla söndü.</span> <span class="kobospan" id="kobo.282.34">Bir kez daha çaldı kapıyı ve “Kimse yok mu?”</span> <span class="kobospan" id="kobo.282.35">diye seslendi.</span> <span class="kobospan" id="kobo.282.36">Kapının açılmayacağını anlayınca, mermer sahanlıktan inip yandaki toprak patikadan konağın arkasına dolandı.</span> <span class="kobospan" id="kobo.282.37">Patika, verimsiz sebze tarhlarının olduğu genişçe bir alana getirdi onu.</span> <span class="kobospan" id="kobo.282.38">Çapalanmış toprakta tohuma kaçmış birkaç kabak, kuruyup büzüşmüş bir iki patlıcan ve yarım düzine kadar eçiş büçüş domates göze çarpıyordu.</span> <span class="kobospan" id="kobo.282.39">Birden az ötedeki çalılıkların arkasında bir hareket hissetti ve o yöne yürüdü.</span> <span class="kobospan" id="kobo.282.40">Sık çalı kümesini dönünce, üzerlerinde cepken ve potur, başlarında keçe külah ve ayaklarında yemeni olan üç adamın küreklerle toprağı kazmakta olduklarını gördü.</span> <span class="kobospan" id="kobo.282.41">Adamlar onu görmemişler, işlerine devam ediyorlardı.</span> <span class="kobospan" id="kobo.282.42">Ancak yanlarına vardığında fark ettiler onun orada olduğunu ve başlarını kaldırıp şaşkın şaşkın yüzüne baktılar.</span> <span class="kobospan" id="kobo.282.43">Adamlardan ikisi İbrahim Nemrûd’dan daha uzun boylu ve iri yapılıydılar.</span> <span class="kobospan" id="kobo.282.44">Yer yer ak düşmüş gür saçları omuzlarına dökülüyor, kırçıllı sakalları göbeklerine iniyordu.</span> <span class="kobospan" id="kobo.282.45">Onlardan daha yaşlı olduğu anlaşılan üçüncü adam ise, öteki ikisinin tersine, küçük bir çocuk denli ufak tefek ve çelimsizdi, tek bir tüy bile yoktu buruş buruş olmuş avuç içi kadar suratında.</span></p>
  </div>
</body>
</html>