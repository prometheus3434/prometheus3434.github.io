<?xml version='1.0' encoding='utf-8'?>
<html xmlns="http://www.w3.org/1999/xhtml" xml:lang="en">
<head>
  <title>karadelik güncesi</title>
  <link href="../Styles/stylesheet.css" rel="stylesheet" type="text/css"/>
  <link href="../Styles/page_styles.css" rel="stylesheet" type="text/css"/>
</head>

<body class="calibre">
  <p class="normal"><span class="kobospan" id="kobo.1.1">“Yurt müdürü bu müthiş âleti icat ettiği sırada, otoriteye karşı gelme eğilimi olan 6-9 yaş grubundaki öksüz ve yetimler üzerinde uzunca bir süredir gözlemler yapıyordu.</span> <span class="kobospan" id="kobo.1.2">Amacı, evvelce de bahsettiğim gibi, eski ve yeni eğitim yöntemlerinin bir sentezini gerçekleştirmekti.</span> <span class="kobospan" id="kobo.1.3">Bu uğurda çok çalıştı, çok kafa patlattı, nice semeresiz günler ve uykusuz geceler geçirdi.</span> <span class="kobospan" id="kobo.1.4">Görkemli ve parlak bir çağa gebe, sancılı bir dönemdi bu.</span> <span class="kobospan" id="kobo.1.5">Bilirsiniz, tüm doğumlar sancılarla birlikte gelir.</span> <span class="kobospan" id="kobo.1.6">Ama nurlu ufuklar yakındı.</span> <span class="kobospan" id="kobo.1.7">Yurt müdürü bir gün öğle yemeğinin ardından Süleymaniye Medresesi’ndeki hücresinde istiareye yattı.</span> <span class="kobospan" id="kobo.1.8">Düşünde ak çarşaflara bürünmüş, ak sakallı, nur yüzlü bir pir-i fanî gördü.</span> <span class="kobospan" id="kobo.1.9">İlkin bu mübarek zatın beceriksizliğinden ötürü onu azarlamaya gelen rahmetli pederi olduğunu sanarak irkildi, ama sonra aslında bir evliya ya da bir yalvaç olduğunu anladı.</span> <span class="kobospan" id="kobo.1.10">Ak sakallı pir-i fanî, yurt müdürüne diz çökmesini söyledi ve gövdesini saran çarşafların arasından ince uzun birşey çıkardı.</span> <span class="kobospan" id="kobo.1.11">Üzerindeki etler tamamiyle sıyrılmış, iliği emilerek içi boşaltılmış, boru biçiminde bir kemikti bu.</span> <span class="kobospan" id="kobo.1.12">Pir-i fanî kemiğin ucunu tükürükleyip yurt müdürünün ağzına soktu.</span> <span class="kobospan" id="kobo.1.13">Acı ama aynı zamanda da şekerli bir tat yayıldı yurt müdürünün damağına ve kafasını kaldırınca, kemiğin içindeki boşluktan, pir-i faniden kendisine doğru, gözleri kamaştıran, gür ve parlak, kor gibi bembeyaz bir ışık selinin çağıl çağıl aktığını gördü.</span> <span class="kobospan" id="kobo.1.14">Tüm bedeni bu kudretli ışığın etkisiyle sıtma nöbetine tutulmuşçasına sarsılmaktaydı.</span> <span class="kobospan" id="kobo.1.15">Ak sakallı pir-i faninin yüzünde sevecen bir ifadeyle ona baktığını görebiliyor, bu müşfik tebessüm içini eziyordu.</span> <span class="kobospan" id="kobo.1.16">Uyandığında, gördüğü bu müthiş düşün etkisiyle yurt müdürünün dili tutulmuştu.</span> <span class="kobospan" id="kobo.1.17">İki hafta boyunca konuşamadı.</span> <span class="kobospan" id="kobo.1.18">Bana bir el ulağıyla analiz seanslarımıza bir süre ara vermek istediğini belirten kısa bir mesaj yolladıktan sonra, hücresine kapanıp tefekküre daldı.</span> <span class="kobospan" id="kobo.1.19">Bu iki hafta süresince yalnızca kuru ekmek yiyip su içerek, kendini tüketircesine mastürbasyon yaptı.</span> <span class="kobospan" id="kobo.1.20">Bir yandan da eline geçirdiği tüm kâğıtlara, hücresinin duvarları, zemini ve tavanına, giysilerinin üzerine, hatta kendi bedenine, kafasında yavaş yavaş somutlaşan âletin planlarını çiziyordu.</span> <span class="kobospan" id="kobo.1.21">Gördüğü düş ona doğru yolu göstermişti.</span> <span class="kobospan" id="kobo.1.22">Birkaç yıldır süren analiz seanslarımız sayesinde, kendi düşlerini yorumlamayı öğrenmişti.</span> <span class="kobospan" id="kobo.1.23">Ne yapması gerektiğini biliyordu artık:</span> <span class="kobospan" id="kobo.1.24">Falakayla elektriği, bu iki üstün gücü bir şekilde birleştirebilirse, gelmiş geçmiş en yetkin eğitim aracını yaratacaktı.</span> <span class="kobospan" id="kobo.1.25">Babasının bütün meslek yaşamı boyunca başarıyla uyguladığına bizzat tanıklık ettiği falaka, onun gözünde eski eğitim yöntemlerinin şahikasıydı.</span> <span class="kobospan" id="kobo.1.26">Elektrik ise yeni çağa damgasını vurmuş olan belki de en önemli buluştu.</span> <span class="kobospan" id="kobo.1.27">Bu ikisinin bireşimi, eğitimde bir devrim yaratacaktı.</span> <span class="kobospan" id="kobo.1.28">Ve nitekim öyle de oldu.</span> <span class="kobospan" id="kobo.1.29">İki haftalık inzivasının sonunda analiz seanslarımıza devam etmek üzere bana geldiğinde, AF’ın prototipinin planlarını tamamlamıştı.</span> <span class="kobospan" id="kobo.1.30">Dilindeki tutukluk hali henüz tam anlamıyla geçmemişti hâlâ ve iki hafta boyunca günde kimbilir kaç kez mastürbasyon yapmaktan bitap düştüğü için biraz sersem gibiydi, ama sabit kalemle kendi göbeğine çizdiği planları gösterip ne yapmayı amaçladığını dili döndüğünce anlattığında, nasıl müthiş bir projeyle karşı karşıya olduğumu hemen anladım.</span> <span class="kobospan" id="kobo.1.31">Göbeğindeki çizimler, insanüstü bir çalışmanın kanıtı olan terle ıslanarak yer yer dağılmış, okunaksızlaşmış olmasına karşın, temel ilkeler kuşkuya yer bırakmayacak biçimde ortadaydı.</span> <span class="kobospan" id="kobo.1.32">Derhal kafa kafaya verip bu ilk örneğin üzerinde çalışmaya giriştik.</span> <span class="kobospan" id="kobo.1.33">Bir haftalık yoğun bir çalışmanın sonunda AF’ın prototipi hazırdı.</span> <span class="kobospan" id="kobo.1.34">Yapım aşamasında, tesbihçi, hakkak, nakkaş, elektrikçi vesair zanaat erbabından yardım almamız gerekti.</span> <span class="kobospan" id="kobo.1.35">AF’ın bu ilk örneğini, mübarek bir cuma günü bu odada, bu divanda, şu anda tam sizin yatmakta olduğunuz yerde, yurt müdürünün üzerinde bizzat denedim.</span> <span class="kobospan" id="kobo.1.36">Sonuç, göğüs kabartıcı bir başarıydı.</span> <span class="kobospan" id="kobo.1.37">AF’ın iri başından yurt müdürünün anüsünün morumsu dudaklarına akan elektrik, ipince, ışıl ışıl, mavimsi bir şelale oluşturuyordu.</span> <span class="kobospan" id="kobo.1.38">Yurt müdürü, inlemeler ve kasılmalara karışan sevinç çığlıklarıyla daha önce hiç yaşamadığı denli büyük bir orgazm yaşadı.</span> <span class="kobospan" id="kobo.1.39">Taş gibi kaskatı kesilmiş penisinin ucundan, inanın abartmıyorum, en az orta boy bir mürekkep hokkasını dolduracak miktarda, bembeyaz ve kıvamlı bir meninin kudretle fışkırdığını gördüm.</span> <span class="kobospan" id="kobo.1.40">İşleme başlamadan önce, olabilecekleri öngörerek gerekli önlemleri almış olmamıza karşın, cömertçe fışkıran bu meniyle lekelenen gri gabardin pantolonumu, o günün hoş bir anısı olarak hâlâ saklarım.</span> <span class="kobospan" id="kobo.1.41">Ve, ne yalan söylemeli, yurt müdürü o gün bu divanın üzerinde çığlık çığlığa orgazma ulaşırken, ben de yıllardır özlemini duyduğum güçlü bir ereksiyonun sevincini yaşamaktaydım.</span> <span class="kobospan" id="kobo.1.42">Gençliğimden beri belki de ilk kez bu denli kudretle kalkıyordu kamışım.</span> <span class="kobospan" id="kobo.1.43">Tıpkı şu anda olduğu gibi… Bakın!”</span></p>

  <p class="normal"><span class="kobospan" id="kobo.2.1">Gösterilen yere bakınca, psikanalistin pantolonunun önünün kabarmış olduğunu görerek irkildi İbrahim Nemrûd.</span> <span class="kobospan" id="kobo.2.2">Psikanalist gururla sürdürdü sözünü:</span></p>

  <p class="normal"><span class="kobospan" id="kobo.3.1">“Nitekim bu mucizevî ereksiyonun meyvalarını toplamakta gecikmedim.</span> <span class="kobospan" id="kobo.3.2">Gertrud o sıralarda gündelikçi olarak yanımda çalışmaya başlamıştı.</span> <span class="kobospan" id="kobo.3.3">Yurt müdürüyle yaşadığımız o unutulmaz deneyimin hemen akabinde bir gün, iki hasta randevusu arasında odamı toplamaya geldiği puslu bir ikindide, ona bu divanın üzerinde sahip oldum.</span> <span class="kobospan" id="kobo.3.4">Kolay olduğunu sanmayın bunun.</span> <span class="kobospan" id="kobo.3.5">İnce yapılı olmasına karşın, bedenen son derece güçlü bir kadındır Gertrud.</span> <span class="kobospan" id="kobo.3.6">Ona sahip olabilmek için, önceden hazırladığım ilaçlı bir limonatayı içmeye ikna etmem gerekti.</span> <span class="kobospan" id="kobo.3.7">Divana yüzükoyun yatırıp eteğiyle külodunu sıvamak ve hareketsiz durmasını sağlayabilmek için epeyce boğuştum onunla yine de.</span> <span class="kobospan" id="kobo.3.8">Neyse ki sonunda ilacın etkisiyle gücü tükendi, ensesine bastırıp vahşi bir kedi gibi bağırta çağırta dölledim onu.</span> <span class="kobospan" id="kobo.3.9">Bütün bunlar on dakikadan uzun sürmüş olamaz.</span> <span class="kobospan" id="kobo.3.10">Bekleme odasında sıralarını beklemekte olan hastalar bu tuhaf gürültüyü biraz fazlaca şiddetli bir analiz seansı sanmış olmalılar.</span> <span class="kobospan" id="kobo.3.11">En büyük kızım Ünzile, o tutku dolu öğleden sonranın ürünüdür.</span> <span class="kobospan" id="kobo.3.12">Tabii bu olayın ardından Gertrud’la evlendik ve birbiri ardısıra altı tane nurtopu gibi kızımız oldu.</span> <span class="kobospan" id="kobo.3.13">Dolayısıyla, AF yalnızca eğitim tarihi açısından değil, benim kişisel gelişimim açısından da kritik önemde bir âlettir.</span> <span class="kobospan" id="kobo.3.14">Şayet ben bugün dölümü sürdürebiliyorsam, yurt müdürüne ve AF’a borçluyum bunu.”</span></p>

  <p class="normal"><span class="kobospan" id="kobo.4.1">Psikanalist bir an durup soluklandı.</span> <span class="kobospan" id="kobo.4.2">Kendisini anlattıklarının coşkusuna kaptırdığı için, yanakları pembeleşmiş, gözleri hazla kısılmıştı.</span> <span class="kobospan" id="kobo.4.3">Birden yüzü allak bullak oldu ve öfkeyle tısladı:</span></p>

  <p class="normal"><span class="kobospan" id="kobo.5.1">“Ama düşünün ki, Şazinuş denen o küçük şeytan yüzünden sevgili kadim dostum yurt müdürüyle az kalsın aramız açılıyordu.</span> <span class="kobospan" id="kobo.5.2">Evvelce de söz ettiydim, en küçüğü üç, en büyüğü on bir yaşında altı tane kızım var benim.</span> <span class="kobospan" id="kobo.5.3">Eşim ve ben, ikimiz de çocukları çok severiz.</span> <span class="kobospan" id="kobo.5.4">Ancak çok istememize karşın, bir türlü bir oğlumuz olmadı.</span> <span class="kobospan" id="kobo.5.5">Doğumhaneden her defasında yeni bir kız çocuğuyla döndük eve.</span> <span class="kobospan" id="kobo.5.6">Kızlara karşı herhangi bir önyargım olduğunu sanmayın sakın.</span> <span class="kobospan" id="kobo.5.7">Tam tersine, cinslerinin doğası gereği son derece sevimli, ama aynı zamanda da kıt akıllı, yaygaracı, fesat ve içten pazarlıklı olan bu yavrucaklara karşı sevgim sonsuzdur.</span> <span class="kobospan" id="kobo.5.8">Beyaz güvercinlerim, yaramaz sincaplarım, muzip tavşanlarımdır onlar benim.</span> <span class="kobospan" id="kobo.5.9">Ama siz de takdir edersiniz ki, bir erkeğin en büyük hayali, ailesinin adını devam ettirecek bir oğlan çocuğudur.</span> <span class="kobospan" id="kobo.5.10">Bu gidişle oğlanı bulana dek kızlarımızın sayısının belki de yarım düzineden bir düzineye çıkacağını anlayınca, aklı başında her insan gibi biz de iki yıl kadar önce eşimle birlikte kimsesiz bir oğlan çocuğunu evlat edinmeye karar verdik.</span> <span class="kobospan" id="kobo.5.11">Eski hastam ve kadim dostum yurt müdürü, eksik olmasın, bize bu konuda yardımcı oldu.</span> <span class="kobospan" id="kobo.5.12">Resmî işlemleri tamamlayıp—onun deyimiyle—belki biraz içine kapanık ve uyumsuz, ama son derece zeki ve yetenekli bir çocuk olan Şazinuş’u evlat edindik.</span> <span class="kobospan" id="kobo.5.13">Şazinuş o sırada en büyük kızım gibi dokuz yaşındaydı.</span> <span class="kobospan" id="kobo.5.14">İlk günlerimiz gerçekten de çok güzel geçti.</span> <span class="kobospan" id="kobo.5.15">Evimize yeni bir soluk getirmişti Şazinuş.</span> <span class="kobospan" id="kobo.5.16">Evet, yurt müdürünün dediği gibi, sessiz ve içine kapanıktı, ancak yaşından beklenmeyecek ilgileri olan bir çocuktu.</span> <span class="kobospan" id="kobo.5.17">Gün boyu lir çalıp şarkılar mırıldanıyor, Shakespeare’in oyunlarından uzun tiratlar okuyarak evin içinde bir odadan diğerine gezinip duruyordu.</span> <span class="kobospan" id="kobo.5.18">İnsan ayağı basmamış bir ehramın dolambaçlı koridorlarında firavunun gizli hazinesini arayan hülyalı bir kâşif sanabilirdiniz onu.</span> <span class="kobospan" id="kobo.5.19">O eve geleli beri, kızlarımın herbiri küçük birer Ophelia olmuştu, peşinden ayrılmıyorlar, çevresinde pervane oluyorlardı.</span> <span class="kobospan" id="kobo.5.20">Onda ister erkek ister dişi bütün yaratıkları kendisine çeken tuhaf birşey, bir tür şeytan tüyü vardı âdeta.</span> <span class="kobospan" id="kobo.5.21">Onun yanında elim ayağıma dolanıyor, ne yapacağını bilemeyen sersem sepelek bir Polonius gibi hissediyordum kendimi, öyle ki perdelerin arkasında durmaktan ürker olmuştum.</span> <span class="kobospan" id="kobo.5.22">İlk karşılaştığımız günden beri yüzünün bir defacık güldüğüne tanık olmadığım Gertrud’un bile Şazinuş’un yanında yumuşadığını, durup dururken nedensiz yere gülümsediğini görüyordum hayretle ve belirsiz bir tehlikenin tedirgin edici önsezisiyle irkiliyordum.</span> <span class="kobospan" id="kobo.5.23">Görünüşte mutlu bir aileydik, her akşam birlikte sofraya oturup güle oynaya karnımızı doyuruyor, televizyon seyrediyor, yüzük oyunu oynuyorduk, ama havada gitgide büyüyen bir felaketin iç bulandırıcı kokusu vardı.</span> <span class="kobospan" id="kobo.5.24">Birşeyler çürümüş, kokuşmuştu sanki bu evin içinde.</span> <span class="kobospan" id="kobo.5.25">Geceleri herkes yatağına girdikten sonra, sessizce evin bütün odalarını dolaşıp dolapları, sandıkları, etajerleri, komodinleri çekip altlarında bir cardon leşi olup olmadığını bakıyor, hiçbir şey bulamıyordum.</span> <span class="kobospan" id="kobo.5.26">Evin içinde rahat huzur kalmamıştı.</span> <span class="kobospan" id="kobo.5.27">Ama kırılma noktası, sanıyorum ki, Şazinuş’un kızlarımla birlikte bir tiyatro topluluğu kurması oldu.</span> <span class="kobospan" id="kobo.5.28">Kızlarımı kılıktan kılığa sokuyor ve kendi yazdığı tuhaf piyesleri onlara oynatıyordu.</span> <span class="kobospan" id="kobo.5.29">Bir gün artık dayanamayarak onu bir köşeye çektim ve bütün bunları niçin yaptığını sordum.</span> <span class="kobospan" id="kobo.5.30">Yanıtı şaşırtıcı olduğu denli anlaşılmazdı da:</span> <span class="kobospan" id="kobo.5.31">Tiyatronun, kralın vicdanını yakalayacağı bir kapan olduğunu söyledi bana.</span> <span class="kobospan" id="kobo.5.32">İşte o zaman anladım en başından beri yanıldığımı:</span> <span class="kobospan" id="kobo.5.33">Aslında Polonius değil, Claudius’tum.</span> <span class="kobospan" id="kobo.5.34">Adımın başına kendi elimle eklemiş olduğum o uğursuz harf de tanıktı buna.</span> <span class="kobospan" id="kobo.5.35">Kendi yazgımı kendim belirlemiştim.</span> <span class="kobospan" id="kobo.5.36">Ne yaparsam yapayım, artık fark etmiyordu.</span> <span class="kobospan" id="kobo.5.37">Sözlerim göğe yükseliyor, düşüncelerim aşağıda kalıyordu.</span> <span class="kobospan" id="kobo.5.38">Kafamdaki yakıcı soruları Gertrud’a açmayı denedim birkaç kez, ama karım benim kaygılarıma karşı tümüyle kayıtsızdı, Şazinuş’un yalnızca biraz farklı bir çocuk olduğunu, ona hoşgörü göstermem gerektiğini söylüyordu.</span> <span class="kobospan" id="kobo.5.39">Daha önce sözünü ettiğim tuvalet baskını vakası işte bu sıralarda gerçekleşti.</span> <span class="kobospan" id="kobo.5.40">Şazinuş’un kızlarımla karımı bana karşı düpedüz örgütlediği gün gibi aşikârdı artık.</span> <span class="kobospan" id="kobo.5.41">Bu hain komploya karşı derhal bir önlem almam gerekiyordu.</span> <span class="kobospan" id="kobo.5.42">Yurt müdürüyle görüşerek fikrini sordum.</span> <span class="kobospan" id="kobo.5.43">Bir an bile tereddüt etmeksizin, AF’a baş vurmamı önerdi bana.</span> <span class="kobospan" id="kobo.5.44">Bu gibi dikbaşlılık, saygısızlık ve benzeri davranış bozukluklarında, AF her derde deva kesin bir çözümdü.</span> <span class="kobospan" id="kobo.5.45">Ben de aynı düşüncedeydim zaten, ancak nedense düşüncemi uygulamaya geçirmeden önce bir başka otoritenin daha onayını alma gereğini hissetmiştim.</span> <span class="kobospan" id="kobo.5.46">Gertrud’un alışverişe çıktığı bir gün Şazinuş’u odama çağırıp kapıyı kilitledim ve pantolonuyla külodunu çıkarıp yüzükoyun divana uzanmasını söyledim.</span> <span class="kobospan" id="kobo.5.47">Bağırıp çağırmasını, kaçıp kurtulmaya çalışmasını, debelenmesini bekliyordum, ama hiç düşündüğüm gibi olmadı, en ufak bir direnç bile göstermedi bana Şazinuş.</span> <span class="kobospan" id="kobo.5.48">Ve hayrettir, onu standart bir AF işlemine tabi tutarken ne karşı koydu bana, ne de yurt müdürü ve öteki hastalarım gibi yeri göğü inleterek böğürdü.</span> <span class="kobospan" id="kobo.5.49">Başını divanın yastıklarına gömüyor, cansız bir et parçası gibi öylece sessiz ve kıpırtısız duruyordu.</span> <span class="kobospan" id="kobo.5.50">Bir keresinde başını sarı saçlarından kavrayarak kaldırdığımda, dişlerini sımsıkı kenetlediğini, yüzünde acıyla haz arası tuhaf ifade olduğunu görerek irkildim.</span> <span class="kobospan" id="kobo.5.51">Bu ilk denemenin başarısızlıkla sonuçlanması yıldırmadı beni.</span> <span class="kobospan" id="kobo.5.52">Daha sonraki günlerde muntazaman devam ettim AF seanslarına, ama ne yazık ki bu hiçbir işe yaramadı.</span> <span class="kobospan" id="kobo.5.53">Öylesine inatçıydı ki, kurbanlık bir koyun gibi boğazlanacağını bilse bile, ona istemediği birşeyi yaptırmak ya da söyletmek olanaksızdı.</span> <span class="kobospan" id="kobo.5.54">Benim için büyük bir düşkırıklığıydı bu.</span> <span class="kobospan" id="kobo.5.55">Bunca yıllık bilgim ve deneyimim hiçbir işe yaramamıştı.</span> <span class="kobospan" id="kobo.5.56">Şazinuş’u hiçbir şekilde yola getiremeyeceğimi kesinlikle anlamıştım.</span> <span class="kobospan" id="kobo.5.57">Bu durumda yapılabilecek tek şey kalıyordu artık:</span> <span class="kobospan" id="kobo.5.58">Onu evden uzaklaştırmak.</span> <span class="kobospan" id="kobo.5.59">Ama bunun hiç de kolay olmayacağının bilincindeydim.</span> <span class="kobospan" id="kobo.5.60">Şazinuş’u ÖKSE’ye geri göndermeye kalksam, karım ve kızlarım şiddetle karşı çıkacaklardı buna.</span> <span class="kobospan" id="kobo.5.61">Sonuçta onların isteklerine boyun eğmek zorunda kalacaktım.</span> <span class="kobospan" id="kobo.5.62">Bu yüzden aile içindeki itibarım da sarsılmış olacaktı üstelik.</span> <span class="kobospan" id="kobo.5.63">Öyleyse tek çıkar yol, Şazinuş’u kimseye haber vermeden gizlice ortadan kaldırmaktı.</span> <span class="kobospan" id="kobo.5.64">Bunun için yurt müdürüyle tekrar temasa geçtim, durumu açıklayıp ondan Şazinuş’a uzak bir taşra kasabasında bir koruyucu aile bulmasını rica ettim.</span> <span class="kobospan" id="kobo.5.65">Yurt müdürü son derece anlayışlı davranarak gerekli işlemleri hemen başlattı.</span> <span class="kobospan" id="kobo.5.66">Ama sonuçta bunların hiçbirine gerek kalmadı neyse ki.</span> <span class="kobospan" id="kobo.5.67">‘Neyse ki’ diyorum, çünkü planımı gerçekleştirebilmiş olsam bile, Şazinuş ne akla hayale gelmez şeytanlıklar yapacak, beni ne zor durumlara sokacaktı kimbilir.</span> <span class="kobospan" id="kobo.5.68">Hiç renk vermiyordu gerçi, ama başına gelecekleri anlamıştı muhtemelen.</span> <span class="kobospan" id="kobo.5.69">Yurt müdürüyle bütün görüşmeleri büyük bir gizlilik içinde yürütmeme karşın, ona ilişkin planlarımızdan bir şekilde haberdar olmuş olmalıydı.</span> <span class="kobospan" id="kobo.5.70">Bir sabah kalktığımızda, yatağının boş olduğunu gördük.</span> <span class="kobospan" id="kobo.5.71">Herkes uyurken kalkmış, hepsi ufak bir sırt çantasına sığan birkaç parça eşyasını toparlamış, sessizce defolup gitmişti evden.”</span></p>

  <p class="normal"><span class="kobospan" id="kobo.6.1">“Gitmiş miydi?”</span> <span class="kobospan" id="kobo.6.2">diye heyecanla sordu İbrahim Nemrûd.</span></p>

  <p class="normal"><span class="kobospan" id="kobo.7.1">“Evet,” dedi psikanalist memnun bir ifadeyle, “Hem de arkasında en ufak bir iz bile bırakmadan.</span> <span class="kobospan" id="kobo.7.2">Buharlaşıp havaya karışmıştı âdeta.</span> <span class="kobospan" id="kobo.7.3">Yok olmuştu, sırra kadem basmıştı.”</span></p>

  <p class="normal"><span class="kobospan" id="kobo.8.1">“Şu anda nerede olduğunu biliyor musunuz peki?”</span></p>

  <p class="normal"><span class="kobospan" id="kobo.9.1">Psikanalist kayıtsız bir tavırla omuzlarını silkti:</span></p>

  <p class="normal"><span class="kobospan" id="kobo.10.1">“O zamandan beri çok şükür bir daha görmedim o rahatsız edici yaratığın yüzünü ve ne de nerede olduğunu duydum.</span> <span class="kobospan" id="kobo.10.2">Gertrud ve kızlar onu uzun süre aradılar, konuya komşuya sordular, yasını tuttular tabii, ama hiçbir sonuç çıkmadı.</span> <span class="kobospan" id="kobo.10.3">Aslında hepimiz için çok daha iyi oldu böylesi.</span> <span class="kobospan" id="kobo.10.4">Böylece o kendi yoluna gitti, kendi yazgısını kendisi çizdi, ben de karıma ve kızlarıma yalan söyleme külfetinden kurtulmuş oldum.</span> <span class="kobospan" id="kobo.10.5">Tabiatım icabı, yalandan nefret ederim.</span> <span class="kobospan" id="kobo.10.6">Doğrusunu isterseniz, Şazinuş’u derdest edip hırsızlama bir şekilde başka bir ailenin yanına göndermiş olsam, benim de içim rahat etmeyecekti; onu her anımsadığımda, gizli bir vicdan azabının pençesinde kıvranacaktı ruhum.</span> <span class="kobospan" id="kobo.10.7">O tuhaf çocuğa karşı herşeye rağmen kendime bile hâlâ açıklayamadığım derin duygular olduğunu seziyorum içimde.</span> <span class="kobospan" id="kobo.10.8">Tasavvur edebiliyor musunuz?</span> <span class="kobospan" id="kobo.10.9">Hatta kimi zaman keşke onu göndermeye kalkışmasaydım, hâlâ burada olsaydı, evimizi şenlendirseydi diyorum kendi kendime.</span> <span class="kobospan" id="kobo.10.10">Ama tabii sessizce, hep sessizce… Geçmişe yanıp yakılmak hiçbir yarar sağlamıyor kişiye.”</span></p>

  <p class="normal"><span class="kobospan" id="kobo.11.1">Psikanalist dalgınlaşmış, sabit bakışlarını odanın içinde belirsiz bir noktaya dikmişti.</span> <span class="kobospan" id="kobo.11.2">Elindeki çubuğun topuzumsu başını sağ avucuyla ağır ağır sıvazlıyordu.</span> <span class="kobospan" id="kobo.11.3">İbrahim Nemrûd divandan usulca kalkıp külodunu ve pantolonunu çekti, üstüne başına çeki düzen verdi.</span></p>

  <p class="normal"><span class="kobospan" id="kobo.12.1">“Ama durun!</span> <span class="kobospan" id="kobo.12.2">Siz ne yapıyorsunuz?”</span> <span class="kobospan" id="kobo.12.3">dedi psikanalist daldığı derin düşüncelerden ayılarak, “Tedaviye henüz başlamamıştık bile!”</span></p>

  <p class="normal"><span class="kobospan" id="kobo.13.1">“Kusura bakmayın,” dedi İbrahim Nemrûd kaşlarını kaldırarak, “Gitmem gerekiyor.</span> <span class="kobospan" id="kobo.13.2">Belki başka bir zaman.”</span></p>

  <p class="normal"><span class="kobospan" id="kobo.14.1">“Yo, yo, olamaz!”</span> <span class="kobospan" id="kobo.14.2">diye mahzun bir sesle inledi psikanalist, “Bir analiz seansını böyle yarıda bırakıp gidemezsiniz!</span> <span class="kobospan" id="kobo.14.3">Kurallara aykırıdır bu!</span> <span class="kobospan" id="kobo.14.4">Durun!</span> <span class="kobospan" id="kobo.14.5">Durun lütfen!”</span></p>

  <p class="normal"><span class="kobospan" id="kobo.15.1">Elindeki çubuğu yere fırlatmış, dizlerinin üzerine çökerek ağlamaklı bir tavırla İbrahim Nemrûd’a yalvarmaya başlamıştı.</span> <span class="kobospan" id="kobo.15.2">Bir yandan da güçsüz elleriyle dava vekilinin paltosunun eteklerine yapışarak gitmesini engellemeye çalışıyordu.</span> <span class="kobospan" id="kobo.15.3">Onu omuzlarından tutup ayağa kaldırmaya çalıştı İbrahim Nemrûd:</span></p>

  <p class="normal"><span class="kobospan" id="kobo.16.1">“Aman, Doktor Bey, rica ederim!</span> <span class="kobospan" id="kobo.16.2">Yapmayın lütfen!</span> <span class="kobospan" id="kobo.16.3">Bakın, sizin gibi koskoca bir bilim adamına yakışıyor mu hiç bu?”</span></p>

  <p class="normal"><span class="kobospan" id="kobo.17.1">Psikanalisti yatıştırmak olanaksızdı.</span> <span class="kobospan" id="kobo.17.2">Çocuksu inadını iyice artırmış, burnunu çekerek ağlamaya başlamıştı.</span> <span class="kobospan" id="kobo.17.3">Onu bu şekilde ikna edemeyeceğini anlayan İbrahim Nemrûd hiç olmazsa kendisini kurtarmak için ileri doğru bir adım atınca, psikanalist yüzüstü yere kapaklandı ve bu kez de İbrahim Nemrûd’un ayaklarına kapanarak ayakkabılarının üstünü yalamaya başladı.</span></p>

  <p class="normal"><span class="kobospan" id="kobo.18.1">“Lüt-fen!</span> <span class="kobospan" id="kobo.18.2">Lü-lü-lü-lütfen!”</span> <span class="kobospan" id="kobo.18.3">diye soluk soluğa kekeliyordu bir yandan da, “Hak-i payinize yüz süreyim, yümünlü ayağınızda türabınız olayım, mübarek tiriğinizi yiyeyim!</span> <span class="kobospan" id="kobo.18.4">O gitti, siz de gitmeyin, n’olur bırakmayın beni!</span> <span class="kobospan" id="kobo.18.5">Ah, yalnızım, çok yalnızım, uçsuz bucaksız bir çöldeki kum tanesi kadar yalnız!”</span></p>

  <p class="normal"><span class="kobospan" id="kobo.19.1">Bir eliyle İbrahim Nemrûd’un paçasını sıkıca tutmayı sürdürürken, öteki eliyle yerdeki çubuğu alıp uzattı.</span></p>

  <p class="normal"><span class="kobospan" id="kobo.20.1">“İşte, alın!</span> <span class="kobospan" id="kobo.20.2">Cezalandırın beni!</span> <span class="kobospan" id="kobo.20.3">Suçluyum ben!</span> <span class="kobospan" id="kobo.20.4">Hak ediyorum bu cezayı!”</span></p>

  <p class="normal"><span class="kobospan" id="kobo.21.1">Bu bir anlık boşluktan yararlanan İbrahim Nemrûd, hafif bir silkinişle paçasını psikanalistin elinden kurtarıp kapıya doğru atıldı.</span> <span class="kobospan" id="kobo.21.2">Arkasından psikanalistin canhıraş bir sesle höykürdüğünü duyuyordu.</span> <span class="kobospan" id="kobo.21.3">Elini kapının tokmağına atmıştı ki, kapı birden açıldı ve psikanalistin karısı kucağında çocuğuyla birlikte eşikte belirdi.</span> <span class="kobospan" id="kobo.21.4">Öteki beş kızı da arkasından geliyorlardı.</span> <span class="kobospan" id="kobo.21.5">Hepsinin sırtında, annelerininkine benzeyen, uzun, siyah, birörnek giysiler vardı.</span> <span class="kobospan" id="kobo.21.6">En büyük iki kız, kulpundan tuttukları, hayli ağır olduğu anlaşılan, üzeri kırmızı beyaz damalı bir peçeteyle örtülü piknik sepetini taşıyorlardı.</span> <span class="kobospan" id="kobo.21.7">İbrahim Nemrûd hiçbir şey söylemeksizin onları kenara itip odadan çıktı.</span> <span class="kobospan" id="kobo.21.8">Bu evden bir an önce uzaklaşmak istiyordu.</span> <span class="kobospan" id="kobo.21.9">Ancak sokak kapısına yöneldiği sırada, paltosunun eteğinden çekildiğini hissetti.</span> <span class="kobospan" id="kobo.21.10">Arkasını dönünce, AF âletini psikanaliste getirmiş olan küçük kızın iri mavi gözlerini ona dikmiş bakmakta olduğunu gördü.</span> <span class="kobospan" id="kobo.21.11">Kız bir eliyle paltosunun eteğini çekiştiriyor, öteki elini ona doğru uzatıyordu.</span> <span class="kobospan" id="kobo.21.12">İbrahim Nemrûd küçük kızın onunla vedalaşmak istediğini düşünerek duygulandı, kendisine uzanan bu minik eli incitmemeye çalışarak hafifçe sıktı.</span> <span class="kobospan" id="kobo.21.13">Elleri birbirine değer değmez, kız sanki ateşe dokunmuşçasına çekti elini ve dönüp annesiyle kızkardeşlerinin yanına koştu.</span> <span class="kobospan" id="kobo.21.14">İbrahim Nemrûd herzamanki sakarlığıyla küçük kızın canını yaktığını düşünerek yerin dibine geçti utancından.</span> <span class="kobospan" id="kobo.21.15">Ancak bu can sıkıcı durumun sorumlusu olan iri eline nefret dolu bir bakış atınca, avucunda dörde katlanmış küçük bir kâğıt parçası olduğunu gördü hayretle.</span> <span class="kobospan" id="kobo.21.16">Bir an ne yapacağını şaşırarak donup kaldı ve olanları kimsenin görüp görmediğini anlamak için çevresine bakındı, ama ne genç kadın ve kızları ne de psikanalist birşeyin farkındaydı.</span> <span class="kobospan" id="kobo.21.17">Kaçarcasına sokak kapısına gitti.</span> <span class="kobospan" id="kobo.21.18">Koridorun köşesinde durup son kez ardına baktığında, genç kadın ve kızlarının hâlâ yerde ağlayıp sızlanarak tepinmekte olan psikanalistin çevresini sardıklarını ve piknik sepetinden aldıkları çürük meyvaları adama fırlattıklarını gördü.</span> <span class="kobospan" id="kobo.21.19">Psikanalist kendisini korumaya çalışmıyor, yalnızca tuzağa düşmüş yaralı bir hayvanın iniltisini andıran, acılı, boğuk, anlaşılmaz sözcükler geveliyordu ağzının içinde.</span> <span class="kobospan" id="kobo.21.20">Giysileri, yüzü, ak düşmüş saçları ve kırçıllı sakalı, atılan incirler, kayısılar, erikler, kan portakalları ve frenkelmalarının cıvık etiyle rengârenk olmuştu.</span> <span class="kobospan" id="kobo.21.21">İbrahim Nemrûd apartmandan çıkıp Osmanbey durağından metroya bininceye dek bir daha dönüp arkasına bakmadı.</span> <span class="kobospan" id="kobo.21.22">Avucundaki kâğıt parçasını, sanki birileri üzerine atlayıp ondan çalacakmış gibi, olanca gücüyle sıkıyordu.</span> <span class="kobospan" id="kobo.21.23">Nihayet vagonun kapıları kapanıp tren hareket ettiğinde, kimseye belli etmemeye çalışarak avucunu gevşetip, terden hamurlaşmaya başlamış olan küçük kâğıt parçasının katlarını açtı.</span> <span class="kobospan" id="kobo.21.24">Kenarları cicili bicili kalp, çiçek ve kelebek desenleriyle süslü, pembe renkli bir defter sayfasıydı bu, bir hatıra defterinden kopartılmış olmalıydı.</span> <span class="kobospan" id="kobo.21.25">Epeyce uğraştıktan sonra, güçlükle okuyabildi kâğıdın üzerine rengârenk boya kalemleriyle yazılmış kargacık burgacık kısa notu:</span></p>

  <p class="normal"><span class="kobospan" id="kobo.22.1">İbrahim Nemrûd’un daha önce Başıbüyük’e yolu düşmemişti, hatta Konstantiniye’de böyle bir semt olduğundan bile haberi yoktu.</span> <span class="kobospan" id="kobo.22.2">Kentin günden güne genişleyen varoşlarında, sayısız mahalleden oluşan dev bir yerleşimdi burası.</span> <span class="kobospan" id="kobo.22.3">Üst üste yığılmış kibrit kutularını andıran, iki üç katlı, sıvasız, betonarme yapılar, mantar gibi yerden bitmişti.</span> <span class="kobospan" id="kobo.22.4">Çatıların üzerinde, evsahibinin inşaatı ileride devam ettirme niyetine tanıklık eden, paslı, eğri büğrü demir filizleri göze çarpıyordu.</span> <span class="kobospan" id="kobo.22.5">Kimisi camsız olan pencereler, eski naylonlar, koli kartonları, gazete kâğıtları ve paçavralarla kapatılmaya çalışılmıştı.</span> <span class="kobospan" id="kobo.22.6">Güdük bacalardan yükselen kapkara ve kesif bir duman, bir süre havada asılı kaldıktan sonra, kurum halinde aşağı yağıyor, herşeyin üzerini gri bir örtüyle kaplıyordu.</span> <span class="kobospan" id="kobo.22.7">Çevrede hemen hemen hiç yeşillik yoktu.</span> <span class="kobospan" id="kobo.22.8">Yapıların arasına sıkışmış birkaç cılız ağaç, yapraklarını döküp kurumuş, romatizmanın çarpılttığı kemikli birer el gibi kasılıp kalmıştı.</span> <span class="kobospan" id="kobo.22.9">İç içe geçmiş bu eciş bücüş yapıların arasında kalan biçimsiz boşluklar, temmuz yağmuru altında balçığa dönüşen dar bir toprak patika halinde dal budak salarak uzayıp gidiyordu.</span> <span class="kobospan" id="kobo.22.10">İbrahim Nemrûd, yolda rastladığı insanlara adres sora sora, birbirine benzeyen sokaklarda saatlerce yürüdü.</span> <span class="ideitalik1"><span class="kobospan" id="kobo.22.11">Yedikardeşler Atari Salonu</span></span><span class="kobospan" id="kobo.22.12">’nun adını daha önce kimse duymamıştı.</span> <span class="kobospan" id="kobo.22.13">Daha doğrusu herkes buna benzer bir ya da birkaç yer biliyor, ama bunlardan birinin onun aradığı yer olup olmadığını söyleyemiyordu.</span> <span class="kobospan" id="kobo.22.14">Anlaşıldığı kadarıyla, her mahallede bunun gibi birkaç oyun salonu vardı.</span> <span class="kobospan" id="kobo.22.15">Tarif edilen adreslere gittiğinde, bir internet kafe, bir bilardo salonu ya da düpedüz bir kıraathane çıkıyordu karşısına.</span> <span class="kobospan" id="kobo.22.16">Ama bu onu yıldırmadı, hiç durmaksızın sürdürdü aramasını.</span> <span class="kobospan" id="kobo.22.17">Çamurlu patikaları teperek geçen üç yorucu saatin sonunda, biraz dinlenmek için bir kahvehaneye girip boş bir masaya oturdu, limonlu bir çay ısmarladı.</span> <span class="kobospan" id="kobo.22.18">Kahvehanenin basık tavanlı loş uzamı, sigara dumanı yüzünden göz gözü görmez haldeydi.</span> <span class="kobospan" id="kobo.22.19">Henüz öğlen saatleri olmasına karşın, içerisi hayli doluydu.</span> <span class="kobospan" id="kobo.22.20">Sigara yanıklarıyla delik deşik olmuş yeşil çuha örtülü masalarda, esmer, tıraşsız, asık suratlı adamlar, okey, domino ve iskambil oynuyorlardı.</span> <span class="kobospan" id="kobo.22.21">Bir köşedeki eski model televizyon, günboyu popüler müzikler, yarışma programları ve reklam spotları yayımlayan kanallardan birine ayarlanmıştı.</span> <span class="kobospan" id="kobo.22.22">O anda çalmakta olan Çin ezgileriyle bezenmiş arabesk parça, İbrahim Nemrûd’un yüzünü ekşitmesine neden oldu.</span> <span class="kobospan" id="kobo.22.23">Çayını yudumlarken, yan masada gazete okumakta olan kırk yaşlarında bir adama takıldı gözü.</span> <span class="kobospan" id="kobo.22.24">Adamın her iki elinin de parmakları kökünden budanmış, geride yalnızca başparmakları kalmıştı.</span> <span class="kobospan" id="kobo.22.25">Kendisine bakıldığının farkına varınca, irin rengi dişlerini göstererek sırıttı adam.</span></p>

  <p class="normal"><span class="kobospan" id="kobo.24.1">“Tepsi,” dedi kısık bir sesle, “On beş sene.</span> <span class="kobospan" id="kobo.24.2">Mobilya imalat.</span> <span class="kobospan" id="kobo.24.3">Kapalı sanınca.</span> <span class="kobospan" id="kobo.24.4">Kırrrrrt.</span> <span class="kobospan" id="kobo.24.5">Sekizi birden.</span> <span class="kobospan" id="kobo.24.6">Sanki sosis.</span> <span class="kobospan" id="kobo.24.7">Kaza kader.</span> <span class="kobospan" id="kobo.24.8">Malulen emek.</span> <span class="kobospan" id="kobo.24.9">Sekiz nüfus.</span> <span class="kobospan" id="kobo.24.10">Cami tuvalet.</span> <span class="kobospan" id="kobo.24.11">Ama gül gibi.</span> <span class="kobospan" id="kobo.24.12">Ya sen ne?”</span></p>

  <p class="normal"><span class="kobospan" id="kobo.25.1">İbrahim Nemrûd adamın ne demek istediğini tam olarak anlayamamıştı, ama kabalık etmiş olmamak için sanki anlamışçasına başını salladı:</span></p>

  <p class="normal"><span class="kobospan" id="kobo.26.1">“Geçmiş olsun.</span> <span class="kobospan" id="kobo.26.2">Zaman zaman maalesef oluyor böyle şeyler.</span> <span class="kobospan" id="kobo.26.3">Ben de geçen gün tıraş olurken yüzümü kestim, bakın.</span> <span class="kobospan" id="kobo.26.4">Dikkatsizlik işte.</span> <span class="kobospan" id="kobo.26.5">Neyse, umarım, kısa zamanda iyileşirsiniz.</span> <span class="kobospan" id="kobo.26.6">Anladığım kadarıyla siz bu mahalleyi iyi tanıyorsunuz.</span> <span class="kobospan" id="kobo.26.7">Bana yardımcı olabilirsiniz belki.</span> <span class="ideitalik1"><span class="kobospan" id="kobo.26.8">Yedikardeşler Atari Salonu</span></span><span class="kobospan" id="kobo.26.9">’nu arıyorum da ben.</span> <span class="kobospan" id="kobo.26.10">Buralarda biryerde olmalı.</span> <span class="kobospan" id="kobo.26.11">Acaba bir bilginiz var mı?</span></p>

  <p class="normal"><span class="kobospan" id="kobo.28.1">“Aaa!”</span> <span class="kobospan" id="kobo.28.2">dedi adam keyifle kıkırdayarak ve başparmaklarını hızla çevirdi.</span> <span class="kobospan" id="kobo.28.3">“Ben her akşam.</span> <span class="kobospan" id="kobo.28.4">Vızır vızır.</span> <span class="kobospan" id="kobo.28.5">Yüksek skor.</span> <span class="kobospan" id="kobo.28.6">Hep şampiyon.</span> <span class="kobospan" id="kobo.28.7">Cami karşı.”</span></p>

  <p class="normal"><span class="kobospan" id="kobo.29.1">“Efendim?”</span> <span class="kobospan" id="kobo.29.2">dedi İbrahim Nemrûd kaşlarını kaldırarak.</span></p>

  <p class="normal"><span class="kobospan" id="kobo.30.1">Adam kolunu kapıya doğru uzattı.</span></p>

  <p class="normal"><span class="kobospan" id="kobo.31.1">“Burdan dümdüz.</span> <span class="kobospan" id="kobo.31.2">Soldan iki.</span> <span class="kobospan" id="kobo.31.3">Bakkal manav.</span> <span class="kobospan" id="kobo.31.4">İki ara.”</span></p>

  <p class="normal"><span class="kobospan" id="kobo.32.1">İbrahim Nemrûd bir an durdu.</span> <span class="kobospan" id="kobo.32.2">Sonra, açıklayamadığı içgüdüyle kalktı, adama teşekkür etti, yarım bıraktığı çayın parasını ödeyip kahvehaneden çıktı.</span> <span class="kobospan" id="kobo.32.3">Soldan ikinci sokağa sapıp beş on adım yürüyünce, boyutlarıyla oransız, üç şerefeli, sipsivri bir minaresi olan betonarme mahalle camiini gördü.</span> <span class="kobospan" id="kobo.32.4">Camiin karşısında bir bakkalla bir manav vardı.</span> <span class="ideitalik1"><span class="kobospan" id="kobo.32.5">Kanaat Bakkaliyesi</span></span> <span class="kobospan" id="kobo.32.6">KABAK’la</span> <span class="ideitalik1"><span class="kobospan" id="kobo.33.1">İstikamet Manavı</span></span> <span class="kobospan" id="kobo.33.2">İSTİM’in arasındaki karanlık camekânın üzerinde, boyası dökülmüş harflerle YASAL –</span> <span class="ideitalik1"><span class="kobospan" id="kobo.34.1">Yedikardeşler Atari Salonu</span></span> <span class="kobospan" id="kobo.34.2">yazısı zorlukla okunabiliyordu.</span> <span class="kobospan" id="kobo.34.3">Yazının altına, ilk bakışta dev bir akrebi andıran, yedi kürekli, ince uzun bir kadırga resmi çizilmişti.</span> <span class="kobospan" id="kobo.34.4">İbrahim Nemrûd menteşelerinden sarkmış olan aluminyum kapıyı itip içeri girdi.</span> <span class="kobospan" id="kobo.34.5">Oyun salonu, tren vagonu gibi dar uzun bir mekândı.</span> <span class="kobospan" id="kobo.34.6">Duvarların dibine dizilmiş irili ufaklı oyun makinalarının arasından ancak tek kişinin geçebileceği dar bir yol arkaya doğru uzanıyordu.</span> <span class="kobospan" id="kobo.34.7">Her makinanın başında oyun oynayan birkaç çocuk vardı.</span> <span class="kobospan" id="kobo.34.8">Bunlar gözlerini ekrana dikmiş, kendilerini pürdikkat oyuna vermişlerdi.</span> <span class="kobospan" id="kobo.34.9">Parmakları makinaların kumandaları üzerinde hızlı ve kıvrak hareketlerle geziniyordu.</span> <span class="kobospan" id="kobo.34.10">Makinaların çevresini sarmış olan başka çocuklar, oynanmakta olan oyunu heyecanla izliyorlar, oyuncu puan alan bir hareket yaptığında el çırparak takdir çığlıkları atıyorlar, yanlış bir hamle sonucu oyunu kaybettiğinde ise kıs kıs gülerek onunla alay ediyorlardı.</span> <span class="kobospan" id="kobo.34.11">İbrahim Nemrûd’un yabancısı olmayan bir görüntüydü bu.</span> <span class="kobospan" id="kobo.34.12">Oğlunu aldığı kimi haftasonlarında, çocuğun ısrarıyla, birkaç kez gitmek zorunda kalmıştı kentin her yanında yerden bitercesine açılan bu tür oyun salonlarına.</span> <span class="kobospan" id="kobo.34.13">Onun çocukluğunda ne bilgisayarlar ne de bilgisayar oyunları vardı.</span> <span class="kobospan" id="kobo.34.14">Kurşun askerler, oyuncak otomobiller, sapanlar, topaçlar ve bilyalarla oynayarak geçirirdi günlerini.</span> <span class="kobospan" id="kobo.34.15">Uzun kış gecelerinde kimi zaman ailecek ocakbaşına toplanılir, yüzük oyunu, kızmabirader, tombala, domino, dama, üçtaş gibi masa oyunları oynanırdı.</span> <span class="kobospan" id="kobo.34.16">Tavla ve okey “ayaktakımının oyunu” olduğu için, iskambil ise kumar olduğu gerekçesiyle babası tarafından yasaklanmıştı.</span> <span class="kobospan" id="kobo.34.17">İskambil oyunlarınının büyülü dünyasını daha sonra, lise ve üniversite yıllarında, arkadaşlarıyla birlikte gittiği öğrenci kahvelerinde keşfetmiş, nihayet kendi oyununu bulduğunu anlamıştı.</span> <span class="kobospan" id="kobo.34.18">Şimdi düşününce, kurşun askerlerden kızmabiradere, oradan kinge, brice ve pokere uzanan kişisel oyun geçmişinin izini sürebiliyordu.</span> <span class="kobospan" id="kobo.34.19">Oysa bir tek oyuncakları vardı artık çocukların:</span> <span class="kobospan" id="kobo.34.20">Bilgisayarlar ve bilgisayar oyunları.</span> <span class="kobospan" id="kobo.34.21">Ona tümüyle anlamsız gelen bu oyunlardan o ne denli nefret ediyorsa, tüm yaşıtları gibi oğlu da onları o denli tutkuyla seviyordu.</span> <span class="kobospan" id="kobo.34.22">Çocuk, koca koca açılmış gözleri ekranda sürekli devinen rengârenk görüntülere dikili, tüm benliğiyle tek bir noktaya yoğunlaşmış, dış dünyayla tüm ilişkisi kesilmiş, kaskatı, kıpırtısız, sessiz, saatlerce oturuyordu makinanın başında, öyle ki onun makina tarafından soğurulmuş olduğu duygusuna kapılıyordu kimi zaman.</span> <span class="kobospan" id="kobo.34.23">Sanki bir tür tanrısal kendinden geçiş haliydi bu.</span> <span class="kobospan" id="kobo.34.24">Çocuğun yüzü ifadesizleşiyor, bakışları bulanıyor, ağzı aralanıp alt dudağı sarkıyor, küçük pembe dili ince dudaklarının arasından dışarı çıkıyordu.</span> <span class="kobospan" id="kobo.34.25">Bir kez bu trans haline giren çocuk, çevresinde olup bitenlere de tepki vermiyordu artık.</span> <span class="kobospan" id="kobo.34.26">Ona birşey söylediğinde ya da soru sorduğunda, duvara konuşuyormuş gibi hissediyordu kendisini İbrahim Nemrûd.</span> <span class="kobospan" id="kobo.34.27">Derin bir sessizlik oluyordu aldığı tek karşılık.</span> <span class="kobospan" id="kobo.34.28">Bu durum onu iyice çileden çıkarıyor, çocuğu omuzlarından tutup sarsma, hatta yüzünü tokatlama isteği uyandırıyordu içinde.</span> <span class="kobospan" id="kobo.34.29">Ama sonra zamanla öfkesini denetim altında tutmayı öğrendi.</span> <span class="kobospan" id="kobo.34.30">Öfkelenmenin hiçbir yararı yoktu, oğlunu dövmek düşüncesi ise onu irkiltiyor, kendisinden utanmasına neden oluyordu.</span> <span class="kobospan" id="kobo.34.31">Bu durumda tek yapabildiği, çocuğun yanına oturup ekrandaki tuhaf görüntüleri izleyerek vakit öldürmeye çalışmaktı.</span> <span class="kobospan" id="kobo.34.32">Bunu birkaç kez denemiş, ama can sıkıntısına dayanamayarak başka bir çare bulmuştu.</span> <span class="kobospan" id="kobo.34.33">Oğlunu iki saat sonra almak üzere oyun salona bırakıp yakındaki bir kahvehaneye gidiyor, çayını yudumlarken yanında getirdiği dosyaları gözden geçiriyordu.</span> <span class="kobospan" id="kobo.34.34">Bütün hafta ayrı kaldığı oğlunu iki saat daha az görmüş, ama hiç olmazsa bu kayıp iki saati iyi değerlendirmiş oluyordu böylece ve bu durum az da olsa rahatlatıyordu içini.</span> <span class="kobospan" id="kobo.34.35">Oyun oynayan ve oynayanları izleyen çocukların yüzlerini dikkatle inceleyerek oyun salonunun arka tarafına doğru ağır adımlarla ilerledi.</span> <span class="kobospan" id="kobo.34.36">Elinde Şazinuş Stigma’nın bir fotoğrafı yoktu gerçi, ama çocuğun neye benzediği hakkında onu tanıyanların anlattıklarından çıkartabildiği bulanık bir görüntü oluşmuştu kafasında, onu görür görmez tanıyacağına ilişkin güçlü bir önsezisi vardı.</span> <span class="kobospan" id="kobo.34.37">Çocuklar onun orada olduğunun hiç farkında değilmiş gibi oyunlarına devam ediyorlardı.</span> <span class="kobospan" id="kobo.34.38">Oyun salonunun yöneticisini bulabilmek umuduyla çevresine bakındı, ama ortalıkta çocuklardan başka kimse görünmüyordu.</span> <span class="kobospan" id="kobo.34.39">Arkasından gelen bir sesle irkildi birden:</span></p>

  <p class="normal"><span class="kobospan" id="kobo.36.1">“Hey, yabancı!</span> <span class="kobospan" id="kobo.36.2">Eller yukarı, ayaklar cebe!</span> <span class="kobospan" id="kobo.36.3">Sakın davranma, yakarım!”</span></p>

  <p class="normal"><span class="kobospan" id="kobo.37.1">Bu beklenmedik tehdit karşısında gayrı ihtiyarî ürkerek başını omuzlarının arasına çekti ve korka korka arkasını döndü.</span> <span class="kobospan" id="kobo.37.2">Dev ekranlı karmaşık bir oyun makinasının başında oturan, on üç on dört yaşlarında, al yanaklı, iri ve tombul bir oğlan, makinanın lazer tabancası biçimindeki kumandasını ona doğrultmuş, muzip bir ifadeyle sırıtıyordu.</span> <span class="kobospan" id="kobo.37.3">Bir an boş bulunup ufacık bir çocuğa alay konusu olduğu için kızdı kendisine İbrahim Nemrûd ve kaşlarını çatıp ciddi bir ifade takınmaya çalışarak çocuğa çıkıştı:</span></p>

  <p class="normal"><span class="kobospan" id="kobo.38.1">“Oyuncak bile olsa, bir insana silah doğrultmak çok yanlıştır, evladım.</span> <span class="kobospan" id="kobo.38.2">Büyükleriniz öğretmediler mi bunu size?</span> <span class="kobospan" id="kobo.38.3">İndirin bakayım o tabancayı.”</span></p>

  <p class="normal"><span class="kobospan" id="kobo.39.1">Çocuk, İbrahim Nemrûd’un sözlerinden pek etkilenmişe benzemiyordu.</span> <span class="kobospan" id="kobo.39.2">Tabancayı deneyimli bir silahşor gibi parmağında ustaca çevirerek kayıtsız bir edayla konuştu:</span></p>

  <p class="normal"><span class="kobospan" id="kobo.40.1">“Çık paraları, Beyamca!</span> <span class="kobospan" id="kobo.40.2">Büyük jeton bir kuruş, küçük jeton yirmi para.</span> <span class="kobospan" id="kobo.40.3">Yeni</span> <span class="ideitalik1"><span class="kobospan" id="kobo.40.4">3-D</span></span> <span class="kobospan" id="kobo.40.5">uçuş simülatörünü denemek ister misin?</span> <span class="kobospan" id="kobo.40.6">Ya da arzu edersen araba yarışlarında deneyebilirsin şansını.</span> <span class="ideitalik1"><span class="kobospan" id="kobo.41.1">Formula I</span></span> <span class="kobospan" id="kobo.41.2">pistimiz sanal âlemin en alengirli ve haşin pistlerindendir, değme yarışçı varamaz finişe.</span> <span class="kobospan" id="kobo.41.3">Yoksa, dur, şu gezgin şövalyelerden biri filan mısın?</span> <span class="kobospan" id="kobo.41.4">Bizde en son modeli var Allahıma!</span> <span class="kobospan" id="kobo.41.5">Deligöz orklarla bücür goblinler insanın üstüne kuduz it gibi öyle bir saldırıyorlar ki, aklın çıkar alimallah!”</span></p>

  <p class="normal"><span class="kobospan" id="kobo.43.1">“Kimler?”</span> <span class="kobospan" id="kobo.43.2">dedi İbrahim Nemrûd irkilerek, “Kimler saldırıyor?”</span></p>

  <p class="normal"><span class="kobospan" id="kobo.44.1">“Orklar ve goblinler canım, Yeşil Derililer yani!</span> <span class="kobospan" id="kobo.44.2">Hele bir de Issız Dağlar Büyücüsü var ki, maazallah, bir üfürükte yıldırımlar yağdırır insanın üstüne.</span> <span class="kobospan" id="kobo.44.3">Önce Ejderli Göl’deki Yenilmezlik Kılıcı’nı bulup büyücünün icabına bakacaksın, Yeşil Derililer’le ondan sonra uğraşacaksın.</span> <span class="kobospan" id="kobo.44.4">Yoksa biri bir yandan, ötekiler öbür yandan, canına okurlar adamın, daha kale kapısına ulaşmadan cavlağı çekiverirsin.</span> <span class="kobospan" id="kobo.44.5">Kaç kere EX oldun sen?”</span></p>

  <p class="normal"><span class="kobospan" id="kobo.45.1">“Kaç kere ne oldum?”</span></p>

  <p class="normal"><span class="kobospan" id="kobo.46.1">“EX yahu, EX!</span> <span class="kobospan" id="kobo.46.2">Yani kaç kere GAME OVER oldun?</span> <span class="kobospan" id="kobo.46.3">Kaç kere DEAD olup da REVIVE ettin?”</span></p>

  <p class="normal"><span class="kobospan" id="kobo.47.1">“Özür dilerim, anlayamıyorum,” diyerek başını kaşıdı İbrahim Nemrûd çaresizlik içinde.</span></p>

  <p class="normal"><span class="kobospan" id="kobo.48.1">“Sen de amma mamçak mışsın yahu, Beyamca!”</span> <span class="kobospan" id="kobo.48.2">diye kıkırdadı çocuk, “Kaç kere öldün, diyorum yani!”</span></p>

  <p class="normal"><span class="kobospan" id="kobo.49.1">“Ölmek mi?”</span> <span class="kobospan" id="kobo.49.2">dedi İbrahim Nemrûd, “Hiç ölmedim tabii.</span> <span class="kobospan" id="kobo.49.3">Ölsem, şu anda burada olabilir miydim?</span> <span class="kobospan" id="kobo.49.4">Çok saçma!”</span></p>

  <p class="normal"><span class="kobospan" id="kobo.50.1">“Vay canına!”</span> <span class="kobospan" id="kobo.50.2">dedi çocuk heyecanla, “Hiç ölmedin ha?</span> <span class="kobospan" id="kobo.50.3">Vay canına!”</span></p>

  <p class="normal"><span class="kobospan" id="kobo.51.1">“Şaşacak ne var ki bunda?</span> <span class="kobospan" id="kobo.51.2">Hiçbirimiz ölmeyiz –ölene kadar tabii… Ne yani, siz hiç öldünüz mü?”</span></p>

  <p class="normal"><span class="kobospan" id="kobo.52.1">“Haftada ortalama üç defa ölürüm,” dedi çocuk üzgün bir sesle, “Ama bu hiç de fena bir skor değil aslına bakarsan.</span> <span class="kobospan" id="kobo.52.2">Bu seviyeye gelmek için az ter dökmedim.</span> <span class="kobospan" id="kobo.52.3">Yeni UPGRADE ettim daha.</span> <span class="kobospan" id="kobo.52.4">Acemilik zamanlarımda, görsen, günde sekiz on defa ölüyordum en az.</span> <span class="kobospan" id="kobo.52.5">Sonra tabii öle öle ölmemeyi, daha doğrusu daha az ölmeyi de öğreniyor insan.</span> <span class="kobospan" id="kobo.52.6">Ve tabii bir de ölümden korkmamayı:</span> <span class="kobospan" id="kobo.52.7">Çünkü bizi öldüren şey, bizi sertleştirir de aynı zamanda.</span> <span class="kobospan" id="kobo.52.8">Ölüm, insanı olgunlaştıran bir deneyimdir.</span> <span class="kobospan" id="kobo.52.9">Herkesin ödü kopar ölmekten, ama ölmek—nasıl diyeyim—aslında son derece sıradan bir olaydır:</span> <span class="kobospan" id="kobo.52.10">Yanarsın, boğulursun, diri diri toprağa gömülürsün, bir sinek gibi ezilirsin, göğsünde bir delik açılır, beynin patlar, kafan kopar… Çok çeşitli şekillerde gelir ölüm.</span> <span class="kobospan" id="kobo.52.11">İşin güzelliği de burada ya zaten:</span> <span class="kobospan" id="kobo.52.12">Ölüm öylesine önceden bilinemez, ani ve kendisine özgü ki, ölmekten hiç sıkılmıyor insan.</span> <span class="kobospan" id="kobo.52.13">Bir sır vereyim mi sana:</span> <span class="kobospan" id="kobo.52.14">Yedi yaşımdan beri—yani hemen hemen yedi senedir—ölümlerimin çetelesini tutuyorum ben.</span> <span class="kobospan" id="kobo.52.15">Birkaç yıl önce bizim mahalle bakkalından aldığım bir defterim var.</span> <span class="kobospan" id="kobo.52.16">Bak!”</span></p>

  <p class="normal"><span class="kobospan" id="kobo.53.1">Çocuk koynundan çıkardığı yıpranmış bir defteri İbrahim Nemrûd’a uzattı.</span> <span class="kobospan" id="kobo.53.2">Defterin üzerindeki kırmızı etikette</span> <span class="ideitalik1"><span class="kobospan" id="kobo.53.3">DÖLÜT – Döngüsel Ölümler Tarihi</span></span> <span class="kobospan" id="kobo.53.4">yazıyordu.</span> <span class="kobospan" id="kobo.53.5">İbrahim Nemrûd defteri açıp ilk birkaç sayfasına göz attı, sonra sayfaları rastgele çevirmeye başladı.</span> <span class="kobospan" id="kobo.53.6">En kalitesiz ve ucuz türünden, yedi ortalı, çizgili bir defterdi bu.</span> <span class="kobospan" id="kobo.53.7">Yazı demeye bin şahit isteyen, ufacık, eciş bücüş bir karınca duasıyla, kibrit çöpü başı kadar bile boş yer bırakmamacasına, tıkış tıkış doldurulmuştu.</span> <span class="kobospan" id="kobo.53.8">Bir iki satırı sökmek için boş yere dakikalarca uğraştıktan sonra, çocuğun elyazısını okumanın hemen hemen olanaksız olduğuna karar verdi İbrahim Nemrûd ve biraz sinirlendi.</span> <span class="kobospan" id="kobo.53.9">İnsanların özensiz, baştan savma iş yapmaları onu kızdırırdı.</span></p>

  <p class="normal"><span class="kobospan" id="kobo.55.1">“Hayli ilginç bir çalışma doğrusu,” dedi kızgınlığını belli etmemeye çalışarak, “Belli ki büyük bir tutkuyla yazılmış yüzlerce sayfa… Bununla epeyce uğraşmış olmalısınız.”</span></p>

  <p class="normal"><span class="kobospan" id="kobo.56.1">“Dedim ya, uzun ve yorucu bir çalışmanın ürünüdür bu defter.</span> <span class="kobospan" id="kobo.56.2">Yazmaya ilk başladığımda, gündüzleri okula gidiyor, okul çıkışında ise aile bütçesine karınca kararınca katkıda bulunmak amacıyla çalışıyordum.</span> <span class="kobospan" id="kobo.56.3">Biz dört kardeşiz.</span> <span class="kobospan" id="kobo.56.4">Annem ben iki yaşımdayken veremden ölmüş.</span> <span class="kobospan" id="kobo.56.5">Babam ise yatalaktır.</span> <span class="kobospan" id="kobo.56.6">Kendimi bildim bileli, biz dört kardeş çalışıp hayatımızı kazanırız.</span> <span class="kobospan" id="kobo.56.7">Çiçek Pasajı’nda kardeşlerimle birlikte kâğıt mendil satarak atıldım iş hayatına.</span> <span class="kobospan" id="kobo.56.8">Artık sayısını bile anımsayamadığım işlerden sonra, gördüğün gibi, bu oyun salonuna geldim.</span> <span class="kobospan" id="kobo.56.9">Üçüncü sınıftan sonra, kardeşlerim gibi ben de okulu bırakmak zorunda kaldım, hem okuyup hem çalışmam mümkün değildi çünkü.</span> <span class="kobospan" id="kobo.56.10">Ders kitaplarının parası, kısıtlı bütçemizi kat kat aşıyordu.</span> <span class="kobospan" id="kobo.56.11">Okulda geçirdiğim üç yıl boyunca okuma yazmayı, hesap yapmayı ve en önemlisi de bilgisayar kullanmayı öğrendim, ki bana asıl gerekli olan da buydu zaten.</span> <span class="kobospan" id="kobo.56.12">Okulda ne kadar gereksiz şeyler öğrettiklerini bilsen, şaşarsın.</span> <span class="kobospan" id="kobo.56.13">Oysa insana gerçekten gereken şeyler, birkaç hafta içinde öğretilebilir.</span> <span class="kobospan" id="kobo.56.14">Şimdi düşününce, ne denli büyük bir zaman kaybı olduğunu daha iyi anlıyorum okulun.</span> <span class="kobospan" id="kobo.56.15">Neyse ki ben—tabii biraz da koşulların zorlamasıyla—bu yanlıştan çabuk döndüm.</span> <span class="kobospan" id="kobo.56.16">Zararın neresinden dönsen kârdır, değil mi?</span> <span class="kobospan" id="kobo.56.17">Bak, yazarların ikiye ayrıldığı söylenir:</span> <span class="kobospan" id="kobo.56.18">Gündüzcüler ve gececiler.</span> <span class="kobospan" id="kobo.56.19">Ben kesinlikle ikincilerdenim.</span> <span class="kobospan" id="kobo.56.20">Geceleri ortadan el ayak çekildikten sonra, kardeşlerimden ikisiyle paylaştığım odamda, kafama çektiğim battaniyenin altında, mum ışığında yazarım.</span> <span class="kobospan" id="kobo.56.21">Geceleri daha iyi yazılıyor nedense.</span> <span class="kobospan" id="kobo.56.22">Bu defter işte bu uykusuz gecelerimin hırçın çocuğudur.</span> <span class="kobospan" id="kobo.56.23">İstersen sende kalabilir bu nüsha.</span> <span class="kobospan" id="kobo.56.24">Geçen yıl bütün yazdıklarımı tarayıcıdan geçirip bilgisayar ortamına aktardım ve artık bilgisayarda yazıyorum.</span> <span class="kobospan" id="kobo.56.25">Herşeyi yutan derin bir kursak bilgisayar.</span> <span class="kobospan" id="kobo.56.26">İçine ne kadar çok şey atarsan at, onu doyuramıyorsun.</span> <span class="kobospan" id="kobo.56.27">Daha çoğunu istiyor hep.</span> <span class="kobospan" id="kobo.56.28">Biliyor musun, benim ilk gerçek okuyucum sensin.</span> <span class="kobospan" id="kobo.56.29">Daha önce ne babam ve kardeşlerim, ne de mahalle arkadaşlarım okudu, okumaya tenezzül etti yazdıklarımı.</span> <span class="kobospan" id="kobo.56.30">Bu yüzden, gönül rahatlığıyla veriyorum sana bu defteri.</span> <span class="kobospan" id="kobo.56.31">Onu hak ediyorsun.”</span></p>

  <p class="normal"><span class="kobospan" id="kobo.57.1">“Bu benim için büyük bir onur,” dedi İbrahim Nemrûd yapmacık bir nezaketle, “Çok teşekkür ederim.</span> <span class="kobospan" id="kobo.57.2">Bu defteri kütüphanemin baş köşesinde saklayacağımdan emin olabilirsiniz.</span> <span class="kobospan" id="kobo.57.3">Ancak isminizi öğrenemedim henüz.”</span></p>

  <p class="normal"><span class="kobospan" id="kobo.58.1">“Adım Râtib,” dedi çocuk, “Babamla kardeşlerim Rato derler, arkadaşlar ise kısaca Ra diye çağırır.”</span></p>

  <p class="normal"><span class="kobospan" id="kobo.59.1">Boynuna asılı cüz kesesinden çıkarttığı kartviziti İbrahim Nemrûd’a uzattı.</span> <span class="kobospan" id="kobo.59.2">Çizgi film kahramanlarının resimleriyle süslü rengârenk bir kartvizitti bu.</span></p>

  <p class="normal"><span class="ideitalik1"><span class="kobospan" id="kobo.60.1">Râtib Uyanık</span></span></p>

  <p class="normal"><span class="ideitalik1"><span class="kobospan" id="kobo.62.1">Yedikardeşler Atari Salonu – YASAL</span></span></p>

  <p class="normal"><span class="ideitalik1"><span class="kobospan" id="kobo.64.1">Salon Müdürü</span></span></p>

  <p class="normal"><span class="kobospan" id="kobo.66.1">“Ya, demek bu oyun salonunun müdürü sizsiniz?”</span> <span class="kobospan" id="kobo.66.2">dedi İbrahim Nemrûd hayretle.</span></p>

  <p class="normal"><span class="kobospan" id="kobo.67.1">“Evvet, Beyamca!”</span> <span class="kobospan" id="kobo.67.2">dedi çocuk göğsünü gururla şişirerek, “Bugüne bugün buralar benden sorulur.”</span></p>

  <p class="normal"><span class="kobospan" id="kobo.68.1">“Tuhaf… Yanlış anlamayın sakın, ama—nasıl diyeyim—yaşınız müdür olmaya pek de uygun değil gibi geliyor bana.”</span></p>

  <p class="normal"><span class="kobospan" id="kobo.69.1">“Elhak doğrusun,” dedi çocuk üzgün bir sesle, “Son zamanlarda gitgide daha sık duymaya başladım bunu.</span> <span class="kobospan" id="kobo.69.2">Ne çare ki, zaman durdurulamıyor işte.</span> <span class="kobospan" id="kobo.69.3">Bu iş için çok yaşlı olduğumu ben de biliyorum.</span> <span class="kobospan" id="kobo.69.4">Eğer ben emekliliğimi istemezsem, herhalde salonun sahibi yakında emekliye ayıracak beni.</span> <span class="kobospan" id="kobo.69.5">Benden önceki müdür emekli olduğunda on iki yaşındaydı, bir düşünsene!</span> <span class="kobospan" id="kobo.69.6">Oysa ben on dördümden gün aldım.</span> <span class="kobospan" id="kobo.69.7">Hey gidi, nasıl da su gibi akıp gidiyor yıllar birbiri ardına!”</span></p>

  <p class="normal"><span class="kobospan" id="kobo.70.1">“Emekli olmak mı?”</span> <span class="kobospan" id="kobo.70.2">dedi İbrahim Nemrûd kaşlarını çatarak, “Nasıl olur?</span> <span class="kobospan" id="kobo.70.3">Emekli olunca ne yapacaksınız?”</span></p>

  <p class="normal"><span class="kobospan" id="kobo.71.1">“Zor soru… Ahret sualleri sormakta da üzerine yokmuş be, Beyamca!</span> <span class="kobospan" id="kobo.71.2">Eğer şansım varsa, oyun üreticisi bir şirkette kreatif direktör olarak çalışabilirim ya da bir bilgisayar firmasında anti-virüs programcılığına başlarım, bilemiyorum.</span> <span class="kobospan" id="kobo.71.3">Ama büyük olasılıkla ben de</span> <span class="ideitalik1"><span class="kobospan" id="kobo.71.4">Barışsever Kodkırıcılar Derneği</span></span> <span class="kobospan" id="kobo.71.5">BARKOD’a katılıp büyük şirketler, resmî kurumlar ve gizli servislerin internet sitelerini örgütlü saldırılarla çökerterek uluslararası bir</span> <span class="ideitalik1"><span class="kobospan" id="kobo.72.1">hacker</span></span> <span class="kobospan" id="kobo.72.2">ajansı tarafından keşfedilmeyi bekleyeceğim.”</span></p>

  <p class="normal"><span class="kobospan" id="kobo.74.1">“İşten çıkarıldığınızda işvereninize dava açmak isterseniz, size yardımcı olabilirim,” diye atıldı İbrahim Nemrûd müstakbel bir müvekkili kaçırmamak için, “İş davaları konusunda hayli deneyimim vardır.</span> <span class="kobospan" id="kobo.74.2">Buyurun, bu da kartım.”</span></p>

  <p class="normal"><span class="kobospan" id="kobo.75.1">Cebinden çıkardığı kartvizitini çocuğa uzattı.</span> <span class="kobospan" id="kobo.75.2">Çocuk, kartviziti kayıtsız bakışlarla elinde evirip çevirdi.</span></p>

  <p class="normal"><span class="kobospan" id="kobo.76.1">“Dava vekili mi?”</span> <span class="kobospan" id="kobo.76.2">dedi küçümser bir tavırla, “Hukuk bizim mahalleye pek uğramaz.</span> <span class="kobospan" id="kobo.76.3">Ne işin var buralarda senin?”</span></p>

  <p class="normal"><span class="kobospan" id="kobo.77.1">“Çok güzel bir noktaya değindiniz,” dedi İbrahim Nemrûd, “Ben de tam bu konuya gelmek istiyordum.</span> <span class="kobospan" id="kobo.77.2">Üzerinde çalıştığım bir davayla ilgili birtakım bilgilere ihtiyacım var.</span> <span class="kobospan" id="kobo.77.3">Belki siz bana yardımcı olabilirsiniz.”</span></p>

  <p class="normal"><span class="kobospan" id="kobo.78.1">“Nasıl bilgiler?”</span></p>

  <p class="normal"><span class="kobospan" id="kobo.79.1">“Şazinuş adında bir şahsı tanıyor musunuz acaba?</span> <span class="kobospan" id="kobo.79.2">Tam adı Şazinuş Stigma.</span> <span class="kobospan" id="kobo.79.3">Üsküp eşrafından rahmetli veteriner Seyfettin Stigma’nın yeğeninin yetim kalmış oğlu, psikanalist C.</span> <span class="kobospan" id="kobo.79.4">Kudret Sürurizade’nin evlatlığı.</span> <span class="kobospan" id="kobo.79.5">Güvenilir kaynaklardan edindiğim bilgiye göre, bu oyun salonunun müdavimlerindenmiş kendisi.”</span></p>

  <p class="normal"><span class="kobospan" id="kobo.80.1">“Şazinuş mu?”</span> <span class="kobospan" id="kobo.80.2">dedi çocuk gözlerini koca koca açarak.</span> <span class="kobospan" id="kobo.80.3">Yüzü birden aydınlanmıştı.</span> <span class="kobospan" id="kobo.80.4">“Şazinuş’u tanıyor muymuşum, ha?”</span></p>

  <p class="normal"><span class="kobospan" id="kobo.81.1">Sonra sesini yükseltti:</span></p>

  <p class="normal"><span class="kobospan" id="kobo.82.1">“Hey çocuklar, bakın, burada Şazinuş’u soran birisi var!”</span></p>

  <p class="normal"><span class="kobospan" id="kobo.83.1">Şazinuş adını duyar duymaz, oyun salonundaki bütün çocuklar kafalarını oyun makinalarının ekranlarından kaldırıp meraklı bakışlarını İbrahim Nemrûd’la şişman çocuğa çevirmişler, kendi aralarında heyecanlı heyecanlı konuşmaya başlamışlardı.</span> <span class="kobospan" id="kobo.83.2">Her kafadan bir ses çıkıyordu.</span> <span class="kobospan" id="kobo.83.3">İbrahim Nemrûd bu beklenmedik gürültülü ilgiden rahatsız olmuştu.</span></p>

  <p class="normal"><span class="kobospan" id="kobo.84.1">“Aslında gizli bir araştırma sayılır bu,” dedi kaşlarını hafifçe çatarak, “Bunu bu şekilde herkese duyurmak bilmem ne kadar doğru?”</span></p>

  <p class="normal"><span class="kobospan" id="kobo.85.1">“Gizli mi?</span> <span class="kobospan" id="kobo.85.2">Yok canım!”</span> <span class="kobospan" id="kobo.85.3">dedi çocuk dudak bükerek, “Şazinuş’u hepimiz tanırız.</span> <span class="kobospan" id="kobo.85.4">Gizli kapaklı bir tarafı yok bunun.”</span></p>

  <p class="normal"><span class="kobospan" id="kobo.86.1">“Yaaa?</span> <span class="kobospan" id="kobo.86.2">Bana onun şu anda nerede olduğunu söyleyebilir misiniz peki?”</span><span class="kobospan" id="kobo.86.3">.</span></p>

  <p class="normal"><span class="kobospan" id="kobo.87.1">“Ha, bak, Şazinuş’u tanımak başka şeydir, onun nerede olduğunu bilmek başka.</span> <span class="kobospan" id="kobo.87.2">Onun nerede olduğunu kimse bilmez.</span> <span class="kobospan" id="kobo.87.3">Eğer o istiyorsa, gelip seni bulur.</span> <span class="kobospan" id="kobo.87.4">Yok eğer istemiyorsa, Hızır Aleyhisselam olsan, dünyanın altını üstüne getirsen, yine de bulamazsın onu.</span> <span class="kobospan" id="kobo.87.5">Yani senin anlayacağım, bir görünüp bir kaybolan bir tür tuhaf cindir Şazinuş.”</span></p>

  <p class="normal"><span class="kobospan" id="kobo.88.1">“Ama benim onu mutlaka bulmam gerek.</span> <span class="kobospan" id="kobo.88.2">Aslında onun iyiliği için bu.</span> <span class="kobospan" id="kobo.88.3">Kendisi büyük bir mirasın tek varisi.</span> <span class="kobospan" id="kobo.88.4">Bundan sonra sokaklarda yatıp kalkmayacak, para sıkıntısı çekmeyecek, kısacası yazgısı değişmiş olacak bir bakıma.</span> <span class="kobospan" id="kobo.88.5">Onun hakkında bildiğiniz herşeyi anlatmalısınız bana.</span> <span class="kobospan" id="kobo.88.6">Her bilgi kırıntısı işime yarayabilir.”</span></p>

  <p class="normal"><span class="kobospan" id="kobo.89.1">“Uuuf, uzun mesele!”</span> <span class="kobospan" id="kobo.89.2">dedi çocuk ellerini iki yana açarak, “İki yıl kadar önce takılmaya başladı buraya.</span> <span class="kobospan" id="kobo.89.3">O sırada ben daha yeni müdür olmuştum.</span> <span class="kobospan" id="kobo.89.4">Sabah erken gelir, akşama kadar makinaların başından ayrılmazdı.</span> <span class="kobospan" id="kobo.89.5">Genellikle parası olmazdı pek ve bu durumdaki diğer çocuklar gibi ondan bundan para ya da jeton tırtıklardı o da.</span> <span class="kobospan" id="kobo.89.6">Ama ‘tırtıklardı’ diyorsam, yanlış anlama sakın, diğerleri gibi dilenmez, kimseye avuç açmazdı, bunu yapmayacak kadar mağrurdu.</span> <span class="kobospan" id="kobo.89.7">Kendisini acındırıp dilenmek yerine, ne sihirdir ne keramet, el çabukluğu marifet tipi ufak tefek sihirbazlık numaralarıyla onu bunu üterek yolunu bulur, ekmek parasını çıkarırdı bir anlamda.</span> <span class="kobospan" id="kobo.89.8">Hani panayırlarda görmüşsündür belki:</span> <span class="kobospan" id="kobo.89.9">Sihirbaz seyircilerden bir bakır kuruş ister, parayı masanın üzerine serdiği mendilin ortasına koyar, mendilin uçlarını paranın üzerine katlar, sonra mendili birden çekip havada sallayınca, bir de bakarsın ki para uçmuş!</span> <span class="kobospan" id="kobo.89.10">Tabii panayırlardaki sihirbazlar bu kaybolan kuruşu seyircilerden birinin kulağından, burnundan ya da akla ziyan başka biryerden çıkarıp sahibine iade ederler genellikle; ama Şazinuş’un yokettiği paralar –emin ol– bir karadelik tarafından emilmişçesine ilelebet ortadan yokolmuşlar demektir.</span> <span class="kobospan" id="kobo.89.11">Sık sık yaptığı şöyle bir numarası vardı bir de:</span> <span class="kobospan" id="kobo.89.12">Parasının yutulacağını bilmeyen saf kurbanından aldığı bakır kuruşu zarif hareketlerle bir avucundan ötekine aktarırdı birkaç kez.</span> <span class="kobospan" id="kobo.89.13">Sonra parmaklarını kuruşun üzerine kapatıp yumruk yapardı.</span> <span class="kobospan" id="kobo.89.14">Elinin üzerine hafifçe üfleyip parmaklarını açınca, kuruşun yerinde yeller estiği görülürdü.</span> <span class="kobospan" id="kobo.89.15">İyi saatte olsunların efsunuyla bir daha geri gelmemecesine sırra kadem basmış olduğunu anlardın sevgili paranın.</span> <span class="kobospan" id="kobo.89.16">Şapkadan tavşan çıkardığına hiç şahit olmadım, ama iskambil kâğıtları, kibrit kutuları, mektup zarfları, sicimler, eşarplar, yüzükler, hokkalar, yüksükler ve buna benzer ufak tefek ıvır zıvırla yaptığı, şimdi tam olarak anımsayamadığım bir sürü numarası daha vardı.</span> <span class="kobospan" id="kobo.89.17">Bütün bu farklı numaraların ortak noktası, gösterinin bir yerinde seyircilerin birinden mutlaka bir para ödünç alınması ve bu paranın eninde sonunda ardında en ufak bir iz bile bırakmaksızın ortadan yokolması, âdeta buharlaşması, havada eriyip gitmesiydi.</span> <span class="kobospan" id="kobo.89.18">Uzun lafın kısası, el çabukluğu ve göz boyamada üstüne yoktu keratanın.</span> <span class="kobospan" id="kobo.89.19">Parasını kaptırdığını anlayan zavallı, bas bas bağırır, yırtınır, tepinirdi, ama hiçbir yararı olmazdı bunun; Şazinuş’un yokettiği para, dünya yansa geri gelmezdi bir daha.</span> <span class="kobospan" id="kobo.89.20">Hatta bu yüzden kimbilir kaç kez kavgaya ramak kaldı.</span> <span class="kobospan" id="kobo.89.21">Oyun salonunun müdürü olarak duruma derhal el koyup Şazinuş’u kızgın ve hoyrat tamirci çıraklarının hudutsuz hışmından kurtarmamış olsam, sihirbazlık kariyeri herhalde henüz başlamadan bitmiş olacaktı köftehorun.</span> <span class="kobospan" id="kobo.89.22">Zamanla herşey gibi buna da alışıldı ama ve herkes bu paraları, Şazinuş’un bizi aslında hayli eğlendiren alicengiz oyunları karşılığında talep ettiği, son kuruşuna dek hak edilmiş bir bedel olarak görmeyi öğrendi.</span> <span class="kobospan" id="kobo.89.23">Gerçi ben bu işlerden pek anlamam, bilgisayarlar ve oyun makinalarıdır benim ilgi alanım, ama yine de bence kesinlikle sanatçı ruhu taşıyordu Şazinuş.</span> <span class="kobospan" id="kobo.89.24">Elinden bir tutan olmuş olsaydı, eminim ki kısa sürede tanınıp ünlenir, büyük bir yıldız olurdu.</span> <span class="kobospan" id="kobo.89.25">Düşünsene, kentin dörtbir yanındaki mültivizyon ekranlarında Şazinuş’un sünnet çocuğu gibi bembeyaz, pullu, sırmalı, yaldızlı giysiler içindeki görüntüleri ve şöyle bir duyuru:</span> <span class="ideitalik1"><span class="kobospan" id="kobo.89.26">Milenyumun en büyük sihirbazı Mandrake Şazinuş’un akıllara durgunluk veren ilüzyon gösterisi:</span> <span class="kobospan" id="kobo.89.27">KABE – Kaybolan Beşibiryerdelerin Esrarı.</span> <span class="kobospan" id="kobo.89.28">Bir ay sürecek olan Asya-Avrupa-Amerika turnesinden önce Maksim Gazinosu’nda son üç temsil.</span> <span class="kobospan" id="kobo.89.29">Yerler numaralıdır.</span> <span class="kobospan" id="kobo.89.30">Sakın kaçırmayın!</span></span> <span class="kobospan" id="kobo.89.31">Ama tabii kentin bu kesiminde sanata merak saran kişinin kariyerinde varacağı en üst nokta, varyete yıldızlığı, pavyon uvertürlüğü, ayı oynatıcılığı, göbek dansözlüğü, çalgıcılık, köçeklik, konsomatrislik ya da striptizciliktir olsa olsa—ki o da şansı varsa eğer!</span> <span class="kobospan" id="kobo.89.32">Mucize denen meret, bilirsin, öyle her gün zuhur etmez.</span> <span class="kobospan" id="kobo.89.33">Ama Şazinuş’un da bu tarz kaygıları yoktu zaten.</span> <span class="kobospan" id="kobo.89.34">Yalnızca günlük ekmeğini kazanmak için, keyif ve tevazuyla icra ediyordu o tuhaf sanatını.</span> <span class="kobospan" id="kobo.89.35">Şimdi düşünüyorum da, bunca zaman gelip gitti buraya, bunca oturup konuştuk, bunca oyun oynadık birlikte, ama onun geçmişi hakkında hemen hemen hiçbir bilgim yok.</span> <span class="kobospan" id="kobo.89.36">Kendisinden söz etmeyi sevmezdi pek.</span> <span class="kobospan" id="kobo.89.37">Anladığım kadarıyla, evinden kaçmıştı—ki şaşılacak birşey yok bunda, buralardaki çocukların hemen hemen hepsi en az bir kez kaçarlar evlerinden—ve diğer kaçaklar gibi herhalde o da metruk evleri, boş ardiyeleri, yangın yerlerini ya da köprü altlarını mekân tutuyordu kendisine.</span> <span class="kobospan" id="kobo.89.38">Kimi zaman giysileri yırtılmış ya da yüzü gözü yara bere içinde geldiği olurdu salona.</span> <span class="kobospan" id="kobo.89.39">O zayıf nahif haline bakmadan kavga ederdi belki birileriyle, kimbilir.</span> <span class="kobospan" id="kobo.89.40">Onu tanıdığım kadarıyla, bu tür Donkişotlukları ondan uzak görmüyorum.</span> <span class="kobospan" id="kobo.89.41">Ya da belki bize yaptığı alengirli para kaybetme numaralarını, bizim kadar hoşgörülü olmayan başkalarına da yapmaya kalkışıyor ve alkış almak yerine bir temiz sopa yiyordu, elbette bu da mümkün.</span> <span class="kobospan" id="kobo.89.42">Ama şöyle ya da böyle, hiçbir şey o tuhaf tebessümü silemiyordu dudaklarından.</span> <span class="kobospan" id="kobo.89.43">Hep neşeli, hep şakacı, hep alaycıydı.</span> <span class="kobospan" id="kobo.89.44">Ayrıca çelebi ve mütevekkildi de.</span> <span class="kobospan" id="kobo.89.45">Ağlayıp sızlamıyor, başına gelenlere cesurca göğüs germeyi biliyordu.</span> <span class="kobospan" id="kobo.89.46">Nevi şahsına münhasır bir garip kuştu yani, senin anlayacağın.</span> <span class="kobospan" id="kobo.89.47">Sonra ne olduysa oldu, birden ayağı kesildi buralardan.</span> <span class="kobospan" id="kobo.89.48">Üst üste birkaç gün göremeyince, merak edip ona buna sordum, kimse bilmiyordu.</span> <span class="kobospan" id="kobo.89.49">O günden sonra ne uğradı bir daha, ne de haberi geldi.</span> <span class="kobospan" id="kobo.89.50">Tıpkı mahirane manevralarla yokettiği bakır metelikler gibi, kendisi de sırra kadem basmıştı bir anda.</span> <span class="kobospan" id="kobo.89.51">Bu da son numarası oldu Şazinuş’un.</span> <span class="kobospan" id="kobo.89.52">Tam da ona uygun esrarengiz bir final, ne dersin?”</span></p>

  <p class="normal"><span class="kobospan" id="kobo.91.1">“Onun şu anda nerede olduğu hakkında hiçbir fikriniz yok mu yani?”</span> <span class="kobospan" id="kobo.91.2">dedi İbrahim Nemrûd düşkırıklığıyla.</span></p>

  <p class="normal"><span class="kobospan" id="kobo.92.1">“Maalesef, Beyamca,” dedi çocuk omuz silkerek, “Onun şimdi nerede olduğunu bilse bilse Kuzgun Kanatlı Kör Kâhin bilir—ki o da eşref saatinde olursa eğer!</span> <span class="kobospan" id="kobo.92.2">Aman canım, neyse ne, bırakalım şimdi şu Şazinuş’u da, gel ben sana…”</span></p>

  <p class="normal"><span class="kobospan" id="kobo.93.1">“Pardon,” diye çocuğun sözünü kesti İbrahim Nemrûd kaşlarını çatarak, “Kör Kâhin mi dediniz?</span> <span class="kobospan" id="kobo.93.2">Kuzgun Kanatlı…?”</span></p>

  <p class="normal"><span class="kobospan" id="kobo.94.1">“Kuzgun Kanatlı Kör Kâhin!”</span> <span class="kobospan" id="kobo.94.2">diye yineledi çocuk başını sallayarak, “Kısaca Ku-Ka da derler, ama ben Kör Kefal diyorum.</span> <span class="kobospan" id="kobo.94.3">Bu ona daha uygun bir ad bence.</span> <span class="kobospan" id="kobo.94.4">Hep derinlerde dolaşır da kendisi…”</span></p>

  <p class="normal"><span class="kobospan" id="kobo.95.1">“Kimdir bu zat?</span> <span class="kobospan" id="kobo.95.2">Bu civarda mı oturuyor?”</span></p>

  <p class="normal"><span class="kobospan" id="kobo.96.1">“Eh, öyle de sayılır.</span> <span class="kobospan" id="kobo.96.2">Aslını istersen, heryerde ve hiçbir yerde oturur hazret –tabii ‘oturmak’ eyleminden söz edilebilirse eğer burada.”</span></p>

  <p class="normal"><span class="kobospan" id="kobo.97.1">“Kusura bakmayın, ama yine bilmece gibi konuşuyorsunuz.”</span></p>

  <p class="normal"><span class="kobospan" id="kobo.98.1">“N’apalım, Beyamca, idare et artık.</span> <span class="kobospan" id="kobo.98.2">İşimiz gücümüz esrardır bizim.</span> <span class="kobospan" id="kobo.98.3">Neyse, fazla üzmeyeyim seni:</span> <span class="kobospan" id="kobo.98.4">Kuzgun Kanatlı Kör Kâhin ya da benim tercih ettiğim adıyla Kör Kefal, bir NEBİ, yani bir</span> <span class="ideitalik1"><span class="kobospan" id="kobo.98.5">Net Bilicisi</span></span><span class="kobospan" id="kobo.98.6">…”</span></p>

  <p class="normal"><span class="kobospan" id="kobo.100.1">“NEBİ mi?</span> <span class="kobospan" id="kobo.100.2">Nasıl yani?”</span></p>

  <p class="normal"><span class="kobospan" id="kobo.101.1">“Hayret!”</span> <span class="kobospan" id="kobo.101.2">dedi çocuk dudak bükerek, “Onun adını duymamış olmana şaştım doğrusu.</span> <span class="kobospan" id="kobo.101.3">Net üzerinde REAL TIME oyun oynayan herkes tanır onu, tanımasa da en azından hakkında anlatılanları işitmiştir.</span> <span class="kobospan" id="kobo.101.4">KODES (</span><span class="ideitalik1"><span class="kobospan" id="kobo.101.5">Korkular Diyarının Esrarı</span></span><span class="kobospan" id="kobo.101.6">) adlı SHAREWARE oyunda yedinci—yani en üst—dereceden bir büyücü ve bilicidir Ku-Ka.</span> <span class="kobospan" id="kobo.101.7">Kendisi hakkında kulaktan kulağa dolaşan birçok söylenti vardır.</span> <span class="kobospan" id="kobo.101.8">Anlatanların yalancısıyım, Merlin’in bilmemkaçıncı göbekten torunu, Poe’nun amcaoğlu ve Gandalf’ın yakın arkadaşıymış mesela.</span> <span class="ideitalik1"><span class="kobospan" id="kobo.102.1">Kabala</span></span><span class="kobospan" id="kobo.102.2">’yı,</span> <span class="ideitalik1"><span class="kobospan" id="kobo.103.1">Zend Avesta</span></span><span class="kobospan" id="kobo.103.2">’yı ve Kadim Mısır’ın</span> <span class="ideitalik1"><span class="kobospan" id="kobo.104.1">Ölüler Kitabı</span></span><span class="kobospan" id="kobo.104.2">’nı baştan sona ve sondan başa ezberden okuyabilirmiş.</span> <span class="kobospan" id="kobo.104.3">Beowulf’un Grendel’i onun yaptığı yaralanmazlık büyüsü sayesinde alt ettiği söylenir.</span> <span class="kobospan" id="kobo.104.4">Başlı başına bir efsanedir Ku-Ka.</span> <span class="kobospan" id="kobo.104.5">Dünyanın hemen hemen her ülkesinde şubesi olan,</span> <span class="ideitalik1"><span class="kobospan" id="kobo.105.1">Kuzgun Kanatlı Kör Kâhin Kulübü</span></span> <span class="kobospan" id="kobo.105.2">(5K) adında bir</span> <span class="ideitalik1"><span class="kobospan" id="kobo.106.1">fan club</span></span><span class="kobospan" id="kobo.106.2">’ı vardır.</span> <span class="kobospan" id="kobo.106.3">Yetmiş iki milletten binlerce kulüp üyesi, her yılın yedinci ayının yedinci günü saat yediyi yedi geçe internet üzerindeki Nevermore Hanı’nda buluşup kör efendilerinin şerefine sanal ortamda kadeh tokuştururlar.</span> <span class="kobospan" id="kobo.106.4">Kulüp üyelerinden herbirinin tuhaf</span> <span class="ideitalik1"><span class="kobospan" id="kobo.107.1">nick</span></span><span class="kobospan" id="kobo.107.2">’leri vardır ve özel yaşamlarında kimliklerini gizlerler.</span> <span class="kobospan" id="kobo.107.3">Birbirlerini tanımak ve kendi aralarında haberleşmek için gizli bir işaret alfabesi kullandıkları söylenir.</span> <span class="kobospan" id="kobo.107.4">Başlıca ilkelerini ‘konuşarak sus, açıklayarak gizle’ sözüyle özetlerler.</span> <span class="kobospan" id="kobo.107.5">Görünüşte herşeyi açıkça söylerler, ama aslında esas sırrı bütün gözlerden saklamak için uyguladıkları kurnazca bir yöntemden başka birşey değildir bu.</span> <span class="kobospan" id="kobo.107.6">Hani birşeyi saklamanın en iyi yolu onu en göz önü yere koymaktır ya, işte öyle.</span> <span class="kobospan" id="kobo.107.7">Bilirsin, bir sırrın gerçek anlamda sır sayılabilmesi için, yalnızca saklanması yetmez, aynı zamanda da saklanmakta olduğu gerçeğinin bilinmesi gerekir.</span> <span class="kobospan" id="kobo.107.8">Kısacası, âdeta gizli bir tarikat, bir tür tapımdır Kör Kâhincilik.</span> <span class="kobospan" id="kobo.107.9">Benim bu heriflerden hiç hazzetmememin nedeni de bu zaten:</span> <span class="kobospan" id="kobo.107.10">Sırlı esrarlı işlere eyvallah, buna ben de varım, ama götüboklu bir Kör Kefal’e yücelerden yüce kimse bilmez nice Ulu Manitu muamelesi yapmak?</span> <span class="kobospan" id="kobo.107.11">Yo, orada dur işte!”</span></p>

  <p class="normal"><span class="kobospan" id="kobo.109.1">“Peki, Şazinuş’un yerini bilse bilse Kör Kâhin’in bileceğini söylemiştiniz.</span> <span class="kobospan" id="kobo.109.2">Bu nasıl oluyor?”</span></p>

  <p class="normal"><span class="kobospan" id="kobo.110.1">“Şudur budur, ama bu Kör Kefal’i bütün bütüne de hafife almamak lazım, Beyamca,” dedi çocuk gözlerini koca koca açarak, “Bilmediği yok gibidir deyyusun.</span> <span class="kobospan" id="kobo.110.2">Sanırsın ki, yedi mahallenin muhtarı… Bir isim ver, yedi göbek şeceresini çıkarsın sana.”</span></p>

  <p class="normal"><span class="kobospan" id="kobo.111.1">“İlginç,” diye mırıldandı İbrahim Nemrûd, “Öyleyse belki Şazinuş Stigma’yı bulmakta yardımcı olabilir bana.”</span> <span class="kobospan" id="kobo.111.2">Sonra çocuğa döndü:</span> <span class="kobospan" id="kobo.111.3">“Kusura bakmayın, sizi meşgul ediyorum, ama Kör Kâhin denen bu zatla görüştürebilir misiniz beni?</span> <span class="kobospan" id="kobo.111.4">İnanın, müteşekkir olurdum size.”</span></p>

  <p class="normal"><span class="kobospan" id="kobo.112.1">“İstediğin bu olsun, Beyamca,” dedi çocuk neşeyle, “Görüştürürüm tabii.</span> <span class="kobospan" id="kobo.112.2">Yeter ki sen arpadan haber ver.</span> <span class="kobospan" id="kobo.112.3">KODES en baba oyunumuzdur ve de jetonun tanesi senin güzel hatrın için iki buçuk kuruşa olur.</span> <span class="kobospan" id="kobo.112.4">O da ayağın alışsın diye ha!</span> <span class="kobospan" id="kobo.112.5">Bak, sevildiğini bil, başka kimseye yapmam bu kıyağı.”</span></p>

  <p class="normal"><span class="kobospan" id="kobo.113.1">İbrahim Nemrûd az sonra çocukla birlikte oyun salonunun arka bölümündeki makinalarından birinin başındaydı.</span> <span class="kobospan" id="kobo.113.2">Üç arşın genişliğinde içbükey bir ekranı ve iki oyun portu olan devasa bir makinaydı bu.</span> <span class="kobospan" id="kobo.113.3">Ekranın pırıltılı gece laciverdi fonu üzerinde uluslararası ağın simgesi olan dev yerküre aheste bir devinimle dönüyordu.</span> <span class="kobospan" id="kobo.113.4">Gözlerinin önünden geçen, engebeli ve hantal kıtaların görüntüsü, bilinmeyen bir menzile doğru ağır ağır akan çamurlu bir ırmağa bakmakta olduğu izlenimi uyandırdı İbrahim Nemrûd’da.</span> <span class="kobospan" id="kobo.113.5">Nereden aklına geldiğini bilemediği bu tuhaf düşünceyle büyülenerek bir an durakladı.</span> <span class="kobospan" id="kobo.113.6">Çocuk onun bu halini görmüştü.</span> <span class="kobospan" id="kobo.113.7">Muzipçe göz kırptı:</span></p>

  <p class="normal"><span class="kobospan" id="kobo.114.1">“</span><span class="ideitalik1"><span class="kobospan" id="kobo.114.2">Eppure si muove</span></span><span class="kobospan" id="kobo.114.3">!”</span></p>

  <p class="normal"><span class="kobospan" id="kobo.116.1">“Efendim?”</span> <span class="kobospan" id="kobo.116.2">dedi İbrahim Nemrûd daldığı düşüncelerden ayılarak.</span></p>

  <p class="normal"><span class="kobospan" id="kobo.117.1">“Yok birşey, boş ver,” dedi çocuk, oyun portlarından birine kurulurken, “Eski bir zırva işte… Haydi, geç bakalım yerine de başlayalım.”</span></p>

  <p class="normal"><span class="kobospan" id="kobo.118.1">İbrahim Nemrûd oyun portunun yüksek arkalıklı koltuğuna otururken, okyanus aşırı bir uçak yolculuğuna çıkmak üzere gibi hissetti kendisini ve tedirgin oldu.</span> <span class="kobospan" id="kobo.118.2">Daha önce hiç uçak yolculuğu yapmamış olmasına karşın, uçağa binmek düşüncesi onu ürkütüyordu.</span> <span class="kobospan" id="kobo.118.3">Küçükken bir keresinde evlerinin bahçesindeki dut ağacından düşmüş oluşuna bağlıyordu bu korkuyu.</span> <span class="kobospan" id="kobo.118.4">Çocuk, kemerinde asılı keseden çıkardığı çarkıfelek biçiminde büyücek bir jetonu makinenin kumbarasına atınca, ekran sanki tanyeri ağarıyormuşçasına yavaş yavaş kızıla döndü ve görüntü bulanıklaştı.</span> <span class="kobospan" id="kobo.118.5">Daha sonra, ekranı kaplayan sisli görüntülerin arasından iki kanatlı yüksek bir demir kapı belirdi.</span></p>

  <p class="normal"><span class="kobospan" id="kobo.119.1">“Korkular Diyarı’na giriyoruz, Beyamca,” dedi çocuk neşeyle, “Peşimden ayrılma sakın ve çok dikkatli ol.</span> <span class="kobospan" id="kobo.119.2">Hiç tekin değildir buralar.</span> <span class="kobospan" id="kobo.119.3">Her kayanın arkasında ne uğursuz yaratıklar, ne yakası açılmadık tehlikeler bekler insanı…”</span></p>

  <p class="normal"><span class="kobospan" id="kobo.120.1">Kumanda panelinin üzerindeki birkaç tuşa dokununca, ekrandaki ağır demir kapı hafif bir gıcırtıyla açıldı ve önlerinde göz alabildiğine uzanan, ufuk çizgisindeki yüksek dağ sıralarıyla gökteki gri bulutların kuşattığı çorak bir bozkır belirdi.</span> <span class="kobospan" id="kobo.120.2">Yapraksız bir ağacın altında, manda gönü zırhlara bürünmüş, dişinden tırnağına dek silahlı, ürkütücü görünüşlü iriyarı bir adamla yarı çıplak enez bir çocuk duruyordu.</span></p>

  <p class="normal"><span class="kobospan" id="kobo.121.1">“Oyun karakterlerimiz bunlar,” dedi çocuk, “Nasıl, beğendin mi?”</span></p>

  <p class="normal"><span class="kobospan" id="kobo.122.1">“Bilmem,” dedi İbrahim Nemrûd dudak bükerek, “Bu adam bana pek benzemiyor doğrusu.”</span></p>

  <p class="normal"><span class="kobospan" id="kobo.123.1">“Deme ya!”</span> <span class="kobospan" id="kobo.123.2">dedi çocuk kıkırdayarak, “Merak etme, sen o değilsin zaten.</span> <span class="kobospan" id="kobo.123.3">Bu oyunda herkes sıfırdan başlar.</span> <span class="kobospan" id="kobo.123.4">Karakterin oyun ilerledikçe yavaş yavaş UPGRADE olur.</span> <span class="kobospan" id="kobo.123.5">O gördüğün üçüncü dereceden bir Gurk savaşçısıdır ve, kusura bakmazsan, o ben oluyorum.</span> <span class="kobospan" id="kobo.123.6">Altı ayda canımı dişime takarak geldim bu seviyeye.</span> <span class="kobospan" id="kobo.123.7">Sen ise oyuna yeni başlayan her müptedi gibi sümüklü bir acemi oğlansın henüz.</span> <span class="kobospan" id="kobo.123.8">Merhabalar!”</span></p>

  <p class="normal"><span class="kobospan" id="kobo.124.1">Çocuk, portunun kumandalarına dokununca, ekrandaki savaşçı iri eliyle acemi oğlanın sırtına bir şaplak indirdi.</span> <span class="kobospan" id="kobo.124.2">Bu güçlü şaplağın etkisiyle bir anda ayakları yerden kesilen acemi oğlan havada uçarak yere kapaklandı.</span> <span class="kobospan" id="kobo.124.3">Kafasını kaldırıp şaşkın bir ifadeyle çevresine bakındığında, yüzü gözü toz toprak içindeydi ve burnu kanıyordu.</span> <span class="kobospan" id="kobo.124.4">İbrahim Nemrûd gayrı ihtiyari bir hareketle elini yüzüne götürdü.</span> <span class="kobospan" id="kobo.124.5">Burnunun kanamadığını görünce, boş bulunup gülünç duruma düştüğünü anlayarak kendisine kızdı.</span> <span class="kobospan" id="kobo.124.6">Yandaki portta oturan çocuk, onun bu haline bakarak kıs kıs gülüyordu.</span> <span class="kobospan" id="kobo.124.7">İbrahim Nemrûd hayli sinirlenmişti.</span> <span class="kobospan" id="kobo.124.8">Kendisiyle alay edilmesi, öteden beri en dayanamadığı şeydi.</span> <span class="kobospan" id="kobo.124.9">Ayağa fırlayıp elinin tersiyle çocuğun suratına okkalı bir tokat atmak geçti içinden bir an, ama öfkesine hakim olmayı bildi.</span> <span class="kobospan" id="kobo.124.10">Bunun yalnızca bir oyun olduğunu, ihtiyacı olan bilgiye ulaşmak için bu nahoş duruma kısa bir süreliğine katlanması gerektiğini yineledi kendi kendisine.</span> <span class="kobospan" id="kobo.124.11">Çocuğun verdiği direktiflere uyarak portunun kumandalarıyla oynadı.</span> <span class="kobospan" id="kobo.124.12">Birkaç başarısız denemeden sonra, acemi oğlanı güçlükle de olsa ayağa kaldırarak gözerimindeki başı dumanlı dağlara doğru hızlı ve sert adımlarla yürümeye başlayan Gurk savaşçısının ardısıra ilerledi düşe kalka.</span></p>

  <p class="normal"><span class="ideitalik1"><span class="kobospan" id="kobo.125.1">Elif, lam, mim…</span></span></p>

  <p class="normal"><span class="ideitalik1"><span class="kobospan" id="kobo.127.1">Bu seninle ilk karşılaşmamız mıydı?</span></span></p>

  <p class="normal"><span class="ideitalik1"><span class="kobospan" id="kobo.129.1">Bilmiyorum, belki…</span></span></p>

  <p class="normal"><span class="ideitalik1"><span class="kobospan" id="kobo.131.1">Sınırsız ama sonlu bir arazi parçası yeryüzü; yolların kesiştiği ve yolların ayrıldığı, saf ipek incecik bir iplikle dokunmuş uçsuz bucaksız bir ağ; akla durgunluk verecek denli çeşitli, göz alıcı ve ama aynı zamanda bir o kadar da korkunç, tümüyle kendisine özgü bir bitey ve direyi barındıran dev bir ekosistem; herbiri kendi kapalı yörüngesinde belirsiz menzillerine yol alan yuvarlacık, toparlacık milyarlarca monadın cirit attığı, kusurlu, ama yetkinliği işte tam da bu kusurluluğunda gizli olumsal bir dizge; her sayfasında farklı, tuhaf, ürkünç bir yaratığın resmedildiği, binlerce ciltlik, yazarı belirsiz, künyesi silinmiş, kimsenin uğramadığı bir kütüphanenin tıkabasa dolu raflarında tozlanmaya terk edilmiş yitik bir ansiklopedi… Kimbilir, bu uçsuz bucaksız çölde yollarımız daha önce kesişmişti belki, belki biz farkına varmaksızın, hatta belki daha ikimiz de ana rahmine bile düşmeden.</span> <span class="kobospan" id="kobo.131.2">Milyon kere milyon topun hızla oraya buraya savrulduğu bu rengârenk ışıklı tilt makinasında iki topun, herhangi değil, ama bildik, bilindik, yabancı gözler için diğerlerinden en ufak bir farkları olmamasına karşın kendilerince biricik ve çok özel iki topun, belli bir yer ve zamanda çarpışması olasılığı hemen hemen 1 / ∞ .</span> <span class="kobospan" id="kobo.131.3">Ama bu bile öylesine somut bir olasılık ki… İşte bu yüzden iç rahatlığıyla söyleyemiyorum bunun ilk karşılaşmamız olduğunu; rastlantının, olan ve olmayan herşeyin anası o büyük yaratıcının anlık kaprislerine bir açık kapı bırakmak gereksinimi hissediyorum hep; ve seni o müsellah izbandutla birlikte Dumanlı Dağlar’a doğru ürkek adımlarla yol alırken gözümün önüne getirmeye çalışıyorum yeniden, o günkü gibi tıpkı.</span> <span class="kobospan" id="kobo.131.4">Yol uzun ve sarp, siz yalnız ve sonsuzca güçsüzsünüz, her adımda önünüzde açılan dünya tekinsiz ve tuzaklarla dolu.</span> <span class="kobospan" id="kobo.131.5">Yalnızca elverişsiz doğa koşulları ve yırtıcı hayvanlarla değil, yolunuzu kesen gözü dönmüş haydutlarla, ipten kazıktan kurtulmuş kanlı katillerle, düelloda öldürdükleri hasımlarının sayısıyla böbürlenen, şan şöhret düşkünü gezgin şövalyelerle, yollarına çıkan tüm canlıları zalim ve açgözlü tanrılarına kurban etmeye ant içmiş putperest rahiplerle, köprüleri ve su başlarını tutarak gelip geçenden baç alan, sözümona haksever, ama aslında paragöz ve kalleş silahşorlarla, elinin ufak bir devinimiyle insanı taşa çeviren ya da yakıp kül eden kötücül büyücülerle, avladıkları insanların etiyle beslenen devlerle, hain cücelerle, yeşil ve kırmızı derili, sivri kulaklı, boynuzlu, gövdeleri pullarla kaplı, tuhaf yaratıklarla, dokuz başlı ve yedi canlı canavarlarla, ağızlarından ateş püskürten ejderhalarla, zombilerle, hortlaklarla, iblislerle dövüşmek zorunda kalıyorsunuz.</span> <span class="kobospan" id="kobo.131.6">Evet, Kentauroslar, Minotauroslar, Kimeralar, Grifonlar, Kikloplar, Hidralar çıkıyor karşınıza, yolunuza devam edebilmek için Orklar ve Goblinlerle savaşıyorsunuz kanınızın son damlasına dek.</span> <span class="kobospan" id="kobo.131.7">İriyarı kılavuzun olanca gücünü, deneyimini ve becerisini kullanıyor, elinden geleni yapıyor, hatta kendini feda etmeyi bile göze alıyor seni tehlikelerden korumak için; ama hem sen hem o, her ikiniz de ölüyorsunuz birçok kez, belki on, belki yirmi defa, belki daha da fazla:</span> <span class="kobospan" id="kobo.131.8">Kimi kez önce o, sonra sen (o olmadan bu düşman dünyada bir dakikalığına bile hayatta kalman hemen hemen olanaksız çünkü); ama kimi kez de önce sen ve sonra o; ya da bazen her ikiniz birden, aynı anda, tek bir amansız ve kahredici darbede.</span> <span class="kobospan" id="kobo.131.9">İlk ölümünü tam olarak anımsayamıyorum şimdi:</span> <span class="kobospan" id="kobo.131.10">Dikkatsizce atılan bir adım sonucunda, bozkırı ormandan ayıran puslu bataklıkta mı boğuluyorsun, yoksa kayaların arasındaki kaynaktan su içmek için eğildiğin sırada enli bir Ork palası kılığında mı geliyor sana ölüm?</span> <span class="kobospan" id="kobo.131.11">Fark etmiyor ama, her ikisi de aynı derecede güzel çünkü:</span> <span class="kobospan" id="kobo.131.12">Ölümün de kendisine göre bir güzelliği ve adaleti olduğu doğru değil mi?</span> <span class="kobospan" id="kobo.131.13">Tüm sanatların belki de anası ölüm.</span> <span class="kobospan" id="kobo.131.14">Tabii daha birçok kez ölüyorsun sonra:</span> <span class="kobospan" id="kobo.131.15">Ciğerini delen, temreni yağlı bir Moğol okuyla; kolayca hakkından gelivereceğini sandığın köse bir cüce tarafından boğazın bir kulağından öbür kulağına dek usturayla kesilerek; Grendel’in ağzından fışkıran alev topunun gövdeni bir anda sarıveren kızıl halesi içinde (ki bu kutsal ateş ayininde etbeyinli kas yığını muhafızın da bir anlık tedbirsizliği sonucunda böğüre böğüre eşlik ediyor sana); ve kimbilir daha kaç türlü biçimde, nasıl en umulmadık yer ve zamanda, hangi tuhaf ve masum görünüşlü yaratığın elinden?</span> <span class="kobospan" id="kobo.131.16">Sözgelimi, konakladığınız Yorgunlar Hanı’nda bir tas buz gibi nar şerbeti sunmak bahanesiyle yanına yaklaşan ve seni kılavuzunun ruhu bile duymadan ince bir çelik telle boğan o gizemli, güzel gözlü, ufak tefek Çinli kızı anımsıyor musun?</span> <span class="kobospan" id="kobo.131.17">Tel etine gömülüp beyaz gömleğinin yakasına ipince bir kan sızarken, fazlaca debelenerek etraftakilerin dikkati çekmemen için, boşta kalan küçük ve yumuşak eliyle taşaklarını patlatırcasına sıkıyor kız; ve sen, gözlerin dehşetle faltaşı gibi açılmış, yüz hatların gergin, yarı aralık dudaklarında donup kalan tuhaf bir acı ve haz ifadesiyle gık bile edemeden boyluyorsun öbür dünyayı.</span> <span class="kobospan" id="kobo.131.18">Mutlu bir ölüm demeli belki de böylesine.</span> <span class="kobospan" id="kobo.131.19">Ya da Tekinsiz Gölgeler Ormanı’ndan geçtiğiniz sırada, sarmaşıklara tutunarak ağaçlardan sarkan kırmızı kıçlı etçil maymunlar seni kaptıkları gibi ulu bir okaliptüs ağacının en tepesine kaçırıyorlar ve elinden hiçbir şey gelmeyen sadık muhafızın aşağıda hırsından ter ter tepinirken, ona nispet yaparcasına, sivri tırnaklı ufacık elleriyle etlerini lime lime ederek canlı canlı yiyorlar seni; üzerlerindeki etler yüzülüp tertemiz kalmış kemiklerini de, zeytin çekirdeği tükürürcesine aşağıya atıyorlar.</span> <span class="kobospan" id="kobo.131.20">Senin ölümün onların yaşamı oluyor.</span> <span class="kobospan" id="kobo.131.21">Kanınla kanlarına kan, canınla canlarına can katıyorsun.</span> <span class="kobospan" id="kobo.131.22">Üstelik canhıraş feryatların, umarsız çırpınmaların, can çekişmelerin, titremelerin, kasılmaların muzip cellatlarını enikonu eğlendiriyor da; yararak açtıkları karnından dolaşık bir balık oltası gibi dışarı sağdıkları bağırsaklarını, dişleyerek kopardıkları kulaklarını, tırnaklarıyla oyarak yuvalarından çıkardıkları gözbebeklerini birbirlerine göstererek kıkır kıkır gülüyorlar, yabanıl sevinç çığlıkları atıyorlar, resmen zevkten dörtköşe oluyorlar.</span> <span class="kobospan" id="kobo.131.23">Bu yüzden gönenmelisin:</span> <span class="kobospan" id="kobo.131.24">Yaşamınla olmasa bile, en azından ölümünle mutlu ediyorsun birilerini –ki bu da önemli birşey, değil mi?</span> <span class="kobospan" id="kobo.131.25">Ama tabii bütün bu ölümler yolundan döndürmüyor seni.</span> <span class="kobospan" id="kobo.131.26">Her ölüşünde ruhun belli belirsiz bir gölge gibi bedeninden ayrılıp havaya yükseliyor ve Yankılar Yaylası’na uçup oradaki dermeçatma bir kulübede tek başına yaşayan münzevi otacıyı buluyor.</span> <span class="kobospan" id="kobo.131.27">Ak sakallı otacı, ocakta yanan ateşe bir avuç beyaz toz atıp hangi dilde olduğunu bilemediğin tuhaf bir dua okuyarak diriltiyor seni ve ölmeden önce bulunduğun yere, kıt akıllı kılavuzunun yanına gönderiyor.</span> <span class="kobospan" id="kobo.131.28">Yolunuza devam ediyorsunuz, yolculuğunuz yeni bir ölümle, ölümlerle kesilene dek tabii… Güneş batıyor, güneş doğuyor, gün geceye, gece yeniden güne dönüyor ve sen o loş oyun salonundaki makinanın başında, gövden kasılmış, gözlerin ekrana çakılı, parmakların oyun portunun kumandaları üzerinde, nereden geleceğini bilemediğin yeni bir tehlikenin tedirgin beklentisiyle otururken, beş altı saat içinde yüzlerce günü, geceyi, ölümü ve yaşamı yaşıyorsun:</span> <span class="kobospan" id="kobo.131.29">Senin olmayan, ama aslında yine de tümüyle senin olan ölümler ve yaşamlar… Ve zaman, katedilen yolla birlikte akıyor.</span> <span class="kobospan" id="kobo.131.30">Nihayet, uzun ve kanlı maceralardan sonra, Dumanlı Dağlar’ın doruğuna ulaşıp Kuzgun Kanatlı Kör Kâhin’in yaşadığı mağaranın ağzında durduğunuzda, vakit akşam olmuş oluyor.</span> <span class="kobospan" id="kobo.131.31">İriyarı muhafızın, mağaranın girişini koruyan yedi başlı ve yedi kuyruklu dev köpek Kerberos’u safdışı bırakmak için kendisini kahramanca feda ediyor.</span> <span class="kobospan" id="kobo.131.32">Sen onları mağaranın önünde, bu ölüm dansının açılış figürlerinde bırakıp usulca içeri süzülüyorsun.</span> <span class="kobospan" id="kobo.131.33">Sert kayanın içine oyulmuş, basık tavanlı, dar ve loş bir dehlizde buluyorsun kendini.</span> <span class="kobospan" id="kobo.131.34">Kenarda duran bir yağ kandilini alıp yürümeye başlıyorsun.</span> <span class="kobospan" id="kobo.131.35">Dehliz sık sık çatallanarak karanlığın içinde uzayıp gidiyor.</span> <span class="kobospan" id="kobo.131.36">Önüne çıkan yollardan birini seçmen gerektiğinde, nedenini tam olarak bilmeksizin, kimi kez sağa, kimi kez sola dönerek ilerliyorsun.</span> <span class="kobospan" id="kobo.131.37">Bir süre sonra yolunu yitirdiğini anlıyorsun ürpertiyle, bu noktadan sonra geri dönmenin olanaksızlığını da biliyorsun ama:</span> <span class="kobospan" id="kobo.131.38">Yol her iki yönde de aynı derecede bilinmezliklerle dolu.</span> <span class="kobospan" id="kobo.131.39">Çaresiz, sezgilerine güvenmek zorundasın.</span> <span class="kobospan" id="kobo.131.40">Nihayet kemerli bir kapıdan geçerek, yüksek tavanlı, geniş, daire biçiminde bir galeriye açılıyor dehliz.</span> <span class="kobospan" id="kobo.131.41">İçerisi duvarlara tutturulmuş kalın meşalelerin aleviyle yarı aydınlık.</span> <span class="kobospan" id="kobo.131.42">Zemin kırmızı ve siyah renkte mermer döşeli.</span> <span class="kobospan" id="kobo.131.43">Duvarlara oyulmuş burma sütunlu nişlerin içinde, daha önce görmediğin, kimisi insanı andıran, kimisi ise tanıdığın hiçbir şeye benzemeyen tuhaf yaratıkların büyük boy heykelleri var.</span> <span class="kobospan" id="kobo.131.44">Herbiri iri birer mangal büyüklüğündeki tombak buhurdanlarda yakılan tütsülerin keskin kokusu havaya yayılıyor.</span> <span class="kobospan" id="kobo.131.45">Gözün galerinin duvarındaki dev mültivizyon ekranına takılıyor:</span> <span class="kobospan" id="kobo.131.46">Ekranda, oyun salonundaki oyun makinasının başında oturan kendi görüntünü görüyorsun.</span> <span class="kobospan" id="kobo.131.47">Birden tiz bir ses çınlıyor galerinin yüksek tavanında.</span> <span class="kobospan" id="kobo.131.48">Başını çevirince, yirmi adım kadar ötende, birkaç basamakla çıkılan taş bir sunağın üzerindeki yüksek arkalıklı tahtta oturmakta olan eciş bücüş bir karaltı ilişiyor gözüne.</span> <span class="kobospan" id="kobo.131.49">“Yaklaş!”</span> <span class="kobospan" id="kobo.131.50">diyor karaltı, “Korkma, yaklaş!</span> <span class="kobospan" id="kobo.131.51">Yakına gel, yakınıma!”</span> <span class="kobospan" id="kobo.131.52">Bu çağrıya uyarak, tıpkı Kırmızı Başlıklı Kız gibi, ürkek ve temkinli adımlarla sunağa doğru ilerleyip basamakların dibinde duruyorsun.</span> <span class="kobospan" id="kobo.131.53">Meşale alevlerinin titrek aydınlığında tam olarak seçemiyorsun tahtta oturan karaltıyı; kadın mı, erkek mi, genç mi, yaşlı mı, anlayamıyorsun.</span> <span class="kobospan" id="kobo.131.54">Göğsü yaldızlı düğmeler ve sırmalarla bezeli, etekleri yerleri süpüren, kol yenleri geniş ve dökümlü, mor kadifeden bir kaftan var sırtında.</span> <span class="kobospan" id="kobo.131.55">Kaftanın bol kapüşonu, ince yüzünün üst bölümünü gölgeliyor.</span> <span class="kobospan" id="kobo.131.56">Mor kumaş kıvrımlarının arasından kara kuru bir el sana doğru uzanıp anlaşılmaz, karmaşık, eğri büğrü biçimler çiziyor havada, tuhaf resimler, kargacık burgacık harfler, ölü bir dilin kıvrıntılı hiyeroglifleri… Sen bu ne idüğü belirsiz biçimlerin bir kuşa mı, bir balığa mı, yoksa bir kara canlısına mı ait olduğunu, ya da aynı anda hepsini birden mi simgelediğini anlamaya çalışırken, yeniden dile geliyor mor kaftanlı.</span> <span class="kobospan" id="kobo.131.57">“Ey aptal çocuk!”</span> <span class="kobospan" id="kobo.131.58">diyor, “Ey kendini bilmez!</span> <span class="kobospan" id="kobo.131.59">Yere bakıp yürek yakan, ey!</span> <span class="kobospan" id="kobo.131.60">Sen ki benim, Kehanetler Efendisi’nin sarayına ayak basma cüretini gösterdin, bu uğurda sayısız tehlikeyi, bir nice ölümü ve yaşamı göze aldın</span></span><span class="kobospan" id="kobo.131.61">—</span><span class="ideitalik1"><span class="kobospan" id="kobo.132.1">ki hangisinin daha ağır bir yük olduğu belli değildir</span></span><span class="kobospan" id="kobo.132.2">—</span><span class="ideitalik1"><span class="kobospan" id="kobo.133.1">, bu yolun dönüşü olmadığını, buraya bir kez girenin bir daha çıkamadığını bilmez misin?</span> <span class="kobospan" id="kobo.133.2">Şimdi bana benim zaten çoktandır bildiğim sorunu soracaksın ve ben de sana duymak için sabırsızlandığın, benim için bir taş denli katı ve somut ve defalarca görülmüş bir film denli bayat ve sıkıcı bir gerçeklik, senin için ise şaşırtıcı ve uğursuz bir kehanet olan yanıtımı vereceğim.</span> <span class="kobospan" id="kobo.133.3">Bütün bunların olmamış olmasını ya da senin bütün bu olup bitenlerden hiç haberin olmamış olmasını istemez miydin?</span> <span class="kobospan" id="kobo.133.4">Söyle, istemez miydin, ey zavallı yaratık?”</span> <span class="kobospan" id="kobo.133.5">Bunun üzerine sen tüm cesaretini toplayıp kâhinin oturduğu tahta iki adım daha yaklaşıyorsun ve diz çöküp koynundan çıkardığın Kötü Günler Kristali’ni havaya kaldırıyorsun.</span> <span class="kobospan" id="kobo.133.6">Kâhin, çevreye keskin pırıltılar saçan kristali görünce, donup kalıyor.</span> <span class="kobospan" id="kobo.133.7">Sen onun bu bir anlık zayıflığını fırsat bilerek soruyorsun sorunu:</span> <span class="kobospan" id="kobo.133.8">“Ey Kör Kâhin!”</span> <span class="kobospan" id="kobo.133.9">diyorsun, “Ey Kuzgun Kanatlı!</span> <span class="kobospan" id="kobo.133.10">Ey yücelerden yüce kimse bilmez nice Kehanetler Efendisi!</span> <span class="kobospan" id="kobo.133.11">Her iki âlemdeki kötülükler hakkı için sorumu yanıtla:</span> <span class="kobospan" id="kobo.133.12">Şazinuş, o ele avuca sığmaz cıva, nerede, ey Kâhin?”</span> <span class="kobospan" id="kobo.133.13">Sözlerin sarayın taş duvarlarında yankılanarak seni bile ürküten bir çağıltıya dönüşüyor.</span> <span class="kobospan" id="kobo.133.14">Binlerce, on binlerce, yüz binlerce cılız ses seninle birlikte haykırıyor sanki:</span> <span class="kobospan" id="kobo.133.15">“Nerede, nerede, nerede, ey Kâhin?”</span> <span class="kobospan" id="kobo.133.16">Seslerin oluşturduğu uğultu sağanağı yavaş yavaş dinip yerini sessizliğe bırakınca, başını doğrultuyor Kâhin.</span> <span class="kobospan" id="kobo.133.17">Yüz hatlarını seçemiyorsun hâlâ, ama gözlerinde çakan mavimsi çelik parıltısını görebiliyorsun.</span> <span class="kobospan" id="kobo.133.18">“Evren, evrenin içindedir,” diyor duru bir sesle, “Sen evrenin içindesin, ama evren de senin içinde.</span> <span class="kobospan" id="kobo.133.19">Sorunun yanıtını bulmak istiyorsan, kendi içine bak.</span> <span class="kobospan" id="kobo.133.20">İşte senin sorunun yanıtı bu.”</span> <span class="kobospan" id="kobo.133.21">Karakuru elini havaya kaldırınca, avucunun içinde yoyoyu andıran, ufak, yanardöner bir top olduğunu görüyorsun.</span> <span class="kobospan" id="kobo.133.22">Ne olduğunu bilemediğin bir tehlikenin önsezisiyle, oradan uzaklaşmak, arkana bile bakmadan kaçmak istiyorsun, ama yanardöner topun bir ateşböceği kümesi gibi sürekli göz kırpan pırıltıları bakışlarını güçlü bir mıknatıs gibi kendisine çekiyor.</span> <span class="kobospan" id="kobo.133.23">Orada, gözlerin Kâhin’in avucundaki yanardöner topa dikili, büyülenmiş gibi, kıpırtısız, neredeyse soluksuz, öylece duruyorsun.</span> <span class="kobospan" id="kobo.133.24">Sonra Kâhin, elinin tüy gibi hafif bir devinimiyle, sana doğru fırlatıyor topu.</span> <span class="kobospan" id="kobo.133.25">Küçük meşin bir topun elden ele aktarıldığı, tanıdık, basit, eğlenceli bir çocuk oyununa davet ediyor sanki seni.</span> <span class="kobospan" id="kobo.133.26">Atılan topu yakalamak için elini uzatıyorsun.</span> <span class="kobospan" id="kobo.133.27">Ufak yanardöner top, Kâhin’le senin arandaki beş altı adımlık mesafeyi katederken, inanılmaz bir hızla büyüyerek bir anda alacalı bulacalı, hırıltılı, devingen, dev bir ateş topuna dönüşüyor.</span> <span class="kobospan" id="kobo.133.28">Elin havada, yüzünde donmuş bir şaşkınlık ifadesiyle kalakalıyorsun.</span> <span class="kobospan" id="kobo.133.29">Ateşin kızıllığı tüm görüşünü kaplıyor.</span> <span class="kobospan" id="kobo.133.30">Ekran, şimşek ışıltısına benzer mavimsi bir ışıkla aydınlanıyor önce ve hemen ardından kof bir patlamayla zifirî bir karanlığa gömülüyor.</span></span></p>

  <p class="normal"><span class="kobospan" id="kobo.135.1">İbrahim Nemrûd eve geldiğinde, saat geceyarısını çoktan geçmişti.</span> <span class="kobospan" id="kobo.135.2">Paltosuyla şapkasını portmantoya astı, ayakkabılarını çıkarıp sızlayan ayaklarına terliklerini geçirdi.</span> <span class="kobospan" id="kobo.135.3">Kendisini ölesiye yorgun hissediyordu.</span> <span class="kobospan" id="kobo.135.4">Neredeyse sabahtan beri ağzına tek lokma koymadığı için kurt gibi açtı.</span> <span class="kobospan" id="kobo.135.5">Mutfağa gidip buzdolabını yokladı, dolap hemen hemen boştu.</span> <span class="kobospan" id="kobo.135.6">Tedbirli davranıp önceden yiyecek birşeyler almamış olduğu için lanet okudu kendisine.</span> <span class="kobospan" id="kobo.135.7">Karısı gideli beri yemeklerini genellikle dışarıda, ucuz aşçı dükkânları ya da kebapçılarda yiyor, alışveriş yapmayı ihmal ediyordu.</span> <span class="kobospan" id="kobo.135.8">Bulabildiği bir parça küflü kaşar peyniri, iki sap yeşil soğan ve yarım somun bayat ekmeği bir tabağa koyup salona gitti, iş dönüşünde hep yaptığı gibi ışıkları açmadan televizyonun karşısındaki büyük koltuğa oturup ayaklarını pufun üzerine uzatarak düşünceye daldı.</span> <span class="kobospan" id="kobo.135.9">Uzun ve hareketli, ama sonuç olarak hemen hemen tümüyle boşa giden bir gün olmuştu.</span> <span class="kobospan" id="kobo.135.10">Başladığı noktanın bir adım ötesinde değildi.</span> <span class="kobospan" id="kobo.135.11">Şazinuş Stigma’nın nerede olabileceği konusunda elinde hâlâ hiçbir somut ipucu yoktu.</span> <span class="kobospan" id="kobo.135.12">Kör Kâhin’in son sözleri belleğinde yankılanıp duruyordu.</span> <span class="kobospan" id="kobo.135.13">Çok şey ifade edermiş gibi görünen, ama aslında hiçbir şey ifade etmeyen bu gizemli sözleri kafasının içinde evirip çeviriyor, yorumlamaya çalışıyor, ama onlardan hiçbir anlam çıkarmayı başaramıyordu.</span> <span class="kobospan" id="kobo.135.14">Saatler süren o tuhaf ve ürpertici oyunun sonunda mutlaka bir sonuca ulaşacağına kendisini inandırmıştı oysa.</span> <span class="kobospan" id="kobo.135.15">Şimdi bütün bu çabanın boşa gitmiş olduğunu görmek, onun için büyük bir düş kırıklığıydı.</span> <span class="kobospan" id="kobo.135.16">Kâhinin son sözlerinin ardından fırlattığı ateş topu ekranı kapladığında, kof bir patlama duyulmuş ve oyun salonundaki tüm oyun makinalarının ekranları aynı anda kararmıştı.</span> <span class="kobospan" id="kobo.135.17">Önce kısa bir sessizlik olmuş, bu ilk şaşkınlık anının hemen ardından oyun salonu birbirine girmişti.</span> <span class="kobospan" id="kobo.135.18">Ortalık mahşer yeri gibiydi.</span> <span class="kobospan" id="kobo.135.19">Oyun makinalarının başındaki çocuklar ayağa fırlamışlar, öfke içinde bağırıp çağırmaya, sövmeye başlamışlardı.</span> <span class="kobospan" id="kobo.135.20">Az sonra sekiz on çocuk, salon müdürü olan şişman çocuğun çevresini sarmışlar, gözlerinden ateş saçarak küçük yumruklarını tehditkâr bir edayla havada sallıyorlar, paralarını geri istiyorlardı.</span> <span class="kobospan" id="kobo.135.21">Şişman çocuk onları yatıştırmaya çalışmıştı, ama hiçbir işe yaramamıştı bu.</span> <span class="kobospan" id="kobo.135.22">Bütün oyun salonu ayağa kalkmış, dindirilmez bir öfkeyle çalkalanıyordu.</span> <span class="kobospan" id="kobo.135.23">Bunun üzerine şişman çocuk gözlerini bilgiç bir tavırla koca koca açarak İbrahim Nemrûd’u göstermiş, bütün bunlardan onun sorumlu olduğunu söylemişti.</span> <span class="kobospan" id="kobo.135.24">Bir anda oyun salonundaki bütün gözlerin kendisine çevrildiğini hissetmişti İbrahim Nemrûd ürpererek.</span> <span class="kobospan" id="kobo.135.25">Durumu açıklamaya, kendisini savunmaya, olanlarda onun hiçbir suçu olmadığını anlatmaya çalışmıştı, ama cezbeye kapılmış bir gövde gibi hırsla dalgalanan kalabalık onu dinlemiyordu.</span> <span class="kobospan" id="kobo.135.26">İnce parmaklı ufacık eller paltosunun eteklerini çekiştiriyor, tükürük saçan ağızlar kin dolu sözcüklerini haykırıyorlardı.</span> <span class="kobospan" id="kobo.135.27">Küçük canavarların elinden kurtulabilmek için üzerindeki paranın hepsini onlara vermek zorunda kalmıştı.</span> <span class="kobospan" id="kobo.135.28">Önceki gün bankaya uğrayıp apartman aidatını ödemek için biraz nakit çekmişti neyse ki.</span> <span class="kobospan" id="kobo.135.29">Kapıcıya aidatı ödedikten sonra, külliyetli miktarda para kalmıştı geriye.</span> <span class="kobospan" id="kobo.135.30">Bu para yanında olmasa, işin nerelere varabileceğini düşünmek bile istemiyordu.</span> <span class="kobospan" id="kobo.135.31">Kesesini çıkarıp paraları avucuna dökmüştü.</span> <span class="kobospan" id="kobo.135.32">Zararı karşılamak için ne kadar ödemesi gerektiğini öğrenmeye çalışırken, çevresini sarmış olan çocuklardan biri, en çok altı yedi yaşlarında, kafası sıfır numaraya vurulmuş, çıplak ayaklarında patlak lastikler olan, kirli suratlı bir afacan, yırtıcı bir hayvan gibi saldırmıştı İbrahim Nemrûd’un avucundaki paralara.</span> <span class="kobospan" id="kobo.135.33">Bu ani saldırıyı beklemeyen İbrahim Nemrûd’un elindeki altın liralar, nısfiyeler, mecidiyeler, delikli kuruşlar, bakır paralar yere saçılınca, müthiş bir kargaşa çıkmıştı bir anda.</span> <span class="kobospan" id="kobo.135.34">Çocuklar, cami avlusunun taşları üzerine saçılmış darı tanelerine üşüşen güvercinler gibi, kısa ve kesik çığlıklarla, itişip kakışarak, birbirlerinin üzerinden atlayarak, birbirlerini ezerek birer sikke kapmaya çalışıyorlardı.</span> <span class="kobospan" id="kobo.135.35">İbrahim Nemrûd ilk anki şaşkınlığını atlatınca, önce cebindeki bütün parayı çocuklara kaptırdığını anlayarak irkilmiş, ama sonra onların elinden kurtulmak için aslında bunun iyi bir fırsat olduğunu düşünerek dev bir solucan yumağı gibi hummalı biçimde kıvıldayan bu kavgacı kalabalığın arasından güçlükle sıyrılıp kendisini oyun salonunun dışına atmıştı.</span> <span class="kobospan" id="kobo.135.36">Kapıda durup arkasına son kez göz attığında, çocuklar hâlâ sikkeleri birbirlerinin elinden kapabilmek için canlarını dişlerine takmış didişiyorlar, birbirlerinin saçlarını çekiyorlar, kulaklarını ısırıyorlar, yüzlerini tırmalıyorlar, gözlerini oyuyorlardı.</span> <span class="kobospan" id="kobo.135.37">Bu görüntü karşısında yüzünü ekşitmiş ve onları ölüm kalım savaşlarının en kızışmış anında bırakıp hızlı adımlarla oradan uzaklaşmıştı.</span> <span class="kobospan" id="kobo.135.38">Dışarıda hava kararmıştı, yatsı ezanı okunuyordu.</span> <span class="kobospan" id="kobo.135.39">Oyun salonunda en az yedi sekiz saat geçirmiş olmalıydı.</span> <span class="kobospan" id="kobo.135.40">Oğlunun hakkı vardı, bilgisayar oyunu oynarken zamanın nasıl geçtiği anlaşılmıyordu.</span> <span class="kobospan" id="kobo.135.41">Oyun salonundaki gürültülü hengâmenin tersine, sokaklar kıpırtısız ve sessizdi.</span> <span class="kobospan" id="kobo.135.42">Kenar mahallelerde yaşam erken duruyordu.</span> <span class="kobospan" id="kobo.135.43">Dükkânlar kepenklerini indirmiş, çoğu apartmanın pencerelerindeki ışıklar sönmüş, ortalıktan el ayak çekilmişti.</span> <span class="kobospan" id="kobo.135.44">Kendisini iyi hissetmiyordu.</span> <span class="kobospan" id="kobo.135.45">Oyun makinasının başında saatler boyu iki büklüm oturmaktan her yanı tutulmuştu.</span> <span class="kobospan" id="kobo.135.46">Sürekli ekrana bakmaktan kan çanağına dönmüş olan gözleri yanıyor, bacakları hareketsizlikten uyuşmuş olduğu için, yürürken hafifçe topallıyordu.</span> <span class="kobospan" id="kobo.135.47">Hepsi birbirine benzeyen gri yüzlü apartmanlarla çevrili, tek tük sokak lambalarının yetersiz aydınlatmasıyla ancak beş on adım ötesinin seçilebildiği, ıssız, dar ve yılankavi sokaklarda defalarca yanlış yöne sapmış, yolunu yitirmiş, aynı noktanın çevresinde dönüp durmuş ve en az iki saat süren tüketici bir oradan oraya savrulmanın ardından, nihayet metro istasyonuna ulaşıp kent merkezine giden son metroyu yakalamayı başarmıştı.</span> <span class="kobospan" id="kobo.135.48">Neyse ki elektronik biletinde metroya binmesine yetecek kadar kredi vardı, yoksa cebinde hemen hemen hiç parası kalmadığı için eve dönemeyebilir, içe işleyen temmuz ayazında geceyi yol kenarındaki banklardan birinin üzerinde geçirmesi gerekebilirdi.</span> <span class="kobospan" id="kobo.135.49">Kafasından kabaca bir hesap yapınca, oyun salonundaki çocuklara beş liraya yakın para kaptırmış olduğunu anladı.</span> <span class="kobospan" id="kobo.135.50">Ayrıca oyun salonunun müdürü olan şişman çocuk oyun makinası için kredi kartından bir miktar para çekmişti.</span> <span class="kobospan" id="kobo.135.51">Bu durum hayli canını sıktıysa da, bunun her araştırmanın gerektirdiği önceden kestirilemez harcamalardan biri olduğunu düşünerek kendisini avutmaya çalıştı.</span> <span class="kobospan" id="kobo.135.52">Çok daha önemli bir sorun vardı şimdi önünde.</span> <span class="kobospan" id="kobo.135.53">Ana caddedeki dev mültivizyon ekranlarından yansıyan ışığın ürkünç gölgelerle doldurduğu salonun karanlığında koltuğa çökmüş otururken, bu karışık davayı nasıl sonuca bağlayabileceğini, Şazinuş Stigma’yı bulmak için kime başvurması gerektiğini düşünüyor, ama aklına hiçbir fikir gelmiyordu.</span> <span class="kobospan" id="kobo.135.54">Yarım saatlik yararsız bir çabanın sonunda pes etti.</span> <span class="kobospan" id="kobo.135.55">Yatağa girmeden önce kafasını hiç olmazsa biraz dağıtabilmek için pul koleksiyonuna göz gezdirmeye karar verdi.</span> <span class="kobospan" id="kobo.135.56">Defterin sayfalarına titiz bir düzen içinde yerleştirilmiş pullara bakmak rahatlatıyordu onu.</span> <span class="kobospan" id="kobo.135.57">Üstesinden gelinmez bin türlü zorlukla onu bunaltan ve sürekli değişen görüntüleriyle kafasını karıştıran dış dünyanın tersine, pulların durağan ve düzenli dünyası sıcak bir güven duygusuyla sarıp sarmalıyordu onu.</span> <span class="kobospan" id="kobo.135.58">Bu dünyada belirsizliklere, değişkenliklere, kandırmacalara yer yoktu.</span> <span class="kobospan" id="kobo.135.59">Eflatun’un ideleri denli değişmez ve sağlamdı pullar.</span> <span class="kobospan" id="kobo.135.60">Pulları, tarih sırasına göre yapılan olağan düzenlemenin yerine, konularına göre tasnif ederek kendince bir düzen içinde defterlere yerleştirmişti.</span> <span class="kobospan" id="kobo.135.61">Önce, kendisine gelmiş zarfların üzerinden çıkan sarf pullarının bulunduğu defteri çıkarıp, elinde cımbız ve pertavsız, en sevdiği pulları masa lambasının parlak ışığı altında bir kuyumcu titizliğiyle teker teker inceledi.</span> <span class="kobospan" id="kobo.135.62">Çoğu koleksiyonerin burun kıvırdığı, hatta puldan bile saymayarak koleksiyonlarına almaya tenezzül etmediği, genellikle ucuz kâğıda düşük nitelikli baskıyla basılmış bu basit ve önemsiz pullarda açıklanması güç bir çekicilik buluyordu.</span> <span class="kobospan" id="kobo.135.63">Bu pulları incelerken, herkesin gözünün önünde olan, ama kimsenin farkına bile varmaksızın önünden geçip gittiği gizli bir hazineyi keşfetmiş şanslı bir arkeolog gibi hissediyordu kendisini.</span> <span class="kobospan" id="kobo.135.64">Birkaç gün önce Yüksekkaldırım’daki pulcudan almış olduğu erörlü zeplin pulu geldi aklına.</span> <span class="kobospan" id="kobo.135.65">Birbirini izleyen olaylar nedeniyle onu neredeyse unutmuştu.</span> <span class="kobospan" id="kobo.135.66">Daha önce hiç zeplin pulu geçmemişti eline.</span> <span class="kobospan" id="kobo.135.67">Okuduğu filateli kataloglarından herhangi birinde bir zeplin pulları serisinden söz edilğini de anımsamıyordu.</span> <span class="kobospan" id="kobo.135.68">Tarihi ve menşeini saptayamadığı bu nadir pulu, vapur, şimendifer, tayyare ve otomobil pullarını koyduğu</span> <span class="ideitalik1"><span class="kobospan" id="kobo.135.69">Araç ve Makinalar</span></span> <span class="kobospan" id="kobo.135.70">– ARAMAK başlıklı deftere yerleştirmişti.</span> <span class="kobospan" id="kobo.135.71">Sözkonusu defteri çıkarıp pulun bulunduğu sayfayı açtı, pulu cımbızla tutup ışığa doğrulttu.</span> <span class="kobospan" id="kobo.135.72">Kemik rengi grenli kâğıt üzerindeki mor mürekkep yer yer dağılmış, çizgiler ve harflerin çevresinde kılcal saçaklar oluşmuştu.</span> <span class="kobospan" id="kobo.135.73">Keşfettiğinde onu çok heyecanlandırmış olan erörlü bordürü bir kez daha pertavsızla dikkatle inceledi.</span> <span class="kobospan" id="kobo.135.74">Birbirinin içinde yokolan çizgiler, ilk defasında olduğu gibi, yine aklını karıştırdı.</span> <span class="kobospan" id="kobo.135.75">Çizgilerin nerede başlayıp nerede bittiğini anlamak için ne denli dikkatli bakarsa, görüntü o denli iç içe geçiyor, anlaşılmaz hale geliyordu.</span> <span class="kobospan" id="kobo.135.76">Ne olduğunu açıklayamadığı bir tuhaflık vardı bu pulda.</span> <span class="kobospan" id="kobo.135.77">Ancak bu kez kolayca teslim olmamaya kararlıydı.</span> <span class="kobospan" id="kobo.135.78">Evdeki eski ve kullanılmayan eşyaların yığılı durduğu yüklükte, babasına ait çok güçlü bir pertavsız olduğunu anımsıyordu.</span> <span class="kobospan" id="kobo.135.79">Ondan kendisine miras kalan birçok başka eşya gibi, bu pertavsızı da ne atabilmiş ne de kullanabilmişti.</span> <span class="kobospan" id="kobo.135.80">Babası çoktan ölmüş de olsa, ona ait eşyalara dokunmaya hâlâ çekiniyordu.</span> <span class="kobospan" id="kobo.135.81">Ama bu kez merakı tedirginliğine üstün geldi.</span> <span class="kobospan" id="kobo.135.82">Kısa bir aramanın sonunda, pertavsızı yüklükteki eski bir sandığın dibinde, sepya renkli fotoğraflar, altın kaplama kol düğmeleri, köstekli bir cep saati ve birkaç başka ıvır zıvırın yanında buldu.</span> <span class="kobospan" id="kobo.135.83">Gergedan boynuzu saplı, pirinç çerçeveli, hemen hemen fincan tabağı boyutunda bir pertavsızdı bu.</span> <span class="kobospan" id="kobo.135.84">Bozdoğan Kemeri’nin yanındaki süpermarketin hobi gereçleri bölümünden indirimli satışlarda alınmış kendi plastik saplı Kore malı pertavsızıyla karşılaştırıldığında, babasınınkinin en az dört beş kat daha fazla büyülttüğünü gördü hayretle ve anlamsız bir çekingenlik yüzünden bu güzelim pertavsızı daha önce kullanmaktan kaçınmış olduğu için kendisine kızdı.</span> <span class="kobospan" id="kobo.135.85">Zeplin pulunu cımbızla tutup ışığa doğrulttu, erörlü bordürü pertavsızın altında dikkatle inceledi.</span> <span class="kobospan" id="kobo.135.86">İlkin bir anlam veremedi gördüğüne, gözlerini ovuşturarak bir daha baktı.</span> <span class="kobospan" id="kobo.135.87">Ağzı hayretle aralandı.</span> <span class="kobospan" id="kobo.135.88">Yanılmıyordu:</span> <span class="kobospan" id="kobo.135.89">En baştan beri bordür olduğunu sandığı çizgilerden biri, incecik bir yazıydı aslında.</span> <span class="kobospan" id="kobo.135.90">Ona mürekkebin kâğıt üzerinde dağılmasıyla oluşmuş kılcal saçaklar gibi görünen pürüzler, harflerin noktaları, uzantıları ve kuyruklarıydı.</span> <span class="kobospan" id="kobo.135.91">Pertavsızın uzaklığını ayarlayarak yazıyı okumaya çalıştı, ama bu olanaksızdı.</span> <span class="kobospan" id="kobo.135.92">Yazı o denli küçüktü ki, bu olağanüstü güçlü pertavsız bile onu okunabilecek denli büyültmeye yetmiyordu.</span> <span class="kobospan" id="kobo.135.93">Bir süre ne yapacağını bilemeyerek çaresizlik içinde çevresine bakındı.</span> <span class="kobospan" id="kobo.135.94">Sonra aklına iyi bir fikir geldi.</span> <span class="kobospan" id="kobo.135.95">Bilgisayarını açıp pulu tarayıcıya yerleştirirken, bu dahiyane çözümü bulduğu için kendisiyle gururlanıyordu.</span> <span class="kobospan" id="kobo.135.96">Taranan görüntüyü ekranda önce yüz yirmi beş, ardından iki yüz elli kat büyülttü.</span> <span class="kobospan" id="kobo.135.97">Elyazısını andıran matbaa harfleriyle dizilmiş iki kısa satır, ekranın soluk beyaz zemini üzerinde ona göz kırpıyordu:</span></p>

  <p class="normal"><span class="ideitalik1"><span class="kobospan" id="kobo.137.1">Kim ki aramaktadır merdümgiriz Ş.</span> <span class="kobospan" id="kobo.137.2">Nuş’u</span></span></p>

  <p class="normal"><span class="ideitalik1"><span class="kobospan" id="kobo.139.1">Varidat Hamamı’nda bulsun Çakır Çavuş’u</span></span></p>

  <p class="normal"><span class="kobospan" id="kobo.141.1">Ani bir baş dönmesi hissetti ve Kör Kâhin’in evvelce bir anlam verememiş olduğu gizemli sözlerini anımsadı.</span> <span class="kobospan" id="kobo.141.2">Bu kehanetteki doğruluk payını şimdi anlıyordu.</span> <span class="kobospan" id="kobo.141.3">Bunca zamandır bulmak için didindiği şey, en başından beri yanındaydı aslında.</span> <span class="kobospan" id="kobo.141.4">Oraya bakmayı akıl edememişti yalnızca, o kadar.</span> <span class="kobospan" id="kobo.141.5">Kafasının içinde bir sürü soru uçuşuyordu.</span> <span class="kobospan" id="kobo.141.6">Bu pul gerçek mi, yoksa sahte miydi?</span> <span class="kobospan" id="kobo.141.7">Yazıda sözü edilen “Ş.</span> <span class="kobospan" id="kobo.141.8">Nuş”, onun aradığı Şazinuş Stigma’yla aynı kişi miydi?</span> <span class="kobospan" id="kobo.141.9">Onun için neden “merdümgiriz” sıfatı kullanılmıştı?</span> <span class="kobospan" id="kobo.141.10">VAHA olarak da anılan</span> <span class="ideitalik1"><span class="kobospan" id="kobo.141.11">Varidat Hamamı</span></span><span class="kobospan" id="kobo.141.12">’nın adı daha önce çalınmıştı kulağına; Kuledibi civarında, pek de iyi bir namı olmayan, köhne bir esnaf hamamıydı bu; ama yazıda adı geçen esrarengiz “Çakır Çavuş” kimin nesiydi ve Şazinuş Stigma’yla ne gibi bir ilgisi vardı?</span> <span class="kobospan" id="kobo.141.13">Bu yazıyı buraya kim, ne zaman, nasıl yazmıştı?</span> <span class="kobospan" id="kobo.141.14">Bu pulun onun eline geçeceğini nereden biliyorlardı?</span> <span class="kobospan" id="kobo.141.15">Pulun üzerindeki yazı ona gönderilmiş gizli bir ileti olabilir miydi, yoksa böyle düşünmekle yanılıyor, çocukça bir kuruntuya kapılarak kendisini gülünç duruma düşürmüş mü oluyordu?</span> <span class="kobospan" id="kobo.141.16">Bu soruların hiçbirine verecek akla uygun bir yanıtı yoktu.</span> <span class="kobospan" id="kobo.141.17">Tek bildiği, şöyle ya da böyle, çıkmaza girmiş olan araştırmasını sürdürmesini sağlayacak bir ipucu bulmuş olduğuydu, ki onun için esas olan da buydu.</span> <span class="kobospan" id="kobo.141.18">Yazıcıdan ekrandaki beyitin bir çıktısını aldı, pulu itinayla eski yerine yerleştirdi, pul defterlerini masasının yanındaki camlı dolaba koyup dolabın kapağını kilitledi ve yanıtı olmayan bütün bu tedirgin edici soruları kafasından kovmaya çalışarak yatak odasına gitti.</span></p>

  <p class="normal"><span class="kobospan" id="kobo.143.1">İbrahim Nemrûd ertesi gün saat 10 sularında Karaköy’den Kuledibi’ne çıkan yokuşu ağır adımlarla tırmanıyordu.</span> <span class="kobospan" id="kobo.143.2">Tramvayla Galata Köprüsü’nü geçerken elindeki kent haritasını dikkatle incelemesine karşın, VAHA’yı bulamamıştı.</span> <span class="kobospan" id="kobo.143.3">Dükkânlarının önüne birer peyke atmış, koyu sabah çaylarını içip tespih çevirerek gelen geçeni mahmur gözlerle süzen birkaç esnafa hamamın nerede olduğunu sordu.</span> <span class="kobospan" id="kobo.143.4">Adamların yaptıkları tarifler öylesine karışık ve birbirinden farklıydı ki, Kuledibi’nin kimi zaman ancak bir kupa arabasının geçebileceği denli dar ve loş arka sokaklarında birkaç kez yitirdi yolunu ve oradan oraya dolaşmakla geçen yarım saatin sonunda, verilen tarifler sayesinde değil, düpedüz bir rastlantı sonucu buldu hamamı.</span> <span class="kobospan" id="kobo.143.5">Yol sorduğu kişiler hamamın yerini tarif ederken bunca zorlanmakta haksız değillerdi; çatı mertekleri göçmüş, Ceneviz yapısı, üç katlı, harap bir taş binayla metruk bir kilisenin arasına sıkışmış, ilk bakışta sokaktan görülemeyen içerlek bir parselin üzerindeydi hamam.</span> <span class="kobospan" id="kobo.143.6">Külhanın bacasından duman tütmüyordu.</span> <span class="kobospan" id="kobo.143.7">Kurşun kaplaması sökülüp altından kelleşmiş bir başı andıran, is lekeli, sidik rengi bir sıvanın çıktığı ufak kubbenin üzerindeki fil gözlerinden çoğunun camları kırılmıştı.</span> <span class="kobospan" id="kobo.143.8">Sokağı hamamın önündeki ufak taşlığa bağlayan dar aralıktan geçip rutubetten mantarlaşmış alçak tahta kapıyı yokladı.</span> <span class="kobospan" id="kobo.143.9">Hafifçe itince, sürmelenmemiş olan kapı yağsız menteşeleri üzerinde gıcırdayarak ardına dek açıldı.</span> <span class="kobospan" id="kobo.143.10">Kısa bir duraksamanın ardından başını eğip yüksek taş eşikten atlayarak içeri girince, basık kemerli kapılarla hamamın diğer bölümlerine bağlanan, kare planlı, ufak bir giriş holünde buldu kendisini.</span> <span class="kobospan" id="kobo.143.11">İçerisi bakımsızlıktan mezbeleye dönmüş, duvarlardaki badana ve sıva, rutubet nedeniyle tabaka tabaka kabarıp dökülmüştü.</span> <span class="kobospan" id="kobo.143.12">Havada, ne olduğunu çıkaramadığı, lağım kokusunu andıran iç bulandırıcı bir koku vardı.</span> <span class="kobospan" id="kobo.143.13">Burada hâlâ insanların yaşadığına ilişkin tek işaret, duvardaki eski bir kavuklukta çevresine ölü gözü gibi fersiz, titrek bir aydınlık vererek yanmakta olan yamru yumru bir yağ kandiliydi.</span> <span class="kobospan" id="kobo.143.14">Kapının yanındaki bir çiviye asılı duran paslı çıngırağını çalarak birilerinin gelmesini bekledi, ama ortalıkta kimse görünmüyordu.</span> <span class="kobospan" id="kobo.143.15">“Kimse yok mu?”</span> <span class="kobospan" id="kobo.143.16">diye seslendi tereddütle, ama bir karşılık alamadı.</span> <span class="kobospan" id="kobo.143.17">Taş holü birkaç kez bir uçtan bir uca ağır ağır adımladı.</span> <span class="kobospan" id="kobo.143.18">Gitgide sabırsızlanmaya başlıyordu.</span> <span class="kobospan" id="kobo.143.19">Doğruluğu hayli su götürür bir ipucunun ardına takılıp bu izbe hamama geldiği için tedirgindi.</span> <span class="kobospan" id="kobo.143.20">Burada gerçekten birileriyle karşılaşmak istediğinden aslında pek de emin olmadığının farkına varmıştı.</span> <span class="kobospan" id="kobo.143.21">Boş bir umudun peşinden koşarak kendisini gülünç duruma düşürmüş olabileceğinden endişe ediyor, ancak herşeyi yüzüstü bırakıp gitmeyi de göze alamıyordu.</span> <span class="kobospan" id="kobo.143.22">Sonunda, uzayıp giden sessizliğin gerilimli beklentisine daha fazla dayanamayarak, bu kez enikonu sertçe, neredeyse buyurgan ve aşağılayıcı bir tonda bağırdı:</span></p>

  <p class="normal"><span class="kobospan" id="kobo.144.1">“Hey!</span> <span class="kobospan" id="kobo.144.2">Kimse yok mu bu Allahın belası delikte?</span> <span class="kobospan" id="kobo.144.3">Hamamcı!</span> <span class="kobospan" id="kobo.144.4">Külhancı!</span> <span class="kobospan" id="kobo.144.5">Tellakbaşı!</span> <span class="kobospan" id="kobo.144.6">Neredesiniz?</span> <span class="kobospan" id="kobo.144.7">Çıkın ortaya!”</span></p>

  <p class="normal"><span class="kobospan" id="kobo.145.1">Sesi, holün çeperlerinde en ufak bir yankı izi bırakmaksızın kuru bir tınıyla söndü.</span> <span class="kobospan" id="kobo.145.2">Böylesine aptalca bir kuruntuya kapılacak denli saf ve çaresiz olduğu için kızdı kendisine.</span> <span class="kobospan" id="kobo.145.3">Şimdi herşeyi açıklıkla görebiliyordu.</span> <span class="kobospan" id="kobo.145.4">Bu hamamda ne Şazinuş Stigma ne Çakır Çavuş ne de başka birisi vardı.</span> <span class="kobospan" id="kobo.145.5">Onca yolu boş yere tepmiş, buraya sırf kendi aptallığını onaylamak için gelmişti.</span> <span class="kobospan" id="kobo.145.6">Büyük bir düşkırıklığı içinde dönüp gitmek üzereydi ki, hole açılan kemerli kapıların birinin ardından düzensiz ayak sesleri ve telaşlı fısıltılar işitti.</span> <span class="kobospan" id="kobo.145.7">Bir an sonra, bellerine paçavramsı birer peştemal sarmış, ayakları nalınlı üç çıplak oğlan, karşısında el bağlayarak durmuş, yerlere kadar eğilerek temenna üstüne temenna veriyorlardı.</span></p>

  <p class="normal"><span class="kobospan" id="kobo.146.1">“Hoş gelmişsen, Efendi, sefalar getirmişsen!”</span> <span class="kobospan" id="kobo.146.2">dedi oğlanlardan biri yaltaklanan bir tavırla, “Kusura kalma, külhanda idik, billah duymamışız geldiğini.”</span></p>

  <p class="normal"><span class="kobospan" id="kobo.147.1">On üç yaşlarında, esmer tenli, siyah saçlı, yassı göğüslü, ince uzun bir çocuktu bu.</span> <span class="kobospan" id="kobo.147.2">Hemen bir adım gerisinde duran diğer ikisi ise ondan birkaç yaş küçük olsalar gerekti.</span> <span class="kobospan" id="kobo.147.3">Bunlardan biri, beyaz tenli, kızıl saçlı, al yanaklı, güleç yüzlü, topluca bir oğlandı.</span> <span class="kobospan" id="kobo.147.4">Gözüne takılan komik birşeyden ötürü her an bir gülme krizine kapılarak kıkırdayıvermemek için kendisini zor tutar gibi bir hali vardı.</span> <span class="kobospan" id="kobo.147.5">Diğeri, çevresinde olup bitenlerle pek ilgilenmiyormuş gibi görünen, küçük kafalı, mahmur bakışlı, sessiz bir çocuktu.</span> <span class="kobospan" id="kobo.147.6">Üçünün de saçları kısacık kesilmiş, yüksek topuklu, eski püskü, şimşir nalınlar içindeki çıplak ayaklarının parmaklarına kına yakılmıştı.</span> <span class="kobospan" id="kobo.147.7">İbrahim Nemrûd bir an kızıl saçlı çocuğun ona güldüğü sanısına kapılarak öfkelenir gibi oldu, ama yanılıyor olabileceğini düşünerek çocuğu haksız yere paylamaktan kaçındı.</span></p>

  <p class="normal"><span class="kobospan" id="kobo.148.1">“Külhana çırayı yeni verdiydik daha, Efendi.”</span> <span class="kobospan" id="kobo.148.2">dedi esmer çocuk, “İznin olursa, zatını dahi hemen buradan kuş misali uçurup camekâna alalım, soyundurup peştemalını nalınını geydirelim, baş köşeye oturtup bir acı kahve ile has latilokum ikram edelim ki, âteşin kıvamını bekler iken telezzüz edip hal-i hoş üzre berkarar olasın.”</span></p>

  <p class="normal"><span class="kobospan" id="kobo.149.1">Rahat ve teklifsiz tavırlarından diğerlerinin amiri olduğu anlaşılıyordu.</span> <span class="kobospan" id="kobo.149.2">İbrahim Nemrûd hiç beklemediği bu davet karşısında şaşırmıştı.</span></p>

  <p class="normal"><span class="kobospan" id="kobo.150.1">“Afedersiniz, yanlış anladınız,” dedi bocalayarak, “Ziyaretimin esas sebebi…”</span></p>

  <p class="normal"><span class="kobospan" id="kobo.151.1">Ancak çocuklar onu dinlemiyorlardı.</span> <span class="kobospan" id="kobo.151.2">Engel olmasına fırsat vermeksizin, esmer çocuk evrak çantasıyla şapkasını bir hamlede kapıp kemerli kapılardan birine yönelmişti bile.</span> <span class="kobospan" id="kobo.151.3">Diğer ikisi kollarına girerek İbrahim Nemrûd’u önderlerinin ardısıra sürüklediler.</span> <span class="kobospan" id="kobo.151.4">Eğer istese, her ikisini de bir silkinişte üzerinden atabilir, ellerinden kurtulabilirdi elbette, ama Şazinuş Stigma hakkında bilgi almayı umduğu için onlara direnmedi.</span> <span class="kobospan" id="kobo.151.5">Çocuklar onu basamakları gıcırdayan dar bir tahta merdivenden hamamın soğukluk bölümüne bakan basık tavanlı bir asma kata çıkarıp rutubet kokulu ufak bir soyunma kabinine soktular.</span> <span class="kobospan" id="kobo.151.6">Yanında kalarak soyunmasına yardım etmek için epeyce ısrar ettilerse de, İbrahim Nemrûd bunu kesin bir dille reddedince, kabinden çıkıp onu yalnız bırakmaya razı oldular istemeye istemeye.</span> <span class="kobospan" id="kobo.151.7">Kapıyı arkalarından kapatıp sürgüledi.</span> <span class="kobospan" id="kobo.151.8">Çocuk bile olsalar, yabancıların yanında soyunmaktan nefret ederdi.</span> <span class="kobospan" id="kobo.151.9">Sırtından çıkardığı giysileri özenle katlayarak kabindeki tahta sıranın üzerine koyduktan sonra, çocukların sarınması için vermiş oldukları peştemalı bir ucundan tutup tiksintiyle inceledi.</span> <span class="kobospan" id="kobo.151.10">Yıllar yılı kullanılmaktan eprimiş, kenarları ipliklenmiş, rengi atmış, üzeri ne idüğü belirsiz kahverengi lekelerle dolu, mülevves bir ibrişim peştemaldı bu.</span> <span class="kobospan" id="kobo.151.11">Başkalarının kullanmış olduğu giysileri tenine değdirmekten hiç hoşlanmazdı, ama durum icabı buna katlanması gerekiyordu.</span> <span class="kobospan" id="kobo.151.12">Peştemalı iğrenerek beline sardı.</span> <span class="kobospan" id="kobo.151.13">Sıranın altında duran nalınları ayağına geçirdiğinde, başka bir kötü sürpriz daha bekliyordu onu:</span> <span class="kobospan" id="kobo.151.14">Giyilmekten topuk yerleri aşınıp kararmış, çatlaklarına kir dolmuş bu eski nalınlar ona birkaç numara ufaktı.</span> <span class="kobospan" id="kobo.151.15">İri ve taraklı ayakları nalınlara sığmıyor, küçük parmakları her iki yandan dar tasmaların dışına taşıyordu.</span> <span class="kobospan" id="kobo.151.16">Parmaklarını büzerek ayaklarını tasmaların altına sığdırmaya çalıştı, bu kez de küt ve kalın parmakları üst üste binip sıkıştığı için canı yanıyordu.</span> <span class="kobospan" id="kobo.151.17">Bir an nalınları ayağından çıkarıp atmak geçti içinden, ama hamamın pis zemini üzerinde yalınayak yürümesi gerekeceğini düşününce, bu sıkıntılı duruma bir süre göğüs germenin daha uygun olacağına karar verdi.</span> <span class="kobospan" id="kobo.151.18">İşini bitirmiş, kabinden çıkmaya hazırlanıyordu ki, bastırılmaya çalışılan boğuk bir kıkırtıyla irkildi birden.</span> <span class="kobospan" id="kobo.151.19">Ses yan bölmeden geliyordu.</span> <span class="kobospan" id="kobo.151.20">Dikkatli bakınca, kabini yandaki kabinden ayıran tahta bölme duvarının hemen hemen bel hizasına gelen bir yerinde, içine parmak girebilecek genişlikte bir delik olduğunu gördü dehşetle.</span> <span class="kobospan" id="kobo.151.21">Eğilip gözünü deliğe dayadığında, bölmenin öteki tarafında merakla açılmış bir gözle karşılaştı.</span> <span class="kobospan" id="kobo.151.22">Kısa bir an süren bu göz göze gelmenin ardından, göz delikten çekildi, çarpılan bir kapının gürültüsü ve telaşla uzaklaşan neşeli nalın sesleri işitildi.</span> <span class="kobospan" id="kobo.151.23">Soyunurken gizlice gözetlenmiş olmak İbrahim Nemrûd’u çok sinirlendirmişti.</span> <span class="kobospan" id="kobo.151.24">Bunu yapanın kim olduğunu anlamak için, soyunma kabininin kapısını kopartırcasına açıp dışarı fırladı.</span> <span class="kobospan" id="kobo.151.25">Yandaki kabinin kapısı aralıktı ve içerisi boştu.</span> <span class="kobospan" id="kobo.151.26">Ortalıkta kimse görünmüyordu.</span></p>

  <p class="normal"><span class="kobospan" id="kobo.152.1">“Kimdi vardı demin burada?”</span> <span class="kobospan" id="kobo.152.2">diye bağırdı öfkeyle, “Kimse çıksın ortaya çabuk!”</span></p>

  <p class="normal"><span class="kobospan" id="kobo.153.1">Kısa bir sessizlik oldu.</span> <span class="kobospan" id="kobo.153.2">Sonra, esmer çocuk arkasında diğer iki oğlanla birlikte tahta merdivenin başında belirdi.</span> <span class="kobospan" id="kobo.153.3">Üçü de hiçbir şeyin farkında değillermiş gibi davranıyorlardı.</span> <span class="kobospan" id="kobo.153.4">Bu kayıtsızlık İbrahim Nemrûd’u daha da kızdırdı.</span> <span class="kobospan" id="kobo.153.5">Kendisini gözetleyenin kızıl saçlı tombul oğlan olduğunu düşünüyor, ama elinde hiçbir somut kanıt olmadığı için, çocuğu açıkça suçlayamıyordu.</span> <span class="kobospan" id="kobo.153.6">Öfkeli bakışlarını çocuğun yüzüne dikerek bu masum yüzde kuşkusunu doğrulayacak birşeyler, alaycı bir gülümseme, korkulu bir seğirme ya da acemice gizlenmeye çalışılan bir heyecan ifadesi aradı, ama çocuk herzamanki utangaç güleçliğiyle bakışlarını önüne dikmiş, ellerini göbeğinin üzerinde bağlamış, edepli bir tavırla duruyordu.</span> <span class="kobospan" id="kobo.153.7">Hep birlikte aşağı inip hamamın halvethanesine girene dek çocuğu göz hapsinde tutmayı sürdürdü.</span> <span class="kobospan" id="kobo.153.8">Sonunda bu biçimde hiçbir şeyin ortaya çıkmasını sağlayamayacağını anlayarak yenilgiyi kabullenmek zorunda kaldı.</span> <span class="kobospan" id="kobo.153.9">Dahası, çocukların bu alabildiğine doğal ve açık tavırları karşısında, kendisinden kuşkulanmaya başlamıştı.</span> <span class="kobospan" id="kobo.153.10">Kimbilir, yanılıyordu belki de; o soyunurken, yan bölmede kimse yoktu; duvardaki delikte gördüğünü sandığı göz, basit bir yanılsamadan ibaretti; bütün bunlar düşgücünün ona oynadığı muzip bir oyundu yalnızca.</span> <span class="kobospan" id="kobo.153.11">Ona karşı kusursuz bir saygı ve konukseverlik göstermekten başka birşey yapmamış olan bu çocuklar hakkında yok yere bu denli kötü düşünebildiği için kendisini ayıplıyor, suçluluk hissediyordu.</span> <span class="kobospan" id="kobo.153.12">Biraz bu suçluluk duygusunun etkisiyle, biraz da hamamda nasıl davranması gerektiğini tam olarak bilemediği için çocuklara direnmeyi bırakmıştı, onların istekleri doğrultusunda hareket ediyordu.</span> <span class="kobospan" id="kobo.153.13">Babasının onu hamama götürdüğü çocukluk günleri, belleğinin bulanık derinliklerinde kalmıştı.</span> <span class="kobospan" id="kobo.153.14">En son, askerlik görevini yaptığı sırada hamama gitmişti, ki bu da zorunlu olduğu için katlandığı yarım yamalak, kaçamak bir deneyimdi.</span> <span class="kobospan" id="kobo.153.15">Oysa şimdi, hamamın da kendisine göre birtakım kuralları ve teşrifatı olduğunu anlıyordu.</span> <span class="kobospan" id="kobo.153.16">Çocukların onu sırtüstü göbektaşına yatırıp başının altına havı dökülmüş mor kadifeden, kenarları sırma püsküllü irice bir yastık koymalarına izin verdi.</span> <span class="kobospan" id="kobo.153.17">Külhan yakılalı kısa bir süre olduğu için göbektaşı henüz ılıktı.</span> <span class="kobospan" id="kobo.153.18">Bir köşede duran buhurdandan havaya baş döndürücü bir günlük tütsüsü yayılıyordu.</span> <span class="kobospan" id="kobo.153.19">Çocukların üçü birden İbrahim Nemrûd’a hizmet etmek için telaşla oradan oraya koşuşturuyorlar, sürekli birşeyler getirip götürüyorlar, çevresinde pervane oluyorlardı.</span> <span class="kobospan" id="kobo.153.20">Her isteği, neredeyse daha ağzından çıkmasına fırsat kalmadan yerine getiriliyor, her ihtiyacı anında karşılanıyordu.</span> <span class="kobospan" id="kobo.153.21">Esmer çocuk Kilis işi burmalı bir nargile koşturup üzerinde diş izleri olan sıkma kehribar marpucu eline tutuşturmuş, nargilenin haznesine doldurduğu tömbekinin üzerine maşayla ufak bir köz koyup yakmıştı.</span> <span class="kobospan" id="kobo.153.22">Kızıl saçlı tombul çocuk yanıbaşına diz çökmüş, yumuşak parmakları ve terli avuçlarıyla onun kalın boynunu, güçlü kollarını, geniş omuzlarını ağır ağır ovuyordu.</span> <span class="kobospan" id="kobo.153.23">Mahmur bakışlı diğer çocuk, kalayı yer yer bozulmuş eğri büğrü bir bakır sininin içinde birkaç tabak meze ve ağzı kırık irice bir maşrapada koyu kırmızı renkli, pekmez kıvamında bir içki getirip göbektaşının yanına koyduktan sonra, eline bir keman alıp ağır ve içli bir ezgi çalmaya başladı.</span> <span class="kobospan" id="kobo.153.24">İbrahim Nemrûd kahveyle lokum beklerken içkiyle meze sunulmasını biraz yadırgadıysa da, bunun da uyulması gereken kurallardan biri olduğunu düşünerek sesini çıkartmadı.</span> <span class="kobospan" id="kobo.153.25">İçkiden bir yudum alınca, yakıcı, ısırgan, ama hafifçe şekerli ve rayihalı bir tat yayıldı damağına.</span> <span class="kobospan" id="kobo.153.26">Hangi içki olduğunu çıkaramadı bunun.</span> <span class="kobospan" id="kobo.153.27">Konyak içerdi daha çok ve tabii bir de poker partileri sırasında absentli votka.</span> <span class="kobospan" id="kobo.153.28">Daha önce tattığı içkilere benzemeyen, kıvamlı, baş döndürücü bir içkiydi bu.</span> <span class="kobospan" id="kobo.153.29">Ağza alındığı anda burun deliklerinden yükselerek beynin kıvrımlarına nüfuz eden, kezzap denli keskin bir buharı vardı; kolay kolay silinmeyen, ağır, tortulu bir duyu izi bırakıyordu ardında.</span> <span class="kobospan" id="kobo.153.30">Dilini keyifle şaklattı ve aynı anda hem şekerli hem de dağlayıcı bu ayrıksı tattan anlatılmaz bir haz aldığının farkına vardı şaşkınlıkla.</span> <span class="kobospan" id="kobo.153.31">Esmer çocuk nalınlarını çıkarmış, kemandan yükselmekte olan iç gıcıklayıcı ezgi eşliğinde göbektaşının önündeki açıklık alanda ince uzun vücudunu kıvrak devinimlerle eğip bükerek dans etmeye başlamıştı.</span> <span class="kobospan" id="kobo.153.32">Sepetinden ağır salınımlarla yükselen bir kobranın dansı gibi, kısa ve kesik devinimlerle örülmüş, büyülü, ürpertici bir danstı bu.</span> <span class="kobospan" id="kobo.153.33">İbrahim Nemrûd ilk anda biraz tedirgin olduysa da, yavaş yavaş tuhaf bir çekicilik buldu bu dansta.</span> <span class="kobospan" id="kobo.153.34">Esmer çocuğun dansını izlerken, ister istemez kendi oğlu geliyordu aklına.</span> <span class="kobospan" id="kobo.153.35">Bir ay kadar önce, oğlunun okuldaki yılsonu şenliklerinde modern bale topluluğuyla bir dans gösterisi sunacağını öğrendiğinde, enikonu rahatsız olmuş, canı sıkılmıştı.</span> <span class="kobospan" id="kobo.153.36">Önce konuyu çocukla konuşmayı düşünmüş, ama sonra bunun doğru olmayacağına karar vererek karısını arayıp oğullarının bu gösteriye katılmasına izin vermemesi için uzun uzun dil dökmüştü.</span> <span class="kobospan" id="kobo.153.37">Karısı nedenini sorduğunda, doğru dürüst bir karşılık verememiş, lafı ağzının içinde gevelemiş, ilgisiz konulardan söz etmiş, karısı sıkıştırınca da, bunun yakışıksız olacağı türünde birşeyler mırıldanmıştı kendinden pek de emin olmayan bir tonda.</span> <span class="kobospan" id="kobo.153.38">Karısıyla oğlu evden ayrılmamış olsalar, daha kararlı olabilir, kararında direnebilirdi, ama bir süredir ayrı yaşadıkları için onlar üzerindeki otoritesinin zayıfladığını hissediyordu.</span> <span class="kobospan" id="kobo.153.39">Sonuçta karısı oğullarının aylardır bu gösteriye hazırlandığını, bu saatten sonra bunu iptal etmenin mümkün olmadığını, ayrıca hoş bir bale gösterisinde nasıl bir yakışıksızlık bulduğunu hiç mi hiç anlayamadığını söyleyerek kestirip atmıştı.</span> <span class="kobospan" id="kobo.153.40">Bunun son ve kesin karar olduğunu anlayarak daha fazla üstelememişti İbrahim Nemrûd ve o günden sonra bu konu bir daha açılmamıştı.</span> <span class="kobospan" id="kobo.153.41">Ama oğlunun birtakım yabancıların gözleri önünde, vücuduna sımsıkı yapışan tek parça bir mayoyla dans edeceği düşüncesi hep için için huzursuz etmeyi sürdürmüştü İbrahim Nemrûd’u.</span> <span class="kobospan" id="kobo.153.42">Oysa şimdi, esmer çocuğu izlerken, karısının sözlerinde yadsınamaz bir haklılık payı buluyor, belki de yanıldığını, nedenini tam olarak açıklayamasa da bunun aslında hoş birşey olabileceğini düşünüyordu.</span> <span class="kobospan" id="kobo.153.43">Onun için düzenlenen bu özel gösteriyi izlerken, içkisini yudumlayıp nargilesinden derin nefesler çekiyor, bakır sinideki mezelerden irice bir lokma atıyordu arada sırada ağzına.</span> <span class="kobospan" id="kobo.153.44">En az bir gün öncesinden kalma, bayat, yavan mezelerdi bunlar, ama umursamıyordu bunu.</span> <span class="kobospan" id="kobo.153.45">Külhandaki ateşin tavını bulmasıyla birlikte, halvethane iyice ısınmış, duvarlar ve kurnalardan yoğun bir buhar yükselmeye başlamıştı.</span> <span class="kobospan" id="kobo.153.46">Buhar yükü nedeniyle ağırlaşan hava, soluk almayı güçleştiriyordu.</span> <span class="kobospan" id="kobo.153.47">Etine değen göbektaşının kızıştığını hissediyordu İbrahim Nemrûd.</span> <span class="kobospan" id="kobo.153.48">Yıllardır güneşe çıkmadığı için bembeyaz olan teni, hamamın hararetinde kızarmıştı.</span> <span class="kobospan" id="kobo.153.49">Vücudunun her yanından ter fışkırıyordu.</span> <span class="kobospan" id="kobo.153.50">Gövdesini saran sıcaklık ona anlatılmaz bir rahatlık ve uyuşukluk veriyor, gözlerini yumup oracıkta uyuma isteğini kamçılıyordu.</span> <span class="kobospan" id="kobo.153.51">Kızıl saçlı çocuk onu döndürerek göbektaşına yüzükoyun uzattıktan sonra, eline aldığı kaba bir lifle sırtını ovmaya başladı.</span> <span class="kobospan" id="kobo.153.52">Derisi havadaki yüksek hararet ve nemin etkisiyle yumuşayıp kabarmıştı.</span> <span class="kobospan" id="kobo.153.53">Lifin pürtüklü yüzeyi tenine sürtündükçe, gövdesinin her yanından, dolapta unutulmuş iri bir beyaz peynir kalıbının üzerindeki küfü andıran, füsür füsür, köpüksü, bulanık renkli bir kir tabakası kalkıyordu.</span> <span class="kobospan" id="kobo.153.54">Gövdesinden bunca kir çıktığına inanamıyor, yıllar sonra nihayet bütün kirlerinden arınmakta olduğu düşüncesi anlatılmaz bir rahatlık veriyordu ona.</span> <span class="kobospan" id="kobo.153.55">Kızıl saçlı çocuk arada sırada, muzip bir göz kırpışla, koltuk altlarını gıdıklıyor, kollarının pelteleşen etini çimdikliyor, kabarık sırtından ağarmış bir kıl koparıyordu.</span> <span class="kobospan" id="kobo.153.56">Bu ufak eziyetlere karşı koymak için hiçbir harekette bulunmuyordu İbrahim Nemrûd.</span> <span class="kobospan" id="kobo.153.57">Göz kapakları iyice ağırlaşmıştı.</span> <span class="kobospan" id="kobo.153.58">Gözlerini açık tutmakta enikonu zorlanıyordu.</span> <span class="kobospan" id="kobo.153.59">Zaman zaman tuhaf bir düşten ayılırcasına silkinerek kendine gelmeye çalışıyor, dirseklerine dayanıp yattığı yerden doğruluyor, ama sonra kızıl saçlı çocuğun omuzlarına bastırmasıyla yeniden bırakıyordu kendisini göbektaşının üzerine.</span> <span class="kobospan" id="kobo.153.60">Buraya niçin geldiğini anımsamaya çalışıyordu.</span> <span class="kobospan" id="kobo.153.61">Kendisini o denli bitkin hissediyordu ki, büyük bir çaba harcaması gerekiyordu kafasını toplayabilmek için.</span></p>

  <p class="normal"><span class="kobospan" id="kobo.154.1">“Hizmetlerinizden hoşnut kalmadığımı sanmayın sakın,” diye mırıldandı dili dolanarak.</span> <span class="kobospan" id="kobo.154.2">Her sözcüğü ağır bir kaldırım taşını yerinden sökercesine zahmetle telaffuz ediyordu.</span> <span class="kobospan" id="kobo.154.3">“Tam tersine, hayatımda hiç bu kadar rahat etmediğimi itiraf etmeliyim.</span> <span class="kobospan" id="kobo.154.4">Gerçekten de sanatınızın ustasısınız.</span> <span class="kobospan" id="kobo.154.5">Ancak şu var ki, ben aslında buraya başka bir iş için gelmiştim.”</span></p>

  <p class="normal"><span class="kobospan" id="kobo.155.1">Tiz bir sesle kıkırdadı kızıl saçlı çocuk ve İbrahim Nemrûd’un sırtından bir kıl daha kopardı.</span></p>

  <p class="normal"><span class="kobospan" id="kobo.156.1">“Belî, Efendi, belî!”</span></p>

  <p class="normal"><span class="kobospan" id="kobo.157.1">“Benim buraya gelmemin nedeni…”</span></p>

  <p class="normal"><span class="kobospan" id="kobo.158.1">Kendisine gelmek amacıyla gözlerini birkaç kez yumup açtı.</span> <span class="kobospan" id="kobo.158.2">Aradığı basit sözcükleri bulabilmek için kendisini zorlaması ve tümcesine birkaç kez yeni baştan başlaması gerekti.</span></p>

  <p class="normal"><span class="kobospan" id="kobo.159.1">“… buraya gelmemin nedeni Çakır Çavuş,” diyebildi sonunda, “Çakır Çavuş’u görmek için geldim buraya.”</span></p>

  <p class="normal"><span class="kobospan" id="kobo.160.1">Yine uzun uzun kıkırdadı kızıl saçlı çocuk.</span></p>

  <p class="normal"><span class="kobospan" id="kobo.161.1">“İster Çakır Çavuş, ister Kara Kuruş, ister kulun Simli Serpuş, Efendi, hangi birini canın çekerse!”</span></p>

  <p class="normal"><span class="kobospan" id="kobo.162.1">“Yok, yok, benim Çakır Çavuş’u görmem gerek,” dedi İbrahim Nemrûd başını sallayarak, “Ona şeyin nerede olduğunu soracağım… eee… şeyin… Hay Allah, neyindi yahu?</span> <span class="kobospan" id="kobo.162.2">Adı dilimin ucunda, ama bir türlü hatırlayamıyorum.</span> <span class="kobospan" id="kobo.162.3">Kafamın içi o kadar karışık ki, ağzına kadar dolup taşmış pis bir çöp tenekesi gibi sanki…”</span></p>

  <p class="normal"><span class="kobospan" id="kobo.163.1">İbrahim Nemrûd çaresizlikle çevresine bakındı.</span> <span class="kobospan" id="kobo.163.2">Kızıl saçlı çocuk son sözlerini duymamıştı.</span> <span class="kobospan" id="kobo.163.3">Dans etmekte olan ince uzun esmer çocuğa seslendi.</span></p>

  <p class="normal"><span class="kobospan" id="kobo.164.1">“Çavuş!</span> <span class="kobospan" id="kobo.164.2">Çavuş!</span> <span class="kobospan" id="kobo.164.3">Çakır Çavuş!</span> <span class="kobospan" id="kobo.164.4">Bak, bu efendi meğer seni görmek istermiş.</span> <span class="kobospan" id="kobo.164.5">Gel azıcık yanına, ki ülfete an olsun.”</span></p>

  <p class="normal"><span class="kobospan" id="kobo.165.1">Esmer çocuk dans etmeyi bırakıp bir sıçrayışta yanlarına geldi, İbrahim Nemrûd’un önünde diz çöktü.</span></p>

  <p class="normal"><span class="kobospan" id="kobo.166.1">“Emrin olur, Efendi,” dedi saygılı bir sesle, “Benimle mahrem bir husus mu görüşmek dilersen?</span> <span class="kobospan" id="kobo.166.2">Çakır Çavuş her daim sadık bendendir.”</span></p>

  <p class="normal"><span class="kobospan" id="kobo.167.1">İbrahim Nemrûd söyleyeceği şeyi hâlâ anımsayamamıştı.</span> <span class="kobospan" id="kobo.167.2">Onun bu tuhaf halini meraklı gözlerle izleyen çocukların suratına bir süre boş boş baktı.</span> <span class="kobospan" id="kobo.167.3">Sonra unuttuğu şey birden geldi aklına.</span></p>

  <p class="normal"><span class="kobospan" id="kobo.168.1">“Şazinuş!”</span> <span class="kobospan" id="kobo.168.2">diye haykırdı sevinçle.</span> <span class="kobospan" id="kobo.168.3">Gür sesi halvethanenin sıvaları dökük kubbesinde ufak bir gökgürültüsü gibi şiddetli bir patlamayla yankılandı.</span> <span class="kobospan" id="kobo.168.4">“Evet, buydu işte bir türlü anımsayamadığım!</span> <span class="kobospan" id="kobo.168.5">Ne tuhaf!</span> <span class="kobospan" id="kobo.168.6">Nasıl da çıkıvermiş aklımdan!</span> <span class="kobospan" id="kobo.168.7">Günlerdir onunla yatıp kalkıyorum oysa.</span> <span class="kobospan" id="kobo.168.8">Herşeyi anımsıyorum ama şimdi en ince ayrıntısına dek:</span> <span class="kobospan" id="kobo.168.9">Seyfettin Bey, hayvan terbiyecisi, yurt müdürü, psikanalist ve, evet, tabii ki Şazinuş!</span> <span class="kobospan" id="kobo.168.10">Şazinuş Stigma’yı arıyorum ben, onu bulmaya geldim buraya.”</span></p>

  <p class="normal"><span class="kobospan" id="kobo.169.1">Çocuklar anlamlı anlamlı bakıştılar.</span> <span class="kobospan" id="kobo.169.2">Yüzlerinden alaycı bir gülümsemenin gelip geçtiğini görür gibi oldu İbrahim Nemrûd.</span> <span class="kobospan" id="kobo.169.3">Nedenini anlayamadığı bu durum onu biraz rahatsız ettiyse de, buna aldırmamaya çalışarak sordu:</span></p>

  <p class="normal"><span class="kobospan" id="kobo.170.1">“Sen Çakır Çavuş olduğuna göre, Şazinuş’u tanıyor olmalısın.</span> <span class="kobospan" id="kobo.170.2">Öyle yazıyordu mesajda, hani şu zeplinli pulun üzerindeki mikro mesajı kastediyorum…”</span></p>

  <p class="normal"><span class="kobospan" id="kobo.171.1">Çocuklar ona tuhaf tuhaf bakıyorlardı.</span> <span class="kobospan" id="kobo.171.2">Davanın açıklanması hayli zaman alacak ayrıntılarıyla onların kafasını karıştırmanın doğru olmadığını sezerek sustu.</span></p>

  <p class="normal"><span class="kobospan" id="kobo.172.1">“Şazinuş’u arıyorsun demek?”</span> <span class="kobospan" id="kobo.172.2">dedi esmer çocuk sıkkın bir sesle ve arkadaşlarına döndü, “Duydunuz mu, Şazinuş’u arıyormuş.</span> <span class="kobospan" id="kobo.172.3">Şehrin yarısı Şazinuş’u arıyor zaten.</span> <span class="kobospan" id="kobo.172.4">Şu ukala, dik başlı velette ne bulurlar, bilmem ki?</span> <span class="kobospan" id="kobo.172.5">Doğru dürüst gerdan titretmeyi bile beceremez oysa.</span> <span class="kobospan" id="kobo.172.6">Raksı, köçekliği ben öğrettim ona, ustası benim, ama artık herkes onun peşinde, benim pabucum dama atıldı.</span> <span class="kobospan" id="kobo.172.7">Baksana, hamam köşelerinde sürünüyorum hâlâ.</span> <span class="kobospan" id="kobo.172.8">Söyle, Efendi, reva mıdır bu?”</span></p>

  <p class="normal"><span class="kobospan" id="kobo.173.1">“Yaaa?”</span> <span class="kobospan" id="kobo.173.2">dedi İbrahim Nemrûd hayretle, “Şazinuş bir köçek, öyle mi?”</span></p>

  <p class="normal"><span class="kobospan" id="kobo.174.1">“Öyle diyorlar,” dedi esmer çocuk küçümseyen bir ifadeyle, “Ustası benim dediydim ya, icazet vermedim kerataya ve vermem de zaten.</span> <span class="kobospan" id="kobo.174.2">Öyle nankör çırak olmaz olsun!</span> <span class="kobospan" id="kobo.174.3">Yine de izinsiz olarak alenen icra-yı sanat ediyor orada burada.</span> <span class="kobospan" id="kobo.174.4">Üstelik kulağımıza çalınıyor ki, loncanın koyduğu narhın çok üzerinde fahiş ücretler talep ediyormuş.</span> <span class="kobospan" id="kobo.174.5">Yeni Cami’de dört başı mamur bir arzuhal yazdırıp kethüdaya şikâyette bulunduk, bütün karıştırdığı haltları bir bir sayıp döktük.</span> <span class="kobospan" id="kobo.174.6">Ama öyle anlaşılıyor ki, yüksek yerlerde dostları var bizimkinin, ses seda çıkmadı loncadan.</span> <span class="kobospan" id="kobo.174.7">Doğrusunu istersen, şaşırmadım buna.</span> <span class="kobospan" id="kobo.174.8">Eh, alan memnun, satan memnun olunca…”</span></p>

  <p class="normal"><span class="kobospan" id="kobo.175.1">“Afedersiniz, hangi lonca bu?”</span> <span class="kobospan" id="kobo.175.2">diye sordu İbrahim Nemrûd kaşlarını çatarak.</span></p>

  <p class="normal"><span class="kobospan" id="kobo.176.1">“</span><span class="ideitalik1"><span class="kobospan" id="kobo.176.2">Hamamcılar ve Tellaklar Loncası</span></span> <span class="kobospan" id="kobo.176.3">HAMTELLAL tabii.</span> <span class="kobospan" id="kobo.176.4">Biz külhanbeyleri ise HAMTELLAL’ın bir kolu olan KÜLOD’a, yani</span> <span class="ideitalik1"><span class="kobospan" id="kobo.177.1">Külhanbeyleri Odası</span></span><span class="kobospan" id="kobo.177.2">’na bağlıyız.</span> <span class="kobospan" id="kobo.177.3">Köçek olarak çalışan biz 9-14 yaş grubu külhanbeyleri genellikle RAKSED (</span><span class="ideitalik1"><span class="kobospan" id="kobo.178.1">Raks Sevenler Derneği</span></span><span class="kobospan" id="kobo.178.2">) üyesi kimliğimizi öne çıkarmayı tercih ederiz; zira, senin de takdir edeceğin gibi, sanatımızın gerçek karakterini çok daha iyi ifade ediyor bu terim.</span> <span class="kobospan" id="kobo.178.3">Bir de KÖTEK (</span><span class="ideitalik1"><span class="kobospan" id="kobo.179.1">Köçek Teşkilatları Konfederasyonu</span></span><span class="kobospan" id="kobo.179.2">) var, ama adı dimağlarda nahoş ve tehditkâr bir çağrışım yarattığı için köçekler arasında pek rağbet görmüyor o kuruluş.</span> <span class="kobospan" id="kobo.179.3">Tellak ve hammalan-ı puşt olarak çalışan yaşı biraz daha ilerlemiş külhanbeyleri ise genellikle TELÖRGÜ’ye (</span><span class="ideitalik1"><span class="kobospan" id="kobo.180.1">Tellaklar Örgütü</span></span><span class="kobospan" id="kobo.180.2">) ve HÖRGÜC’e (</span><span class="ideitalik1"><span class="kobospan" id="kobo.181.1">Hamal Örgütleri Cemiyeti</span></span><span class="kobospan" id="kobo.181.2">) bağlıdırlar.</span> <span class="kobospan" id="kobo.181.3">Çalıştığımız iş kolunda faaliyet gösteren, birbirleriyle rekabet halinde çok sayıda STOK (</span><span class="ideitalik1"><span class="kobospan" id="kobo.182.1">Sivil Toplum Kuruluşu</span></span><span class="kobospan" id="kobo.182.2">) var kısacası.</span> <span class="kobospan" id="kobo.182.3">Öte yandan, biz külhanbeylerine</span> <span class="ideitalik1"><span class="kobospan" id="kobo.183.1">Layhar’ın Çocukları</span></span> <span class="kobospan" id="kobo.183.2">anlamında LAÇO da derler, ama maalesef çoğu kişi pirimiz Layhar’ın kim olduğundan dahi bihaber artık.</span> <span class="ideitalik1"><span class="kobospan" id="kobo.184.1">Lay</span></span><span class="kobospan" id="kobo.184.2">’ın bir baharatlı cips markası,</span> <span class="ideitalik1"><span class="kobospan" id="kobo.185.1">Layhar Gözü</span></span><span class="kobospan" id="kobo.185.2">’nün bir kırmızı şarap cinsi,</span> <span class="ideitalik1"><span class="kobospan" id="kobo.186.1">Layhar Kefeni</span></span><span class="kobospan" id="kobo.186.2">’nin ise—tövbe estağfirullah!</span><span class="kobospan" id="kobo.186.3">—türedi bir modacının en yeni yaz kreasyonu olduğu zannediliyor.</span> <span class="kobospan" id="kobo.186.4">İçtimaî hayatımızın temellerini oluşturan örf ve âdetlerin yavaş yavaş belleklerden silinerek tarihin tozlu sayfalarına gömülmesi hakikaten de ziyadesiyle esef edilecek bir durum, değil mi?”</span></p>

  <p class="normal"><span class="kobospan" id="kobo.188.1">“Evet, haklısınız sanırım,” dedi İbrahim Nemrûd tereddütle.</span> <span class="kobospan" id="kobo.188.2">Çocuğun bir solukta art arda saydığı lonca ve dernek adları kafasını karıştırmıştı.</span> <span class="kobospan" id="kobo.188.3">Konuşmanın konudan giderek sapmaya başladığını gördüğü için, duruma müdahale etmek gereğini hissediyordu.</span> <span class="kobospan" id="kobo.188.4">Ustaca bir manevrayla değiştirdi konuşmanın yönünü:</span></p>

  <p class="normal"><span class="kobospan" id="kobo.189.1">“Esnaf loncalarının yönetimsel örgütlenmesi herzaman ilgimi çekmiştir.</span> <span class="kobospan" id="kobo.189.2">Umarım, bir gün sizinle enine boyuna tartışma olanağı buluruz bu ilginç konuyu.</span> <span class="kobospan" id="kobo.189.3">Ama doğrusunu söylemek gerekirse, şu anda bana Şazinuş Stigma hakkında verebileceğiniz her türlü bilgiye ihtiyacım var.</span> <span class="kobospan" id="kobo.189.4">Onu iyi tanıyorsunuz, sanırım.”</span></p>

  <p class="normal"><span class="kobospan" id="kobo.190.1">“İyi tanımak mı?”</span> <span class="kobospan" id="kobo.190.2">diye karşılık verdi esmer çocuk, “Elbet iyi tanıyorum onu, Şazinuş gibi birisini gerçekten iyi tanımak mümkünse tabii!</span> <span class="kobospan" id="kobo.190.3">Derin ve bulanık bir sudur Şazinuş, ne kadar dikkatli bakarsan bak dibini göremezsin.</span> <span class="kobospan" id="kobo.190.4">Gördüğünü sandığın anda, bir de bakarsın ki, aslında bir yanılsamaymış gördüğün.</span> <span class="kobospan" id="kobo.190.5">Kaygan bir yakamoz kamaştırmıştır gözünü ya da derinlerde biryerde ne idüğü belirsiz devingen bir karaltı—iri ve tembel bir balık veya ürkünç bir su ejderi—takılmıştır gözüne, hangisidir, bilemezsin.</span> <span class="kobospan" id="kobo.190.6">Yahut—ki hayli sık olur bu—kendi çarpık yansını görmüşsündür suyun durgun ve dumanlı aynasında ve bunun Şazinuş olduğunu sanmışsındır.</span> <span class="kobospan" id="kobo.190.7">Böyle diyorum ya, Şazinuş’un öyküsünün sıradışı bir öykü olduğunu sanma, ne de şaşırtıcı hatta, yalnızca biraz akıl karıştırıcı belki, o kadar.</span> <span class="kobospan" id="kobo.190.8">Bir yıl kadar önce bu hamama geldiğinde, sokaklarda yaşayan bütün ev kaçkını çocuklar gibi acınacak bir haldeydi o da.</span> <span class="kobospan" id="kobo.190.9">Kimbilir kaç gündür ağzına lokma koymadığı için ayakta güç duruyordu.</span> <span class="kobospan" id="kobo.190.10">Üstü başı perişandı, yüzü gözü kan içindeydi.</span> <span class="kobospan" id="kobo.190.11">Birilerinden temiz bir dayak yemişti herhalde, ki bunun her anını hak etmiş olduğuna kalıbımı basarım!</span> <span class="kobospan" id="kobo.190.12">Pek ihtimal vermem ya, hani olur da hak etmediyse bile, ilahî adaletin peşinen tecellisi olarak kabul edilebilir bu.</span> <span class="kobospan" id="kobo.190.13">Anlamakta zorlanacaksın belki, ama bazen cezanın suçtan önce gelmesi son derece adildir; bu somut olarak hiçbir işe yaramasa bile, en azından sözkonusu kişinin cezaî müeyyideyi gerektirecek fiilleri ileride tümüyle serbestlik ve gönül rahatlığı içinde işlemesini sağlar ki, eh, hiç de az şey değildir bu.</span> <span class="kobospan" id="kobo.190.14">Bütün yeni gelenlere yapıldığı gibi, TART (</span><span class="ideitalik1"><span class="kobospan" id="kobo.190.15">Tarikat Töresi</span></span><span class="kobospan" id="kobo.190.16">) kendisine tebyin olunup rızası alındıktan sonra, destebaşı onu hemen ana doğması soyarak sırtına hepimizin giydiği bir paçavra geçirdi ve üzerinden çıkan esvapları daha o gün Beyazıt’taki bit pazarında bir mangıra sattı.</span> <span class="kobospan" id="kobo.190.17">Tarikata kabul töreni daha dün gibi aklımda.</span> <span class="kobospan" id="kobo.190.18">Kapı kapı dolaşıp dilenerek, destebaşının eline tutuşturduğu dört gözlü çuvala tıka basa pirinç, yağ, irmik ve şeker doldurtmuştu.</span> <span class="kobospan" id="kobo.190.19">Meleksima oluşundan mıdır nedir, bu işi diğer çocuklardan çok daha çabuk tamamladığını teslim etmek gerek.</span> <span class="kobospan" id="kobo.190.20">Şeytan tüyü var dense yeriydi kâfirde.</span> <span class="kobospan" id="kobo.190.21">Yüzündeki yere bakıp yürek yakan ifadeyi gören esnaf, hiç esirgemeyip kepçe kepçe vermişti nevaleyi.</span> <span class="kobospan" id="kobo.190.22">O akşam Külhancı Baba’nın pişirdiği pilav ve helva herzamankinden boldu, avuç avuç yiyip ziyadesiyle doyduydu ihvan ve hatta lengerlerin dibinde epeyce birşey de kaldıydı.</span> <span class="kobospan" id="kobo.190.23">Bizimki, elinde su destisi, ana doğması çıplak, öylece dikilip duruyordu bir köşede, sağ ayak başparmağı sol ayak başparmağının üzerinde, başı önüne eğik.</span> <span class="kobospan" id="kobo.190.24">Sanki ağzı var dili yoktu.</span> <span class="kobospan" id="kobo.190.25">Onca insanın içinde çıplak durmaktan utanacak sanırsın, ekmek mushaf çarpsın zerrece yüzü kızardıysa.</span> <span class="kobospan" id="kobo.190.26">‘Yandım, Kardaş!’</span> <span class="kobospan" id="kobo.190.27">diyene bir çamçak su koşturuyordu tez, güvercin kanadı misali ayakları, güzel yüzünde güller açarak.</span> <span class="kobospan" id="kobo.190.28">Ziyafet hitama erdikten sonra, Külhancı Baba gülbangi okuyup tuza buladığı bir lokma ekmeği sağ elinin üç parmağıyla hokka ağzına tıktığında, yüzünü ekşittiydi hiç utanmadan.</span> <span class="kobospan" id="kobo.190.29">Nimete nankör olacağı daha o günden belliydi yezidin.</span> <span class="kobospan" id="kobo.190.30">Destebaşı, nedendir bilmem, beni yoldaş seçti ona.</span> <span class="ideitalik1"><span class="kobospan" id="kobo.191.1">Layhar Kefeni</span></span> <span class="kobospan" id="kobo.191.2">başlarımızdan geçirilip tenimiz birbirine değince, içim bir tuhaf oldu.</span> <span class="kobospan" id="kobo.191.3">Şazinuş’la iki kafalı, iki kollu, dört ayaklı bir acayip mahluk olmuştuk.</span> <span class="kobospan" id="kobo.191.4">Daha önce birkaç kez yeni gelenlere yoldaş seçildiğim vakiydi, ama ne yalan söylemeli, hiç böyle hissetmemiştim kendimi.</span> <span class="kobospan" id="kobo.191.5">Teninin temasında gayrı kabil-i tarif bir kudret vardı Şazinuş’un; ona dokunduğu anda, karşı konulmaz bir biçimde cazibesine kapılıyordu insan.</span> <span class="kobospan" id="kobo.191.6">Nitekim o akşamdan sonra hep beraber gezer, beraber gülüp oynar, beraber yatıp kalkar olduk.</span> <span class="kobospan" id="kobo.191.7">İçtiğimiz su ayrı gitmiyordu.</span> <span class="kobospan" id="kobo.191.8">Tıpkı Külhancı Baba’nın gülbanginde dendiği gibi, hakikaten de âdeta yekvücut olmuştuk.</span> <span class="kobospan" id="kobo.191.9">Bizi birleştiren bu hamam, bu külhan, bu külhandaki hiç sönmeyen ateşti.</span> <span class="kobospan" id="kobo.191.10">Şazinuş’u çıraklığa alışım böyle oldu işte.</span> <span class="kobospan" id="kobo.191.11">Yüz güzelliği, narin ve insicamlı vücut yapısı ve çalaklığı nedeniyle köçek olmaya fevkalade müsaitti.</span> <span class="kobospan" id="kobo.191.12">İlk başta köçekliği öğrenmeye pek hevesli gibi gözükmese de, zamanla o da bu işin onun için biçilmiş kaftan olduğunu, tabiri caizse anasından raksetmek için doğduğunu anlayarak rıza gösterdi.</span> <span class="kobospan" id="kobo.191.13">Ondan sadece birkaç yaş büyük olmama rağmen, destebaşı onu çıraklığa alarak sanatımı öğretmeme izin verdi ve böylece her ikimiz için de unutulmaz bir dönem açıldı.</span> <span class="kobospan" id="kobo.191.14">Artık hamamın taş sofalarında, halvethanede ve hatta külhandaki ateşin çevresinde, sabahtan akşama dek, bitap düşesiye, beraberce döne döne raks ederdik.</span> <span class="kobospan" id="kobo.191.15">Geceleri külhanda kürek kürek yere serpilen sıcak külün üzerindeki sert döşeğimize yan yana uzandığımızda, gün boyu raks etmekten ölesiye yorgun, ama bu müstesna anı birbirimizle paylaştığımız için mesut, hâlâ terli olan sıcak tenlerimiz birbirimize değerek derin ve rahat bir uykuya dalardık.</span> <span class="kobospan" id="kobo.191.16">Şazinuş’un raksa fevkalade istidadı vardı, ona her gösterdiğim hareketi çabucak öğreniyordu.</span> <span class="kobospan" id="kobo.191.17">İşin temelini birkaç hafta gibi kısa bir zamanda kavradı ve hamama gelen müşterilerin önünde benimle birlikte raksa çıkmaya başladı.</span> <span class="kobospan" id="kobo.191.18">Dediydim ya, hatırlaması bile içimi hâlâ bir hoş eden güzel günlerdi onlar.</span> <span class="kobospan" id="kobo.191.19">Heyhat, pek kısa süreceklermiş… Tuhaftır, gün gelip Şazinuş’un bana rakip olacağını aklımın ucundan bile geçirmiyordum o sıralarda.</span> <span class="kobospan" id="kobo.191.20">Kardeşim, hatta kardeşten de öte, dünya âhiret can yoldaşım addediyordum onu.</span> <span class="kobospan" id="kobo.191.21">Ama zaman geçtikçe, işin rengi değişmeye başladı.</span> <span class="kobospan" id="kobo.191.22">Hamama gelen müşterilerin ona bakarken gözlerinden tuhaf bir ışığın geçtiğini fark ettim.</span> <span class="kobospan" id="kobo.191.23">İnsanlar Çakır Çavuş’u değil, Şazinuş’u izlemeye geliyorlardı artık.</span> <span class="kobospan" id="kobo.191.24">Müşteriler ve dolayısıyla da Külhancı Baba nezdindeki itibarım hızla düştü, verilen bahşişler azaldı.</span> <span class="kobospan" id="kobo.191.25">Gümüş mecidiyeler ve çil çil sarı liralar Şazinuş’un kınalı ayakları altına saçılıyordu artık, benim kısmetime ise birkaç kirli metelik ya da kararmış bir bakır kuruş düşüyordu çok çok.</span> <span class="kobospan" id="kobo.191.26">Bunun gelip geçici bir durum olduğunu sandım önce, Şazinuş’un yeni oluşunun yarattığı ilk heyecan dalgasının bir süre sonra durulacağını, hamamın baş köçeği olarak hak ettiğim eski itibarıma kavuşacağımı düşündüm.</span> <span class="kobospan" id="kobo.191.27">Heyhat, yanılıyordum ama!</span> <span class="kobospan" id="kobo.191.28">İşler hiç de umduğum gibi gitmedi.</span> <span class="kobospan" id="kobo.191.29">Şazinuş’un namı aldı yürüdü, her gün daha çok insan gelir oldu hamama onu seyretmek için, ben ise günden güne daha çok onun gölgesinde kaldım.</span> <span class="kobospan" id="kobo.191.30">Bu durum beni çok huzursuz ediyordu.</span> <span class="kobospan" id="kobo.191.31">Dokunduğu yeri yakan zehirli bir haset sarmıştı yüreğimi.</span> <span class="kobospan" id="kobo.191.32">Hayatımda belki de ilk kez birisini, üstelik canımdan aziz bildiğim kankardeşimi kıskanıyordum.</span> <span class="kobospan" id="kobo.191.33">Korkunç bir suçluluk duygusunun pençesinde kıvranıyordum bundan dolayı ve Şazinuş’a sadece başarısıyla beni gölgede bıraktığı için değil, aynı zamanda kendimi onu kıskanacak kadar alçaltmama, aslında ne derece hasut ve aşağılık bir insan olduğumu anlamama sebep olduğu için de kin tutuyordum.</span> <span class="kobospan" id="kobo.191.34">İnsanın vicdanı bir kilitli sandukadır, Efendi, açılınca içinden ne çirkefler çıkar, bilinmez.</span> <span class="kobospan" id="kobo.191.35">Şazinuş’un bu olanlar hakkında ne düşündüğünü bilemiyorum.</span> <span class="kobospan" id="kobo.191.36">Güya hâlâ aynı dört duvarın arasında yaşıyorduk, ama ben gözden düşüp hamam müşterilerinin gözdesi Şazinuş olalı beri bir soğukluk girmişti aramıza.</span> <span class="kobospan" id="kobo.191.37">Bana karşı tavırları değişmişti, pek az konuşur olmuştuk.</span> <span class="kobospan" id="kobo.191.38">Bir müddet sonra, geceleri artık diğer külhanbeyleriyle birlikte kül yatakta benim yanımda yatmamaya başladı; destebaşı, terfi ettiğinin bir nişanesi olarak, kendi pöstekisinin üzerine almıştı onu.</span> <span class="kobospan" id="kobo.191.39">Yemeklerini de artık bizimle değil, Külhancı Baba ve destebaşıyla beraber yiyordu.</span> <span class="kobospan" id="kobo.191.40">Yemekten sonra üçü birlikte bir köşeye çekilip aralarında fısır fısır birşeyler konuşuyorlar ve Külhancı Baba’nın mahzendeki dev fıçılardan bir toprak destiye alıp iri bir çamçakta suyla kardığı yıllanmış şaraptan içiyorlardı.</span> <span class="kobospan" id="kobo.191.41">Biz diğer külhanbeyleri, kül yataktaki yerlerimizden nefeslerimizi tutarak gizli gizli izliyorduk onları.</span> <span class="kobospan" id="kobo.191.42">Bunun bize hiçbir zaman nasip olmayan kutsal içki olduğunu biliyorduk.</span> <span class="kobospan" id="kobo.191.43">Elden ele geçirdikleri çamçağı dudaklarına götürüp şaraptan büyükçe bir yudum nuş ettiğinde, gözleri kısılıyor, yüzüne ter basıyor, yanakları al al oluyordu Şazinuş’un.</span> <span class="kobospan" id="kobo.191.44">Birkaç yudumdan sonra, bakışlarının bulandığını, gözbebeklerinin büyüdüğünü, gök mavisi gözlerine keskin bir ustura pırıltısının gelip oturduğunu görüyordum.</span> <span class="kobospan" id="kobo.191.45">O kısa kesik kahkahasını da ilk kez o zaman, kafası Lay’ın keskin buharıyla tütsülendiğinde duydum.</span> <span class="kobospan" id="kobo.191.46">Yatma vakti geldiğinde, Külhancı Baba sağ elinin baş ve işaret parmaklarını diliyle ıslatarak şamdandaki ispermeçet mumunu uyutuyor, külhan tekmil karanlığa gömülüyordu.</span> <span class="kobospan" id="kobo.191.47">O zifirî karanlıkta ne ürkünç umacılar, ne sinsi karakoncoloslar peyda olup rüyalarımıza giriyordu, bir bilsen.</span> <span class="kobospan" id="kobo.191.48">Bir zaman bu minval üzre devam etti işler.</span> <span class="kobospan" id="kobo.191.49">Sonra kimi günler hamamdan yokolmaya başladı Şazinuş.</span> <span class="kobospan" id="kobo.191.50">Güya hamama gerekli birtakım şeyler satın almak için Külhancı Baba’yla birlikte öğleye doğru hamamdan çıkıp akşama kadar ortalarda gözükmüyorlar, hatta bazen geceyi de dışarıda geçiriyorlardı.</span> <span class="kobospan" id="kobo.191.51">Külhancı Baba’nın yokluğunda destebaşı asayişi sağlıyordu.</span> <span class="kobospan" id="kobo.191.52">Ertesi sabah biz gözlerimizi ovuşturarak kül yataklarımızdan kalktığımız sırada, iri ve kıllı gövdesiyle sağa sola yalpa vura vura, duvarlara tutuna tutuna, yıkıla yıkıla yürüyen Külhancı Baba’nın ardısıra, onun âdeta mutî ve silik bir gölgesi gibi, hafif ve sessiz adımlarla külhanın kapısından içeri süzülüyordu Şazinuş.</span> <span class="kobospan" id="kobo.191.53">Külhancı Baba genellikle zilzurna sarhoş, gözleri sulanmış, çiçekbozuğu suratı içkinin etkisiyle kızarmış oluyordu.</span> <span class="kobospan" id="kobo.191.54">Şazinuş ise uykusuz geçirilmiş uzun ve yorucu bir gecenin derin izlerini taşıyordu yüzünde.</span> <span class="kobospan" id="kobo.191.55">Onlarla beraber ağır bir içki kokusu doluyordu külhana.</span> <span class="kobospan" id="kobo.191.56">Külhancı Baba boğazını gürültüyle temizleyip külhanda közlenen ateşe dolgun bir balgam atarken, doğruca gidip destebaşının pöstekisi üzerine kıvrılarak huzursuz bir uykuya dalıyordu Şazinuş.</span> <span class="kobospan" id="kobo.191.57">Zaman zaman inleyip sızlanıyordu uykusunda.</span> <span class="kobospan" id="kobo.191.58">Düşünde etinden et koparmaya çalışan ürkütücü mahluklarla boğuştuğunu anlıyordum ve kalbim parça parça oluyordu.</span> <span class="kobospan" id="kobo.191.59">Gidip yanına uzanmak, ona sarılmak, narin bedenini göğsüme bastırarak acılarını dindirmeye çalışmak geçiyordu içimden, ama Külhancı Baba’nın şerrinden korktuğum için bunu yapamıyordum ve hem kendimden hem Şazinuş’tan nefret ediyordum bu yüzden.</span> <span class="kobospan" id="kobo.191.60">Bir keresinde tenhada yakaladım onu ve gözlerimi gözlerine dikip, ortadan kaybolduğu o gecelerde nereye gittiğini, neler yaptığını sordum.</span> <span class="kobospan" id="kobo.191.61">Önce gözlerini kaçırdı, zorla gülümsemeye çalıştı, işi şakaya vurarak geçiştirmeyi denedi suallerimi, ama sıkıştırınca, ağzından baklayı çıkardı.</span> <span class="kobospan" id="kobo.191.62">Külhancı Baba onu birtakım evlerdeki işret âlemlerinde köçeklik yapmaya götürüyordu.</span> <span class="kobospan" id="kobo.191.63">Ve anlaşılan hayli de yüksek bir ücret alıyordu bu işten.</span> <span class="kobospan" id="kobo.191.64">Bunları bana alçak sesle, âdeta hiç tanımadığımız bir kimsenin başından geçmiş sıradan, önemsiz bir olayı anlatırcasına anlatırken dudaklarında beliren o yarım gülümsemeyi ömrüm oldukça unutmayacağım.</span> <span class="kobospan" id="kobo.191.65">Böylece, hamam köçeği olarak ün kazanmasından daha kısa sürede, namlı bir oturak âlemi köçeği olup çıkmıştı Şazinuş.</span> <span class="kobospan" id="kobo.191.66">Birkaç hafta sonra bir gün, bar fedaisi kılıklı iki irikıyım adam geldi hamama.</span> <span class="kobospan" id="kobo.191.67">Külhancı Baba’yla bir odaya kapanıp uzunca bir süre fısır fısır birşeyler konuştular.</span> <span class="kobospan" id="kobo.191.68">Odadan çıktıklarında, Külhancı Baba gözleri parlayarak elindeki meşin keseden avucuna döktüğü çil çil altın liraları sayıyordu.</span> <span class="kobospan" id="kobo.191.69">Destebaşı, Şazinuş’a bohçasını toplamasını söyledi.</span> <span class="kobospan" id="kobo.191.70">Hepimiz gibi onun da iki parça eşyası vardı zaten.</span> <span class="kobospan" id="kobo.191.71">Sonra o iki adamın arasında hamamdan çıkıp gitti Şazinuş.</span> <span class="kobospan" id="kobo.191.72">O günden sonra bir daha görmedik onu, uzaktan uzağa haberlerini almaya devam ettik ama.</span> <span class="kobospan" id="kobo.191.73">Pavyonlarda, batakhanelerde, gece kulüplerinde sahneye çıkıyordu.</span> <span class="kobospan" id="kobo.191.74">Birçok kimse onun dillere destan raksını temaşa etmek için yüklü meblağlar ödüyordu.</span> <span class="kobospan" id="kobo.191.75">Sahneye çıktığında, başından aşağı sepetler dolusu gül yaprağı dökülüyor, ayaklarının altına çil çil altın liralar serpiliyordu.</span> <span class="kobospan" id="kobo.191.76">Önünde secdeye varıyorlar, onun kınalı ayaklarının bastığı yeri huşu içinde öpüyorlardı hayranları.</span> <span class="kobospan" id="kobo.191.77">Velhasıl-ı kelam, bir köçeğin umabileceği en büyük şan ve şerefe nail olmuş, sanatının doruğuna ulaşmıştı.</span> <span class="kobospan" id="kobo.191.78">Ve bu durumda köçeklikten fahişeliğe geçmesi de kaçınılmazdı tabii.”</span></p>

  <p class="normal"><span class="kobospan" id="kobo.193.1">“Ne?”</span> <span class="kobospan" id="kobo.193.2">diye haykırarak yerinden doğruldu İbrahim Nemrûd.</span> <span class="kobospan" id="kobo.193.3">Gözleri dehşetle açılmış, yüzü allak bullak olmuştu.</span> <span class="kobospan" id="kobo.193.4">“Fahişe mi?</span> <span class="kobospan" id="kobo.193.5">Şazinuş fahişe mi oldu?</span> <span class="kobospan" id="kobo.193.6">Fakat… fakat nasıl olur?</span> <span class="kobospan" id="kobo.193.7">On bir yaşında bir oğlan çocuğu o!”</span></p>

  <p class="normal"><span class="kobospan" id="kobo.194.1">“Evet,” dedi esmer çocuk gözleri parlayarak.</span> <span class="kobospan" id="kobo.194.2">Yüzünde özlem dolu bir ifade vardı.</span> <span class="kobospan" id="kobo.194.3">“Bir erkek fahişe, bir mahbub, bir hizoğlan, hem de en pahalısından… Bunda şaşacak birşey yok.</span> <span class="kobospan" id="kobo.194.4">Bir köçeğin meslekî kariyerinin doğal uzantısıdır fahişelik, varabileceği en üst noktadır.</span> <span class="kobospan" id="kobo.194.5">Kurban olduğum rabbim keşke hepimize böyle açık bir baht, böyle talihli ve parlak bir istikbal nasip eylese.</span> <span class="kobospan" id="kobo.194.6">Düşünsene, kimbilir ne bahtiyar bir hayatı vardır Şazinuş’un şimdi.</span> <span class="kobospan" id="kobo.194.7">Bir eli yağda bir eli baldadır, çevresinde hizmetkârlar ve halayıklar pervane oluyordur, bir dediği iki edilmiyordur, sıcak sudan soğuk suya sokmuyordur elini.</span> <span class="kobospan" id="kobo.194.8">Hele bir de zengin bir adamın, bir tüccarın, bir müftünün, bir müsteşarın ya da –ne bileyim– bir nazırın kapatması olmayı başarırsa, hayatını kurtardı demektir.</span> <span class="kobospan" id="kobo.194.9">Yedi göbek sülalesine yetecek kadar dünyalığı toplar kısa zamanda.”</span></p>

  <p class="normal"><span class="kobospan" id="kobo.195.1">“İnanılır gibi değil!</span> <span class="kobospan" id="kobo.195.2">Nasıl olabilir bu?</span> <span class="kobospan" id="kobo.195.3">Henüz ergenlik çağına bile gelmemiş masum bir oğlan çocuğunu nasıl olur da çirkin emellerine âlet ederek fuhşa zorlayabilirler?</span> <span class="kobospan" id="kobo.195.4">Adiler, namussuzlar, ırz düşmanları, edepsizler!”</span></p>

  <p class="normal"><span class="kobospan" id="kobo.196.1">İbrahim Nemrûd ayağa fırlamış, ağzından tükürükler saçarak bağırıyor ve sıkılı yumruklarını görünmez bir düşmana karşı dizginlenemez bir öfkeyle havada sallıyordu.</span> <span class="kobospan" id="kobo.196.2">Kızıl saçlı çocuk onu sakinleştirmek için sırtını ve göğsünü okşuyor, kolundan tutup yerine oturtmaya çalışıyordu, ama İbrahim Nemrûd’un öfkesi dinecek gibi değildi.</span></p>

  <p class="normal"><span class="kobospan" id="kobo.197.1">“Niçin böyle sinirlendiğini doğrusu anlayamıyorum, Efendi,” dedi esmer çocuk kaşlarını kaldırarak, “Herkesin üç beş kuruşa yaptığını, Şazinuş kese kese altın karşılığında yapıyor, o kadar.</span> <span class="kobospan" id="kobo.197.2">Ne kötülük var ki bunda?</span> <span class="kobospan" id="kobo.197.3">Üstelik…”</span></p>

  <p class="normal"><span class="kobospan" id="kobo.198.1">İbrahim Nemrûd onun söylediklerini artık duymuyordu.</span> <span class="kobospan" id="kobo.198.2">Kendisini bir silkinişte kızıl saçlı çocuğun sırnaşık ilgisinden kurtarmış, bu feveran anında bile halvethanenin pis zeminine yalınayak basmak istemediği için aceleyle ayaklarına geçirmeyi ihmal etmediği nalınların dar tasmaları altında ayak parmaklarının ezilip büzülmesine aldırmaksızın, kafese kapatılmış bir gergedan gibi öfkeyle burnundan soluyarak göbektaşının önündeki taşlıkta sert ve hızlı adımlarla bir aşağı bir yukarı volta atmaya başlamıştı.</span> <span class="kobospan" id="kobo.198.3">Kızıl saçlı çocuk onu yatıştırabilmek umuduyla peşini bırakmıyor, ancak adımlarını onun uzun adımlarına uydurabilmek için, alı al moru mor, oflaya puflaya, yuvarlanırcasına koşmak zorunda kalıyordu.</span> <span class="kobospan" id="kobo.198.4">İbrahim Nemrûd topuklarını taş zemine öylesine hırsla vuruyordu ki, kalın parmaklarının altından taştığı sağ ayağındaki nalının meşin tasması bu darbelerin şiddetine dayanamayarak birden koptu ve nalın ayağından fırlayıp kuru bir takırtıyla halvethanenin uzak bir köşesine savruldu.</span> <span class="kobospan" id="kobo.198.5">İbrahim Nemrûd bu beklenmedik sarsıntının etkisiyle bir an tökezleyerek yere kapaklanacak gibi olduysa da, çabucak toparladı kendisini ve voltasına kaldığı yerden devam etti.</span> <span class="kobospan" id="kobo.198.6">Artık yalnızca tek ayağında nalın olduğu için, attığı her adımda tuhaf bir biçimde topallıyor, fırtınaya tutulmuş görkemli bir kalyon gibi yükselip alçalıyor, iri gövdesiyle bir sağa bir sola yalpa vuruyordu.</span> <span class="kobospan" id="kobo.198.7">Öğle güneşinde ufalmış gölgesi gibi yanıbaşından ayrılmayan kızıl saçlı çocuk da ister istemez kendisini onun aksak ritmine uydurarak topallamaya başlamıştı.</span> <span class="kobospan" id="kobo.198.8">İkisi birlikte topallıyorlardı şimdi ve bu halleriyle, bir hurdalıktaki makina parçalarının gelişigüzel biraraya getirilmesiyle oluşturulmuş, ne işe yaradığı belirsiz, devasa bir aygıtın pistonlarını andırıyorlardı.</span> <span class="kobospan" id="kobo.198.9">Kâh uyumlu bir biçimde birlikte inip kalkıyorlar, kâh adımları şaşarak biri inerken diğeri kalkıyor ve bir süre böyle devam ettikten sonra, yeniden birbirlerinin frekansını yakalayarak birlikte inip kalkmaya başlıyorlardı.</span> <span class="kobospan" id="kobo.198.10">Diğer iki çocuk, gözlerinin önündeki bu uyumsuz resmigeçidi bir süre şaşkın bakışlarla izledikten sonra, sevinçle el çırpıp gülüşerek bu eğlenceli oyuna katılmaya karar verdiler ve peşlerine takılıp onları taklit ederek topallaya topallaya halvethanenin içinde volta atmaya başladılar.</span> <span class="kobospan" id="kobo.198.11">İbrahim Nemrûd bu durumu görebilseydi, çocukların maskarası olduğunu düşünerek volta atmayı hemen keser, hatta bir yetişkinle alay etmeye cüret ettikleri için onları sertçe azarlardı, ama o anda çevresinde olup bitenlerin farkında olamayacak denli derin düşüncelere dalmıştı.</span> <span class="kobospan" id="kobo.198.12">Beti benzi atmış, saçlarının arasından ter fışkırmıştı.</span> <span class="kobospan" id="kobo.198.13">Çatılan kaşları, kırışan basık alnı ve kenetlenen dişleri, manastırdaki hücresinde vicdan muhasebesi yapan çileci bir keşiş görüntüsü veriyordu ona.</span> <span class="kobospan" id="kobo.198.14">Sinirlendiği zamanlarda hep olduğu gibi, dudakları titriyor, sol gözü sürekli seğiriyordu.</span></p>

  <p class="normal"><span class="kobospan" id="kobo.199.1">“İnanılmaz birşey bu!”</span> <span class="kobospan" id="kobo.199.2">diye mırıldanıyordu kendi kendisine, “Göz göre göre zavallı çocuğun hayatını karartmışlar.</span> <span class="kobospan" id="kobo.199.3">Bu ağır cezalık bir suç.</span> <span class="kobospan" id="kobo.199.4">Hayır, hayır, düpedüz bir cinayet!</span> <span class="kobospan" id="kobo.199.5">Yeni sürgün vermiş bir fidan hoyratça kökünden kopartılıyor.</span> <span class="kobospan" id="kobo.199.6">Ah, hainler!</span> <span class="kobospan" id="kobo.199.7">Zalimler!</span> <span class="kobospan" id="kobo.199.8">Namussuzlar!</span> <span class="kobospan" id="kobo.199.9">Nasıl da sinsice ağlarına düşürmüşler, nasıl da gaddarca iğfal etmişler çocukcağızı!</span> <span class="kobospan" id="kobo.199.10">Mutlaka bir yolunu bulup, onu o pis heriflerin, o gözü dönmüş ırz düşmanlarının elinden kurtarmak gerek.</span> <span class="kobospan" id="kobo.199.11">Ne yapmalı?</span> <span class="kobospan" id="kobo.199.12">Nasıl yapmalı?</span> <span class="kobospan" id="kobo.199.13">Polise haber versem?</span> <span class="kobospan" id="kobo.199.14">Ama onca kayıp çocuğun içinde onunla kim ilgilenecek ki?</span> <span class="kobospan" id="kobo.199.15">Daha geçen gün yazıyordu gazetede, her hafta yüzlerce çocuk kaçıyormuş evinden.</span> <span class="kobospan" id="kobo.199.16">Bakarız derler, dosyayı diğer dosyaların arasına kaldırırlar, iki gün sonra da unutulur gider… Hayır, hiçbir işe yaramaz bu.</span> <span class="kobospan" id="kobo.199.17">Ya da acaba savcılığa zehir gibi bir dilekçe yazıp acilen bir soruşturma açılmasını mı talep etsem?</span> <span class="kobospan" id="kobo.199.18">Hah, ne ahmakça bir fikir!</span> <span class="kobospan" id="kobo.199.19">Adalet mekanizması hakkında hiçbir şey bilmiyormuş gibi konuşuyorum ben de.</span> <span class="kobospan" id="kobo.199.20">Sanki kaale alınırdı dilekçem!</span> <span class="kobospan" id="kobo.199.21">Herkes her gün her konuda binlerce dilekçe veriyor savcılığa.</span> <span class="kobospan" id="kobo.199.22">Ne oluyor sonra, dilekçelerine bir yanıt olsun alabiliyorlar mı?</span> <span class="kobospan" id="kobo.199.23">Çoğu okunmuyor bile o dilekçelerin.</span> <span class="kobospan" id="kobo.199.24">Sorgu yargıçları savcılara, savcılar savcı yardımcılarına, savcı yardımcıları savcılık yazmanlarına, savcılık yazmanları stajyerlere, stajyerler de odacılara havale ediyor işi ve sonunda, birçok başka yazışma ve belge gibi, SULTA’nın dev kalorifer kazanlarını boyluyor o dilekçeler.</span> <span class="kobospan" id="kobo.199.25">Ateş arıtıyor bütün suçları, kül hepsinin üzerini örtüyor.</span> <span class="kobospan" id="kobo.199.26">Hem diyelim ki dilekçem dikkate alındı, kaç ay, kaç yıl sürecek soruşturma?</span> <span class="kobospan" id="kobo.199.27">Savcılarla yargıçların ne kadar ağır bir iş yükleri olduğunu bilmiyor muyum?</span> <span class="kobospan" id="kobo.199.28">Her gün yüzlerce dava dosyası inceleniyor, binlerce tanık ve bilirkişinin ifadesi alınıyor, en basit bir alacak davası bile uzadıkça uzuyor, davacılarla davalılar bir celseden diğerine yıllarca sürünüyorlar mahkeme kapılarında, öyle ki dava sona erdiğinde ya davacı ya davalı ya da her ikisi birden ölmüş oluyor çoğu kez, tarafların çocukları ve torunlarına tebliğ ediliyor mahkeme kararı.</span> <span class="kobospan" id="kobo.199.29">Üstelik bir dava dilekçesi kaleme almaya sıvanacak olsam, ne bir ad ne bir adres ne de en ufak bir ipucu var elimde.</span> <span class="kobospan" id="kobo.199.30">Pek de güvenilir olmayan birtakım tanıkların gayrıresmî koşullarda alınmış sözlü ifadelerine dayanıyor herşey.</span> <span class="kobospan" id="kobo.199.31">Kimi hangi kanıtlara dayanarak şikâyet edeceğim?</span> <span class="kobospan" id="kobo.199.32">Dahası, bir davacı bile yok ortada.</span> <span class="kobospan" id="kobo.199.33">Mağdur benim ne yakınım ne de müvekkilim.</span> <span class="kobospan" id="kobo.199.34">Aramızda herhangi bir hukukî bağ yok ki, onun adına şikâyette bulunayım.</span> <span class="kobospan" id="kobo.199.35">Zavallı yetimin vesayetini üstlenecek, ona sahip çıkacak, yasal haklarını koruyacak kimi kimsesi de yok zaten.</span> <span class="kobospan" id="kobo.199.36">Yo, hayır, hukukî açıdan hiçbir dayanağı olamaz böyle bir davanın.</span> <span class="kobospan" id="kobo.199.37">Ne yapmalı o halde?</span> <span class="kobospan" id="kobo.199.38">Nasıl yapmalı?</span> <span class="kobospan" id="kobo.199.39">Kime baş vurmalı?</span> <span class="kobospan" id="kobo.199.40">Kimden yardım almalı?</span> <span class="kobospan" id="kobo.199.41">Hm… Hm… Hmmm… Allah kahretsin!</span> <span class="kobospan" id="kobo.199.42">Ne diye polisten, savcıdan medet umuyorum ki?</span> <span class="kobospan" id="kobo.199.43">Ben yaparım!</span> <span class="kobospan" id="kobo.199.44">Gidip onu bulurum!</span> <span class="kobospan" id="kobo.199.45">Evet, evet, araştırır soruştururum ve yerin yedi kat altında saklıyor da olsalar, bulurum onu.</span> <span class="kobospan" id="kobo.199.46">Zaten bu değil mi benim işim:</span> <span class="kobospan" id="kobo.199.47">Aramak ve bulmak?</span> <span class="kobospan" id="kobo.199.48">İzini buraya, kimsenin bilmediği bu ıssız ve izbe hamama dek sürdüysem, bundan sonrasını da yapabilirim elbette.</span> <span class="kobospan" id="kobo.199.49">Yaparım, evet, inanıyorum buna, yapacağım!</span> <span class="kobospan" id="kobo.199.50">Cehennemin dibinde de olsa, bulup kurtaracacağım Şazinuş’u o ırz düşmanı sapıkların pençesinden!”</span></p>

  <p class="normal"><span class="kobospan" id="kobo.200.1">İbrahim Nemrûd az sonra terini kurulamış, üzerini değişmiş, şapkası, paltosu ve evrak çantasını almış, hamamın kapısından çıkıyordu.</span> <span class="kobospan" id="kobo.200.2">Çocuklara yüklüce bir bahşiş bırakmış, bu cömertliği coşkun çığlıklar ve çılgınca sevinç gösterileriyle karşılanmıştı.</span> <span class="kobospan" id="kobo.200.3">Çocukların üçü birden, onun verdiği paraları avuçlarında şıkırdatarak, hamamın giriş holünde göbek atmaya başlamışlardı.</span> <span class="kobospan" id="kobo.200.4">Kapıdan çıkıp sokağa yöneldiği sırada, kızıl saçlı çocuk şuh bir edayla nalınlarını tıkırdatarak arkasından yetişip kolundan çekti.</span></p>

  <p class="normal"><span class="kobospan" id="kobo.201.1">“Şazinuş’u bulmak istiyorsan, MUHTEVA’dan Cevri Kalfa’yı sor,” dedi muzipçe göz kırparak, “İşittiğimize göre, Şazinuş’u o pazarlıyormuş şu sıralarda.”</span></p>

  <p class="normal"><span class="kobospan" id="kobo.202.1">“MUHTEVA mı?”</span> <span class="kobospan" id="kobo.202.2">dedi İbrahim Nemrûd, “MUHTEVA da nedir?”</span></p>

  <p class="normal"><span class="kobospan" id="kobo.203.1">Cehaletinden dolayı ayıplayan bir bakışla baktı çocuk İbrahim Nemrûd’a.</span></p>

  <p class="normal"><span class="kobospan" id="kobo.204.1">“MUHTEVA, yani</span> <span class="ideitalik1"><span class="kobospan" id="kobo.204.2">Muhabbet Tellalları Vakfı</span></span><span class="kobospan" id="kobo.204.3">,” dedi kıkırdayarak, “İstanbul fuhuş piyasasındaki iki büyük örgütten biridir.</span> <span class="ideitalik1"><span class="kobospan" id="kobo.205.1">Aşkî Münasebetler Organizasyonu</span></span> <span class="kobospan" id="kobo.205.2">AMOR’la sıkı rekabet halindedirler.</span> <span class="kobospan" id="kobo.205.3">Şazinuş’un menajeri olan Cevri Kalfa eski bir MUHTEVA üyesidir, vakıftan alabilirsin adresini.</span> <span class="kobospan" id="kobo.205.4">Sağı solu belli olmayan aksi bir kadındır gerçi, ama bizim tarafımızdan geldiğini söylersen, uygun bir fiat yapar sana.</span> <span class="kobospan" id="kobo.205.5">Dost işi, anlarsın ya!”</span></p>

  <p class="normal"><span class="kobospan" id="kobo.207.1">İbrahim Nemrûd bu sözlerdeki uygunsuz imayı duymazdan gelerek anladığını belirten bir tavırla başını salladı.</span> <span class="kobospan" id="kobo.207.2">Öğrenmek istediğini öğrenmişti.</span> <span class="kobospan" id="kobo.207.3">Şazinuş konusunda daha fazla tartışmaya girmeyi hem gereksiz hem de araştırmanın seyri açısından sakıncalı buluyordu.</span> <span class="kobospan" id="kobo.207.4">Basit bir miras meselesi olmaktan çıkmış, düpedüz polisiye bir vaka haline gelmişti artık bu dava.</span> <span class="kobospan" id="kobo.207.5">Kimlerle karşı karşıya olduğunu ve onu ne gibi tehlikelerin beklediğini bilmiyordu.</span> <span class="kobospan" id="kobo.207.6">Bundan sonraki çalışmalarını gizlilik içinde yürütmesi gerekecekti.</span> <span class="kobospan" id="kobo.207.7">Kızıl saçlı çocuğa verdiği ek bilgi için teşekkür edip avucuna bir mecidiye daha sıkıştırdı.</span> <span class="kobospan" id="kobo.207.8">Çocuğun gözleri parladı, mecidiyeyi çabucak kapıp peştemalının beline sıkıştırdıktan sonra, hamamın kapısına doğru kaçamak bir bakış atarak eğilmesini işaret etti.</span> <span class="kobospan" id="kobo.207.9">İbrahim Nemrûd eğilince, çocuğun karanfil kokan ılık nefesini hissetti yanağında.</span></p>

  <p class="normal"><span class="kobospan" id="kobo.208.1">“Hüsrev,” diye titrek bir sesle fısıldadı çocuk.</span></p>

  <p class="normal"><span class="kobospan" id="kobo.209.1">“Efendim?”</span> <span class="kobospan" id="kobo.209.2">dedi İbrahim Nemrûd kaşlarını kaldırarak.</span></p>

  <p class="normal"><span class="kobospan" id="kobo.210.1">“Seni soyunma kabininde gizlice gözetleyen Hüsrev’di, hani şu keman çalan çocuk.</span> <span class="kobospan" id="kobo.210.2">Benden duymuş olma, ama pis röntgencinin tekidir.</span> <span class="kobospan" id="kobo.210.3">Hamama gelen müşterileri dikizlemeye bayılır ve gördüklerini de her gece ballandıra ballandıra anlatır bize.</span> <span class="kobospan" id="kobo.210.4">Sinsi şey, n’olcek!”</span></p>

  <p class="normal"><span class="kobospan" id="kobo.211.1">İbrahim Nemrûd duydukları karşısında hafifçe irkildiyse de, renk vermedi.</span> <span class="kobospan" id="kobo.211.2">Bir çocuğun onu çıplak görmüş oluşu hayli tatsız bir durumdu gerçi, ama kafası o anda çok daha önemli olduğunu düşündüğü sorunlarla meşguldü.</span> <span class="kobospan" id="kobo.211.3">Kızıl saçlı çocuğa bir kez daha teşekkür edip yarım ağızla vedalaştıktan sonra, Hüsrev’in o gece arkadaşlarına onun hakkında neler anlatacağını aklına getirmemeye çalışarak sokağa çıktı, hızlı adımlarla yokuşaşağı Karaköy’e doğru yürümeye başladı.</span> <span class="kobospan" id="kobo.211.4">Yolu yarılamıştı ki, dükkânlarının önünde oturan esnafın onu alaycı bakışlarla izlemekte olduğunu fark etti şaşkınlıkla.</span> <span class="kobospan" id="kobo.211.5">İlkin bu duruma pek bir anlam veremedi, bunu adamların densizliklerine yorarak yüzünü ekşitip önlerinden yürüyüp gitti.</span> <span class="kobospan" id="kobo.211.6">Ama az sonra, sol ayağında bir serinlik hissedince, neler olduğunu anlayarak dehşetle donup kaldı:</span> <span class="kobospan" id="kobo.211.7">Hamam kabininde telaşla giyinirken, ayakkabısının yalnızca sağ tekini geçirmişti ayağına, sol ayağında ise hâlâ hamamda giydiği nalın vardı.</span> <span class="kobospan" id="kobo.211.8">Bir anda başından aşağı kaynar sular boşandı, yardım istercesine çevresine bakındı.</span> <span class="kobospan" id="kobo.211.9">Ne yapacağını bilemiyordu.</span> <span class="kobospan" id="kobo.211.10">Hamama geri gidip ayakkabısının sol tekini almayı geçirdi içinden, ama sonra oraya dönüp çocuklarla bir kez daha yüzleşecek cesareti bulamadı kendisinde.</span> <span class="kobospan" id="kobo.211.11">Esnafın alaycı bakışlarından kurtulabilmek için hemen bir yan sokağa saptı, kapı girintilerine, duvar diplerine ve kaldırım kenarlarına konmuş çöp tenekelerinin arkasına sinerek, dar ve ıssız arka sokaklardan Beyoğlu’na doğru soluk soluğa ilerledi.</span> <span class="kobospan" id="kobo.211.12">Caddede ilk karşısına çıkan ayakkabıcı dükkânına girip kendisine bir çift yeni ayakkabı satın aldığında rahatlayabildi ancak.</span></p>

  <p class="normal"><span class="kobospan" id="kobo.212.1">İbrahim Nemrûd sarnıçtaki bürosuna geldiğinde, ikindi ezanı okunmak üzereydi.</span> <span class="kobospan" id="kobo.212.2">Yeni ayakkabıları ayağını vurduğu için hafifçe topallayarak yürüyordu.</span> <span class="kobospan" id="kobo.212.3">Hemen bilgisayarın başına geçip internetteki SARS’ın (</span><span class="ideitalik1"><span class="kobospan" id="kobo.212.4">Sarı Sayfalar</span></span><span class="kobospan" id="kobo.212.5">) VADE (</span><span class="ideitalik1"><span class="kobospan" id="kobo.213.1">Vakıflar ve Dernekler</span></span><span class="kobospan" id="kobo.213.2">) bölümüne girdi ve MUHTEVA’nın telefon numaralarını aradı.</span> <span class="kobospan" id="kobo.213.3">Açılan ekranda alt alta dizili düzinelerce telefon numarası vardı.</span> <span class="kobospan" id="kobo.213.4">Aynı adda bu kadar çok kuruluş oluşuna şaştı.</span> <span class="kobospan" id="kobo.213.5">Adların açılımları belirtilmemiş olduğu için, numaraları tek tek denemekten başka çare yoktu.</span> <span class="kobospan" id="kobo.213.6">İlk numarayı tuşladığında, bir otomatik santral çıktı karşısına ve nezleli bir erkek sesi</span> <span class="ideitalik1"><span class="kobospan" id="kobo.214.1">Muhafaza-i Tekâmül Vakfı</span></span> <span class="kobospan" id="kobo.214.2">adına onu selamladı.</span> <span class="kobospan" id="kobo.214.3">Telefonu kapatıp ikinci numarayı aradı.</span> <span class="ideitalik1"><span class="kobospan" id="kobo.215.1">Muhasip Terziler Vakfı</span></span><span class="kobospan" id="kobo.215.2">’yla karşılaştı bu kez.</span> <span class="kobospan" id="kobo.215.3">Üçüncü numara</span> <span class="ideitalik1"><span class="kobospan" id="kobo.216.1">Muhabbet ve Temaşa Vakfı</span></span><span class="kobospan" id="kobo.216.2">’na, dördüncüsü</span> <span class="ideitalik1"><span class="kobospan" id="kobo.217.1">Muhtelif Tespitler Vakfı</span></span><span class="kobospan" id="kobo.217.2">’na, beşincisi ise</span> <span class="ideitalik1"><span class="kobospan" id="kobo.218.1">Muhakkıkin-i Tensikat Vakfı</span></span><span class="kobospan" id="kobo.218.2">’na aitti.</span> <span class="kobospan" id="kobo.218.3">Yedinci aramada hattın karşı tarafından cilveli bir kadın sesi işitilince, bu kez doğru numarayı bulmuş olduğunu düşünerek sevindi, ama kısa bir konuşmanın ardından, burasının da</span> <span class="ideitalik1"><span class="kobospan" id="kobo.219.1">Muhalif Tefekkürat Vakfı</span></span> <span class="kobospan" id="kobo.219.2">merkez lokali olduğu anlaşıldı.</span> <span class="kobospan" id="kobo.219.3">On ikinci numaradan sonra bir tereddüt geçirdi.</span> <span class="kobospan" id="kobo.219.4">Bu şekilde bir sonuca varıp varamayacağını sormaya başlamıştı kendisine.</span> <span class="kobospan" id="kobo.219.5">Yirminci numaradan sonra ise umudunu enikonu yitirdi, ama yine de teslim olmadı ve inatla sürdürdü araştırmasını.</span> <span class="kobospan" id="kobo.219.6">Yarım saat kadar süren yoğun bir çabanın sonucunda listenin sonuna gelmişti.</span> <span class="kobospan" id="kobo.219.7">Son bir umutla, listedeki son numara olan 31-69-3169-3169’u parmakları titreyerek tuşladı.</span> <span class="kobospan" id="kobo.219.8">Numaranın düşmediği kuşkusunu uyandıran uzunca bir sessizlik oldu, sonra hat koptu ve almaçtan çevir sinyalinin tekdüze sesi gelmeye başladı.</span> <span class="kobospan" id="kobo.219.9">Numarayı birkaç kez daha denediyse de, değişmedi sonuç.</span> <span class="kobospan" id="kobo.219.10">On beş saniye kadar süren bir sessizliğin ardından hat kopuyordu.</span> <span class="kobospan" id="kobo.219.11">Yüzünde derin düşkırıklığını yansıtan acı bir tebessümle yerleştirdi almacı yerine.</span> <span class="kobospan" id="kobo.219.12">Sonra, nedenini bilemediği bir dürtüyle, şansını son bir kez daha denemek istedi.</span> <span class="kobospan" id="kobo.219.13">Henüz numarayı tuşlamasına fırsat kalmadan, ağdalı bir arabesk müzik büronun dar uzamını doldurdu.</span></p>

  <p class="normal"><span class="kobospan" id="kobo.221.1">“Alo?”</span> <span class="kobospan" id="kobo.221.2">dedi almacı kulağına dayayıp.</span> <span class="kobospan" id="kobo.221.3">Çatallı bir erkek sesi hırladı karşı taraftan:</span></p>

  <p class="normal"><span class="kobospan" id="kobo.222.1">“Alu?”</span></p>

  <p class="normal"><span class="kobospan" id="kobo.223.1">“Evet, buyrun?”</span></p>

  <p class="normal"><span class="kobospan" id="kobo.224.1">“Alu?</span> <span class="kobospan" id="kobo.224.2">Alu?”</span></p>

  <p class="normal"><span class="kobospan" id="kobo.225.1">“Kimi aramıştınız, beyefendi?”</span> <span class="kobospan" id="kobo.225.2">dedi İbrahim Nemrûd sabırsızlıkla.</span></p>

  <p class="normal"><span class="kobospan" id="kobo.226.1">“Sen kimi aradın, babalık?”</span></p>

  <p class="normal"><span class="kobospan" id="kobo.227.1">“Ben kimseyi aramadım.</span> <span class="kobospan" id="kobo.227.2">Ahizeyi kaldırdım ve sizi buldum karşımda.”</span></p>

  <p class="normal"><span class="kobospan" id="kobo.228.1">“Dalga mı geçeyon, lan teres?”</span> <span class="kobospan" id="kobo.228.2">diye hırladı yine ses, “İki saattir bizi arayan sen değil misin?”</span></p>

  <p class="normal"><span class="kobospan" id="kobo.229.1">İbrahim Nemrûd’un aklı karışmıştı.</span></p>

  <p class="normal"><span class="kobospan" id="kobo.230.1">“Afedersiniz,” dedi tereddütle, “Kiminle görüşüyorum?”</span></p>

  <p class="normal"><span class="kobospan" id="kobo.231.1">“Kiminle mi görüşüyorsun?</span> <span class="kobospan" id="kobo.231.2">Ulan, çok iyi be!</span> <span class="kobospan" id="kobo.231.3">Hey, bunu duydunuz mu?</span> <span class="kobospan" id="kobo.231.4">Kiminle görüşüyormuş?</span> <span class="kobospan" id="kobo.231.5">Vay benim köse sakalım!”</span></p>

  <p class="normal"><span class="kobospan" id="kobo.232.1">Hattın diğer ucundan boğuk ve galiz gülüşmeler geldi.</span> <span class="kobospan" id="kobo.232.2">İbrahim Nemrûd’un canı sıkılmaya başlamıştı, ama soğukkanlılığını korumaya çalışarak yeniden sordu:</span></p>

  <p class="normal"><span class="kobospan" id="kobo.233.1">“Kusura bakmayın, beyefendi, ortada bir yanlış anlama var galiba.</span> <span class="kobospan" id="kobo.233.2">Orası neresi?”</span></p>

  <p class="normal"><span class="kobospan" id="kobo.234.1">“Yanlış manlış yok, anam,” dedi adam üzerine basa basa, “Burası senin aradığın yer, yani MUHTEVA.</span> <span class="kobospan" id="kobo.234.2">Arayan bulur, mevlasını da, belasını da… Tamam mı?”</span></p>

  <p class="normal"><span class="kobospan" id="kobo.235.1">İbrahim Nemrûd bir anda suratının ortasına okkalı bir tokat yemiş gibi oldu.</span></p>

  <p class="normal"><span class="kobospan" id="kobo.236.1">“Ama… ama na-nasıl…?”</span> <span class="kobospan" id="kobo.236.2">diye kekeledi gözlerini kırpıştırarak.</span></p>

  <p class="normal"><span class="kobospan" id="kobo.237.1">“Billldiğin gibi değil!”</span> <span class="kobospan" id="kobo.237.2">dedi adam ve buldog havlamasını andıran bir kahkaha patlattı.</span> <span class="kobospan" id="kobo.237.3">“Vızır vızır!</span> <span class="kobospan" id="kobo.237.4">Hem de o biçim!</span> <span class="kobospan" id="kobo.237.5">Annarsın ya!”</span></p>

  <p class="normal"><span class="kobospan" id="kobo.238.1">“Afedersiniz,” dedi İbrahim Nemrûd sesine yeniden ciddi bir tını vermeye çalışarak, “Hangi MUHTEVA bu bahsettiğiniz?”</span></p>

  <p class="normal"><span class="kobospan" id="kobo.239.1">“Hangi MUHTEVA mı?”</span> <span class="kobospan" id="kobo.239.2">dedi adam alaycı bir edayla, “Dünyada tek bir MUHTEVA vardır, moruk:</span> <span class="kobospan" id="kobo.239.3">Bizzat ve bilakis</span> <span class="ideitalik1"><span class="kobospan" id="kobo.239.4">Muhabbet Tellalları Vakfı</span></span> <span class="kobospan" id="kobo.239.5">icabında… Tescilli marka!</span> <span class="kobospan" id="kobo.239.6">Mamullerimizi bütün mağazalarda arayınız!</span> <span class="kobospan" id="kobo.239.7">Taklitlerimizden sakınınız!”</span></p>

  <p class="normal"><span class="kobospan" id="kobo.241.1">“Peki ama SARS’ta elli altmış tane MUHTEVA var ve bunların hepsi de başka başka kuruluşlar,” diye itiraz etti İbrahim Nemrûd, “Yarım saattir herbirine tek tek telefon ediyorum, hep farklı bir vakıf çıkıyor karşıma.</span> <span class="kobospan" id="kobo.241.2">Nasıl oluyor da…”</span></p>

  <p class="normal"><span class="kobospan" id="kobo.242.1">“Zzzt Erenköy!”</span> <span class="kobospan" id="kobo.242.2">diye sözünü sertçe kesti adam, “Onların hepiciği de bizim yan kuruluşlarımızdır, yani bir bakıma bizim nam-ı hesabımıza çalışan irtibat büroları… Çaktın mı şimdi dalgayı, moruk?”</span></p>

  <p class="normal"><span class="kobospan" id="kobo.243.1">“Niçin doğrudan doğruya kendi numaranızı koymuyorsunuz rehbere?</span> <span class="kobospan" id="kobo.243.2">Bu daha pratik olmaz mıydı?”</span></p>

  <p class="normal"><span class="kobospan" id="kobo.244.1">“Yok ya?</span> <span class="kobospan" id="kobo.244.2">Başka emrin?</span> <span class="kobospan" id="kobo.244.3">Bizim meslekte gizlilik önemlidir, tahtakoz, öyle açıktan açığa yapılmaz bu işler.</span> <span class="kobospan" id="kobo.244.4">Sen bu yolların yabancısısın, anlaşılan.”</span></p>

  <p class="normal"><span class="kobospan" id="kobo.245.1">“Evet, doğrusu öyle sayılır,” dedi İbrahim Nemrûd yutkunarak.</span> <span class="kobospan" id="kobo.245.2">Telefon numarasını nasıl bulduklarını anlamaya çalışıyordu.</span> <span class="kobospan" id="kobo.245.3">Kimliğinin deşifre oluşu hayli rahatsız etmişti onu.</span></p>

  <p class="normal"><span class="kobospan" id="kobo.246.1">“Eee, ne istiyorsun peki?”</span></p>

  <p class="normal"><span class="kobospan" id="kobo.247.1">Birşey söylemekle söylememek arasında kararsız kaldı İbrahim Nemrûd, ama bu noktadan sonra geri dönemeyeceğini hissediyordu.</span></p>

  <p class="normal"><span class="kobospan" id="kobo.248.1">“Vakfınızın bir üyesiyle acilen görüşmem gerek,” dedi kendinden emin görünmeye çalışarak.</span></p>

  <p class="normal"><span class="kobospan" id="kobo.249.1">“Haşşöyle, sadede gel bakalım!</span> <span class="kobospan" id="kobo.249.2">Kimmiş bu görüşmek istediğin kişi?”</span></p>

  <p class="normal"><span class="kobospan" id="kobo.250.1">“Cevri Kalfa adında bir hanımefendi.”</span></p>

  <p class="normal"><span class="kobospan" id="kobo.251.1">“Cevri Kalfa adında bir hamfendi mi?</span> <span class="kobospan" id="kobo.251.2">Ulan, sen de az değilsin ha köftehor!</span> <span class="kobospan" id="kobo.251.3">Çocuklar, işittiniz mi?</span> <span class="kobospan" id="kobo.251.4">Hay Allah müstahakını versin!</span> <span class="kobospan" id="kobo.251.5">Ulan, kırk yıllık eski kaşara ‘hamfendi’ dendiğini de ilk senden işitiyorum billahi!</span> <span class="kobospan" id="kobo.251.6">Peki, diyelim biz bu Cevri Kalfa’yı tanıyoruz, ne diye görüşmek istersin kendisiyle?”</span></p>

  <p class="normal"><span class="kobospan" id="kobo.252.1">Bir an tereddüt ettikten sonra, “Şahsî bir mesele,” dedi temkinli bir sesle İbrahim Nemrûd.</span></p>

  <p class="normal"><span class="kobospan" id="kobo.253.1">“Yaaa, şahsî ve muhterem bir mesele demek?</span> <span class="kobospan" id="kobo.253.2">Nasıl, tıngırtı mahiyetinde mi?</span> <span class="kobospan" id="kobo.253.3">Seni gidi kart zampara seni!</span> <span class="kobospan" id="kobo.253.4">Siz kalem efendileri, okumuş yazmış beyler hep böylesinizdir zaten.</span> <span class="kobospan" id="kobo.253.5">Boka bile şık bir ad takıp âlâ patlıcan dolması gibi yutturursunuz millete.</span> <span class="kobospan" id="kobo.253.6">Pekala, öyle olsun.</span> <span class="kobospan" id="kobo.253.7">Herkesin şahsî meseleleri vardır elbet.</span> <span class="kobospan" id="kobo.253.8">Fuhuş ve cima, gayet şahsî ve muhterem meselelerdir hadd-i zatında.</span> <span class="kobospan" id="kobo.253.9">O halde şimdi antenleri aç da dinle:</span> <span class="kobospan" id="kobo.253.10">Cevri Kalfa’yı Kapalıçarşı’daki Safran Hanı’nda bulursun.</span> <span class="kobospan" id="kobo.253.11">Hüsn-ü kabul görmek istiyorsan, giderken yanında yarım okka mastika götürmeyi ihmal etme.</span> <span class="kobospan" id="kobo.253.12">Hacıbekir’den bir kavanoz akide alırsan, o da makbule geçer.</span> <span class="kobospan" id="kobo.253.13">Dişleri döküleli beri latilokum yiyemiyor artık bizimki, sabahtan akşama avurdunda kekeç gibi bir akide, emip duruyor.</span> <span class="kobospan" id="kobo.253.14">Bu arada, bizim vakfın yüzde yirmi komisyonunu da unutmazsın tabii.</span> <span class="kobospan" id="kobo.253.15">Faturayı adresine postalarız.</span> <span class="kobospan" id="kobo.253.16">Annarsın ya, danışma ücreti…”</span></p>

  <p class="normal"><span class="kobospan" id="kobo.254.1">“Elbette, elbette,” diye başını salladı İbrahim Nemrûd.</span> <span class="kobospan" id="kobo.254.2">Adresini nereden bildiklerini sormadı.</span> <span class="kobospan" id="kobo.254.3">Telefon numarasını bulabildiklerine göre, adresini bulmaları da güç değildi herhalde.</span> <span class="kobospan" id="kobo.254.4">Kendisine gönderilen faturayı ödemediği takdirde başına gelebilecekleri üç aşağı beş yukarı tahmin edebiliyordu.</span> <span class="kobospan" id="kobo.254.5">Kolları en ücra köşelere uzanabilen güçlü bir suç şebekesiyle karşı karşıya olduğu belliydi.</span> <span class="kobospan" id="kobo.254.6">Hak hukuk tanımayan amansız adamlardı bunlar; istediklerini, eğer güzellikle olmazsa, kaba güce baş vurarak elde etmekten çekinmeyeceklerdi.</span></p>

  <p class="normal"><span class="kobospan" id="kobo.255.1">“Haydi, anam,” dedi telefondaki ses, “Sana doyum olmaz, sabunsuz koyum olmaz.</span> <span class="kobospan" id="kobo.255.2">Zatıaline hayırlı işler, doyumlu sikişler ve de hayatta bilakis güzel muvaffakiyetler dileriz icabında.</span> <span class="kobospan" id="kobo.255.3">Canın çektikçe bizi yine ara.</span> <span class="kobospan" id="kobo.255.4">Ama öyle seyrek arama ha, çokça ara, sık sık ara, habire ara.</span> <span class="kobospan" id="kobo.255.5">Devamlı müşterilerimize başka hiçbir yerde bulunmayan çok özel imkânlar sunuyoruz.</span> <span class="kobospan" id="kobo.255.6">Nakit ödemelerde yüzde ona varan tenzilatlarımız var.</span> <span class="kobospan" id="kobo.255.7">Ayrıca anlaşmalı bankaların kredi kartlarına da altı aydan bir yıla kadar peşin fiyatına taksit yapıyoruz.</span> <span class="kobospan" id="kobo.255.8">Velhasıl-ı kelam, vakfımızla iş yapanlar pişman olmazlar.</span> <span class="kobospan" id="kobo.255.9">Düzüşürken düzülmek istemiyorsan, taklitlerimizden sakın!</span> <span class="kobospan" id="kobo.255.10">Ve sloganımızı da unutma:</span> <span class="ideitalik1"><span class="kobospan" id="kobo.255.11">MUHTEVA – Eder tekmil cimaları mükemmelen ihtiva!</span></span> <span class="kobospan" id="kobo.255.12">Haydi bakalım, kal sağlıcakla, moruk!</span> <span class="kobospan" id="kobo.255.13">Babay!”</span></p>

  <p class="normal"><span class="kobospan" id="kobo.257.1">İbrahim Nemrûd almacı yerine koyar koymaz saatine baktı, 5’e geliyordu.</span> <span class="kobospan" id="kobo.257.2">Kapalıçarşı akşam saat 7’den önce kapanmazdı.</span> <span class="kobospan" id="kobo.257.3">Bu işi bir an önce bir sonuca bağlamak istiyordu.</span> <span class="kobospan" id="kobo.257.4">Eğer acele ederse, bu iki saatlik sürede İçbedesten’e gidip Cevri Kalfa’yı bulabilirdi.</span> <span class="kobospan" id="kobo.257.5">Bilgisayarı kapattı, toparlanıp çıktı.</span></p>

  <p class="normal"><span class="kobospan" id="kobo.258.1">Çemberlitaş metro istasyonunun merdivenlerinden çıkıp Kapalıçarşı’nın Kürkçüler Kapısı’na doğru yürürken, Cevri Kalfa’yı bulduğunda ona neler söylemesi gerektiğini düşünüyordu İbrahim Nemrûd.</span> <span class="kobospan" id="kobo.258.2">Kadını kuşkulandırmadan onu Şazinuş’la buluşturmasını sağlamanın bir yolunu bulmalıydı.</span> <span class="kobospan" id="kobo.258.3">Düşüncesi bile onu tiksindirse de, kendisini bir gecelik eğlence arayan sıradan bir müşteri gibi tanıtması doğru olacaktı.</span> <span class="kobospan" id="kobo.258.4">Yalnız kaldıklarında, gerçek kimliğini ve geliş amacını Şazinuş’a açıklayacak, çocuğu gizlice oradan çıkarıp güvenli biryere götürerek fuhuş şebekesinin elinden kurtaracaktı.</span> <span class="kobospan" id="kobo.258.5">Aslında bunun tasarladığı denli kolay olmayabileceğinin farkındaydı.</span> <span class="kobospan" id="kobo.258.6">Nasıl umulmadık zorluklar ve tehlikelerle karşılacaktı kimbilir.</span> <span class="kobospan" id="kobo.258.7">Ama on bir yaşında masum bir çocuğun vicdansız canilerin elinde iğrenç amaçlara âlet edilmesine seyirci kalamazdı.</span> <span class="kobospan" id="kobo.258.8">Çocuğun başına gelenleri düşündükçe, öfkesi kabarıyor, yaşamın ona daha bu yaşında reva gördüğü yazgının acımasızlığına içinden bin türlü lanet okuyordu.</span> <span class="kobospan" id="kobo.258.9">Yıllardır icra ettiği mesleği ona hak ve hukukun aynı şey olmadığını, haklının herzaman kazanmadığını, dahası adaletin çoğu kez anlaşılmaz bir biçimde tam ters yönde tecelli edebildiğini öğretmişti, ancak yine de öteden beri, alttan alta da olsa, hep güçlü bir inanç beslemişti ilahî adalete.</span> <span class="kobospan" id="kobo.258.10">Aksi takdirde, mesleğini sürdürmesine olanak kalmazdı.</span> <span class="kobospan" id="kobo.258.11">Kesinkes haklı olduğu bir davayı kaybettiğinde—seyrek karşılaştığı bir durum değildi bu—bunu düşünürdü hep.</span> <span class="kobospan" id="kobo.258.12">Aynı anda birçok cephede birden savaşmak zorunda olan geniş ve köhne bir imparatorluk gibi hissederdi kendisini böyle zamanlarda.</span> <span class="kobospan" id="kobo.258.13">Düşman, çekirge sürüsü denli kalabalık, çamurlu su denli bulanık, yılan gibi sinsiydi.</span> <span class="kobospan" id="kobo.258.14">Sınır boylarında sürekli çatışmalar olur, irili ufaklı muharebeler kazanılır ya da kaybedilir, savaş meydanlarında binlerce şehit verilirdi.</span> <span class="kobospan" id="kobo.258.15">Ama boşuna değildi bütün bunlar:</span> <span class="kobospan" id="kobo.258.16">Kimi muharebeler kaybediliyordu belki, evet, ancak sonuçta harp kazanılacak, doğruluk galebe çalacak, iyi kötüyü yenecek, adalet er ya da geç ama eninde sonunda mutlaka yerini bulacaktı.</span> <span class="kobospan" id="kobo.258.17">Er ya da geç ama eninde sonunda mutlaka!</span> <span class="kobospan" id="kobo.258.18">İbrahim Nemrûd’un kendi kendisine sık sık yinelediği bir sözdü bu ve buna inancı tamdı.</span> <span class="kobospan" id="kobo.258.19">Ne var ki bu kez durumun biraz farklı olduğunu hissediyordu.</span> <span class="kobospan" id="kobo.258.20">Böylesi fahiş bir haksızlığın sürüp gitmesine izin veremezdi.</span> <span class="kobospan" id="kobo.258.21">Kaybetmeye tahammülü yoktu bu kez.</span> <span class="kobospan" id="kobo.258.22">Bu muharebeyi ne yapıp edip mutlaka kazanması gerekiyordu.</span> <span class="kobospan" id="kobo.258.23">Böylelikle, hiç olmazsa bu defalığına ilahî adaletin dünya üzerinde dolaysız olarak tezahürüne aracılık etmiş olacaktı.</span> <span class="kobospan" id="kobo.258.24">Bu düşünce ona güç verdi, kendisini çok uzun zamandır olmadığı denli iyi hissetti.</span> <span class="kobospan" id="kobo.258.25">Öyle ki, neredeyse dudaklarına belli belirsiz, neşeli bir ıslık—sert ve kararlı bir marş ya da coşkulu bir kahramanlık türküsü—oturtacaktı.</span> <span class="kobospan" id="kobo.258.26">Hantal adımlarını birer tüy denli hafifleten bu kıpır kıpır mutluluk sarhoşluğu içinde Çemberlitaş’ın yanından geçerken, sütunun üzerine oturtulmuş olan dev mültivizyon ekranlarından birindeki görüntüye takıldı gözü.</span> <span class="kobospan" id="kobo.258.27">Metro istasyonunun duvarında gördüğü reklam panosundaki solgun yüzlü kız, dudaklarında yine o belirsiz gülümsemeyle, elindeki yeni açılmış pembe gülü caddeden gelip geçenlere doğru uzatıyor ve gönül çelici bir sesle onlara yaşamlarının kendi ellerinde olduğunu söylüyordu.</span> <span class="kobospan" id="kobo.258.28">İbrahim Nemrûd şaşkınlıkla bir an duraksayıp çevresine bakındı.</span> <span class="kobospan" id="kobo.258.29">Hafif hafif çiselemeye başlayan yağmurun altında caddeden akan pardesülü ve şemsiyeli insan kalabalığının arasında bu sözlerin ona yöneltildiği duygusuna kapılmıştı.</span> <span class="kobospan" id="kobo.258.30">Kız, anlamlı bakışlarını doğrudan doğruya ona dikmiş, ince uzun parmaklarının arasında zerafetle tuttuğu pembe gülü bizzat ona uzatıyordu sanki.</span> <span class="kobospan" id="kobo.258.31">Bir an duraklayıp bu nefes kesici görüntüye büyülenmişçesine baktı.</span> <span class="kobospan" id="kobo.258.32">Kendisine uzatılan bu pembe gül, almış olduğu yürekli kararı onaylayan ilahî bir işaret, işlerin yolunda gideceğini muştulayan bir iyi talih alameti gibi geliyordu ona.</span> <span class="kobospan" id="kobo.258.33">Sonra, ekran ağır ağır dönüp kızın görüntüsü yerini ikinci ekrandaki son model çift kapılı buzdolabı reklamına bırakınca, irkilerek kendisine geldi ve tuhaf bir optik yanılsama olduğunu anladı bunun.</span> <span class="kobospan" id="kobo.258.34">Reklam filmini çeken yönetmen, ekrana bakanların kızın bakışlarını doğrudan doğruya kendi üzerlerinde hissetmeleri için kamera açısını şeytanî bir ustalıkla ayarlamış olmalıydı.</span> <span class="kobospan" id="kobo.258.35">Bir anlığına bile olsa, kendisini böyle çocukça bir düşünceye kaptırmış olduğu için utandı.</span> <span class="kobospan" id="kobo.258.36">Adımlarını sıklaştırarak kaldırım taşları üzerine yayılı sergilerde bin bir türlü ucuz ıvır zıvır satan işportacıların kuşattığı dar sokaktan geçip Kürkçüler Kapısı’ndan Kapalıçarşı’ya girdi.</span> <span class="kobospan" id="kobo.258.37">Evi ve işyerine hayli yakın olmasına karşın, Kapalıçarşı’ya daha önce ancak bir iki kez gelmişti.</span> <span class="kobospan" id="kobo.258.38">Karısına eşlik etmek için yapmak zorunda kaldığı bu sıkıntılı gezilerden onda kalan başat izlenim, birbirine tıpatıp benzeyen yüzlerce sokak ve dükkânın ve bunları hıncahınç dolduran telaşlı ve gürültücü kalabalığın hummalı karmaşasıydı.</span> <span class="kobospan" id="kobo.258.39">Kendisini burada iyi hissetmiyordu.</span> <span class="kobospan" id="kobo.258.40">Kentin ortasına dev bir kanser uru gibi yayılmış kıvıltılı bir karınca yuvasını andıran bu biçimsiz yapının içinde yolunu bulmayı hiçbir zaman öğrenememişti.</span> <span class="kobospan" id="kobo.258.41">Bunun nedeni, bunu öğrenmeyi istememiş, dahası öğrenmeye karşı düpedüz sessiz bir inatla direnmiş oluşuydu.</span> <span class="kobospan" id="kobo.258.42">Kapalıçarşı hep bunaltıcı bir yitme duygusu vermişti ona ve içine adım attığı andan itibaren tek düşüncesi bir an önce buradan çıkıp gitmek olmuştu.</span> <span class="kobospan" id="kobo.258.43">Şimdi durum farklıydı ama, yerine getirmesi gereken bir görevi vardı ve bunun için her türlü zorluğu göze almıştı.</span> <span class="kobospan" id="kobo.258.44">Yanından ayırmadığı kent haritasını çıkarıp sayfaları hızla çevirdi.</span> <span class="kobospan" id="kobo.258.45">Daha önce haritanın bir yerinde ayrı bir Kapalıçarşı planının gözüne çarptığını anımsıyordu.</span> <span class="kobospan" id="kobo.258.46">Ancak az sonra, Beyazıt ve havalisini gösteren haritanın bir köşesine sıkıştırılmış ufacık çizimin, çarşının dış hatlarını göstermekten başka hiçbir işe yaramayan sembolik bir kroki olduğunu anladı düşkırıklığıyla.</span> <span class="kobospan" id="kobo.258.47">Aradığı yeri bulabilmesi için yine birilerine yol sorması gerekecekti, ki önceki deneyimlerinden bunun hayli sıkıcı sonuçlar doğurabilecek, güvenilmez bir yöntem olduğunu biliyordu.</span> <span class="kobospan" id="kobo.258.48">Ancak başka çaresi yoktu.</span> <span class="kobospan" id="kobo.258.49">Ona hiçbir yardımı olmayacağını anladığı haritayı katlayıp cebine koydu.</span> <span class="kobospan" id="kobo.258.50">Bütün cesaretini topladı ve gözüne kestirdiği naftalin kokulu bir kürkçü dükkânına girip çopur suratlı dükkân sahibine Safran Hanı’na nasıl gidebileceğini sordu.</span> <span class="kobospan" id="kobo.258.51">Kusurlu bir samur kürkü paralı bir müşteriye değerinin çok üzerinde bir fiyata satmak için olanca hünerini seferber etmiş olan dükkân sahibi, ona ilgisiz bir bakış attıktan sonra, başını çevirip müşterisine dil dökmeye devam etti.</span> <span class="kobospan" id="kobo.258.52">Dükkân sahibinin bu kayıtsızlığı onu ilkin biraz sinirlendirir gibi olduysa da, adamın rahat tavırlarından bunun nezaketsizlik ya da saygısızlıktan değil, düpedüz dalgınlıktan ileri gelen bir durum olduğuna karar verdi ve daha fazla üstelemeyerek pek de dostça karşılanmadığı bu yerden çıktı.</span> <span class="kobospan" id="kobo.258.53">Çevresinden akıp giden yüzlerce insanın arasında ona yolu tarif edecek birilerini bulacaktı nasıl olsa.</span> <span class="kobospan" id="kobo.258.54">Ne var ki umduğu gibi olmadı.</span> <span class="kobospan" id="kobo.258.55">Daha sonra girdiği dükkânlarda da benzer biçimde karşılandı.</span> <span class="kobospan" id="kobo.258.56">Esnaflar, müşteriler, çığırtkanlar, işportacılar, çaycı çırakları, sırtlarında yükleriyle oradan oraya koşuşturan kamburu çıkmış hamallar, hatta köşe başlarında yanık bir sesle maniler okuyarak gelip geçene avuç açan, kör, topal, çolak ve cüzamlı dilenciler bile bir an durup onun sorusunu yanıtlayamayacak denli kendi işlerine gömülmüşlerdi.</span> <span class="kobospan" id="kobo.258.57">Sürekli meşgul bu insan kalabalığının arasında ürkütücü derecede yalnız hissetti kendisini.</span> <span class="kobospan" id="kobo.258.58">Nihayet, kirli avucuna çeyrek mecidiye bıraktığı sıracalı bir dilenci, iki uyduruk dua arasında, kuzeye, hep kuzeye, Örücüler Kapısı’na doğru gitmesi gerektiğini geveledi dişsiz ağzının içinde.</span> <span class="kobospan" id="kobo.258.59">Onun için ne yazık ki pek fazla şey ifade etmeyen bu bilgiye teşekkür edip yürüdü.</span> <span class="kobospan" id="kobo.258.60">Kapalıçarşı’ya adım attığı andan beri yön duygusunu hemen hemen tümüyle yitirmişti.</span> <span class="kobospan" id="kobo.258.61">Ne tarafın doğu ya da batı, ne tarafın kuzey ya da güney olduğunu bilemiyordu.</span> <span class="kobospan" id="kobo.258.62">Aklına parlak bir fikir geldi.</span> <span class="kobospan" id="kobo.258.63">Karşısına çıkan ilk saatçi dükkânına girip, yarım altına, Tayvan malı, dijital göstergeli bir pusula satın aldı.</span> <span class="kobospan" id="kobo.258.64">Gizli bir hazinenin peşinde koşan maceraperest bir seyyah gibi hissediyordu kendisini şimdi.</span> <span class="kobospan" id="kobo.258.65">Tek eksiği, bir matara, bir sahra dürbünü ve bir müstemleke şapkasıydı.</span> <span class="kobospan" id="kobo.258.66">Aklına nereden geliverdiğini anlayamadığı bu tuhaf imgeye bir an gülümsemekten alamadı kendisini ve keyifle başını sallayarak pusulanın dijital ibresinin gösterdiği yönde hızlı adımlarla ilerledi.</span> <span class="kobospan" id="kobo.258.67">İzlediği yöntem basitti:</span> <span class="kobospan" id="kobo.258.68">Karşısına daha fazla ilerlemesini engelleyecek bir duvar ya da bir dükkân vitrini çıkana dek kuzey yönünde yürüyor, buradan sağa ya da sola sapıp en kısa yoldan engelin çevresinden dolanarak yeniden kuzey yönüne dönmeye çalışıyordu.</span> <span class="kobospan" id="kobo.258.69">Böylece epey yol katetti.</span> <span class="kobospan" id="kobo.258.70">Ne var ki on beş yirmi dakikalık tempolu bir yürüyüşün sonunda kendisini Nur-i Osmaniye Kapısı’nda bulunca, başlangıçta mükemmel bir biçimde işliyormuş gibi görünen bu yöntemin aslında o kadar da iyi bir fikir olmayabileceğini anladı.</span> <span class="kobospan" id="kobo.258.71">Kapının önünde dikilmiş, gelen geçene elindeki bez kuklaları satmaya çalışan tek kollu bir işportacıya Örücüler Kapısı’nın nerede olduğunu sorduğunda, adam önce boğuk bir aksırığı andıran sinir bozucu bir kahkaha attı, sonra da yanlış geldiğini, aradığı kapının tam ters yönde olduğunu söyledi alaycı bir tonda.</span> <span class="kobospan" id="kobo.258.72">Hiç beklemediği bu yanıt karşısında afalladı.</span> <span class="kobospan" id="kobo.258.73">Geri dönüp adamın söylediği gibi tam ters yönde ilerlerken, nerede yanlış yaptığını anlamaya çalıştı boş yere.</span> <span class="kobospan" id="kobo.258.74">Bundan sonraki bir saat boyunca bu tatsız deneyim değişik çeşitlemelerle birçok kez yinelendi.</span> <span class="kobospan" id="kobo.258.75">Kapalıçarşı’nın niçin bu kadar çok kapısı olduğunu anlayamıyor, bu duruma içinden bin türlü lanet okuyordu.</span> <span class="kobospan" id="kobo.258.76">Eğer bir kapının işlevi bir yere giriş çıkışları denetlemekse, bir mekânı dörtbir yanından onlarca kapıyla donatmak, denetim işini güçleştirmekten başka neye yarayabilirdi ki?</span> <span class="kobospan" id="kobo.258.77">Bu çarşıyı inşa eden mimarlar, farelerin amansızca delik deşik ettiği bir kaşar peyniri tekerine çevirmişlerdi yapıyı.</span> <span class="kobospan" id="kobo.258.78">Bunu yaparken, ileride İbrahim Nemrûd gibi burada yollarını yitirecek olan acemi ziyaretçilerin acınası halini düşünerek epeyce eğlenmiş olmalıydılar.</span> <span class="kobospan" id="kobo.258.79">Bu dev peynir tekerinin içindeki bitimsiz dehlizlerde yolunu yitirmiş, her yandan gelen gelen akıl karıştırıcı peynir kokusuyla apışıp kalmış, zavallı bir fındık faresi gibi hissediyordu şimdi kendisini.</span> <span class="kobospan" id="kobo.258.80">Ne nerede olduğu, ne de hangi yöne gitmesi gerektiği konusunda en küçük bir fikri vardı.</span> <span class="kobospan" id="kobo.258.81">Bir saati aşkın zamandır sürdürdüğü sonuçsuz arayışının gerginliği ve düşkırıklığı onu iyice yormuş, yıpratmıştı.</span> <span class="kobospan" id="kobo.258.82">Başlangıçtaki coşkusu ve kararlılığından eser kalmamıştı.</span> <span class="kobospan" id="kobo.258.83">Biryerde oturup hem biraz dinlenmeye, hem de kafasını toplamaya karar verdi.</span> <span class="kobospan" id="kobo.258.84">O sırada elinde askılı tepsisiyle sallana sallana önünden geçmekte olan yamuk suratlı kahveci çırağının ardına takıldı.</span> <span class="kobospan" id="kobo.258.85">Birkaç yan sokağa saptıktan sonra, camlı bir kapıdan girdi çırak.</span> <span class="kobospan" id="kobo.258.86">Kapının üzerindeki tabelada</span> <span class="ideitalik1"><span class="kobospan" id="kobo.258.87">Hayal Kıraathanesi – HAYKIR</span></span> <span class="kobospan" id="kobo.258.88">yazısı okunuyordu.</span> <span class="kobospan" id="kobo.258.89">Çırağın ardından içeri girdi.</span> <span class="kobospan" id="kobo.258.90">Akşam saati olduğu için kıraathane tenhaydı.</span> <span class="kobospan" id="kobo.258.91">Dükkânlarını kapatıp evlerine gitmeden önce bir yorgunluk kahvesi içmek için uğramış olan birkaç esnaf ve elleri kolları satın aldıkları mallarla dolu bir iki müşteri vardı içeride yalnızca.</span> <span class="kobospan" id="kobo.258.92">Kubbeli mekânın en arka bölümündeki alçak hasır taburelerden birine oturup şekerli bir yorgunluk kahvesi ısmarladı.</span> <span class="kobospan" id="kobo.258.93">Kahveci çırağının getirdiği okkalı fincandaki kakule katılmış kahveyi tadını çıkara çıkara yudumladıktan sonra, kafasını duvara dayayarak bir an gözlerini kapattı.</span></p>

  <p class="normal"><span class="ideitalik1"><span class="kobospan" id="kobo.260.1">Elif, lam, mim…</span></span></p>

  <p class="normal"><span class="ideitalik1"><span class="kobospan" id="kobo.262.1">İnsan uyuduğunda nereye gider, hiç düşündün mü?</span></span></p>

  <p class="normal"><span class="ideitalik1"><span class="kobospan" id="kobo.264.1">Bahse girerim ki, düşünmemişsindir.</span></span></p>

  <p class="normal"><span class="ideitalik1"><span class="kobospan" id="kobo.266.1">Biliyorum, zaman darlığı diyeceksin:</span> <span class="kobospan" id="kobo.266.2">Herşeyi açıklamaya yeten o iki büyülü sözcük…</span></span></p>

  <p class="normal"><span class="ideitalik1"><span class="kobospan" id="kobo.268.1">Öte yandan, düşünmüş olsaydın bile ne değişirdi?</span> <span class="kobospan" id="kobo.268.2">Pek fazla şey değil büyük olasılıkla.</span> <span class="kobospan" id="kobo.268.3">İster düşün ister düşünme, ister bil ister bilme, yine de aynı yere giderdin uyuduğunda, herkesin gittiği yere yani.</span> <span class="kobospan" id="kobo.268.4">Ama böyle söylediğim için, benim bu çetin sorunun yanıtını bildiğimi sanma sakın.</span> <span class="kobospan" id="kobo.268.5">Ben de senin kadar, en az senin kadar, hatta belki senden de çok bilisizim bu konuda.</span> <span class="kobospan" id="kobo.268.6">Neden dersen, insan kimi şeyler hakkında ne denli çok kafa patlatırsa, o denli az biliyor, ne denli az bildiğinin ayırdına varıyor çünkü.</span> <span class="kobospan" id="kobo.268.7">Öteden beri dilime persenk ettiğim bir tür bayat bilgeliktir bu:</span> <span class="kobospan" id="kobo.268.8">Acınacak durumda olan ve olmayan insanlar yok bu dünyada, acınacak durumda olduklarının ayırdında olan ve olmayan insanlar var.</span> <span class="kobospan" id="kobo.268.9">Ve üstelik tüm bilgelikler, bilgelik kırıntıları, bilgelik gölgeleri, bilgelik hevesleri gibi, sonuç olarak kesinlikle hiçbir işe yaramayan anlamsız bir laf kalabalığından başka birşey değil bu da.</span> <span class="kobospan" id="kobo.268.10">Düşünce, varoluşun safrasıdır.</span> <span class="kobospan" id="kobo.268.11">Derinlere, en derinlere kök salan duygu ve sezginin yanında, olsa olsa güdük, enez, acınası bir ottur düşünce.</span></span></p>

  <p class="normal"><span class="ideitalik1"><span class="kobospan" id="kobo.270.1">Yine de beni senden farklı kılan birşey var ama:</span> <span class="kobospan" id="kobo.270.2">Uyuduğumuzda nereye gittiğimizi bilmiyorum belki, bu konuda sırılsıklam bilisizim, ama gittiğimiz o yerde</span></span><span class="kobospan" id="kobo.270.3">—</span><span class="ideitalik1"><span class="kobospan" id="kobo.271.1">her neresiyse o yer!</span></span><span class="kobospan" id="kobo.271.2">—</span><span class="ideitalik1"><span class="kobospan" id="kobo.272.1">yabancı gözlerin meraklı bakışlarına açık olduğumuzun farkındayım.</span> <span class="kobospan" id="kobo.272.2">Açık, evet, ve akşam alacası inerken sık çalılıklarla kaplı geniş bir bahçenin tenha bir köşesindeki beşiğinde unutulmuş bir bebek gibi korunmasız.</span> <span class="kobospan" id="kobo.272.3">Sen, örneğin, başını duvara dayayıp gözlerini yummakla derin bir nefes almak arasında geçen kısacık sürede uykuya dalıyorsun.</span> <span class="kobospan" id="kobo.272.4">Hiç umulmadık bir anda birdenbire bastıran ve insanı iliklerine dek ıslatan amansız bir sağanak denli yoğun, derin, karanlık bir uyku bu.</span> <span class="kobospan" id="kobo.272.5">Bir hamlede olanca ağırlığıyla üzerine çöküp, göz gözü görmez, puslu kuytuluklarına çekiyor seni, açgözlü bir iştahla soğuruyor, yutuyor.</span> <span class="kobospan" id="kobo.272.6">Kendine değil, uykuya aitsin artık.</span> <span class="kobospan" id="kobo.272.7">Hatta çoğu kez olduğu gibi, o anda düşte olduğunu bilsen bile, değişmiyor sonuç.</span> <span class="kobospan" id="kobo.272.8">Boyun eğmek zorundasın düşler ülkesinin kaprislerine.</span></span></p>

  <p class="normal"><span class="ideitalik1"><span class="kobospan" id="kobo.274.1">Böylece yerinden kalkıp dışarı çıkıyorsun ve ağır ağır adımlamaya başlıyorsun sokakları.</span> <span class="kobospan" id="kobo.274.2">Gece inmiş, ortalıktan el ayak çekilmiş.</span> <span class="kobospan" id="kobo.274.3">Kararmış vitrinlerin önünde in cin top oynuyor.</span> <span class="kobospan" id="kobo.274.4">Neredeydin, evde mi, sarnıçtaki hücrende mi, yoksa başka biryerde mi, şimdi neredesin, hangi sokakta, hangi caddede, çözümsüz bir bulmaca denli karmaşık bu kent azmanının hangi ücra semtinde, bilemiyorsun.</span> <span class="kobospan" id="kobo.274.5">Çıkışsız dolambacının yüreğinde kurnaz düşmanını bekleyen güçlü ama çaresiz Minotauros gibi diken üstündesin.</span> <span class="kobospan" id="kobo.274.6">Her kımıltı seni tedirgin ediyor, her aralıktan tekinsiz bir gölgenin üzerine atılmasını bekliyorsun.</span> <span class="kobospan" id="kobo.274.7">Temkinli adımlarla bir köşeyi döndüğünde, çıplak gövdesi baştan aşağıya cılk yaralarla kaplı, apartmanların önündeki teneke çöp bidonlarını karıştıran bir kuşadamla karşılaşıyorsun.</span> <span class="kobospan" id="kobo.274.8">Kuşadam seni görür görmez, çöpleri karıştırmayı bırakıyor, tepesi kırmızı ibikli ufak kafasını havaya dikip cırtlak bir sesle gıdakladıktan sonra, hoplaya zıplaya yanına yaklaşıyor ve cebinden çıkardığı iri bir gözü sana uzatarak günlük yumurtalarından isteyip istemediğini soruyor.</span> <span class="kobospan" id="kobo.274.9">Gözün parlak akı üzerindeki kırmızı kılcal damarlar hiç hoşuna gitmiyor, kuşadamı sert bir bakışla tersleyip karşı kaldırıma geçerek yoluna devam ediyorsun.</span> <span class="kobospan" id="kobo.274.10">Bakış herşeydir, söz ise hiçbir şey:</span> <span class="kobospan" id="kobo.274.11">Binlerce iyi düşünülmüş, titizlikle seçilmiş sözün anlatamayacağı birşeyi bir anda tek bir pırıltıyla anlatıverir çünkü bakış, bunun farkındasın.</span></span></p>

  <p class="normal"><span class="ideitalik1"><span class="kobospan" id="kobo.276.1">Birdenbire yan sokakların birinden yedi sekiz kişilik bir topluluk fırlıyor.</span> <span class="kobospan" id="kobo.276.2">Tulumba sandığını yüklenmiş, bir yangına koşmakta olan tulumbacılar olduğunu sanıyorsun bunların.</span> <span class="kobospan" id="kobo.276.3">Ancak koşaradım senin yanından geçerlerken, tulumbacı değil, et hamalı olduklarını ve sırtlarında büyük bir tabut taşıdıklarını anlıyorsun.</span> <span class="kobospan" id="kobo.276.4">Tek bir söz bile söylemeksizin, yalnızca taşıdıkları yükün ağırlığı altında gürültüyle soluyarak, sokağın alt ucunda gözden yitiyorlar.</span> <span class="kobospan" id="kobo.276.5">Sokağın parke taşları üzerindeki telaşlı ayak sesleri, onlar gittikten çok sonra bile patırdamayı sürdürüyor.</span> <span class="kobospan" id="kobo.276.6">Biraz ileride iki adama rastlıyorsun sonra.</span> <span class="kobospan" id="kobo.276.7">Vitrininde antika saatler olan bir dükkânın önünde durmuş, hararetle tartışıyorlar.</span> <span class="kobospan" id="kobo.276.8">Yanlarından geçtiğin sırada, seni durdurup hakem tutmak istiyorlar bir türlü çözemedikleri meseleye.</span> <span class="kobospan" id="kobo.276.9">Konunun ne olduğunu merak ederek duruyorsun.</span> <span class="kobospan" id="kobo.276.10">Biri, avucunda tutmakta olduğu şeyi sana gösterip, söyle bakalım, diyor, bu o mu?</span> <span class="kobospan" id="kobo.276.11">Adamın daha lafını bitirmesine kalmadan, öteki atılıyor hemen:</span> <span class="kobospan" id="kobo.276.12">Hayır, katiyen!</span> <span class="kobospan" id="kobo.276.13">Bu o değil!</span> <span class="kobospan" id="kobo.276.14">Kandırıyor seni, sakın inanma!</span> <span class="kobospan" id="kobo.276.15">İkircimde kalıyorsun, bilemiyorsun ne diyeceğini.</span> <span class="kobospan" id="kobo.276.16">Bu o mu, değil mi, sen de bilmiyorsun.</span> <span class="kobospan" id="kobo.276.17">Adamlar seni bir yanıt vermeden bırakmak istemiyorlar, ama sen çok acele bir işin olduğunu söyleyerek özür diliyorsun, yakanı adamların elinden sıyırıp yürüyorsun hızlı adımlarla.</span> <span class="kobospan" id="kobo.276.18">Adamların senin arkandan yüksek sesle tartışmayı sürdürdüklerini işitiyorsun:</span> <span class="kobospan" id="kobo.276.19">Bu o!</span> <span class="kobospan" id="kobo.276.20">Hayır, bu o değil!</span> <span class="kobospan" id="kobo.276.21">Hayır, bu o!</span> <span class="kobospan" id="kobo.276.22">Hayır, değil işte!</span> <span class="kobospan" id="kobo.276.23">Adamların her ikisinin de kör olduğu kafana dank ediyor birden.</span> <span class="kobospan" id="kobo.276.24">Sesleri karanlığın içinde tümüyle eriyip gittiğinde, duyulmaz olduğunda bile, için içini yemeye devam ediyor, kafanda yankılanmayı sürdürüyor o müzmin soru:</span> <span class="kobospan" id="kobo.276.25">Bu gerçekten o mu?</span> <span class="kobospan" id="kobo.276.26">O olabilir mi?</span> <span class="kobospan" id="kobo.276.27">Geri dönüp bir kez daha bakmalı mısın?</span> <span class="kobospan" id="kobo.276.28">Geri dönmüyorsun ama, çünkü geri dönsen bile kör adamların artık orada olmayacağını, sana sorulan sorunun yanıtını bulmak için önüne çıkan tek olanağı bir daha geri gelmemek üzere elinden kaçırdığını biliyorsun.</span> <span class="kobospan" id="kobo.276.29">Sonra omuzunu sarsan bir el seni düşüncelerinden ayıltıyor.</span> <span class="kobospan" id="kobo.276.30">Arkanı dönünce, boyu senden en az bir karış uzun, baştan aşağı kırmızılar giymiş bir kadınla karşılaşıyorsun.</span> <span class="kobospan" id="kobo.276.31">Kafanı kaldırıp kadının suratına baktığında, karını gördüğünü sanıyorsun bir an ve karnına bir yumruk yemiş gibi oluyorsun.</span> <span class="kobospan" id="kobo.276.32">Ama biraz daha dikkatli bakınca, sokak lambasının donuk ışığı altında görüntü belirginleşiyor, daha önce birkaç kez değişik yerlerdeki reklam panoları ve mültivizyon ekranlarında görmüş olduğun kızı tanıyorsun.</span> <span class="kobospan" id="kobo.276.33">Kızın yüzünde yine o tuhaf, belirsiz gülümseme var.</span> <span class="kobospan" id="kobo.276.34">Parmağını ince ve renksiz dudaklarına götürerek sessiz olmanı işaret ediyor ve ancak duyulur bir sesle fısıldıyor:</span> <span class="kobospan" id="kobo.276.35">Yazgıyı değiştirmek kendi elinde… Kendi ellerinde… Yazgıyı… değiştirmek… kendi… ellerinde…</span></span></p>

  <p class="normal"><span class="ideitalik1"><span class="kobospan" id="kobo.278.1">Elif, nûn, ba.</span></span></p>

  <p class="normal"><span class="kobospan" id="kobo.280.1">İbrahim Nemrûd sıçrayarak uyandı ve şaşkınlıkla çevresine bakındı.</span> <span class="kobospan" id="kobo.280.2">Boz renkli bir mangust, sağ ayakkabı bağcığının ucunu kemiriyordu.</span> <span class="kobospan" id="kobo.280.3">Önce hâlâ düş görmekte olduğunu sandı, ama mangust büyük bir arsızlıkla ayakkabı bağcığını çekiştirmeyi sürdürünce, bunun düş değil gerçek olduğunu anladı ve kanı bir anda tepesine sıçradı.</span> <span class="kobospan" id="kobo.280.4">Sıkılı dişlerinin arasından boğuk bir lanet okuyarak hayvanı öfkeyle tekmeledi.</span> <span class="kobospan" id="kobo.280.5">Mangust yediği tekmenin etkisiyle birkaç kulaç öteye savrulup alçak hasır taburelerden birine şiddetle çarptı.</span> <span class="kobospan" id="kobo.280.6">Çıkan gürültüden hayvanın biryerinin kırıldığını düşündü İbrahim Nemrûd ve ona bu denli güçlü vurduğu için pişmanlık duydu.</span> <span class="kobospan" id="kobo.280.7">Her ne kadar ufak ve tüylü hayvanlardan hiç hoşlanmasa da, onlara zarar vermekten kaçınır, bunu yapanları ayıplardı.</span> <span class="kobospan" id="kobo.280.8">Ama mangust düştüğü yerden bir lastik top esnekliğiyle kalktı, ardında yalnızca incecik acıklı bir sızlanma ve yere düşen bakır bir maşrapanın kuru takırtısını bırakarak taburelerin arasından yıldırım hızıyla süzülüp kıraathanenin karanlık uzamında gözden yitti.</span> <span class="kobospan" id="kobo.280.9">Kıraathanede yapayalnız olduğunu anladı İbrahim Nemrûd.</span> <span class="kobospan" id="kobo.280.10">Telaşla saatine baktı, geceyarısını geçmişti.</span> <span class="kobospan" id="kobo.280.11">Bu, beş altı saat uyumuş olduğu anlamına geliyordu.</span> <span class="kobospan" id="kobo.280.12">O uyurken, kıraathane boşalmış, kahveci kapıyı kapatıp çekip gitmişti.</span> <span class="kobospan" id="kobo.280.13">Kuytu bir köşede oturduğu için, kimse farkına varmamış olmalıydı onun.</span> <span class="kobospan" id="kobo.280.14">Oraya niçin gelmiş olduğunu anımsadı birden ve dehşetle Cevri Kalfa ve Şazinuş’u kaçırmış olduğunu düşündü.</span> <span class="kobospan" id="kobo.280.15">Yerinden kalkıp uyku sersemliğiyle sendeleyerek kapıya gitti.</span> <span class="kobospan" id="kobo.280.16">Korktuğu gibi, kapı dışarıdan kilitlenmişti.</span> <span class="kobospan" id="kobo.280.17">Bir an paniğe kapılır gibi oldu.</span> <span class="kobospan" id="kobo.280.18">İlk tepki olarak bir tabureyle kapının camını kırıp dışarı çıkmayı geçirdi aklından, ama sonra bunun son derece yakışıksız bir davranış olacağını düşünerek vazgeçti.</span> <span class="kobospan" id="kobo.280.19">Kıraathanenin arka tarafına gidip çay ocağı olarak kullanılan ufak bölmeye girdi.</span> <span class="kobospan" id="kobo.280.20">Karşıki duvarda, içeriden sürgülü alçak bir kapı olduğunu görünce, rahatladı.</span> <span class="kobospan" id="kobo.280.21">Kapı, dar ve karanlık, pis kokulu bir aralığa açılıyordu.</span> <span class="kobospan" id="kobo.280.22">Duvar kenarına dizilmiş çöp tenekelerinden, burasının bir servis koridoru olduğunu anladı.</span> <span class="kobospan" id="kobo.280.23">Yolunu el yordamıyla bularak koridorun sonuna dek yürüdü.</span> <span class="kobospan" id="kobo.280.24">Yirmi otuz adım sonra, birkaç sokağın kesiştiği ufak bir meydandaydı.</span> <span class="kobospan" id="kobo.280.25">Çevredeki bütün dükkânlar kapanmıştı, ortalıkta kimse görünmüyordu.</span> <span class="kobospan" id="kobo.280.26">Cevri Kalfa’yla Şazinuş’u hâlâ bulma umudu olup olmadığını düşündü.</span> <span class="kobospan" id="kobo.280.27">Büyük olasılıkla onlar da herkes gibi saatler önce çekip gitmişlerdi.</span> <span class="kobospan" id="kobo.280.28">Safran Hanı’nı bulsa bile, onlar orada olmayacaktı.</span> <span class="kobospan" id="kobo.280.29">Tam hedefine ulaşacağı sırada, bir anlık gevşemesi sonucunda yine herşeyi berbat ettiği için kendisine lanet okudu.</span> <span class="kobospan" id="kobo.280.30">Büyük bir umutsuzluğa düşmüştü.</span> <span class="kobospan" id="kobo.280.31">Herşeyi öylece yüzüstü bırakıp eve dönmeyi, ertesi gün avukatı arayıp bu davadan çekildiğini, işi başkasına vermesini söylemeyi geçirdi aklından.</span> <span class="kobospan" id="kobo.280.32">Ne var ki avukatın vaadettiği beş yüz altını ve o parayla neler yapabileceğini anımsayınca, kendisine geldi.</span> <span class="kobospan" id="kobo.280.33">Bu düşünce yeniden güç verdi ona.</span> <span class="kobospan" id="kobo.280.34">Nasıl olsa yitirecek birşeyi yoktu.</span> <span class="kobospan" id="kobo.280.35">Madem bir kez başlamıştı, sonuna dek sürdürmeliydi işi.</span> <span class="kobospan" id="kobo.280.36">Üstelik, kimbilir, Cevri Kalfa ve Şazinuş belki geceleri de Safran Hanı’nda kalıyorlardı.</span> <span class="kobospan" id="kobo.280.37">Uyku sersemliğini üzerinden iyice atmış, kendisine olan güvenini yeniden bulmuştu.</span> <span class="kobospan" id="kobo.280.38">Antikacıdan almış olduğu dijital pusulayı cebinden çıkarıp kuzey yönünde ilerlemeye başladı.</span> <span class="kobospan" id="kobo.280.39">Sokaklar ıssızdı.</span> <span class="kobospan" id="kobo.280.40">Çevrede en ufak bir kımıltı olmuyor, çıt çıkmıyordu.</span> <span class="kobospan" id="kobo.280.41">Yirmi otuz adım arayla duvarlardaki çengellere asılmış olan yağ kandillerinin çevrelerine yaydığı ölgün, sarımsı ışığın altında, hummalı bir alış veriş gününden geriye kalan, dükkânların önüne ya da düpedüz sokağın ortasına atılmış buruşuk paket kâğıtları, yırtık naylon torbalar, kopuk sicimler, boş ayran kutuları, tost ve sandviç artıkları ve daha bir sürü çer çöp, pusuya yatıp avını bekleyen, ne idüğü belirsiz, sinsi birer yaratık gibi ürkütücü görünümlere bürünüyorlardı.</span> <span class="kobospan" id="kobo.280.42">İbrahim Nemrûd nedensiz yere korkmayı kendisine yakıştıramasa da, her an loş bir girintiden ya da kuytu bir köşeden fırlayıp üzerine atılabilecek saldırgan bir gölgenin tekinsiz beklentisi içinde, sanki bir mayın tarlasından geçermişçesine, hızlı hızlı ama yine de temkinlilikle atıyordu adımlarını.</span> <span class="kobospan" id="kobo.280.43">Böylece bir sokaktan diğerine geçerek dakikalarca yürüdü.</span> <span class="kobospan" id="kobo.280.44">Önünden geçtiği dükkânları dikkatle inceliyor, onu Safran Hanı’na götürecek bir ipucu bulmaya çalışıyordu.</span> <span class="kobospan" id="kobo.280.45">Pusulanın dijital ibresini izleyerek bir köşeyi dönmüştü ki, canhıraş bir çığlıkla donup kaldı:</span></p>

  <p class="normal"><span class="kobospan" id="kobo.281.1">“İbrahiiim!</span> <span class="kobospan" id="kobo.281.2">İbrahiiim!”</span></p>

  <p class="normal"><span class="kobospan" id="kobo.282.1">Sesin nereden geldiğini anlamak için çevresine bakındı, ama karanlığın içinde hiçbir şey seçemedi.</span> <span class="kobospan" id="kobo.282.2">Saptayamadığı bir yönden onun bulunduğu yere hızla yaklaşmakta olan telaşlı ayak sesleri işitti yalnızca.</span> <span class="kobospan" id="kobo.282.3">Çığlık yinelendi:</span></p>

  <p class="normal"><span class="kobospan" id="kobo.283.1">“İbrahiiim!</span> <span class="kobospan" id="kobo.283.2">İbrahiiim!”</span></p>

  <p class="normal"><span class="kobospan" id="kobo.284.1">İyice afallamış, ne yana bakacağını şaşırmıştı.</span> <span class="kobospan" id="kobo.284.2">Gecenin bu saatinde burada onu tanıyan birinin nasıl olabileceğini düşünüyor, ama bu soruya akla yakın bir yanıt bulamıyordu.</span> <span class="kobospan" id="kobo.284.3">Gelen dost mu, düşman mıydı?</span> <span class="kobospan" id="kobo.284.4">Karşılık mı vermeli, kuytu bir köşeye mi saklanmalı, ya da yoksa bir an önce oradan sıvışmaya mı çalışmalıydı?</span> <span class="kobospan" id="kobo.284.5">Ama ne yöne kaçabilirdi ki?</span> <span class="kobospan" id="kobo.284.6">Kararsızlık içinde kıvranırken, çığlık çok daha yakından yankılandı bu kez:</span></p>

  <p class="normal"><span class="kobospan" id="kobo.285.1">“İbrahiiim!</span> <span class="kobospan" id="kobo.285.2">İbrahiiim!</span> <span class="kobospan" id="kobo.285.3">Neredesin?</span> <span class="kobospan" id="kobo.285.4">Bunca zamandır arıyorum seni!</span> <span class="kobospan" id="kobo.285.5">Çık ortaya, göster bana yüzünü!</span> <span class="kobospan" id="kobo.285.6">Neredesin İbrahim?”</span></p>
</body>
</html>