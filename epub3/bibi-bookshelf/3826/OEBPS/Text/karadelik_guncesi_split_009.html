<?xml version='1.0' encoding='utf-8'?>
<html xmlns="http://www.w3.org/1999/xhtml" xml:lang="en">
<head>
  <title>karadelik güncesi</title>
  <link href="../Styles/stylesheet.css" rel="stylesheet" type="text/css"/>
  <link href="../Styles/page_styles.css" rel="stylesheet" type="text/css"/>
</head>

<body class="calibre">
  <p class="normal"><span class="kobospan" id="kobo.1.1">İçgüdüsel bir hareketle arkasını dönünce, yirmi adım kadar ötesinde, yırtık pırtık çaputlara bürünmüş, saçı sakalına karışmış, kemikleri sayılacak denli zayıf bir adamın, kollarını çılgın gibi havada sallayarak hızla üzerine gelmekte olduğunu gördü.</span> <span class="kobospan" id="kobo.1.2">Adamın çıplak tabanlarının sokağın taşları üzerinde çıkardığı ses, çarşının yüksek tavanında yankılanıyordu.</span> <span class="kobospan" id="kobo.1.3">İlkin ne yapacağını bilemedi, sonra ayaklarını yere sıkı basıp iri yumruklarıyla gardını alarak olası bir saldırıyı karşılamaya hazırlandı.</span> <span class="kobospan" id="kobo.1.4">Ama beklediğinin tersine, adam koşusunu kesmeden hızla geçip gitti yanından.</span> <span class="kobospan" id="kobo.1.5">Beş on adım sonra sanki kolundan çekilmişçesine durdu, topuklarının üzerinde çark edip bir sıçrayışta onun yanına geldi.</span> <span class="kobospan" id="kobo.1.6">Adamın yüzüne bakınca, gözlerinin bulunması gereken yerde iki karanlık çukur olduğunu görerek irkildi.</span></p>

  <p class="normal"><span class="kobospan" id="kobo.2.1">“İbrahim!”</span> <span class="kobospan" id="kobo.2.2">diye inledi adam kedi miyavlamasını andıran bir sesle, “İbrahim’i gördün mü?</span> <span class="kobospan" id="kobo.2.3">Gördün mü İbrahim’i?</span> <span class="kobospan" id="kobo.2.4">O gönüller sultanını gördün mü?”</span></p>

  <p class="normal"><span class="kobospan" id="kobo.3.1">“Kimsin sen?”</span> <span class="kobospan" id="kobo.3.2">diye sordu İbrahim Nemrûd sertçe, “Niçin arıyorsun İbrahim’i?”</span></p>

  <p class="normal"><span class="kobospan" id="kobo.4.1">“Niçin mi arıyorum İbrahim’i?</span> <span class="kobospan" id="kobo.4.2">Niçin mi?”</span> <span class="kobospan" id="kobo.4.3">Genizden gelen bir hırıltıyla kesik kesik güldü adam.</span> <span class="kobospan" id="kobo.4.4">“Başka kimi arayayım?</span> <span class="kobospan" id="kobo.4.5">İbrahim’den başka kimim var ki benim?</span> <span class="kobospan" id="kobo.4.6">Onu arayacağım elbette.</span> <span class="kobospan" id="kobo.4.7">Herkes onu, İbrahim’i arıyor.</span> <span class="kobospan" id="kobo.4.8">Sen kimi aradığını sanıyorsun?”</span></p>

  <p class="normal"><span class="kobospan" id="kobo.5.1">İbrahim Nemrûd kuşkuyla çevresine bakındı.</span> <span class="kobospan" id="kobo.5.2">Sorusuna soruyla karşılık verilmesinden hoşlanmamıştı.</span> <span class="kobospan" id="kobo.5.3">Terslenerek ısrarla yineledi sorusunu:</span></p>

  <p class="normal"><span class="kobospan" id="kobo.6.1">“Kimsin sen?”</span></p>

  <p class="normal"><span class="kobospan" id="kobo.7.1">“Ben kim miyim?</span> <span class="kobospan" id="kobo.7.2">Kim miyim ben?</span> <span class="kobospan" id="kobo.7.3">Miyim ben kim?</span> <span class="kobospan" id="kobo.7.4">Ah, bunu kendime yüzlerce, binlerce, on binlerce defa sormadığımı mı sanırsın?</span> <span class="kobospan" id="kobo.7.5">Keşke sana verecek bir cevabım olsaydı.</span> <span class="kobospan" id="kobo.7.6">Keşke sana bir hallaç olduğumu söyleyebilseydim mesela.</span> <span class="kobospan" id="kobo.7.7">Sırtıma vurduğum yamalı bohçam, yayım ve tokmağımla her gün sabahtan akşama dek, o sokak senin bu sokak benim, yanık bir mani okuyarak dolaşsaydım.</span> <span class="kobospan" id="kobo.7.8">Gezdiğim yerlerde pencerelerin tülleri mahmur gözler gibi aralanıp kaçamak bakışlar ürkekçe yoklasaydı yüzümü.</span> <span class="kobospan" id="kobo.7.9">Evlerin kapıları bir bir açılsaydı önümde.</span> <span class="kobospan" id="kobo.7.10">Ortasında ulu bir çınarın dikili olduğu bir avluya ya da yüksek tavanlı bir taş sofaya alınsaydım.</span> <span class="kobospan" id="kobo.7.11">Hemen bohçamı açıp keçe örtümü yere sererek üzerine bağdaş kursaydım.</span> <span class="kobospan" id="kobo.7.12">Utangaç ev sahibesinin küçük oğluyla yolladığı eski yorganların, yastıkların, şiltelerin dikişlerini özenle söküp yığınlar halinde örtünün üzerine döktüğüm kaba pamuk yumaklarını, dizlerimin arasına sıkıştırdığım yayın gergin kirişi üzerinde, beşeriyetin en eski zamanlarına ait tuhaf bir müzik âleti çalarcasına, iri başlı tokmağımla vura vura atsaydım.</span> <span class="kobospan" id="kobo.7.13">Bembeyaz pamuk topakları, yay üzerinde inip kalkan tokmağın ritmik ezgisiyle havada uçuşarak, zamansız yağan bir kar gibi efil efil yere inse, yavaş yavaş bacaklarımı, kollarımı, gövdemi, başımı, her yanımı kaplasa, beni ak, apak bir yontuya çevirseydi.</span> <span class="kobospan" id="kobo.7.14">Ağzım, burnum, kulaklarım, gözlerim bu hafif, uçağan, yumuşacık rahmetle kapansa, pamuk yumakları genzimden gırtlağıma, solunum yollarıma, oradan mideme, bağırsaklarıma, ciğerlerime inse, beni dıştan olduğu kadar içten de kaplasa, tıkabasa doldursaydı.</span> <span class="kobospan" id="kobo.7.15">Tahnit edilmiş bir hayvan gibi, kımıltısız ve masum, oracıkta öylece kalakalsaydım.</span> <span class="kobospan" id="kobo.7.16">Ya da bir terzi olsaydım bir kenar mahalledeki alçak tavanlı ufacık dükkânında günboyu iğneler, iplikler, makaslar, mezuralar, kumaş parçaları arasında iki büklüm oturup dikiş diken.</span> <span class="kobospan" id="kobo.7.17">Allı yeşilli entariler, güllü dallı fistanlar, kat kat setreler, redingotlar dikseydim.</span> <span class="kobospan" id="kobo.7.18">Renk renk, desen desen kumaşlar mahir parmaklarımın arasında şekilden şekile girse, can bulsa, dile gelseydi.</span> <span class="kobospan" id="kobo.7.19">Sonra bir gün, hatırlı bir müşterinin patronunu itinayla çıkardığım elbisesini dikerken, birden hıçkırık tutsa, dudaklarımın arasına sıkıştırdığım bir avuç toplu iğneyi âdeta iri bir şeker topağı gibi bir defada yutuverseydim.</span> <span class="kobospan" id="kobo.7.20">İğneler mideme, oradan ağır ağır damarlarıma ve kalbime yürüseydi.</span> <span class="kobospan" id="kobo.7.21">Bu dikenli çelik ırmağının menziline varmasını beklerken, arkama yaslansam, gözlerimi yumup dudaklarımın arasından ‘Süveyda!</span> <span class="kobospan" id="kobo.7.22">Süveyda!’</span> <span class="kobospan" id="kobo.7.23">diye mırıldansaydım.</span> <span class="kobospan" id="kobo.7.24">Göz kapaklarımın kıyısında beliren birer damla ılık yaş, yanaklarımdan aşağı usulca süzülseydi.</span> <span class="kobospan" id="kobo.7.25">Yahut—olur a!</span><span class="kobospan" id="kobo.7.26">—gözükara bir dalgıç olsaydım en derin denizlere dalan.</span> <span class="kobospan" id="kobo.7.27">Karanlık deniz diplerinden inciler, mercanlar, süngerler, kimsenin dalmaya cesaret edemediği yıllanmış batıklardan paha biçilmez korsan hazineleri çıkarsaydım.</span> <span class="kobospan" id="kobo.7.28">Günün birinde rengârenk bir balığın peşine takılmış giderken, gözün ulaşamadığı kadar derinlerde bir çakıp bir sönen buğulu bir pırıltı görseydim.</span> <span class="kobospan" id="kobo.7.29">Gözümü alan bu tuhaf pırıltı beni büyülese, hızla dönen bir anafor gibi karşı konulmaz bir güçle kendisine çekseydi.</span> <span class="kobospan" id="kobo.7.30">Ona ulaşmak için derinlere dalsaydım.</span> <span class="kobospan" id="kobo.7.31">Ben dibe indikçe, pırıltı sürekli yer değiştiren şakacı bir benek gibi benden kaçsa, beni peşisıra derine, daha derine, hep daha derine sürükleseydi.</span> <span class="kobospan" id="kobo.7.32">Nefesim tükense, kollarım ve bacaklarımda derman kesilseydi.</span> <span class="kobospan" id="kobo.7.33">Sonra, ona ulaşmaktan artık ümit kestiğim bir sırada, birden kendimi onun tam üzerinde bulsaydım.</span> <span class="kobospan" id="kobo.7.34">O ufacık titrek pırıltı bir anda infilak etse, gözleri kör eden, bembeyaz, dev bir ışık topuna, bir akkor parçasına, hayır, süt rengi bir yalıma dönüşse, beni olanca görkemiyle sarıp sarmalasa, içine alsa, yutsaydı.</span> <span class="kobospan" id="kobo.7.35">Ciğerlerimde kalan son havayı burun deliklerimden verirken gördüğüm en son şey, göz kamaştırıcı parlaklıktaki bu ışığın buğulu aynasında yansıyan kendi yorgun yüzüm olsaydı.</span> <span class="kobospan" id="kobo.7.36">Görüntüm bir an hareketsiz kaldıktan sonra, titrese, bulansa, dağılsa, bir daha geri gelmemek üzere yitip gitseydi.</span> <span class="kobospan" id="kobo.7.37">Ben yokolsaydım, kayıplara karışsaydım, imim timim okunmaz olsaydı.</span> <span class="kobospan" id="kobo.7.38">Öyle ki hiçkimse benim bir zamanlar bu dünya üzerinde olmuş olduğumu bilmese, hatırlamasaydı.</span> <span class="kobospan" id="kobo.7.39">Ben gaip olsaydım.</span> <span class="kobospan" id="kobo.7.40">Gaip ben olsaydı.</span> <span class="kobospan" id="kobo.7.41">Ben ve gaip, gaip ve ben, bir ve aynı olsaydık.</span> <span class="kobospan" id="kobo.7.42">Evet, olsaydık keşke… Ah, öyle çok isterdim ki!”</span></p>

  <p class="normal"><span class="kobospan" id="kobo.8.1">İbrahim Nemrûd adamın söylediklerinden hiçbir anlam çıkaramamıştı.</span> <span class="kobospan" id="kobo.8.2">Bu durum canını sıkıyor, onu sinirlendiriyordu.</span> <span class="kobospan" id="kobo.8.3">Sabırsızlıkla yineledi sorusunu:</span></p>

  <p class="normal"><span class="kobospan" id="kobo.9.1">“Sen kimsin?”</span></p>

  <p class="normal"><span class="kobospan" id="kobo.10.1">“Ben kimim, ben kimim, ben kimim, kimim ben, ben kimim, kim ben, ben kim, ki be, be ki, kib, bi, kiki, bibi, biki, kibi, k-k-k, b-b-b, bik, bik, bik… Biiik!</span> <span class="kobospan" id="kobo.10.2">Bi-biiik!</span> <span class="kobospan" id="kobo.10.3">Bi-bi-biiik!</span> <span class="kobospan" id="kobo.10.4">Hmmm, zor sual… Evet, evet, cevaplanması hakikaten hem fevkalade zor, hem fevkalade kolay, ama esasen fevkalade zor bir sual… Farz-ı mahal, bir cerrah olduğumu söyleyebilirim sana:</span> <span class="kobospan" id="kobo.10.5">En zor ameliyatları, açık kalp ameliyatlarını, beyin ameliyatlarını icra eden dünyaca ünlü bir cerrah.</span> <span class="kobospan" id="kobo.10.6">Dikkat et, ‘cellat’ demiyorum, ‘cerrah’ diyorum.</span> <span class="kobospan" id="kobo.10.7">Gerçi her cerrah aslında bir cellattır da ve tabii her cellat da mahir bir cerrah.</span> <span class="kobospan" id="kobo.10.8">Cerh-i amd ve teclid her daim el ele gitmiştir.</span> <span class="kobospan" id="kobo.10.9">Cerh eden, gün gelir elbet cerh edilir; cild, üzerine herşeyin gayr-ı kabil-i terkin harflerle nakşedildiği mecruh bir parşömendir.</span> <span class="kobospan" id="kobo.10.10">Ben de bir gün daha önce üzerinde yüzlerce bedeni kesip biçtiğim ameliyat masasına uzanmış, kıldan ince kılıçtan keskin bisturimi elime alıp göğüs kafesimi yararak kendi kalbimi söküp çıkarmış olabilirim.</span> <span class="kobospan" id="kobo.10.11">İhtimal ki kalbim o sırada avucumda hâlâ öfkeli bir yumruk gibi sıkılıp gevşiyordur.</span> <span class="kobospan" id="kobo.10.12">Eğer bunu yaptıysam, ki yapmamam için bir neden göremiyorum, sudan çıkmış bir balık gibi nefes almak için çırpınan bu biçimsiz et parçasını bozunmaması için mutlaka ecza dolu bir kavanoza koymuş ve meret bu yeni cam kafesini yadırgayarak fırlayıp kaçmaya çalışmasın diye kavanozun kapağını sıkı sıkıya kapatarak balmumuyla sıvamışımdır.</span> <span class="kobospan" id="kobo.10.13">Bu kavanoz şimdi Tıp Fakültesi’nin teşrih odasındaki raflardan birinde, içlerinde kesilmiş uzuvlar, alınmış iç organlar ve ana rahimlerinden sökülmüş sakıt ceninler olan diğer irili ufaklı kavanozlarla birlikte tozlanmaya terk edilmiştir.</span> <span class="kobospan" id="kobo.10.14">Ya da kimbilir belki de onu attığım yerde, Haliç’in durgun ve bulanık sularında, dipteki balçığa saplanmış, içinde kötücül bir cini barındıran sihirli bir lamba gibi günün birinde onu bulup gün ışığına çıkaracak saf ve cahil kurtarıcısını beklemektedir.</span> <span class="kobospan" id="kobo.10.15">Veyahut son müşterisini uğurlayıp dükkânının kepenklerini indirdikten sonra, aynanın karşısına geçip meşin kayışında hamaratça bilediği usturasıyla kendi gırtlağını bir kulağından ötekine dek kesen titiz bir berberimdir belki.</span> <span class="kobospan" id="kobo.10.16">Tek derdim, çizginin bir cetvelle çizilmişçesine düz olmasıdır.</span> <span class="kobospan" id="kobo.10.17">Ya da—olur a!</span><span class="kobospan" id="kobo.10.18">—usta bir kasabımdır, kimbilir.</span> <span class="kobospan" id="kobo.10.19">Yeşil sırtlı sineklerin vızıldadığı içyağı kokulu dükkânımda kendimi et çengeline asmış, en keskin bıçağımla kendi derimi yüzmekteyimdir besmele çekerek.</span> <span class="kobospan" id="kobo.10.20">Değil mi ki yalnızca fısıldanan bir</span> <span class="ideitalik1"><span class="kobospan" id="kobo.10.21">en-el-hakk</span></span><span class="kobospan" id="kobo.10.22">’ın karşılığı bile bu dünyada da, öte dünyada da çığlık çığlığa haykırılan bir idam hükmüdür.</span> <span class="kobospan" id="kobo.10.23">Yok eğer bu da hoşuna gitmediyse, merdümgiriz bir aktar olduğumu düşünebilirsin.</span> <span class="kobospan" id="kobo.10.24">Tunç bir tasa doldurup suyla kardığım baldıranı son damlasına dek kana kana içmişimdir ve şimdi odamda bir aşağı bir yukarı volta vurmaktayımdır kendi ayağıyla gelip bile isteye kapana girmiş yabanî bir hayvan gibi.</span> <span class="kobospan" id="kobo.10.25">Dikkat et, yalnızca olasılıklardan söz ediyorum burada, gerçekleşmelerinin gerçekleşmemelerinden daha az olası olduğu düşünülemeyecek olasılıklar:</span> <span class="kobospan" id="kobo.10.26">İki kere ikinin dört veya beş etmesi ya da dünyanın güneşin çevresinde veya, tam tersine, güneşin dünyanın çevresinde dönüyor olması gibi tıpkı.</span> <span class="kobospan" id="kobo.10.27">Oysa her ikisinin de ayın çevresinde dönmekte olduğunu biliyoruz artık uzun süredir ve iki kere iki de, senin de gayet iyi bildiğin gibi, kimi zaman üç, kimi zaman sıfır, kimi zaman ise sekiz yüz yetmiş dört bin iki yüz doksan yedi eder, buçuğu da var üstelik!</span> <span class="kobospan" id="kobo.10.28">Eder, vallahi de tallahi de!</span> <span class="kobospan" id="kobo.10.29">Değil mi?</span> <span class="kobospan" id="kobo.10.30">Değil mi, İbrahim?”</span></p>

  <p class="normal"><span class="kobospan" id="kobo.12.1">İbrahim Nemrûd kendisine adıyla hitap edildiğini duyunca, derin bir uykudan sarsılarak uyandırılmışçasına irkildi.</span></p>

  <p class="normal"><span class="kobospan" id="kobo.13.1">“Adımı nereden biliyorsun?”</span> <span class="kobospan" id="kobo.13.2">diye sordu kaşlarını çatarak.</span> <span class="kobospan" id="kobo.13.3">Gözlerinde kuşku ve kaygı karışımı bir ifade vardı.</span> <span class="kobospan" id="kobo.13.4">Adamın yüzüne dişsiz ağzının kanı çekilmiş dişetlerini ortaya çıkaran geniş bir gülümseme yayıldı ve genizden gelen hırıltılı kahkahası işitildi.</span></p>

  <p class="normal"><span class="kobospan" id="kobo.14.1">“Ah İbrahim!</span> <span class="kobospan" id="kobo.14.2">Ah İbrahim!”</span> <span class="kobospan" id="kobo.14.3">dedi başını sallayarak, “Bırak bu anlamsız bilmezden gelme oyununu!</span> <span class="kobospan" id="kobo.14.4">Kendinle saklambaç oynama!</span> <span class="kobospan" id="kobo.14.5">Boşa bütün çabaların!</span> <span class="kobospan" id="kobo.14.6">Benim kadar sen de biliyorsun İbrahim olduğunu ve yıllardır, hatta belki bu dünyaya adım attığın ilk andan beri İbrahim’i aradığını.</span> <span class="kobospan" id="kobo.14.7">Kendinden mümkünü yok kaçamazsın!</span> <span class="kobospan" id="kobo.14.8">Ama merak etme, Safran Hanı’nda, 40 numaralı odada bulacaksın onu ve bulduğunda da hayatın değişecek.</span> <span class="kobospan" id="kobo.14.9">Şeref sözü veriyorum sana.</span> <span class="kobospan" id="kobo.14.10">Kör olayım ki!</span> <span class="kobospan" id="kobo.14.11">Hemen şurada, soldan üçüncü sokağın sonunda, soldan üçüncü kapı…”</span></p>

  <p class="normal"><span class="kobospan" id="kobo.15.1">İbrahim Nemrûd şaşkınlıkla donakaldı.</span> <span class="kobospan" id="kobo.15.2">Bir an sonra kendisine geldiğinde, kafasındaki tek düşünce, adamı omuzlarından sıkıca tutup bütün bunları nereden bildiğini söyletene dek sarsalamak, hatta gerekirse suratına birkaç tokat patlatmaktı, ama o sırada adam oradan çoktan birkaç adım öteye sıçramıştı bile.</span> <span class="kobospan" id="kobo.15.3">Duvar kenarında duran bir çöp bidonunun arkasına saklanmış, ona dil çıkararak nanik yapıyordu.</span> <span class="kobospan" id="kobo.15.4">Bu hareket İbrahim Nemrûd’un kanının iyice tepesine fırlamasına neden oldu.</span> <span class="kobospan" id="kobo.15.5">Adamı yakalamak için ileri doğru bir hamle yaptı, ama adam ona ulaşmasına fırsat vermeksizin göz açıp kapayıncaya dek dükkânların arasındaki dar geçidin karanlık ağzında kayboldu.</span> <span class="kobospan" id="kobo.15.6">Dizginlerinden boşanmış azgın bir at gibi çılgınca koşarak oradan uzaklaşırken, bir yandan da tiz bir sesle çığlık çığlığa haykırıyordu:</span></p>

  <p class="normal"><span class="kobospan" id="kobo.16.1">“İbrahiiim!</span> <span class="kobospan" id="kobo.16.2">İbrahiiim!</span> <span class="kobospan" id="kobo.16.3">Yazıklar olsun sana verdiğim emeklere!</span> <span class="kobospan" id="kobo.16.4">Kaçma kendinden!</span> <span class="kobospan" id="kobo.16.5">Boşuna bütün çabaların!</span> <span class="kobospan" id="kobo.16.6">Ara, bul, bil kendini, İbrahim!</span> <span class="kobospan" id="kobo.16.7">Ara, bul, bil kendini!</span> <span class="kobospan" id="kobo.16.8">Bil kendini, İbrahiiim!”</span></p>

  <p class="normal"><span class="kobospan" id="kobo.17.1">İbrahim Nemrûd kargaların maskarası olmuş bir korkuluk gibi ne yapacağını bilmeksizin geçidin ağzında bir süre kımıltısız durarak adamın duvarlar ve kubbelerde yankılanan telaşlı ayak sesleriyle canhıraş çığlıklarının gitgide sönmesini dinledi.</span> <span class="kobospan" id="kobo.17.2">Onu izlemeye çalışmanın yararsız olacağını hissediyordu, Kapalıçarşı’nın arapsaçı gibi karmaşık dolambacında onu yakalaması olanaksızdı.</span> <span class="kobospan" id="kobo.17.3">Sonra umursamaz bir tavırla omuzlarını silkti ve arkasını dönüp önünde uzanan sokağa baktı.</span></p>

  <p class="normal"><span class="kobospan" id="kobo.18.1">“Soldan üçüncü sokağın ucunda, soldan üçüncü kapı, 40 numaralı oda…” diye uykuda sayıklarcasına mırıldandı kendi kendisine ve kısa bir duraksamanın ardından, adamın tarif ettiği yönde ağır adımlarla yürümeye başladı.</span> <span class="kobospan" id="kobo.18.2">Soldan üçüncü sokağa sapıp kapıları sayarak ilerledi.</span> <span class="kobospan" id="kobo.18.3">Soldaki üçüncü kapı, diğerlerine göre hayli alçak, köhne bir ahşap kapıydı.</span> <span class="kobospan" id="kobo.18.4">Lentonun üzerindeki eğri büğrü çinko levhada</span> <span class="ideitalik1"><span class="kobospan" id="kobo.18.5">Safran Hanı – SAFHA</span></span> <span class="kobospan" id="kobo.18.6">yazısı güçlükle seçilebiliyordu.</span> <span class="kobospan" id="kobo.18.7">Kapının kilitli olacağını düşündü, ama hafifçe itince, paslı menteşelerinin üzerinde esneyerek belli belirsiz bir gıcırtıyla aralandı kapı.</span> <span class="kobospan" id="kobo.18.8">Başını eğip içeri girdi ve tonozlu bir geçitte buldu kendisini.</span> <span class="kobospan" id="kobo.18.9">Birkaç adım sonra geçit, üzeri açık, zemini malta taşı döşeli, dar uzun bir iç avluya açıldı.</span> <span class="kobospan" id="kobo.18.10">Avlu, iki kat yüksekliğinde, galerili bir binayla çevrelenmişti.</span> <span class="kobospan" id="kobo.18.11">Bir an yanlış gelmiş olabileceği kuşkusuna kapıldı.</span> <span class="kobospan" id="kobo.18.12">Nedense Safran Hanı’nın bir baharatçı hanı olduğunu düşünmüştü, oysa bir saraç ya da kavaf hanını andırıyordu burası.</span> <span class="kobospan" id="kobo.18.13">Havada ne olduğunu anlayamadığı, iç bulandırıcı, ağır bir koku vardı.</span> <span class="kobospan" id="kobo.18.14">Avlunun duvarlarına birer kulaç aralıkla ardiye kapılarına benzeyen alçak kapılar dizilmişti.</span> <span class="kobospan" id="kobo.18.15">Galeri katının çürüyerek yer yer sökülmüş ahşap korkulukları avluyu çepeçevre sarıyor, geniş saçakların arasından gözüken bulutlu yaz gecesi göğünde uzak ve donuk bir dolunay gümüş bir sini gibi buğulu bir ışıltıyla parlıyordu.</span> <span class="kobospan" id="kobo.18.16">Bu ışıltıya bir süre büyülenmişçesine baktı.</span> <span class="kobospan" id="kobo.18.17">Buraya ne yapmak için gelmiş olduğunu anımsadı sonra ve kapıların üzerindeki numaraları okuyarak avluyu çepeçevre dolaşmaya başladı.</span> <span class="kobospan" id="kobo.18.18">Numaralar 20’de sona eriyordu.</span> <span class="kobospan" id="kobo.18.19">40 numaralı oda üst katta olmalıydı.</span> <span class="kobospan" id="kobo.18.20">Avlunun bir köşesindeki yüksek basamaklı dar taş merdivenden yukarı çıkıp bu kez üst kattaki oda kapılarının üzerindeki numaralara bakarak sessiz adımlarla ahşap korkuluklu galeriyi adımladı.</span> <span class="kobospan" id="kobo.18.21">Üzerinde kararmış yaldızlı rakamlarla 40 yazan kapının önüne geldiğinde, şakakları öylesine şiddetle zonkluyordu ki, bu ritmik gürültünün dışarıdan da duyuluyor olabileceği endişesiyle bir an nefesini tutarak çevreyi dinledi.</span> <span class="kobospan" id="kobo.18.22">Gece durgun ve sessizdi.</span> <span class="kobospan" id="kobo.18.23">Uzaklardan gelen, boğuk bir sarhoş şarkısı dışında çıt çıkmıyordu.</span> <span class="kobospan" id="kobo.18.24">Bir kez daha göz atınca, kapının altından incecik ölgün bir ışığın sızmakta olduğunu fark etti ve aradığının içeride onu beklediğini anladı.</span> <span class="kobospan" id="kobo.18.25">Birden, kendisini bile şaşırtan bir kesinlikle, kalp atışlarının yavaşladığını, o ana dek kurulu bir zemberek gibi gergin olan vücudunun gevşediğini, rahatladığını hissetti.</span> <span class="kobospan" id="kobo.18.26">Alabildiğine dingindi şimdi.</span> <span class="kobospan" id="kobo.18.27">Uzanıp elini bronz kapı tokmağına koydu, tıklatmak gereği duymaksızın, sanki kendi evinin kapısını açıyormuşçasına, usulca ama kararlı bir hareketle kapıyı ardına dek açıp eşikten atladı.</span> <span class="kobospan" id="kobo.18.28">Odaya girdiğinde gözüne ilk çarpan şey, kapının solundaki sehpanın üzerinde duran sesi kısılmış televizyon oldu.</span> <span class="kobospan" id="kobo.18.29">Ekrandaki</span> <span class="ideitalik1"><span class="kobospan" id="kobo.19.1">Walt Disney</span></span> <span class="kobospan" id="kobo.19.2">kahramanları birbirleriyle sessiz bir hınç içinde alt alta üst üste boğuşuyorlardı.</span> <span class="kobospan" id="kobo.19.3">Sonra odanın öteki ucundaki büyük pirinç bir karyolayı gördü.</span> <span class="kobospan" id="kobo.19.4">Kısa sarı saçlı zayıf bir çocuk karyolaya sırtüstü uzanmış, tavandan sarkan halojenin parlak beyaz ışığında elindeki deri ciltli kalın kitabı okuyordu.</span> <span class="kobospan" id="kobo.19.5">Kapı açılınca, kitabı indirip dirseklerinin üzerinde doğruldu, gök mavisi gözlerini İbrahim Nemrûd’a dikti.</span> <span class="kobospan" id="kobo.19.6">Bir an sessizce bakıştılar.</span> <span class="kobospan" id="kobo.19.7">Çocuğun gözlerinde muzip ve alaycı bir pırıltı vardı.</span> <span class="kobospan" id="kobo.19.8">İbrahim Nemrûd kaşlarını çatıp gözlerini kırpıştırarak bu derin bakışlardaki tuhaf pırıltıyı anlamlandırmaya çalışırken, kart bir ses duyuldu odanın dip tarafından:</span></p>

  <p class="normal"><span class="kobospan" id="kobo.21.1">“Ooo, bakındı hele!</span> <span class="kobospan" id="kobo.21.2">Mesaferimiz mi var?</span> <span class="kobospan" id="kobo.21.3">Hoş gelmişsen, safalar getirmişsen, yeğidim!</span> <span class="kobospan" id="kobo.21.4">Gel hele bir yol, paltonu alam, kunduranı çıkaram, rahat ede cism-ü can!”</span></p>

  <p class="normal"><span class="kobospan" id="kobo.22.1">İbrahim Nemrûd gözlerini çocuğun mavi gözlerinden güçlükle ayırarak sesin geldiğini yere baktı.</span> <span class="kobospan" id="kobo.22.2">Elli altmış yaşlarında, şişman, iriyarı bir kadın, kollarını iki yana açmış, yüzünde yılışık bir gülümsemeyle, hafifçe topallayarak ona doğru geliyordu.</span> <span class="kobospan" id="kobo.22.3">Kadının kalçalarını sımsıkı saran koyu renk eteğinin altından tombul beyaz diz kapakları ve ince tüylerle kaplı varisli baldırları görünüyordu.</span> <span class="kobospan" id="kobo.22.4">Çıplak ayaklarında hela takunyaları vardı.</span> <span class="kobospan" id="kobo.22.5">Odanın arka tarafındaki gusülhanenin aralık duran kapısından, içerideki fıstık yeşili naylon ibriğini ve duvardaki iki çivi arasına gerili bir ipe asılmış lekeli taharet bezini gördü İbrahim Nemrûd.</span> <span class="kobospan" id="kobo.22.6">Odaya girdiğinde, kadın gusülhanede olmalıydı, bu yüzden ilk anda fark etmemişti onu.</span></p>

  <p class="normal"><span class="kobospan" id="kobo.23.1">“Şazinuş!”</span> <span class="kobospan" id="kobo.23.2">diye cırlak bir sesle bağırdı kadın, “Orda öyle meskin meskin yatacağına, kalk da beyefendinin kunduralarını çıkarmasına yardım et, hayde!”</span></p>

  <p class="normal"><span class="kobospan" id="kobo.24.1">Çocuk hemen elindeki kitabı yastığın üzerine bırakarak süzülürcesine yataktan kalktı, ayaklarına aceleyle şıpıdık terliklerini geçirip İbrahim Nemrûd’a doğru seğirtti.</span></p>

  <p class="normal"><span class="kobospan" id="kobo.25.1">“Kusuruna bakma, yeğidim,” diye yaltaklandı kadın, “Hep böyledir bu, yol yordam bilmez.</span> <span class="kobospan" id="kobo.25.2">Varsa yoksa yan gelip keyif çatsın, abuk sabuk şeyler okusun… Eline de nereden geçirir bunları, bilmem ki!</span> <span class="kobospan" id="kobo.25.3">Fizuliyet, hep fizuliyet!</span> <span class="kobospan" id="kobo.25.4">Halbuki ben az mı ter döktüm onu adam etmek için?</span> <span class="kobospan" id="kobo.25.5">Hayde, mıymıntı, çabuk tut elini!”</span></p>

  <p class="normal"><span class="kobospan" id="kobo.26.1">Kadın ve çocuk, karşı koymasına fırsat vermeksizin İbrahim Nemrûd’un üzerine atılıp onu soymaya başlamışlardı.</span> <span class="kobospan" id="kobo.26.2">Kadın, şapkasını başından alıp duvardaki bir kavukluğun üzerine yerleştirdikten sonra, paltosuna yapışmış, çıkarmak için kollarından çekiştiriyor, çocuk ise önünde diz çökmüş, incecik becerikli parmaklarıyla ayakkabılarının bağcıklarını çözüyordu.</span> <span class="kobospan" id="kobo.26.3">İbrahim Nemrûd söze nereden gireceğini, buraya geliş amacını nasıl anlatacağını bilemediği için, ister istemez onların ellerine bırakmıştı kendisini.</span> <span class="kobospan" id="kobo.26.4">Az sonra, ayağında ona birkaç numara ufak gelen topukları yenmiş tokyolarla yatağın yanındaki bir peykeye oturmuş, eline tutuşturulan ağzı kırık kadehteki ne idüğü belirsiz içkiyi yudumlamaya çalışıyordu.</span> <span class="kobospan" id="kobo.26.5">Kadın altına alçak bir hasır tabure çekip iki adım ötesine oturmuş, her hareketini dikkatle izliyordu.</span> <span class="kobospan" id="kobo.26.6">Çocuk ise kadının hemen yanıbaşında el bağlayarak durmuştu.</span> <span class="kobospan" id="kobo.26.7">İbrahim Nemrûd bakışlarını onlardan kaçırmaya, özellikle de çocukla göz göze gelmemeye çalışıyordu.</span> <span class="kobospan" id="kobo.26.8">Zaman kazanmak için arada sırada başını kaldırıp kadına aptal aptal gülümsüyordu.</span> <span class="kobospan" id="kobo.26.9">Bir yandan da hızla düşünüyor, kadını sessiz bir biçimde oradan uzaklaştırıp çocukla yalnız kalabilmenin bir yolunu bulmaya çalışıyordu.</span></p>

  <p class="normal"><span class="kobospan" id="kobo.27.1">“Hayrola, yeğidim, bu şerefi neye borçluyuz?”</span> <span class="kobospan" id="kobo.27.2">diye damdan düşercesine söze girdi kadın, “Yoksa gecenin bir yarısı ateş mi düştü göynüne?”</span></p>

  <p class="normal"><span class="kobospan" id="kobo.28.1">Bir an durakladı İbrahim Nemrûd, sonra yapmacık bir gülümsemeyle yanıt verdi:</span></p>

  <p class="normal"><span class="kobospan" id="kobo.29.1">“Doğrusunu isterseniz, evet…”</span></p>

  <p class="normal"><span class="kobospan" id="kobo.30.1">“Bilirim, bilirim!”</span> <span class="kobospan" id="kobo.30.2">diye gözlerini devirerek sırıttı kadın, “Ateş düştüğü yeri yakar!</span> <span class="kobospan" id="kobo.30.3">Oy farfara farfara, ateş de düştü şalvara!”</span> <span class="kobospan" id="kobo.30.4">Sonra kart bir sesle devam etti:</span> <span class="kobospan" id="kobo.30.5">“Eee, nerede görüp abayı yaktın bakalım bezimkine?</span> <span class="kobospan" id="kobo.30.6">Yedikule’deki oturak âlemlerinden birinde felan mı?”</span></p>

  <p class="normal"><span class="kobospan" id="kobo.31.1">“Doğru, orada görmüştüm.”</span></p>

  <p class="normal"><span class="kobospan" id="kobo.32.1">Bu kez duraksamadan karşılık vermişti İbrahim Nemrûd.</span></p>

  <p class="normal"><span class="kobospan" id="kobo.33.1">“Ve o lahze mimledin, ha?”</span></p>

  <p class="normal"><span class="kobospan" id="kobo.34.1">“Evet.”</span></p>

  <p class="normal"><span class="kobospan" id="kobo.35.1">“Nasıl buldun peki bizi?</span> <span class="kobospan" id="kobo.35.2">Evelallah, bugüne bugün her babayeğidin harcı değildir Cevri Kalfa’yla Şazinuş’a ulaşmak.”</span></p>

  <p class="normal"><span class="kobospan" id="kobo.36.1">“Sora sora Bağdat bile bulunur,” dedi İbrahim Nemrûd pişkin bir tavır takınmaya çalışarak.</span> <span class="kobospan" id="kobo.36.2">MUHTEVA’yla yaptığı telefon görüşmesinden söz etmek istemiyordu.</span></p>

  <p class="normal"><span class="kobospan" id="kobo.37.1">“Eyi, eyi, çok eyi!”</span> <span class="kobospan" id="kobo.37.2">diye kıkırdadı kadın, “Sevdim seni, sıkı adamsın, dobra dobra konuşursun.</span> <span class="kobospan" id="kobo.37.3">Derdini söylemeyen derman bulamaz.</span> <span class="kobospan" id="kobo.37.4">Bazısı vardır, kıvırttıkça kıvırtır, baklayı bir türlü çıkarmaz ağzından, orada öylece oturup bel bel bakar insanın suratına.</span> <span class="kobospan" id="kobo.37.5">Sanırsın ki, ev zeyaretine gelmiş.</span> <span class="kobospan" id="kobo.37.6">Heç gam kasavet çekme, elhak doğru yere geldin, yeğidim, senin derdinin dermanı bende.”</span></p>

  <p class="normal"><span class="kobospan" id="kobo.38.1">İri gövdesinin ağırlığı altında tehlikeli biçimde yaylanarak gıcırdayan hasır taburede güçlükle sağ yanına dönüp sessizce ayakta dikilmekte olan çocuğu işaret etti.</span> <span class="kobospan" id="kobo.38.2">Kendisinden söz edildiğini işiten çocuk, başını önüne eğmiş, yanakları al al olmuştu.</span> <span class="kobospan" id="kobo.38.3">Malını metheden açıkgöz bir bezirgân edasıyla, ağzından tükürükler saçarak, hızlı hızlı konuşmaya başladı kadın:</span></p>

  <p class="normal"><span class="kobospan" id="kobo.39.1">“Hak, dostum, hak!</span> <span class="kobospan" id="kobo.39.2">Var varanın, sür sürenin, baykuşu çoktur viranenin, destursuz bağa girenin hali yaman dediler.</span> <span class="kobospan" id="kobo.39.3">Bak, yeğidim!</span> <span class="kobospan" id="kobo.39.4">Şazinuş henüz açılmış bir gonce güldür, bir kınalı kekliktir, bir ürkek ahudur, ki görenler meftun, göremeyenler zebun ve dahi yedi düvel dört eklim ânın âteş-i aşkıyla cayır cayır yangundur.</span> <span class="kobospan" id="kobo.39.5">Ol Şazinuş ki teni pürüzsüz ve süt gibi apaktır; sinesi yaz yağmuru mesali serindir; lebleri olgun kirazlardan daha tatlıdır; el ve ayak parmakları kalem kalemdir; butları diri, kalçaları gergindir; karanfili desen sıkı mı sıkıdır.</span> <span class="kobospan" id="kobo.39.6">Bak, şu kadarcık yalanım varsa ne olayım!</span> <span class="kobospan" id="kobo.39.7">Doğru konuşmuyor muyum, kız?</span> <span class="kobospan" id="kobo.39.8">Ha?</span> <span class="kobospan" id="kobo.39.9">Ona bakma sen, yeğidim, o hep yüzünü yere endirip eylece siyakat vavı gibi durup durur, yere bakıp yürek yakandır, emma ki dirhem kusur etmez müşteriye hizmette.</span> <span class="kobospan" id="kobo.39.10">Eee, takdir edersin ki, beyle bir afet-i devranın sevdalısı çoktur, kapısını aşındıran ziyadedir, piyasası gayetle yüksektir, nice beyzadeler çil çil altıncıkları ayaklarının altına sepelerler.</span> <span class="kobospan" id="kobo.39.11">Velhasıl-ı kelam, fazla söze ne hacet?</span> <span class="kobospan" id="kobo.39.12">Lafı boş yere dolandırıp canını sıkmayacağım, belli ki bu yolların acemisi değilsin.</span> <span class="kobospan" id="kobo.39.13">Şazinuş’un bir saati sana üç altına patlar, sarı sarı üç altın lira, o da sana kanım kaynadığı içün.</span> <span class="kobospan" id="kobo.39.14">İnan olsun, başkasına beş altından azına koklatmam bile.</span> <span class="kobospan" id="kobo.39.15">Vâzelin benden, ona para istemiyorum.</span> <span class="kobospan" id="kobo.39.16">Yatak çarşaflarını da yeni değiştirdiydim daha.</span> <span class="kobospan" id="kobo.39.17">Bak, mis gibi lavanta kokuyor.</span> <span class="kobospan" id="kobo.39.18">Ayriyeten…”</span></p>

  <p class="normal"><span class="kobospan" id="kobo.40.1">İbrahim Nemrûd kadının sözlerini daha fazla dinleyemedi.</span> <span class="kobospan" id="kobo.40.2">Gözü televizyon ekranına takılmıştı.</span> <span class="kobospan" id="kobo.40.3">Doktor kılığına girmiş olan</span> <span class="ideitalik1"><span class="kobospan" id="kobo.40.4">Bugs Bunny</span></span><span class="kobospan" id="kobo.40.5">’nin suratında otuz iki dişini gösteren geniş bir gülümseme vardı.</span> <span class="kobospan" id="kobo.40.6">Onu yakalamaya çalışan kötü kurdu, kafasına iri bir lobutla vura vura toprağa çakıyordu.</span> <span class="kobospan" id="kobo.40.7">İbrahim Nemrûd’un yüzü kızarmış, nabzı hızlanmıştı.</span> <span class="kobospan" id="kobo.40.8">Zorlukla nefes alıyordu.</span> <span class="kobospan" id="kobo.40.9">Başı dönüyor, şakakları zonkluyordu.</span> <span class="kobospan" id="kobo.40.10">Suratının ne şekle girdiğini göstermemek için başını ellerinin arasına alıp kadının işaret ettiği pirinç karyolaya baktı.</span> <span class="kobospan" id="kobo.40.11">Yatak darmadağındı.</span> <span class="kobospan" id="kobo.40.12">Somyanın altından yaylar sarkıyordu.</span> <span class="kobospan" id="kobo.40.13">Üzerinde ekmek kırıntıları, zeytin çekirdekleri, susam ve çöreotu taneleri olan pembemsi çarşaf, yer yer yırtılmış, uzun süre yıkanmamaktan kararmıştı.</span> <span class="kobospan" id="kobo.40.14">Orası burası sökülüp içinden kıtıklar fışkırmış ve rengi atmış olan yamalı bir yorgan, ayakucunda dertop edilmiş duruyordu.</span> <span class="kobospan" id="kobo.40.15">Gözlerinin önünde bir anda yüzlerce sahne canlandı.</span> <span class="kobospan" id="kobo.40.16">Kıllı, çirkin, eciş bücüş gövdelerin bu yatağın çarşafları arasında çocuğun beyaz ve narin bedenine hırsla sarıldıklarını, ona kene gibi yapışarak kanını emdiklerini, etinden et koparmaya çalıştıklarını görüyordu.</span> <span class="kobospan" id="kobo.40.17">Ayrıntıları berraklıkla seçilemeyen, bulanık, bitimsiz, yabansı bir boğuşmaydı bu.</span> <span class="kobospan" id="kobo.40.18">Çocuğun acı dolu çığlıkları, iniltileri, yakarışları, hıçkırıkları eşlik ediyordu bu amansız boğuşmaya.</span> <span class="kobospan" id="kobo.40.19">İbrahim Nemrûd bu sesleri duymamak için kulaklarını tıkamaya çalışıyor, ama sesler şeytansı bir alaycılıkla yankılanıp duruyordu kafasının içinde.</span> <span class="kobospan" id="kobo.40.20">Sonra bütün görüntüler ve sesler birbirine karışmaya başladı, öyle ki hiçbirini birbirinden ayırt edemiyordu artık.</span> <span class="kobospan" id="kobo.40.21">Herşey cehennemî bir hızla burgaçlanarak, alacalı bulacalı, uğultulu, yapış yapış bir yumağa dönüşmüş, ak bir kâğıdın üzerine dalga dalga yayılan kıvamlı bir mürekkep lekesi gibi tüm görüşünü kaplamıştı.</span> <span class="kobospan" id="kobo.40.22">Başını tekrar kadına çevirdiğinde, gözlerinden ateş fışkırıyordu.</span></p>

  <p class="normal"><span class="kobospan" id="kobo.42.1">“Sen!”</span> <span class="kobospan" id="kobo.42.2">diye hırıldadı sıkılı dişlerinin arasından ve kış uykusundan uyanan kızgın bir boz ayı gibi, iri gövdesinin olanca heybetiyle ayağa kalktı.</span> <span class="kobospan" id="kobo.42.3">Ufak taş oda bir anda İbrahim Nemrûd’un tehditkâr varlığıyla ağız ağıza dolmuştu.</span> <span class="kobospan" id="kobo.42.4">Ama kadın kendisini anlattıklarına öylesine kaptırmıştı ki, durumun farkında değildi, aynı neşeli tonda sürdürüyordu konuşmasını.</span></p>

  <p class="normal"><span class="kobospan" id="kobo.43.1">“He ya, ben, Cevri Kalfa, benim sayemde ereceksin bu mahbubun visaline.</span> <span class="kobospan" id="kobo.43.2">Hem de ne visal ama!</span> <span class="kobospan" id="kobo.43.3">Allah seni inandırsın…”</span></p>

  <p class="normal"><span class="kobospan" id="kobo.44.1">“Sen!</span> <span class="kobospan" id="kobo.44.2">Siz!</span> <span class="kobospan" id="kobo.44.3">Sizler!”</span> <span class="kobospan" id="kobo.44.4">diye nefretle yeniden tısladı İbrahim Nemrûd.</span> <span class="kobospan" id="kobo.44.5">Öfkeden boğulacak gibiydi.</span> <span class="kobospan" id="kobo.44.6">Konuşmak, içindeki nefreti kusmak istiyor, ama şişen dili ağzına sığmadığı için, dilinin ucuna gelen sözcükleri doğru dürüst telaffuz edemiyordu.</span> <span class="kobospan" id="kobo.44.7">Kadına doğru bir adım atınca, ayağının takıldığı peyke devrildi.</span> <span class="kobospan" id="kobo.44.8">Bu gürültüyle kendisine gelen kadın, başını kaldırıp bir adım ötesinde dikilmekte olan İbrahim Nemrûd’un farkına varınca, dehşetle irkilerek karga sesini andıran boğuk bir çığlık attı.</span> <span class="kobospan" id="kobo.44.9">Yüzündeki riyakâr memnuniyet silinmişti.</span> <span class="kobospan" id="kobo.44.10">İbrahim Nemrûd’un hadekalarından fırlamış gözlerini görünce, bir anda beti benzi atmış, suratı allak bullak olmuştu.</span> <span class="kobospan" id="kobo.44.11">Onun gözlerinde de korkuyla nefret arası bir ifade vardı şimdi.</span> <span class="kobospan" id="kobo.44.12">Tombul ellerini etli dizkapaklarına dayayarak oturduğu hasır tabureden doğrulmaya davrandı, ama iri kalçalarını taburenin oturağından kaldırmakta zorlandığı için ancak büyük bir zahmetle, ağır ağır kalkabildi ayağa.</span> <span class="kobospan" id="kobo.44.13">O doğruluncaya dek, İbrahim Nemrûd aralarındaki mesafeyi tek bir adımda katederek kötücül bir cin gibi yanıbaşında bitmişti bile.</span> <span class="kobospan" id="kobo.44.14">Şimdi birbirlerinin nefesini hissedebilecek denli yakındılar.</span> <span class="kobospan" id="kobo.44.15">Ufak taş odanın ortasında birdenbire peydah oluveren iki ufak tepeyi andırıyorlardı.</span> <span class="kobospan" id="kobo.44.16">Kadın hayli iri olmasına karşın, İbrahim Nemrûd ondan yarım kafa boyu yüksekti ve belermiş gözleriyle ona yukarıdan bakıyordu.</span> <span class="kobospan" id="kobo.44.17">Kadının suratına da can düşmanıyla ölüm kalım dövüşüne tutuşmaya hazırlanan kan içici bir cengâverin ürkütücü ifadesi gelip oturmuştu birden.</span></p>

  <p class="normal"><span class="kobospan" id="kobo.45.1">“Hoşt!</span> <span class="kobospan" id="kobo.45.2">Geri dur, bre Eblis!”</span> <span class="kobospan" id="kobo.45.3">diye tiz bir savaş çığlığı attıktan sonra, İbrahim Nemrûd’u vargücüyle göğsünden iterek kendisinden uzaklaştırmaya çalıştı.</span> <span class="kobospan" id="kobo.45.4">İbrahim Nemrûd bu güçlü itiş karşısında arkaya doğru hafifçe sendelediyse de bir adım bile gerilemedi ve karşılık olarak o da kadını etli omuzlarından tutup sertçe itti.</span> <span class="kobospan" id="kobo.45.5">Dengesini yitirerek hızla geriye doğru savruldu kadın ve yatağın yanındaki tahta sehpanın üzerine sırtüstü düştü.</span> <span class="kobospan" id="kobo.45.6">Önce sehpanın üzerindeki sürahi, bardak, şamdan, tespih, saat gibi bir sürü ıvır zıvır büyük bir şangırtıyla yayıldı odanın taş zeminine, ardından da külüstür sehpa kadının iri gövdesinin ağırlığı altında çatırdayarak parçalandı.</span> <span class="kobospan" id="kobo.45.7">Bu tuhaf sahneyi televizyonda ağır çekim bir görüntü izlercesine şaşkınlıkla izledi İbrahim Nemrûd ve birden gözlerinin önünde çok eski anılar canlandı.</span> <span class="kobospan" id="kobo.45.8">Son kez bir kavgaya karışalı on yıldan fazla oluyordu.</span> <span class="kobospan" id="kobo.45.9">Hiçbir zaman durup dururken kaba güce baş vuran, saldırgan, kavgacı bir insan olmamıştı, ama çocukluğundan beri iriliği ve gücü nedeniyle korku salmıştı çevresine.</span> <span class="kobospan" id="kobo.45.10">Değişik yer ve zamanlarda ona sataşmak gafletinde bulunan birkaç talihsiz çocuğu fena halde pataklamış olmasının payı vardı bunda elbette.</span> <span class="kobospan" id="kobo.45.11">Üniversite yıllarında silahşorlarla birlikte ve kendi isteğinden çok onların kışkırtmasıyla birkaç sokak kavgasına karışmış ve ününü daha da pekiştirmişti gerçi, ama daha önce bir kadınla hiç kavga etmemiş, hatta bir kadına el kaldırma düşüncesini aklının ucundan bile geçirmemişti.</span> <span class="kobospan" id="kobo.45.12">Kökü çok derinlerde olan, hiçbir zaman dile getirilmemiş, sorgusuz sualsiz kabul edilmiş bir kuraldı bu.</span> <span class="kobospan" id="kobo.45.13">Şimdi aklı karışmıştı.</span> <span class="kobospan" id="kobo.45.14">Bir kadına saldırmış, ona karşı kaba güce baş vurmuş oluşunu hem yadırgıyor, hem de bundan açıklayamadığı tuhaf bir haz, bir tür gurur duyuyordu.</span> <span class="kobospan" id="kobo.45.15">Yapılması gerekeni yapmıştı ve bundan pişman değildi, tam tersine, çok iyi hissediyordu kendisini.</span> <span class="kobospan" id="kobo.45.16">Kadın hâlâ düştüğü yerde ağız dolusu galiz küfürlerle avazı çıktığınca bağırarak debeleniyor, yardım çağırıyor, tombul kollarıyla bacaklarını havada umutsuzca savurarak ayağa kalkmaya çabalıyordu boş yere.</span> <span class="kobospan" id="kobo.45.17">Kadının bu haliyle sırtüstü dönmüş bir kaplumbağayı andırdığını düşündü İbrahim Nemrûd ve bu düşünce onu gülümsetti.</span> <span class="kobospan" id="kobo.45.18">Az önceki taşkın öfkesi yavaş yavaş dinmeye başlamış, gergin yüz hatları yumuşamıştı.</span> <span class="kobospan" id="kobo.45.19">Birilerinin yardımı olmadan ayağa kalkmaktan bile aciz böylesine zavallı bir yaratığa niçin bu denli öfkelendiğini anlayamıyordu.</span> <span class="kobospan" id="kobo.45.20">Odaya girdiğinden beri ilk kez başını çocuğa çevirdi.</span> <span class="kobospan" id="kobo.45.21">Çocuk hâlâ aynı yerde kıpırtısız duruyordu.</span> <span class="kobospan" id="kobo.45.22">Suratında, korkmuş değil, ama biraz şaşkın bir ifade vardı.</span> <span class="kobospan" id="kobo.45.23">Göz göze geldiklerinde, çocuğun yüzü yavaşça aydınlandı ve gök mavisi gözlerinde yeniden o ilk karşılaştıkları anki yarı alaycı yarı muzip pırıltı belirdi.</span></p>

  <p class="normal"><span class="kobospan" id="kobo.46.1">“Şimdi boku yedin işte!”</span> <span class="kobospan" id="kobo.46.2">dedi İbrahim Nemrûd’a çıngıltılı bir sesle kıkırdayarak, “Şimdi boku tam yedin işte!”</span></p>

  <p class="normal"><span class="kobospan" id="kobo.47.1">İbrahim Nemrûd ciddileşmişti yeniden.</span> <span class="kobospan" id="kobo.47.2">Çocuğu kendisine inandırmanın ne denli güç olacağını anlıyordu.</span> <span class="kobospan" id="kobo.47.3">Ellerini ona doğru uzattı.</span> <span class="kobospan" id="kobo.47.4">Onu omuzlarından tutup hafifçe sarsarak çok uzun sürmüş bunaltılı bir karabasandan uyandırmak, söyleyeceklerine kulak vermesini sağlamak istiyordu.</span> <span class="kobospan" id="kobo.47.5">Ama son anda bundan vazgeçerek ellerini geri çekti.</span> <span class="kobospan" id="kobo.47.6">Kendisine olan güvenini yitirmişti, çocuğa dokunmaktan çekiniyordu.</span> <span class="kobospan" id="kobo.47.7">Ne yapacağını bilemedi bir an, sonra heyecanlı ama yumuşak bir sesle “Şazinuş!”</span> <span class="kobospan" id="kobo.47.8">diye adıyla hitap etti çocuğa.</span> <span class="kobospan" id="kobo.47.9">Çocuk kendi adını işitince, dikkat kesilmişti.</span> <span class="kobospan" id="kobo.47.10">İbrahim Nemrûd, sanki bu sözcüğün şen şakrak tınısıyla büyülenmişçesine, çocuğun adını yineledi:</span> <span class="kobospan" id="kobo.47.11">“Şazinuş!”</span> <span class="kobospan" id="kobo.47.12">Bir an duraksadıktan sonra, hızlı hızlı konuşmaya başladı:</span></p>

  <p class="normal"><span class="kobospan" id="kobo.48.1">“Sakın korkma, sana zarar vermek değil niyetim.</span> <span class="kobospan" id="kobo.48.2">Onlardan biri değilim ben, bir dostum.</span> <span class="kobospan" id="kobo.48.3">Senin için geldim buraya, seni kurtarmak için.</span> <span class="kobospan" id="kobo.48.4">Adım İbrahim Nemrûd.</span> <span class="kobospan" id="kobo.48.5">SULTA’ya kayıtlı bir dava vekiliyim.</span> <span class="kobospan" id="kobo.48.6">Sonra anlatırım seni nasıl bulduğumu.</span> <span class="kobospan" id="kobo.48.7">Başından neler geçtiğini biliyorum.</span> <span class="kobospan" id="kobo.48.8">Kaygılanma, seni çıkaracağım buradan.</span> <span class="kobospan" id="kobo.48.9">Bundan sonra kimse kötülük edemeyecek sana.</span> <span class="kobospan" id="kobo.48.10">Kimsenin sana kötülük etmesine izin vermeyeceğim.”</span></p>

  <p class="normal"><span class="kobospan" id="kobo.49.1">Şazinuş bir an duraksayarak gözlerini kıstı.</span> <span class="kobospan" id="kobo.49.2">Duyduklarına inanamıyor gibiydi.</span> <span class="kobospan" id="kobo.49.3">Sanki ciddi olup olmadığını anlamak istercesine, İbrahim Nemrûd’un yüzünü dikkatle inceledi bir süre.</span> <span class="kobospan" id="kobo.49.4">Sonra, gözlerindeki alaycı pırıltı yerini yavaş yavaş sıcak bir minnet ifadesine bıraktı.</span></p>

  <p class="normal"><span class="kobospan" id="kobo.50.1">“Çok teşekkürler, Bayım, çok teşekkürler!”</span> <span class="kobospan" id="kobo.50.2">diye sevinçle inleyerek atıldı İbrahim Nemrûd’un kollarına.</span> <span class="kobospan" id="kobo.50.3">“Sizin gibi hamiyet sahibi bir insanı ne kadar zamandır bekliyorum, bilseniz!</span> <span class="kobospan" id="kobo.50.4">Kurtarıcımsınız siz benim, iyilik perimsiniz, kahramanımsınız!”</span></p>

  <p class="normal"><span class="kobospan" id="kobo.51.1">Sarı saçlı kafasını İbrahim Nemrûd’un geniş göğsüne gömmüş, güçsüz kollarıyla onun bir çınar gövdesi denli kalın ve sağlam gövdesine sarılmıştı.</span> <span class="kobospan" id="kobo.51.2">İbrahim Nemrûd da onu içgüdüsel bir hareketle kucaklamış, iri eliyle başını okşuyordu.</span> <span class="kobospan" id="kobo.51.3">Şazinuş’un buğday sarısı saçları ipeksi bir dokunuşla kayıyordu küt parmaklarının arasından.</span> <span class="kobospan" id="kobo.51.4">Çocuk bir an başını kaldırıp yüzüne bakınca, gök mavisi gözlerinden incecik yaşların süzülmekte olduğunu gördü İbrahim Nemrûd ve yüreği daraldı.</span> <span class="kobospan" id="kobo.51.5">Kendi oğluyla en son ne zaman kucaklaşmış olduğunu anımsamaya çalıştı, ama belleğini ne denli yokladıysa da, en ufak bir anı kırıntısı bile bulamadı buna ilişkin.</span> <span class="kobospan" id="kobo.51.6">Ne oğlu ona, ne de o oğluna sarılmazlardı, böyle bir alışkanlıkları yoktu.</span> <span class="kobospan" id="kobo.51.7">Çok seyrek olarak ellerinin birbirine dokunduğunu anımsayabiliyordu.</span> <span class="kobospan" id="kobo.51.8">Keşfettiği bu tatsız gerçek, dehşet içinde bıraktı onu.</span> <span class="kobospan" id="kobo.51.9">Oğluyla hiçbir zaman gerçek anlamda yakınlaşmamış olduğunu anlamıştı.</span> <span class="kobospan" id="kobo.51.10">Kendi göz pınarlarında da iri birer damla yaş belirdiğini hissetti.</span> <span class="kobospan" id="kobo.51.11">Bu durum daha büyük bir şaşkınlık ve dehşete kapılmasına yol açtı.</span> <span class="kobospan" id="kobo.51.12">Yaşamı boyunca başına hiç gelmemişti böyle birşey.</span> <span class="kobospan" id="kobo.51.13">Utançtan yerin dibine geçmek üzereydi.</span> <span class="kobospan" id="kobo.51.14">Gözyaşlarını Şazinuş’a belli etmemek için telaşla gözlerini ovuşturdu.</span></p>

  <p class="normal"><span class="kobospan" id="kobo.52.1">“Haydi!”</span> <span class="kobospan" id="kobo.52.2">dedi sesindeki titremeyi beceriksizce gizlemeye çalışarak, “Daha fazla durmayalım artık burada.</span> <span class="kobospan" id="kobo.52.3">Hemen toplan, gidelim.”</span></p>

  <p class="normal"><span class="kobospan" id="kobo.53.1">Şazinuş bu sözleri yineletmedi.</span> <span class="kobospan" id="kobo.53.2">Çabucak giyinip eşyalarını ufak bir heybeye yerleştirdi.</span> <span class="kobospan" id="kobo.53.3">Bütün eşyası birkaç parça eski püskü giysi, üç dört kitap, kırmızı kaplı bir defter ve İbrahim Nemrûd’un ne işe yaradıklarını pek anlayamadığı bir avuç ufak tefek ıvır zıvırdan ibaretti.</span> <span class="kobospan" id="kobo.53.4">O toplanırken, İbrahim Nemrûd da ayağındaki tokyoları çıkarıp ayakkabılarını giydi.</span> <span class="kobospan" id="kobo.53.5">Az sonra ikisi de yola çıkmaya hazırdı.</span> <span class="kobospan" id="kobo.53.6">Cevri Kalfa bütün bu süre boyunca sırtüstü yattığı yerde çırpınmayı, boğulurcasına sövmeyi ve tehditler yağdırmayı sürdürmüştü, ama artık ne Şazinuş ne de İbrahim Nemrûd umursuyordu onu.</span> <span class="kobospan" id="kobo.53.7">O sanki odada değilmiş gibi davranıyorlardı.</span> <span class="kobospan" id="kobo.53.8">Nihayet işleri bitince, kapıyı arkalarından çekip kadını kendi galiz küfürleriyle baş başa bıraktılar.</span> <span class="kobospan" id="kobo.53.9">Kapalıçarşı’nın ıssız sokaklarında en yakın çıkışa doğru hızlı adımlarla ilerlediler.</span> <span class="kobospan" id="kobo.53.10">Geceleri çarşının kapılarına kilit vurulduğu için, sabaha dek dışarı çıkamayacaklarından endişe ediyordu İbrahim Nemrûd.</span> <span class="kobospan" id="kobo.53.11">Bundan Şazinuş’a söz ettiğinde, hiç merak etmemesini, gizli bir çıkış yolu bildiğini söyledi çocuk ve onu dükkânların arasındaki dar bir kapıdan tonozlu bir geçide soktu.</span> <span class="kobospan" id="kobo.53.12">Şazinuş’un heybesinden çıkardığı ufak bir el fenerinin zayıf ışığında birtakım karanlık ve rutubetli dehlizlerden geçerek alçak bir demir kapıya geldiler.</span> <span class="kobospan" id="kobo.53.13">Kapıda yalnızca içeriden açılabilen yaylı bir sürgü düzeneği vardı.</span> <span class="kobospan" id="kobo.53.14">Onlar dışarı çıkınca, kapı arkalarından sessizce kapanıp kilitlendi.</span> <span class="kobospan" id="kobo.53.15">İbrahim Nemrûd nereye çıktıklarını anlamak için çevresine bakınınca, Ayasofya Camii’nin önünde olduklarını gördü büyük bir şaşkınlıkla.</span> <span class="kobospan" id="kobo.53.16">Az ötelerinde adliye gökdeleninin karanlık silueti olanca heybetiyle gecenin içinde yükseliyordu.</span> <span class="kobospan" id="kobo.53.17">Ayasofya Camii’nin kalın beden duvarlarına yaslanan dev payandalardan birinin içindeki nişten Sultanahmet Meydanı’na çıkmışlardı.</span> <span class="kobospan" id="kobo.53.18">İbrahim Nemrûd’un yüzündeki şaşkın ifadeyi gören Şazinuş, bunun eski zamandan kalma gizli bir dehliz olduğunu söyledi.</span> <span class="kobospan" id="kobo.53.19">Aslında bir köstebek yuvasından farksızdı kent; yerin altında kâh farklı yönlerde giden, kâh birbiriyle kesişen yüzlerce, belki binlerce dehliz vardı.</span> <span class="kobospan" id="kobo.53.20">Bizans imparatorlarının bir zamanlar bu geçitleri kullanarak kentin her istedikleri yerine kimsenin ruhu bile duymadan çabucak ulaşabildikleri söyleniyordu.</span> <span class="kobospan" id="kobo.53.21">Artık pek az kimse biliyordu tabii bu dehlizleri, ama zaman zaman işe yaradıkları da oluyordu hâlâ.</span> <span class="kobospan" id="kobo.53.22">İbrahim Nemrûd bu açıklamaları dalgın bir ifadeyle dinledi.</span> <span class="kobospan" id="kobo.53.23">Gerçi hâlâ tam olarak anlayamamıştı göz açıp kapayana dek Kapalıçarşı’dan Ayasofya’ya nasıl geliverdiklerini, ama o sırada kafası bambaşka bir sorunla meşgul olduğu için, bu konunun üzerinde fazla durmadı.</span> <span class="kobospan" id="kobo.53.24">Cevri Kalfa o gece olanları suçortaklarına anlattığında, peşlerine düşeceklerdi.</span> <span class="kobospan" id="kobo.53.25">Şazinuş’u nereye götüreceğine henüz karar vermemişti.</span> <span class="kobospan" id="kobo.53.26">Onu ÖKSE’ye ya da psikanalistin evine geri götüremezdi, hiçbir anlamı olmazdı bunun, çocuğun fuhuş batağına sürüklenmesine zaten onlar neden olmuşlardı.</span> <span class="kobospan" id="kobo.53.27">Uygun bir çözüm bulana dek onu güvenli bir yerde saklamak en doğrusu olacaktı.</span> <span class="kobospan" id="kobo.53.28">Heyecanına yenik düşerek Cevri Kalfa’nın önünde gerçek kimliğini açığa vurmakla ne denli büyük bir hata yapmış olduğunu anlıyordu şimdi.</span> <span class="kobospan" id="kobo.53.29">Bir anlık düşüncesizliği çok zor bir duruma sokmuştu onu.</span> <span class="kobospan" id="kobo.53.30">Şazinuş’u kendi evinde ya da bürosunda saklayamazdı, Cevri Kalfa’nın adamları kolayca bulabilirlerdi onları orada.</span> <span class="kobospan" id="kobo.53.31">Kendisinden başka hiçkimsenin bilemeyeceği, bütün yabancı gözlerden uzak biryere gitmeliydiler.</span> <span class="kobospan" id="kobo.53.32">Bir süre kent merkezinin dışına çıkmaları gerekecekti belki.</span> <span class="kobospan" id="kobo.53.33">Birkaç haftalığına kenar mahallelerden birindeki bir pansiyonda kalabilirlerdi sözgelimi.</span> <span class="kobospan" id="kobo.53.34">Hatta belki ortalık yatışana dek başka bir kente gitmeleri bile gerekebilirdi.</span> <span class="kobospan" id="kobo.53.35">Yol ve konaklama biraz pahalıya patlardı gerçi, ama nasıl olsa avukatın verdiği para vardı, bununla karşılayabilirdi masrafları.</span> <span class="kobospan" id="kobo.53.36">Ancak sonra, bunun ne denli saçma bir düşünce olduğunu anladı.</span> <span class="kobospan" id="kobo.53.37">Birtakım sorumlulukları vardı onun; değil birkaç haftalığına, birkaç günlüğüne bile işini ve karısıyla çocuğunu bırakıp kent dışına çıkması sözkonusu olamazdı.</span> <span class="kobospan" id="kobo.53.38">Ne yapacaktı öyleyse?</span> <span class="kobospan" id="kobo.53.39">Şazinuş’un güvenliğini nasıl sağlayacaktı?</span> <span class="kobospan" id="kobo.53.40">Bir zamanlar okumuş olduğu bir detektif öyküsünü anımsadı ve aklına parlak bir fikir geldi birden:</span> <span class="kobospan" id="kobo.53.41">Bişeyin en iyi saklanacağı yer, en göz önü yerdi, kimsenin aklına oraya bakmak gelmezdi çünkü.</span> <span class="kobospan" id="kobo.53.42">Kentten uzaklaşmaya çalışmak gereksizdi; tam tersine, herkesin gözünün önünde, ama yine de hiç kimsenin tahmin edemeyeceği bir yerde saklamalıydı Şazinuş’u.</span> <span class="kobospan" id="kobo.53.43">Galata’nın arka sokaklarında yüzlerce ufak otel vardı.</span> <span class="kobospan" id="kobo.53.44">Bu iş için biçilmiş kaftandı bu oteller.</span> <span class="kobospan" id="kobo.53.45">Buralara kimin girip çıktığı belli olmaz, müşterilerin doğru dürüst bir kaydı tutulmazdı.</span> <span class="kobospan" id="kobo.53.46">Bu otellerden birinde bir oda tutup ne yapacağına karar verene dek Şazinuş’la birlikte kalabilirdi.</span> <span class="kobospan" id="kobo.53.47">Böylelikle hem işinden ve ailesinden uzak kalmamış olur, hem de daha ucuza halledebilirdi meseleyi.</span> <span class="kobospan" id="kobo.53.48">Bu dahiyane buluşundan ötürü kendisini kutladı.</span> <span class="kobospan" id="kobo.53.49">Farkına varmadan yeniden gülümsemeye başlamıştı.</span></p>

  <p class="normal"><span class="kobospan" id="kobo.54.1">“Bir araba gezintisine ne dersin?”</span> <span class="kobospan" id="kobo.54.2">diye coşkuyla sordu Şazinuş’a.</span></p>

  <p class="normal"><span class="kobospan" id="kobo.55.1">“Karnım aç benim!”</span> <span class="kobospan" id="kobo.55.2">diye sızlandı çocuk nazlı bir sesle.</span> <span class="kobospan" id="kobo.55.3">İbrahim Nemrûd’un yüzündeki ifadeyi görünce, o da gülümsemeye başlamıştı.</span></p>

  <p class="normal"><span class="kobospan" id="kobo.56.1">“Benim de!”</span> <span class="kobospan" id="kobo.56.2">dedi İbrahim Nemrûd.</span> <span class="kobospan" id="kobo.56.3">“Galatasaray’da sabaha kadar açık bir büfe biliyorum.</span> <span class="kobospan" id="kobo.56.4">Orada birşeyler atıştırırız.</span> <span class="kobospan" id="kobo.56.5">Haydi, gel!”</span></p>

  <p class="normal"><span class="kobospan" id="kobo.57.1">Okuldan kaçmış iki öğrenci gibi el ele tutuşarak hoplaya zıplaya Atmeydanı’na yürüdüler, Yılanlı Sütun’un önünde pineklemekte olan çift koşumlu kupa arabalarından birine bindiler.</span> <span class="kobospan" id="kobo.57.2">“Beyoğlu’na!”</span> <span class="kobospan" id="kobo.57.3">dedi İbrahim Nemrûd suratını siğil basmış arabacıya.</span> <span class="kobospan" id="kobo.57.4">Tekerlekler caddenin parke taşları üzerinde takırdayarak dönerken, Şazinuş ve İbrahim Nemrûd arabanın bordo renkli kapitone koltuklarına gömülmüş gülüşerek taş-kâğıt-makas oynuyorlardı.</span></p>

  <p class="normal"><span class="ideitalik1"><span class="kobospan" id="kobo.58.1">Elif, lam, mim…</span></span></p>

  <p class="normal"><span class="ideitalik1"><span class="kobospan" id="kobo.60.1">Lambda, omega, lambda!</span></span></p>

  <p class="normal"><span class="ideitalik1"><span class="kobospan" id="kobo.62.1">Evet, tanıyorsun beni artık.</span> <span class="kobospan" id="kobo.62.2">Ama gerçekten tanıyor musun?</span></span></p>

  <p class="normal"><span class="ideitalik1"><span class="kobospan" id="kobo.64.1">Anlatacak o denli çok şey var ki, nereden başlamam gerektiğini bilemiyorum.</span> <span class="kobospan" id="kobo.64.2">Seni ilk kez gördüğümde neler hissettiğimden söz etmeliyim belki önce.</span> <span class="kobospan" id="kobo.64.3">İlk kez, diyorum gerçi, ama tam anlamıyla doğru değil bu.</span> <span class="kobospan" id="kobo.64.4">Sen züccaciye dükkânına dalan sakar bir fil (ya da daha çok bir gergedan –ne de olsa o görkemli boynuzunu unutmamalıyım!</span><span class="kobospan" id="kobo.64.5">) gibi o odaya girmeden çok önce karşılaşmıştık aslında.</span> <span class="kobospan" id="kobo.64.6">Ne zaman ve nerede olduğunu söylemeyeceğim.</span> <span class="kobospan" id="kobo.64.7">Merakta kal, hoşuma gidiyor seni kıvrandırmak.</span> <span class="kobospan" id="kobo.64.8">Ama kesin olan birşey varsa, o da şu ki, sen o kapıyı açmadan çok önce girmiştin aslında o odaya.</span> <span class="kobospan" id="kobo.64.9">Defalarca… Girmiştin ve girmiştin ve girmiştin… Tıpkı o geceki gibi göz göze gelmiştik bir an.</span> <span class="kobospan" id="kobo.64.10">Gözlerinde yine o geceki yarı utangaç yarı yabanıl bakışları görmüştüm.</span> <span class="kobospan" id="kobo.64.11">Ve sen yine hemen kaçırmıştın gözlerini benim gözlerimden.</span> <span class="kobospan" id="kobo.64.12">Gözlerim lav püskürten birer volkandı sanki, bakışlarım değdikleri yeri yakıp kavuran bir ışındı.</span> <span class="kobospan" id="kobo.64.13">Yüzünü yere indirmiş ve sanki çıplakmışsın gibi huzursuzlukla kıpırdanıp durmuştun bakışlarımı bedeninde her hissedişinde.</span></span></p>

  <p class="normal"><span class="ideitalik1"><span class="kobospan" id="kobo.66.1">Şimdi, o gecenin üzerinden bunca zaman geçtikten sonra, sen herşeyin o anda o odada başladığını düşünüyor olabilirsin:</span> <span class="kobospan" id="kobo.66.2">Yanılıyorsun</span></span><span class="kobospan" id="kobo.66.3">—</span><span class="ideitalik1"><span class="kobospan" id="kobo.67.1">herzamanki gibi!</span> <span class="kobospan" id="kobo.67.2">Ne tuhaf, birlikte bir ömür geçirdik sanki seninle, oysa günlerimiz sayılı.</span> <span class="kobospan" id="kobo.67.3">Ancak yine de o sayılı günleri dolu dolu yaşadığımız söylenebilir, en azından boşa harcamadık zamanımızı.</span> <span class="kobospan" id="kobo.67.4">Bu iyi, çünkü zamanı çarçur etmekten nefret ederim.</span> <span class="kobospan" id="kobo.67.5">Yapacak o denli çok iş ve o denli az zaman var ki… Fırsat ise seyrek ve talih kaypak… Ürkütücü bir hızla akıp gidiyor zaman parmaklarımızın arasından.</span> <span class="kobospan" id="kobo.67.6">Sen kendi ömrünü, ben kendi ömrümü her solukta oburca soğuruyoruz.</span> <span class="kobospan" id="kobo.67.7">Geriye ne kadar zamanımız kaldı, bunu kim bilebilir ki?</span> <span class="kobospan" id="kobo.67.8">Senin kaç günün var, benim kaç?</span> <span class="kobospan" id="kobo.67.9">En doğrusu, günlerin çetelesini tutmayı bırakmak öyleyse ve yaşamak, yalnızca yaşamak…</span></span></p>

  <p class="normal"><span class="ideitalik1"><span class="kobospan" id="kobo.69.1">Yaşayabildiğimizce, yaşayabildiğimiz gibi, yaşayabildiğimiz kadar, dertsiz ve körlemesine…</span></span></p>

  <p class="normal"><span class="ideitalik1"><span class="kobospan" id="kobo.71.1">Elif, lam, mim.</span></span></p>

  <p class="normal"><span class="ideitalik1"><span class="kobospan" id="kobo.73.1">Theta, nü, tau.</span></span></p>

  <p class="normal"><span class="ideitalik1"><span class="kobospan" id="kobo.75.1">Sigma!</span></span></p>

  <p class="normal"><span class="kobospan" id="kobo.77.1">İbrahim Nemrûd ertesi gün deliksiz ama tuhaf düşlerle dolu bir uykudan uyandığında, nerede olduğunu bilemedi bir süre.</span> <span class="kobospan" id="kobo.77.2">Her sabah yaptığı gibi, yatakta gözleri kapalı sırtüstü yatarak çevresini dinledi ve duyduğu seslerden neler olup bittiğini çıkarmaya çalıştı.</span> <span class="kobospan" id="kobo.77.3">Kulağına gelen gürültülerin kendi sokağına ait olmadığını anlaması uzun sürmedi.</span> <span class="kobospan" id="kobo.77.4">Yabancı bir odada, yabancı bir yataktaydı.</span> <span class="kobospan" id="kobo.77.5">Bu düşünce irkiltti onu.</span> <span class="kobospan" id="kobo.77.6">Gözlerini açıp yataktan fırlamak, kendisini içinde bulduğu bu yabancı ve belki de düşman ortamla yüzleşmek, bir an önce buradan kaçıp kurtulmak isteğiyle kıvrandı, ama sonra sağduyusu korkusuna üstün geldi, kendisine hakim olarak yatakta gözleri sımsıkı yumulu sırtüstü yatmayı sürdürdü.</span> <span class="kobospan" id="kobo.77.7">Nihayet, kapalı bir gökyüzündeki gri bulut kümeleri dağılırcasına, yavaş yavaş açıldı bulanık zihni ve önceki geceyi anımsadı.</span> <span class="kobospan" id="kobo.77.8">Kapalıçarşı, Hayal Kıraathanesi, Safran Hanı, adaşı olduğunu iddia eden kör meczup ve ona lanetler yağdıran Cevri Kalfa, burgaçlanarak akan çamurlu bir su gibi hızla geçti kafasının içinden.</span> <span class="kobospan" id="kobo.77.9">Şazinuş’un sevimli, güleç yüzü gözlerinin önüne gelince, gergin yüz hatları gevşedi.</span> <span class="kobospan" id="kobo.77.10">Önceki gece Kapalıçarşı’da olanların hepsini anımsıyordu şimdi.</span> <span class="kobospan" id="kobo.77.11">Şazinuş’la birlikte Sultanahmet’te bindikleri arabadan Galatasaray’da inip Balık Pazarı’nın köşesindeki sabaha dek açık olan büfeye girmişler, tezgâhın ardından bir akbaba gibi kötücül bakışlarla çevresini süzen kambur büfeciye ikişer tane rus salatalı sosisli sandviç ve birer büyük bardak sıkma portakal suyu ısmarlamışlardı.</span> <span class="kobospan" id="kobo.77.12">O saatte büfede evlerinin yolunu bulmak için ayılmaya çalışan birkaç sarhoştan başka kimse yoktu.</span> <span class="kobospan" id="kobo.77.13">Büfecinin ekşi bir suratla, yağ sıvaşığı aluminyum tabaklar içinde getirip önlerine koyduğu sandviçleri, Şazinuş’un kıtlıktan çıkmışçasına, neredeyse çiğnemeden yutuşunu şaşkınlık ve hayranlıkla izlemişti.</span> <span class="kobospan" id="kobo.77.14">O daha ilk sandviçini bitirmeden, çocuk kendi sandviçlerinin her ikisini de silip süpürmüş, teklifsizce üçüncü sandviçe saldırmıştı bile.</span> <span class="kobospan" id="kobo.77.15">Birer sandviç daha ısmarlamaları gerekmişti.</span> <span class="kobospan" id="kobo.77.16">Çocuğun umulmadık biçimde cüssesiyle orantısız ölçüde yemesi, ona karşı duyduğu yakınlık ve şefkati pekiştirmişti.</span> <span class="kobospan" id="kobo.77.17">Karınlarını doyurup büfeden çıktıktan sonra, Cadde-i Kebir boyunca karanlık vitrinlerin önünden Tünel’e doğru yürümüşler, yan sokaklara girip çıkarak uygun bir otel aramışlardı.</span> <span class="kobospan" id="kobo.77.18">Ne var ki Şazinuş buldukları otellerin hiçbirini beğenmediği için, bir saatten fazla dolaşmak zorunda kalmışlardı bir sokaktan diğerine.</span> <span class="kobospan" id="kobo.77.19">Nihayet Asmalımesçit’te, apartmanların arasına sıkışmış, dar cepheli, köhne bir oteli gözü tutmuştu Şazinuş’un.</span> <span class="kobospan" id="kobo.77.20">Giriş kapısının iki yanında birer aslan heykeli olan, cephesi Korent tarzı koloncuklar, karyatidler, kimeralar ve gargoyllarla süslü, beş katlı taş bir yapıydı bu.</span> <span class="kobospan" id="kobo.77.21">Kapının üzerindeki oval mermer levhaya, girift bitkisel motiflerin çevrelediği yaldızlı harflerle</span> <span class="ideitalik1"><span class="kobospan" id="kobo.77.22">Venedik Oteli – VENO</span></span> <span class="kobospan" id="kobo.77.23">sözcükleri kazınmıştı.</span> <span class="kobospan" id="kobo.77.24">Yarasa kafası biçimindeki zili çaldıktan sonra, bir süre beklemişler, ayaklarını yerde güçlükle sürüyerek gelip onlara kapıyı açan seksenlik otel kâtibine iki yataklı bir oda istediklerini söylemişlerdi.</span> <span class="kobospan" id="kobo.77.25">Adamın kulakları enikonu ağır işittiği için, İbrahim Nemrûd danışma bankosunda birkaç kez yüksek sesle yinelemek zorunda kalmıştı Şazinuş’un ayaküstü uyduruverdiği adları.</span> <span class="kobospan" id="kobo.77.26">Bağırmamasını, sağır olmadığını, gecenin bu geç saatinde oteldeki müşterileri uyandıracağını söyleyerek azarlamıştı onu adam ağır bir levanten aksanıyla.</span> <span class="kobospan" id="kobo.77.27">Yaşlı otel kâtibinin okunması hemen hemen olanaksız, titrek, kargacık burgacık bir elyazısıyla kayıt defterinin mavi çizgili sayfasına ancak birkaç dakikada yazabildiği</span> <span class="ideitalik1"><span class="kobospan" id="kobo.78.1">Halis &amp; Muhlis Küldere, padre &amp; figlio</span></span> <span class="kobospan" id="kobo.78.2">sözcüklerinin yanına düzmece birer imza attıktan sonra, kendilerine uzatılan anahtarı alıp minare merdiveni gibi dik ve karanlık merdivenlerden ağır adımlarla en üst kattaki odalarına yollanmışlardı.</span> <span class="kobospan" id="kobo.78.3">Kapıyı açtıklarında, ağır bir rutubet ve küf kokusu çarpmıştı suratlarına.</span> <span class="kobospan" id="kobo.78.4">Işığı yakınca, bu kokunun nedenini anlamışlardı.</span> <span class="kobospan" id="kobo.78.5">Aşağı yukarı bir kulaç genişliğinde ve dört kulaç derinliğinde, yüksek tavanlı, dar uzun bir odaydı bu.</span> <span class="kobospan" id="kobo.78.6">Yataklar ve komodinler tren katarı gibi uç uca diziliydi.</span> <span class="kobospan" id="kobo.78.7">Melek desenleri, çiçek demetleri ve büyük fiyonklarla bezeli tozpembe duvar kâğıdı, çatıdan sızan suyla yer yer sidik sarısı, yer yer bulanık yeşil bir renk almış, kabarmıştı.</span> <span class="kobospan" id="kobo.78.8">Soyulan duvar kâğıtlarının altından, rutubetten kararmış olan sıvanın füsür füsür yüzeyi görünüyordu.</span> <span class="kobospan" id="kobo.78.9">Ortasından kırık dökük renkli cam bir avizenin sarktığı kartonpiyer bordürlü tavanda tepsi büyüklüğünde sarımsı lekeler vardı.</span> <span class="kobospan" id="kobo.78.10">Hemen hemen tüm köşeleri bürümüş, içleri sinek ölüleriyle dolu örümcek ağlarından, odanın uzunca bir süredir doğru dürüst temizlik yüzü görmediği anlaşılıyordu.</span> <span class="kobospan" id="kobo.78.11">İbrahim Nemrûd ilkin kafasından başka bir otele gitmeyi geçirmiş, ama sonra gecenin bu saatinde soğuk ve ıslak sokaklarda daha fazla dolaşmayı göze alamadığı için bundan vazgeçmişti.</span> <span class="kobospan" id="kobo.78.12">Pencere tarafındaki somyayı kapan Şazinuş, ufak heybesinden çıkardığı eşyalarını başucundaki komodine, giysi dolabına ve duvardaki raflara yerleştirmeye başlamıştı.</span> <span class="kobospan" id="kobo.78.13">Bir yandan da ıslıkla neşeli bir ezgi çalıyordu.</span> <span class="kobospan" id="kobo.78.14">İbrahim Nemrûd onun bu halini bir süre gülümseyerek izlemiş, sonra kendisine kalan kapı tarafındaki somyanın üzerine oturup şiltenin yumuşaklığını kontrol etmişti.</span> <span class="kobospan" id="kobo.78.15">Tahmininin tersine, şilte rahat görünüyordu.</span> <span class="kobospan" id="kobo.78.16">Bu hoşnut etmişti onu.</span> <span class="kobospan" id="kobo.78.17">Rahat bir yatak ve iyi bir uyku onun için çok önemliydi.</span> <span class="kobospan" id="kobo.78.18">Kalkıp pencereye gitmiş, dışarı bakmıştı.</span> <span class="kobospan" id="kobo.78.19">Bacalar ve televizyon antenleriyle dolu karanlık apartman çatılarının arasından, ön planda Galata Kulesi’nin kalın taş gövdesi, daha arkada ise, hemen hemen düz bir çizgi üzerinde, Galata Köprüsü ve adliye gökdeleni görünüyordu.</span> <span class="kobospan" id="kobo.78.20">SULTA’yla arasında en azından görsel bir bağ olması, ona rahatlatıcı bir güven duygusu aşılamış, önündeki tüm engelleri aşarak başarıya ulaşacağına olan inancını güçlendirmişti.</span> <span class="kobospan" id="kobo.78.21">Adaletin esirgeyici gözü üzerlerindeydi, kötülüğe yenilmeyeceklerdi.</span> <span class="kobospan" id="kobo.78.22">Hayli hareketli geçen gecenin ardından ikisi de yorgundular.</span> <span class="kobospan" id="kobo.78.23">Daha fazla oyalanmadan soyunup yataklarına girmişlerdi.</span> <span class="kobospan" id="kobo.78.24">Yanında pijaması olmayan İbrahim Nemrûd, gömleği ve pantolonuyla yatmak zorunda kalmıştı.</span> <span class="kobospan" id="kobo.78.25">Giysilerinin fazlaca kırışmaması için, yatağa sırtüstü uzanmış, kıpırtısız yatıyor, yattığı yerden gözucuyla Şazinuş’u izliyordu.</span> <span class="kobospan" id="kobo.78.26">Anlaşıldığı kadarıyla, pijama giymek gibi bir âdeti yoktu Şazinuş’un, üzerindekileri çıkarıp fanilası ve küloduyla balıklama dalmıştı yatağa.</span> <span class="kobospan" id="kobo.78.27">Yüzü pencereye dönük, sol eliyle havada anlaşılmaz birtakım biçimler çizerek kendi kendisine oyunlar oynuyordu.</span> <span class="kobospan" id="kobo.78.28">Otelin kaloriferleri yanmadığından, oda çivi gibi soğuktu.</span> <span class="kobospan" id="kobo.78.29">Üşümemek için bir süre sonra ikisi de battaniyelerini burunlarına dek çekmişlerdi.</span> <span class="kobospan" id="kobo.78.30">İbrahim Nemrûd uykuya dalmadan önce, ertesi gün yapması gerekenleri kafasından geçirmişti.</span> <span class="kobospan" id="kobo.78.31">İlk iş olarak avukat Hakkı Huzur’u aramalı, Seyfettin Stigma’nın ölmüş olduğunu, ama uzun ve zahmetli araştırmalar sonucunda onun varisi Şazinuş Stigma’yı bulmayı başardığını bildirmeliydi.</span> <span class="kobospan" id="kobo.78.32">Avukatın önemli mevkilerde tanıdıkları vardı, çocuğun geleceğinin güvence altına alınmasını sağlayabilirdi.</span> <span class="kobospan" id="kobo.78.33">İşin yasal yönü çok önemliydi.</span> <span class="kobospan" id="kobo.78.34">Yüklüce bir miras sözkonusu olduğuna göre, çocuğa yargı yoluyla bir vasi atanabilir, bu kişi çocuğun servetinin yönetimini üstlenerek bundan sonra uygun bir biçimde bakılması ve iyi bir eğitim alması için gereken koşulları sağlayabilirdi.</span> <span class="kobospan" id="kobo.78.35">İbrahim Nemrûd bu görevi seve seve kabul edeceğini söylemeyi düşünüyordu avukata.</span> <span class="kobospan" id="kobo.78.36">Şazinuş’un bundan sonra kötü niyetli kişilerin eline düşmemesi için ne gerekiyorsa yapmaya hazırdı.</span></p>

  <p class="normal"><span class="kobospan" id="kobo.80.1">“… ve tahsebühüm eykaâzen ve hüm rükuûd ve nükallibühüm zâtelyemiyni ve zâteşşimâl…”</span></p>

  <p class="normal"><span class="kobospan" id="kobo.81.1">Derinden derine gelen bu mırıltı, dalmış olduğu düşüncelerden uyandırdı İbrahim Nemrûd’u.</span> <span class="kobospan" id="kobo.81.2">Hâlâ gözleri kapalı sırtüstü yatıyordu, gözkapaklarını açmakla açmamak arasında kararsızdı.</span> <span class="kobospan" id="kobo.81.3">Bir süre dikkat kesilip kulak kabarttı, ancak başı sonu olmayan bir ağıt gibi tekdüze bir tonda sürüp giden bu mırıltının ne olduğunu anlayamadı.</span> <span class="kobospan" id="kobo.81.4">Bulanık artalanın üzerinde arada sırada bir sözcüğü ya da sözcük parçasını seçer gibi oluyor, ama hemen ardından, tıpkı dalgalı bir denizde inip çıkan bir şişe gibi, yitiriyordu onu.</span></p>

  <p class="normal"><span class="kobospan" id="kobo.82.1">“… fedarabnâ alâ âzânihim fiylkehfi siniyne adedâ…”</span></p>

  <p class="normal"><span class="kobospan" id="kobo.83.1">İbrahim Nemrûd nihayet isteksizce açtı gözlerini.</span> <span class="kobospan" id="kobo.83.2">Şazinuş battaniyesine sarınıp pencerenin önüne çektiği sandalyenin üzerine tünemişti.</span> <span class="kobospan" id="kobo.83.3">Gözleri uzaklardaki belirsiz bir noktaya dikili, ritmik hareketlerle ileri geri sallanarak kendi kendisine anlaşılmaz birşeyler mırıldanıyordu:</span></p>

  <p class="normal"><span class="kobospan" id="kobo.84.1">“… em hasibte enne ashâbelkehfi verrakıymi kânû min âyâtina acabâ…”</span></p>

  <p class="normal"><span class="kobospan" id="kobo.85.1">Bunun kendisine yöneltilen bir soru olduğunu düşündü İbrahim Nemrûd ve dirseklerinin üzerinde doğruldu:</span></p>

  <p class="normal"><span class="kobospan" id="kobo.86.1">“Efendim?”</span></p>

  <p class="normal"><span class="kobospan" id="kobo.87.1">“Acaba?</span> <span class="kobospan" id="kobo.87.2">Acaba?</span> <span class="kobospan" id="kobo.87.3">Acaba?”</span> <span class="kobospan" id="kobo.87.4">Gözlerini dikili oldukları noktadan ayırmaksızın ifadesiz bir sesle yineledi Şazinuş.</span> <span class="kobospan" id="kobo.87.5">“Bunca çok soru, bunca az yanıt…” Sonra başını İbrahim Nemrûd’a çevirdi.</span> <span class="kobospan" id="kobo.87.6">Çocuğun gözlerinde daha önce hiçkimsede rastlamadığı, donuk ve karanlık bir bakış gördü İbrahim Nemrûd.</span> <span class="kobospan" id="kobo.87.7">Ama bu çok kısa sürdü.</span> <span class="kobospan" id="kobo.87.8">Bir an sonra, yeniden aydınlandı Şazinuş’un yüzü.</span></p>

  <p class="normal"><span class="kobospan" id="kobo.88.1">“Ne o, bunu tuhaf mı buldun?”</span> <span class="kobospan" id="kobo.88.2">dedi alaycı bir tavırla.</span></p>

  <p class="normal"><span class="kobospan" id="kobo.89.1">“Neyi tuhaf mı buldum?”</span></p>

  <p class="normal"><span class="kobospan" id="kobo.90.1">“Şunu işte ya da bunu ya da ötekini ya da her neyi istiyorsan… Ne fark eder ki?</span> <span class="kobospan" id="kobo.90.2">Hayat bu,</span> <span class="ideitalik1"><span class="kobospan" id="kobo.90.3">c’est la vie</span></span><span class="kobospan" id="kobo.90.4">.</span> <span class="kobospan" id="kobo.90.5">Hayatın tuhaflıklarına alışmalısın.”</span></p>

  <p class="normal"><span class="kobospan" id="kobo.92.1">“Evet, doğrusu biraz öyle galiba,” dedi İbrahim Nemrûd alnını hafifçe kırıştırarak.</span> <span class="kobospan" id="kobo.92.2">Çocuğun sözlerinden bir anlam çıkaramamıştı, ama bunu açığa vurarak kendisini küçük düşürmek istemiyordu.</span></p>

  <p class="normal"><span class="kobospan" id="kobo.93.1">“Eee, bugün ne yapıyoruz bakalım?”</span> <span class="kobospan" id="kobo.93.2">diyerek yerinden kalktı Şazinuş ve sırtındaki battaniyeyi savurarak odanın içinde döne döne dans etmeye başladı.</span></p>

  <p class="normal"><span class="kobospan" id="kobo.94.1">“Bu sabah halletmem gereken birkaç önemli iş var,” dedi İbrahim Nemrûd yataktan kalkarak, “Belki daha sonra…”</span></p>

  <p class="normal"><span class="kobospan" id="kobo.95.1">“Bu sabah mı?</span> <span class="kobospan" id="kobo.95.2">Emin misin?”</span></p>

  <p class="normal"><span class="kobospan" id="kobo.96.1">Şazinuş pencereyi işaret etti.</span> <span class="kobospan" id="kobo.96.2">Çocuğun gösterdiği yere bakınca, akşamın inmekte olduğunun ayırdına vardı İbrahim Nemrûd.</span> <span class="kobospan" id="kobo.96.3">Yataktan fırlayıp pencereye koştu.</span> <span class="kobospan" id="kobo.96.4">Akşam güneşi, uzaktaki adliye gökdeleninin füme cam cephesini kızıla boyayarak ağır ağır batıyordu.</span> <span class="kobospan" id="kobo.96.5">Saatine baktı.</span> <span class="kobospan" id="kobo.96.6">Önceki gece yatağa girdiklerinde olduğu gibi, 4.</span><span class="kobospan" id="kobo.96.7">30’a geliyordu.</span> <span class="kobospan" id="kobo.96.8">Hiçbir şey anlayamıyordu İbrahim Nemrûd.</span> <span class="kobospan" id="kobo.96.9">Saatini kulağına götürüp salladı ve soran bir ifadeyle Şazinuş’a baktı.</span></p>

  <p class="normal"><span class="kobospan" id="kobo.97.1">“Saatim durmuş galiba,” dedi başını kaşıyarak, “Ne kadar zamandır uyuyorum ben?”</span></p>

  <p class="normal"><span class="kobospan" id="kobo.98.1">Şazinuş onun bu şaşkın haline gülmeye başlamıştı.</span></p>

  <p class="normal"><span class="kobospan" id="kobo.99.1">“Hayır, hayatım!”</span> <span class="kobospan" id="kobo.99.2">diye kıkırdadı, “Saatin durmadı, çalışıyor, hem de tıkır tıkır.</span> <span class="kobospan" id="kobo.99.3">Bütün saatler böyle değil midir zaten:</span> <span class="kobospan" id="kobo.99.4">Tıkır tıkır çalışırlar—ta ki durana dek…”</span></p>

  <p class="normal"><span class="kobospan" id="kobo.100.1">“Ne?</span> <span class="kobospan" id="kobo.100.2">On iki saattir uyuyor muyum yani ben?</span> <span class="kobospan" id="kobo.100.3">Olamaz!”</span></p>

  <p class="normal"><span class="kobospan" id="kobo.101.1">“Yok canııım!”</span> <span class="kobospan" id="kobo.101.2">dedi Şazinuş başını bilgiççe sallayarak, “On iki saattir uyumuyorsun elbette.</span> <span class="kobospan" id="kobo.101.3">Kesin olarak söylemek gerekirse, dur bakalım, üç beş daha sekiz, çarpı üç yirmi dört, artı on iki eder otuz altı, evet, tamı tamına otuz altı saat, dört dakika, yirmi yedi saniye ve beş salise…”</span></p>

  <p class="normal"><span class="kobospan" id="kobo.102.1">İbrahim Nemrûd kaşlarını çatarak inanmayan bakışlarla Şazinuş’a baktı.</span></p>

  <p class="normal"><span class="kobospan" id="kobo.103.1">“Otuz altı saat mi?</span> <span class="kobospan" id="kobo.103.2">Bir buçuk gün mü yani?</span> <span class="kobospan" id="kobo.103.3">Bir buçuk gündür uyuyor muyum ben?</span> <span class="kobospan" id="kobo.103.4">Hadi canım sen de!</span> <span class="kobospan" id="kobo.103.5">Dalga geçiyorsun benimle!</span> <span class="kobospan" id="kobo.103.6">Hayatımda sekiz saatten uzun uyumadım ben, nerde kaldı ki bir buçuk gün…”</span></p>

  <p class="normal"><span class="kobospan" id="kobo.104.1">“İnanmazsan, şunlara bak,” dedi Şazinuş yatağını göstererek.</span> <span class="kobospan" id="kobo.104.2">Çocuğun yatağının susam taneleri ve çörek kırıntılarıyla dolu olduğunu gördü İbrahim Nemrûd.</span></p>

  <p class="normal"><span class="kobospan" id="kobo.105.1">“Sen uyurken, karnım acıktı.</span> <span class="kobospan" id="kobo.105.2">Epeyce uğraştım seni uyandırmak için, ama kütük gibi uyuyordun, ne yaptıysam uyanmadın.</span> <span class="kobospan" id="kobo.105.3">Sadece bir buçuk kuruşum vardı, köşedeki simitçiden iki simitle bir açma alabildim ancak.</span> <span class="kobospan" id="kobo.105.4">Şimdi karnım zil çalıyor yine.</span> <span class="kobospan" id="kobo.105.5">Ne dersin, geçen geceki gibi sosisli sandviç yiyebilir miyiz?”</span></p>

  <p class="normal"><span class="kobospan" id="kobo.106.1">İbrahim Nemrûd birden içinin kazınmakta olduğunu fark etti.</span> <span class="kobospan" id="kobo.106.2">Can acıtıcı bir kazınmaydı bu, sanki ince bir burguyla yavaş yavaş deliniyordu midesi.</span> <span class="kobospan" id="kobo.106.3">Hemen evrak çantasındaki elektronik ajandasını çıkarıp tarihi kontrol etti.</span> <span class="kobospan" id="kobo.106.4">Kapalıçarşı’ya çarşamba akşamı gitmişti, oysa şimdi cuma gününü gösteriyordu ajandanın dijital takvimi.</span> <span class="kobospan" id="kobo.106.5">Şazinuş doğru söylüyordu öyleyse, perşembe gününün tümünü uykuda geçirmiş olmalıydı!</span> <span class="kobospan" id="kobo.106.6">Gerçi çarşamba günü hayli hareketli geçmişti ve ancak sabaha karşı girebilmişlerdi yatağa, ama bir buçuk gün boyunca nasıl olup da deliksiz uyuduğuna bir türlü akıl erdiremiyordu.</span> <span class="kobospan" id="kobo.106.7">Perşembe ve cuma günkü bütün işleri kalmıştı tabii.</span> <span class="kobospan" id="kobo.106.8">Yazması gereken kaç dilekçe, girmesi gereken kaç dava, etmesi gereken kaç telefon vardı kimbilir.</span> <span class="kobospan" id="kobo.106.9">Sonra birden durumu kavradı:</span> <span class="kobospan" id="kobo.106.10">Avukat Hakkı Huzur’u hemen arayıp durumu açıklayarak yardım istemeliydi, yoksa pazartesi gününden önce ulaşamayacaktı ona.</span> <span class="kobospan" id="kobo.106.11">Saat 5’e geliyordu.</span> <span class="kobospan" id="kobo.106.12">Eğer acele ederse, bürodan çıkmadan yakalayabilirdi avukatı.</span> <span class="kobospan" id="kobo.106.13">Şazinuş’a hemen giyinmesini söyledi.</span> <span class="kobospan" id="kobo.106.14">Çocuk neşe içinde giyinirken, İbrahim Nemrûd da alelacele tuvalete gidip uykuda geçirdiği otuz altı saatte patlarcasına şişmiş olan idrar kesesini boşalttı.</span> <span class="kobospan" id="kobo.106.15">Az sonra aşağıda, danışma bankosundaydılar.</span> <span class="kobospan" id="kobo.106.16">Kulakları ağır işiten yaşlı otel kâtibine meramını anlatması kolay olmadı.</span> <span class="kobospan" id="kobo.106.17">Adam her defasında anlamış gibi başını sallıyor ve ilgisiz bir karşılık veriyordu.</span> <span class="kobospan" id="kobo.106.18">Sonunda İbrahim Nemrûd’u bağırmaması için yine azarladı ve otelin telefonunun iki aydır kesik olduğunu, telefon etmek istiyorsa dışarı çıkması gerektiğini söyledi aksi bir sesle.</span> <span class="kobospan" id="kobo.106.19">Şazinuş’un elinden tutup telaşla sokağa fırladı İbrahim Nemrûd.</span> <span class="kobospan" id="kobo.106.20">Tünel’in girişinde bir telefon kulübesi olduğunu biliyordu.</span> <span class="kobospan" id="kobo.106.21">Oraya vardıklarında, sarkık bıyıklı, patlak gözlü, dazlak kafalı bir adam telefonda birisine bağıra çağıra açık saçık bir öykü anlatıyordu.</span> <span class="kobospan" id="kobo.106.22">İbrahim Nemrûd kulübenin camını birkaç kez sabırsızca tıklatarak acelesi olduğunu işaret ettiyse de, hiç oralı olmadı adam ve dakikalar boyu ağzından tükürükler saçarak konuşmayı sürdürdü.</span> <span class="kobospan" id="kobo.106.23">Nihayet Şazinuş’la birlikte kulübeye girmeyi başardıklarında, numarayı çevirmeden önce almacı mendiliyle iyice temizlemek zorunda hissetti kendisini İbrahim Nemrûd.</span> <span class="kobospan" id="kobo.106.24">Aygıt, içine atılan on paralık ilk üç sikkeyi sessizce yuttu ve ancak dördüncüsünde düştü numara.</span> <span class="kobospan" id="kobo.106.25">Telefonu açan sekreter, avukatın bürodan az önce ayrılmış olduğunu bildirdi sinirli bir sesle ve patronunun ev ya da cep numarasını vermeyi kesinlikle reddederek telefonu İbrahim Nemrûd’un yüzüne kapattı.</span> <span class="kobospan" id="kobo.106.26">İbrahim Nemrûd elinde almaçla öylece kalakalmıştı.</span> <span class="kobospan" id="kobo.106.27">Bir süre kafasının içinden bir durum değerlendirmesi yaparak nasıl hareket etmesi gerektiğine karar vermeye çalıştı.</span> <span class="kobospan" id="kobo.106.28">Sonra omuzlarını silkerek almacı çatala astı.</span></p>

  <p class="normal"><span class="kobospan" id="kobo.107.1">“Eh, n’apalım, öyle olsun,” dedi Şazinuş’a dönerek, “Biz de pazartesi gününe kadar kendi başımızın çaresine bakarız, değil mi?”</span></p>

  <p class="normal"><span class="kobospan" id="kobo.108.1">Tünel Meydanı’na bakan salaş bir kafeteryaya girip salonun en kuytu köşesindeki masaya oturdular.</span> <span class="kobospan" id="kobo.108.2">Şazinuş yine bir sosisli sandviç, iki de dönerli dürüm yiyerek şaşırttı İbrahim Nemrûd’u.</span> <span class="kobospan" id="kobo.108.3">Bütün çabalarına karşın bir lokma bile et yedirmeyi başaramadığı oğlunu düşünüyor, Şazinuş’un koca koca dönerli dürümleri birbiri ardına oburca gövdeye indirmesini hayranlıkla izliyordu.</span> <span class="kobospan" id="kobo.108.4">Oğlunun da Şazinuş gibi iştahlı olmasını çok isterdi.</span> <span class="kobospan" id="kobo.108.5">Bu düşünce, karısıyla oğlunu anımsattı ona ve gözleri bulutlandı.</span> <span class="kobospan" id="kobo.108.6">Aşağı yukarı iki haftadır görmemişti onları.</span> <span class="kobospan" id="kobo.108.7">Karısıyla aralarındaki anlaşmaya göre, oğlunu pazar günü alması gerekiyordu, ne var ki bu durumda bunu yapması mümkün olmayacaktı.</span> <span class="kobospan" id="kobo.108.8">Ertesi sabah karısını arayıp akla yakın bir bahane uydurmalı, oğlunu bu haftasonu değil, haftaya pazar günü alacağını söylemeliydi.</span> <span class="kobospan" id="kobo.108.9">Şazinuş’u otelde tek başına bırakıp oğluyla ilgilenemezdi.</span> <span class="kobospan" id="kobo.108.10">İkisini biraraya getirmesi ise kesinlikle uygun değildi.</span> <span class="kobospan" id="kobo.108.11">Şazinuş’un varlığını –en azından şimdilik– herkesten, hatta karısıyla oğlundan bile gizli tutması gerektiğini hissediyordu.</span> <span class="kobospan" id="kobo.108.12">Ayrıca ortalıkta fazlaca dolaşmaları da doğru değildi.</span> <span class="kobospan" id="kobo.108.13">Avukatı durumdan haberdar edene dek, beladan uzak durmak için oteldeki odalarından çıkmamaları en güvenli yol olacaktı.</span> <span class="kobospan" id="kobo.108.14">Bu düşünce tedirgin etti onu.</span> <span class="kobospan" id="kobo.108.15">Yemek için birlikte dışarı çıkmaları tedbirsiz bir davranıştı, daha dikkatli olmaları gerekirdi.</span> <span class="kobospan" id="kobo.108.16">Bundan sonra yemeklerini odalarında yemeliydiler.</span> <span class="kobospan" id="kobo.108.17">Kuşkucu bakışlarla çevresini süzdü.</span> <span class="kobospan" id="kobo.108.18">Kafeteryada o saatte onlardan başka müşteri yoktu.</span> <span class="kobospan" id="kobo.108.19">Müteverrim görünüşlü garson, tezgâhın ardındaki yüksek tabureye tünemiş, önüne yaydığı gazetenin kare bulmacasını çözmekle meşguldü.</span> <span class="kobospan" id="kobo.108.20">Dükkânlar birer birer kepenk indirmeye başladığı için, caddeden gelip geçen insanların sayısı da azalmıştı.</span> <span class="kobospan" id="kobo.108.21">İçi biraz rahatladı.</span> <span class="kobospan" id="kobo.108.22">Yirmi küsur milyon insanın yaşadığı bu dev metropolde birilerinin onları tesadüfen tanıması çok uzak bir olasılıktı, ama küçük de olsa risk almaya hiç gerek yoktu.</span> <span class="kobospan" id="kobo.108.23">Yemeklerini bitirmişlerdi.</span> <span class="kobospan" id="kobo.108.24">Hesabı ödeyip kalktılar, sokaklarda fazlaca vakit geçirmeden otele dönerek odalarına çıktılar.</span> <span class="kobospan" id="kobo.108.25">Şazinuş yatağının üzerine oturup ayakkabılarının bağcıklarını çözerken, İbrahim Nemrûd da kravatını gevşetti ve pencerenin önüne gidip dışarı baktı.</span> <span class="kobospan" id="kobo.108.26">Kısa bir süre kesildikten sonra yeniden başlayan yağmur, pencere camında eğri çizgiler oluşturuyordu.</span> <span class="kobospan" id="kobo.108.27">Sokak lambaları yanmış, pencerelerde ışıklar belirmeye başlamıştı.</span> <span class="kobospan" id="kobo.108.28">Kent gitgide büyüyen, hummalı, dev bir ateşböceği yumağını andırıyordu şimdi.</span> <span class="kobospan" id="kobo.108.29">Cevri Kalfa ve adamları çoktan heryerde onları aramaya başlamış olmalıydılar.</span> <span class="kobospan" id="kobo.108.30">İbrahim Nemrûd’un evini ve bürosunu bulmaları uzun sürmezdi.</span> <span class="kobospan" id="kobo.108.31">Onları orada bulamayınca, uzak bir semtte saklandıklarını düşünecekler, hayalî bir izin ardına düşerek kenar mahallelerin altını üstüne getirmeye başlayacaklardı.</span> <span class="kobospan" id="kobo.108.32">Oysa şu anda burunlarının dibinde, Galata’da olduklarını bilseler, nasıl şaşırırlardı kimbilir.</span> <span class="kobospan" id="kobo.108.33">Kurnaz ve cüretkâr planından dolayı bir kez daha kutladı kendisini İbrahim Nemrûd.</span> <span class="kobospan" id="kobo.108.34">Uzun süredir ilk kez kendisiyle gurur duyuyordu.</span> <span class="kobospan" id="kobo.108.35">Sonra Şazinuş’un yanıbaşında durmakta olduğunu fark etti.</span></p>

  <p class="normal"><span class="kobospan" id="kobo.109.1">“Kâğıt oynar mısın?”</span> <span class="kobospan" id="kobo.109.2">diye sordu çocuk elindeki iskambil destesini göstererek.</span> <span class="kobospan" id="kobo.109.3">İbrahim Nemrûd kaşlarını kaldırdı.</span></p>

  <p class="normal"><span class="kobospan" id="kobo.110.1">“Kâğıt mı?</span> <span class="kobospan" id="kobo.110.2">Ben sadece bilgisayar oyunları oynadığını sanıyordum senin.</span> <span class="kobospan" id="kobo.110.3">Bugünlerde bütün çocuklar o korkunç oyunları oynamayı tercih ediyor nedense.</span> <span class="kobospan" id="kobo.110.4">Kâğıt oynamayı biliyor musun sen?”</span></p>

  <p class="normal"><span class="kobospan" id="kobo.111.1">“Bazen,” dedi çocuk saf bir ifadeyle.</span></p>

  <p class="normal"><span class="kobospan" id="kobo.112.1">“Hangi oyunları bilirsin peki?</span> <span class="kobospan" id="kobo.112.2">Pişti filan mı?”</span></p>

  <p class="normal"><span class="kobospan" id="kobo.113.1">“Olabilir.”</span></p>

  <p class="normal"><span class="kobospan" id="kobo.114.1">En az iki gün, hatta belki daha uzun bir süre bu daracık otel odasına tıkılıp kalacaklardı.</span> <span class="kobospan" id="kobo.114.2">Vakit geçirmek için yapacak hiçbir şeyleri yoktu.</span> <span class="kobospan" id="kobo.114.3">Bütün bu süre boyunca burada öylesine boş boş oturmak kolay olmayacaktı.</span> <span class="kobospan" id="kobo.114.4">Saatler gitgide uzayacak, dakikalar geçmek bilmeyecekti.</span> <span class="kobospan" id="kobo.114.5">İbrahim Nemrûd piştiden pek hoşlanmazdı gerçi, ama zaman öldürmek için kâğıt oynamanın hiç de fena bir fikir olmadığını düşündü ve çocuğa gülümsedi:</span></p>

  <p class="normal"><span class="kobospan" id="kobo.115.1">“Peki o zaman, haydi dağıt bakalım.”</span></p>

  <p class="normal"><span class="kobospan" id="kobo.116.1">Şazinuş’un yatağına karşılıklı oturup pişti oynamaya başladılar.</span> <span class="kobospan" id="kobo.116.2">Çocuk, eline bir vale ya da piştilik bir kâğıt geldiğinde aşırı heyecanlanarak elini belli ediyordu.</span> <span class="kobospan" id="kobo.116.3">Onu üzmemek için kasten yanlış kartlar atarak oyunu kazanmasına izin veriyordu İbrahim Nemrûd.</span> <span class="kobospan" id="kobo.116.4">Şazinuş her pişti yapışında yatağın üzerinde zıplayarak sevinç çığlıkları atıyor, incecik parmaklarıyla İbrahim Nemrûd’un kulak memesini gıdıklıyor, gömleğinin yakasından taşan göğüs kıllarını çekiştiriyordu.</span> <span class="kobospan" id="kobo.116.5">Onun yaptığı bu akla hayale gelmez maskaralıklar, İbrahim Nemrûd’u hem güldürüyor hem de için için sevindiriyordu.</span> <span class="kobospan" id="kobo.116.6">Başından bunca kötü şey geçmiş bu zavallı çocuğun nihayet mutlu olduğunu görmek çok güzeldi.</span> <span class="kobospan" id="kobo.116.7">Piştinin ardından bluma, oradan ellibire, daha sonra da balayı bricine geçtiler.</span> <span class="kobospan" id="kobo.116.8">Kesişen damak zevklerinin ardından ikinci bir ortak noktalarını daha keşfetmişlerdi:</span> <span class="kobospan" id="kobo.116.9">İkisi de kâğıt oyunlarına bayılıyordu.</span> <span class="kobospan" id="kobo.116.10">Bir süre sonra İbrahim Nemrûd da kaptırdı kendisini oyunun heyecanına.</span> <span class="kobospan" id="kobo.116.11">Şazinuş’u kazandırmak için artık kasten yanlış kartları atmıyor, normal oyununu oynuyordu, ama yine de tuhaf bir biçimde kazanmayı sürdürüyordu çocuk.</span> <span class="kobospan" id="kobo.116.12">Bunun acemi şansı olduğunu düşünüyordu İbrahim Nemrûd.</span> <span class="kobospan" id="kobo.116.13">Elinde olmaksızın bu duruma biraz içerlemeye başlamıştı.</span> <span class="kobospan" id="kobo.116.14">Yeni bir el dağıtmak üzere kâğıtları karıştırdığı sırada, odanın kapısı üç kez vuruldu.</span> <span class="kobospan" id="kobo.116.15">İkisi de bir an nefeslerini tutarak bakıştılar.</span> <span class="kobospan" id="kobo.116.16">Şazinuş’un gözlerinde bir kaygı ifadesi belirmişti.</span> <span class="kobospan" id="kobo.116.17">Kısa bir an tereddütten sonra, çocuğa sakin olmasını işaret ederek elindeki kâğıtları yatağın üzerine bırakıp ayağa kalktı ve kapıya doğru seslendi İbrahim Nemrûd:</span></p>

  <p class="normal"><span class="kobospan" id="kobo.117.1">“Kim o?”</span></p>

  <p class="normal"><span class="kobospan" id="kobo.118.1">“Oda servisi!”</span> <span class="kobospan" id="kobo.118.2">diye karşılık verdi davudî bir ses.</span> <span class="kobospan" id="kobo.118.3">İbrahim Nemrûd sessiz adımlarla kapıya yaklaşarak kilitli olup olmadığına baktı.</span> <span class="kobospan" id="kobo.118.4">Kapı kilitliydi.</span></p>

  <p class="normal"><span class="kobospan" id="kobo.119.1">“Biz oda servisi istememiştik,” dedi kararlı bir sesle.</span></p>

  <p class="normal"><span class="kobospan" id="kobo.120.1">“Burası 25 numara değil mi?”</span></p>

  <p class="normal"><span class="kobospan" id="kobo.121.1">“Hayır, değil, 52 numara.”</span></p>

  <p class="normal"><span class="kobospan" id="kobo.122.1">“Çok özür dilerim, Efendim!”</span> <span class="kobospan" id="kobo.122.2">dedi dışarıdaki ses mahçup bir tonda, “Kusura bakmayın, rahatsız ettim sizi, numaraları karıştırmış olmalıyım.</span> <span class="kobospan" id="kobo.122.3">İyi geceler!”</span></p>

  <p class="normal"><span class="kobospan" id="kobo.123.1">İbrahim Nemrûd merdivenlerden inen ayak seslerinin kesilmesini bekledi, sonra komodinin üzerinde duran dahilî telefonun almacını kaldırıp kulağına dayadı.</span></p>

  <p class="normal"><span class="kobospan" id="kobo.124.1">“Hiç ses yok,” dedi Şazinuş’a dönerek, “Bu telefon bozuk.</span> <span class="kobospan" id="kobo.124.2">Oda servisini istesek de çağıramazdık.”</span></p>

  <p class="normal"><span class="kobospan" id="kobo.125.1">Bir an kuşkuyla bakıştılar.</span></p>

  <p class="normal"><span class="kobospan" id="kobo.126.1">“Belki de sadece bir tesadüftür,” dedi Şazinuş.</span></p>

  <p class="normal"><span class="kobospan" id="kobo.127.1">“Evet, öyledir büyük olasılıkla,” diye karşılık verdi İbrahim Nemrûd başını sallayarak, “Boş yere endişe ediyoruz.</span> <span class="kobospan" id="kobo.127.2">Ortada fol yok yumurta yokken paniğe kapılmak anlamsız.</span> <span class="kobospan" id="kobo.127.3">Sonuçta bir otel burası, zaman zaman bu tür hatalar olabilir.”</span></p>

  <p class="normal"><span class="kobospan" id="kobo.128.1">Söylediklerine kendisini inandırmaya çalışıyordu, ama kuşku kurdu kemirmeye başlamıştı içini.</span> <span class="kobospan" id="kobo.128.2">Yerine oturdu ve oyunlarına kaldıkları yerden devam ettiler.</span> <span class="kobospan" id="kobo.128.3">Başladıkları eli henüz bitirmişlerdi ki, bir kez daha çalındı kapı.</span> <span class="kobospan" id="kobo.128.4">İbrahim Nemrûd’un kaşları çatıldı.</span></p>

  <p class="normal"><span class="kobospan" id="kobo.129.1">“Kim o?”</span> <span class="kobospan" id="kobo.129.2">diye seslendi sertçe.</span></p>

  <p class="normal"><span class="kobospan" id="kobo.130.1">“Oda servisi!”</span></p>

  <p class="normal"><span class="kobospan" id="kobo.131.1">İbrahim Nemrûd kızgınlıkla ayağa kalktı.</span></p>

  <p class="normal"><span class="kobospan" id="kobo.132.1">“Oda servisi istemediğimizi söylemiştim!”</span></p>

  <p class="normal"><span class="kobospan" id="kobo.133.1">“Efendim, burası 63 numara değil mi?”</span></p>

  <p class="normal"><span class="kobospan" id="kobo.134.1">“Değil!</span> <span class="kobospan" id="kobo.134.2">Geçen defa da söyledim size, burası 52 numara!</span> <span class="kobospan" id="kobo.134.3">Beş ve iki, 52!”</span></p>

  <p class="normal"><span class="kobospan" id="kobo.135.1">Kısa bir sessizlik oldu, sonra yine özürler dileyerek ayrıldı dışarıdaki adam kapının önünden.</span> <span class="kobospan" id="kobo.135.2">İbrahim Nemrûd lahavle çekerek yerine oturdu.</span></p>

  <p class="normal"><span class="kobospan" id="kobo.136.1">“Tuhaf şey!”</span> <span class="kobospan" id="kobo.136.2">diye homurdandı, “On beş dakika içinde iki defa… Hep de bizi mi buluyor bu meret?”</span></p>

  <p class="normal"><span class="kobospan" id="kobo.137.1">“Bu oteldekilerin sayılarla araları pek iyi değil, anlaşılan,” dedi Şazinuş kâğıtları dağıtırken, “Bir aritmetik dersine ihtiyaçları var belki de.”</span></p>

  <p class="normal"><span class="kobospan" id="kobo.138.1">Hiçbir şey olmamış gibi, balayı brici oynamayı sürdürdüler, ama ikisinin de suratları asılmış, suskunlaşmışlardı.</span> <span class="kobospan" id="kobo.138.2">Başları önlerinde, çok gerekmedikçe ağızlarını açmaksızın, sanki sıkıcı bir görevi yerine getirircesine isteksizce atıyorlardı kâğıtları.</span> <span class="kobospan" id="kobo.138.3">İbrahim Nemrûd ceketinin cebinden tabakasını çıkarıp bir sigara yaktı.</span></p>

  <p class="normal"><span class="kobospan" id="kobo.139.1">“Ben de alabilir miyim bir tane?”</span> <span class="kobospan" id="kobo.139.2">diye sordu Şazinuş sakin bir sesle.</span> <span class="kobospan" id="kobo.139.3">İbrahim Nemrûd başını kaldırıp yadırgayan bir bakış attı ona.</span> <span class="kobospan" id="kobo.139.4">On bir yaşındaki bir çocuğun sigara içiyor oluşuna, üstelik de ondan sigara istemesine şaşırmıştı.</span> <span class="kobospan" id="kobo.139.5">Oğlunun sigara içtiğini görse, tepkisinin ne olacağını düşündü.</span> <span class="kobospan" id="kobo.139.6">Bir hayli sinirlenir, onu azarlardı herhalde, hatta büyük olasılıkla cep harçlığını keser ve oda hapsi cezası verirdi.</span> <span class="kobospan" id="kobo.139.7">Ne var ki Şazinuş sözkonusu olduğunda, bu davranışı hayli yadırgamakla birlikte, yine de anlayışla karşılayabiliyordu.</span> <span class="kobospan" id="kobo.139.8">Başlarından olağanüstü şeyler geçen insanların farklı davranmaları doğaldı.</span> <span class="kobospan" id="kobo.139.9">Tabakasını açıp Şazinuş’a uzattı.</span> <span class="kobospan" id="kobo.139.10">Çocuk alışkın hareketlerle tabakadan bir sigara aldı.</span> <span class="kobospan" id="kobo.139.11">Bir an tereddüt etti İbrahim Nemrûd, sonra çakmağını uzatıp çocuğun ince ve renksiz dudaklarının arasına yerleştirmiş olduğu sigarayı yaktı.</span> <span class="kobospan" id="kobo.139.12">Sigaradan derin bir nefes çekip dumanını uzunca bir süre içinde tuttuktan sonra, şuh bir edayla havaya savurdu Şazinuş.</span></p>

  <p class="normal"><span class="kobospan" id="kobo.140.1">“Pis cadı!”</span> <span class="kobospan" id="kobo.140.2">diye öfkeyle fısıldadı sıkılı dişlerinin arasından, “Sigara içmeme izin vermezdi.</span> <span class="kobospan" id="kobo.140.3">Tuvaletlerde, kapı arkalarında, gizli gizli içmek zorunda kalırdım hep.</span> <span class="kobospan" id="kobo.140.4">Sigara içerken yakaladığında, kulak mememi sivri tırnaklarının arasına kıstırır ve yanından hiç ayırmadığı küçük şişeden ağzıma kinin sürerdi.</span> <span class="kobospan" id="kobo.140.5">O iğrenç maddenin zehir gibi tadı hâlâ damağımda.</span> <span class="kobospan" id="kobo.140.6">Neymiş, efendim, sigaranın kokusu üzerime sinermiş güya, ağzım kokar, cildim bozulurmuş… Müşteriler velinimetimizmiş, rahatsız olurlarmış sonra.</span> <span class="kobospan" id="kobo.140.7">Aziz velinimetlerimiz!</span> <span class="kobospan" id="kobo.140.8">Hah, kimin umurunda?</span> <span class="kobospan" id="kobo.140.9">Götümün velinimetleri!”</span></p>

  <p class="normal"><span class="kobospan" id="kobo.141.1">İbrahim Nemrûd’un kafasında Safran Hanı’ndaki taş odada gözlerinin önüne gelen karanlık görüntüler canlandı yeniden ve çok derinlerde biryerde, kör edici, yıkıcı bir nefretin kabarmaya başladığını hissetti.</span> <span class="kobospan" id="kobo.141.2">Yumruklarını sıkarak hakim olmaya çalıştı kendisine.</span></p>

  <p class="normal"><span class="kobospan" id="kobo.142.1">“Anlıyorum,” dedi sesindeki titremeyi belli etmemeye çabalayarak, “Ama yine de çok içmemelisin.</span> <span class="kobospan" id="kobo.142.2">Sağlığın açısından iyi değil bu, özellikle de senin yaşında…”</span></p>

  <p class="normal"><span class="kobospan" id="kobo.143.1">“Benim yaşımda mı?”</span> <span class="kobospan" id="kobo.143.2">dedi Şazinuş alaycı bir tavırla, “Yaşımda ne varmış ki?</span> <span class="kobospan" id="kobo.143.3">Hem yaşın bununla bir ilgisi olduğunu mu sanıyorsun?”</span></p>

  <p class="normal"><span class="kobospan" id="kobo.144.1">İbrahim Nemrûd ne karşılık vereceğini düşünürken, kapı yeniden vuruldu.</span> <span class="kobospan" id="kobo.144.2">Kaba etine iğne batırılmışçasına ayağa fırlayarak kapıya koştu İbrahim Nemrûd.</span></p>

  <p class="normal"><span class="kobospan" id="kobo.145.1">“Kim o?”</span> <span class="kobospan" id="kobo.145.2">diye bağırdı sesinin son kertesinde.</span></p>

  <p class="normal"><span class="kobospan" id="kobo.146.1">“Oda servisi!”</span></p>

  <p class="normal"><span class="kobospan" id="kobo.147.1">İbrahim Nemrûd dindirilmez bir öfkeye kapılmıştı.</span> <span class="kobospan" id="kobo.147.2">Bütün tedbiri elden bırakarak anahtarı kilitte çevirdi ve kapıyı menteşelerinden sökercesine ardına dek açtı.</span> <span class="kobospan" id="kobo.147.3">Kapının önünde, elinde üzeri kapaklı büyük bir tepsi taşıyan, sırmalar ve altın yaldızlı düğmelerle bezeli kırmızı bir üniforma giymiş, başındaki küçük kırmızı kepi yan yatırmış, ufak tefek, genç bir komi vardı.</span></p>

  <p class="normal"><span class="kobospan" id="kobo.148.1">“Kaç kere söyleyeceğim?</span> <span class="kobospan" id="kobo.148.2">Biz oda servisi filan istemedik!”</span> <span class="kobospan" id="kobo.148.3">diye ağzından tükürükler saçarak bağırdı komiye İbrahim Nemrûd.</span></p>

  <p class="normal"><span class="kobospan" id="kobo.149.1">“Afedersiniz, Efendim, burası 41 numara değil mi?”</span> <span class="kobospan" id="kobo.149.2">dedi komi şaşkın bir ifadeyle.</span> <span class="kobospan" id="kobo.149.3">İbrahim Nemrûd öfkeden kıpkırmızı kesilmişti.</span> <span class="kobospan" id="kobo.149.4">Komiye sille tokat girişmek üzereydi ki, Şazinuş’un çıngıltılı sesi duyuldu içeriden:</span></p>

  <p class="normal"><span class="kobospan" id="kobo.150.1">“Neler getirdiniz?”</span></p>

  <p class="normal"><span class="kobospan" id="kobo.151.1">“Efendim, sipariş ettiğiniz gibi, Efendim, antre olarak kaz ciğeri ezmesi ve kavunlu proşutto, Efendim, ana yemek olarak acı biber soslu, mantar garnitürlü, az pişmiş biftek, Efendim, tatlı olarak çikolatalı sufle, ve, Efendim, bunların yanında, Efendim, aşçıbaşının en iyi dilekleriyle, Efendim, bir sürahi kırmızı şarap, Efendim, müessesemizin özel kavından, Efendim, afiyet olsun, Efendim!”</span></p>

  <p class="normal"><span class="kobospan" id="kobo.152.1">Komi bunları tek bir nefeste hızlı hızlı söyledikten susmuş, bakışlarını mahçup bir ifadeyle yere indirmişti.</span> <span class="kobospan" id="kobo.152.2">İbrahim Nemrûd’la Şazinuş bir an hayretle bakıştılar.</span> <span class="kobospan" id="kobo.152.3">Şazinuş’un gözleri parlamaya başlamıştı.</span></p>

  <p class="normal"><span class="kobospan" id="kobo.153.1">“Evet, çok güzel, biz de aynen böyle sipariş vermiştik,” dedi neşeli bir sesle, “Gelin!</span> <span class="kobospan" id="kobo.153.2">Buraya, yatağın üzerine koyabilirsiniz tepsiyi.”</span></p>

  <p class="normal"><span class="kobospan" id="kobo.154.1">İbrahim Nemrûd kenara çekilerek komiye yol verdi.</span> <span class="kobospan" id="kobo.154.2">Komi tepsiyi büyük bir özenle Şazinuş’un yatağının üzerine koyup İbrahim Nemrûd’un avucuna sıkıştırdığı delikli kuruşu çabucak cebine indirdikten sonra, sessizce teşekkür edip çıktı.</span> <span class="kobospan" id="kobo.154.3">İbrahim Nemrûd kominin merdivenlerden inmesini izledi, sonra anahtarı kilitte dikkatle iki kez çevirerek kapıyı kilitleyip Şazinuş’un yanına geldi.</span> <span class="kobospan" id="kobo.154.4">Çocuk tepsinin kapağını çoktan açıp yemekleri oburca atıştırmaya başlamıştı bile.</span></p>

  <p class="normal"><span class="kobospan" id="kobo.155.1">“İsabet oldu bu,” dedi İbrahim Nemrûd’a iki lokma arasında kaçamak bir bakış fırlatarak, “Tam karnım acıkmaya başlamıştı.</span> <span class="kobospan" id="kobo.155.2">Aşçıbaşı da işinin ehliymiş hani!</span> <span class="kobospan" id="kobo.155.3">Şu kaz ciğeri ezmesinin bir tadına bakmalısın, kalıbımı basarım ki en iyi kalite… Şarap da tek kelimeyle nefis.</span> <span class="kobospan" id="kobo.155.4">Ancak en pahalı lokantalarda bulabilirsin böylesini.”</span></p>

  <p class="normal"><span class="kobospan" id="kobo.156.1">“İyi güzel de, durup dururken nereden çıktı şimdi bu?”</span> <span class="kobospan" id="kobo.156.2">diye homurdandı İbrahim Nemrûd kuşkuyla.</span> <span class="kobospan" id="kobo.156.3">Kafası karışmıştı.</span> <span class="kobospan" id="kobo.156.4">“Bizim birşey ısmarlamadığımız kesin.</span> <span class="kobospan" id="kobo.156.5">Öyleyse kim vermiş olabilir bu siparişi?</span> <span class="kobospan" id="kobo.156.6">Ayrıca böyle salaş bir otelde böyle lüks yemekler…”</span></p>

  <p class="normal"><span class="kobospan" id="kobo.157.1">“Boş ver şimdi bunları!”</span> <span class="kobospan" id="kobo.157.2">dedi Şazinuş gözlerini koca koca açarak, “Kimse kim, ne fark eder ki?</span> <span class="kobospan" id="kobo.157.3">Üzümü ye, bağını sorma!</span> <span class="kobospan" id="kobo.157.4">Dallamanın biri yemek ısmarlamış işte!</span> <span class="kobospan" id="kobo.157.5">O bekleyedursun, şimdi biz onun cânı için afiyetle yiyoruz ısmarladığı yemekleri, hem de onun hesabına… Daha iyisi Şam’da kayısı!”</span></p>

  <p class="normal"><span class="kobospan" id="kobo.158.1">Onun bu iştahlı hali İbrahim Nemrûd’u de acıktırmıştı.</span> <span class="kobospan" id="kobo.158.2">Karanlık düşünceleri kafasından uzaklaştırmaya çalışarak yatağın üzerine oturdu ve yemekleri tattı.</span> <span class="kobospan" id="kobo.158.3">Daha ilk lokmayı ağzına atar atmaz, hayretle kaldırdı kaşlarını.</span> <span class="kobospan" id="kobo.158.4">Şazinuş’un hakkı vardı, yemek gerçekten de nefisti.</span> <span class="kobospan" id="kobo.158.5">Az sonra o da tüm kuşku ve kaygılarını bir kenara bırakmış, hiç hesapta olmayan bu ufak ziyafetin tadını çıkarmaya başlamıştı.</span> <span class="kobospan" id="kobo.158.6">Birbirleriyle şakalaşıp gülüşerek, büyük bir zevkle yiyorlardı.</span> <span class="kobospan" id="kobo.158.7">Şarap kadehleri boşaldıkça, yeniden dolduruyordu Şazinuş.</span> <span class="kobospan" id="kobo.158.8">Yarım saat içinde tepsideki yemeklerin hepsini silip süpürdüler, son kadeh şaraplarıyla birlikte karşılıklı birer keyif sigarası yaktılar.</span> <span class="kobospan" id="kobo.158.9">İbrahim Nemrûd tatlı bir rehavet hissediyordu.</span> <span class="kobospan" id="kobo.158.10">Uzun süredir bu denli lezzetli bir yemek yememişti.</span> <span class="kobospan" id="kobo.158.11">Suflenin yoğun tadı damağındaydı hâlâ.</span></p>

  <p class="normal"><span class="kobospan" id="kobo.159.1">“Ziyade olsun!”</span> <span class="kobospan" id="kobo.159.2">dedi dilini şaklatarak.</span></p>

  <p class="normal"><span class="kobospan" id="kobo.160.1">“Esrarengiz velinimetimizin kesesine bereket, elhamdülillah!”</span> <span class="kobospan" id="kobo.160.2">diye kıkırdadı Şazinuş.</span> <span class="kobospan" id="kobo.160.3">Bu söz nedense birden çok komiğine gitti İbrahim Nemrûd’un ve kendini tutamayıp gülmeye başladı.</span> <span class="kobospan" id="kobo.160.4">Şazinuş da katıldı ona ve ikisi birden şiddetli bir gülme krizine tutuldular.</span> <span class="kobospan" id="kobo.160.5">Bulaşıcı bir hastalık gibi birinden diğerine atlayan ve her saniye bir çığ gibi büyüyen, önü alınamaz bir kahkaha tufanıydı bu.</span> <span class="kobospan" id="kobo.160.6">Oturdukları yerde hopluyorlar, kasıklarını tutarak yatağın üzerinde iki büklüm oluyorlar, fino havlamasını andıran kısa ve kesik kahkahalarla, sarsılarak, höykürerek, uluyarak, gözlerinden yaşlar gelerek gülüyorlardı.</span> <span class="kobospan" id="kobo.160.7">İkisinden biri yatışır gibi olunca, diğeri onu parmağıyla dürterek “Elhamdülillah!”</span> <span class="kobospan" id="kobo.160.8">sözcüğünü—daha doğrusu bu sözcüğü andıran, ama aslında tümüyle anlamsız ve anlaşılmaz bir ses öbeğinden başka birşey olmayan birkaç kırık dökük heceyi—yineliyor ve öncekinden daha şiddetli ve daha dizginlenemez bir krizin içine yuvarlanıyorlardı birlikte.</span> <span class="kobospan" id="kobo.160.9">Kâh yavaşlayıp kâh hızlanarak dakikalarca süren bu yarı çılgınlık hali nihayet sona erdiğinde, gözlerinden akan yaşları elinin tersiyle silerek doğruldu İbrahim Nemrûd ve sırtını duvara yasladı.</span> <span class="kobospan" id="kobo.160.10">Büyük bir savaştan çıkmış gibi hissediyordu kendisini.</span> <span class="kobospan" id="kobo.160.11">Sersemlemişti, nefes nefeseydi, göğsü hâla körük gibi inip kalkıyordu.</span> <span class="kobospan" id="kobo.160.12">Saçı başı dağılmış, kan ter içinde kalmıştı.</span> <span class="kobospan" id="kobo.160.13">Gömleğinin sol tarafında, kadehinden dökülen şarapla büyük kırmızı bir leke oluşmuştu.</span> <span class="kobospan" id="kobo.160.14">Şazinuş ise yatağın üzerinde, kolları iki yana açılmış, sırtüstü yatıyordu.</span> <span class="kobospan" id="kobo.160.15">Sağ eli İbrahim Nemrûd’un kucağına savrulmuştu.</span> <span class="kobospan" id="kobo.160.16">Gülmekten kasılan yüz hatları artık gevşemiş, yüzüne sevinç mi, yoksa hüzün mü olduğu anlaşılamayan tuhaf bir ifade gelip oturmuştu.</span> <span class="kobospan" id="kobo.160.17">Grileşen gözleri, tavandaki belirsiz bir noktaya dikiliydiler.</span></p>

  <p class="normal"><span class="kobospan" id="kobo.161.1">“Geceleri gökyüzünü seyreder misin hiç?”</span> <span class="kobospan" id="kobo.161.2">diye konuştu derinlerden gelen boğuk ve yabancı bir sesle, “Ben sık sık seyrederim ve orada, yükseklerde, en uzaktaki o yıldızlardan birinde olduğumu düşlerim hep.</span> <span class="kobospan" id="kobo.161.3">Öyle büyük bir yıldız değil, küçük, küçücük, ama yalnızca bana ait bir yıldız… Hatta bir yıldız bile değil belki, belki bir ay ya da bir göktaşı ya da bir gezegenin yörüngesinde ağır ağır dönenip duran irice bir kaya parçası… İşte orada, o ıssız sığınağımın kıyısında tek başıma durup aşağıya, dünyaya bakarım.</span> <span class="kobospan" id="kobo.161.4">Dünya oradan öylesine ufak ve zavallı görünür ki… Bir zamanlar pürüzsüz ve ışıl ışıl olan, ama yıllar yılı hoyratça oradan oraya atılmış, yıpranmış, berelenmiş, parlaklığını yitirmiş, alacalı bulacalı bir misket gibi tıpkı… Ah, geceleri gökyüzü… Geceleri gökyüzü acımasızdır, inan, ve anıların ürkütücü varlığıyla yaralı…”</span></p>

  <p class="normal"><span class="kobospan" id="kobo.162.1">İbrahim Nemrûd çocuğun gözlerini dikmiş olduğu tavandaki noktaya baktı, ama birşey göremedi.</span> <span class="kobospan" id="kobo.162.2">Birşeyler söylemek istiyor, ancak söyleyecek hiçbir şey bulamıyordu.</span> <span class="kobospan" id="kobo.162.3">Kafasının içi karmakarışıktı.</span> <span class="kobospan" id="kobo.162.4">Aynı anda yüzlerce düşünce geçiyordu aklından, ama bunların hiçbirini yakalayıp diğerlerinden ayıramıyor, berraklaştıramıyordu.</span> <span class="kobospan" id="kobo.162.5">Tüm düşünceler, tek ve yoğun, çözülmez bir yumak halinde, artlarında en ufak bir iz bile bırakmaksızın gömülüyorlarlardı zihninin karanlık sularına.</span> <span class="kobospan" id="kobo.162.6">Sonunda konuşmaktan vazgeçti, Şazinuş’un narin elini kendi iri ve kıllı elleri arasına alarak hafifçe okşadı.</span> <span class="kobospan" id="kobo.162.7">Çocuk yan dönüp onun kucağına koydu başını ve dizlerini karnına çekerek yatağın üzerinde büzüldü.</span> <span class="kobospan" id="kobo.162.8">İbrahim Nemrûd bacağında çocuğun nefesinin sıcaklığını hissetti.</span> <span class="kobospan" id="kobo.162.9">Elini uzatıp küt ve kalın parmaklarını ipek gibi kaygan bu sarı saçların arasında usulca gezdirdi.</span> <span class="kobospan" id="kobo.162.10">Şazinuş gözlerini yummuş, sol başparmağını emmeye başlamıştı.</span> <span class="kobospan" id="kobo.162.11">Az sonra soluk alıp verişleri yavaşlayarak tekdüze bir tempoya girdi.</span> <span class="kobospan" id="kobo.162.12">İbrahim Nemrûd çocuğun uykuya dalmış olduğunu anladı.</span> <span class="kobospan" id="kobo.162.13">Onu uyandırmamaya özen göstererek tabakasını çıkarıp bir sigara yaktı.</span> <span class="kobospan" id="kobo.162.14">Sigarasından derin nefesler çekerken, tepedeki ampulün gitgide ölgünleşen sarımsı ışığında, amaçsızca çevresine bakındı.</span> <span class="kobospan" id="kobo.162.15">Birden tuhaf birşey çarptı gözüne.</span> <span class="kobospan" id="kobo.162.16">Yaslandığı duvarda, sol omzunun hemen yanında, tırtıla benzer uzunca bir böcek kıpırtısız duruyordu.</span> <span class="kobospan" id="kobo.162.17">Bir an irkildi ve böceği eliyle silkip atmaya çalıştı.</span> <span class="kobospan" id="kobo.162.18">Ama böcek duvara yapışmıştı sanki, bir türlü yere düşmüyordu.</span> <span class="kobospan" id="kobo.162.19">Sonra daha dikkatli bakınca, bunun bir tırtıl değil, kurşunkalemle karalanmış, birkaç sözcükten oluşan bir tümce olduğunu anladı.</span> <span class="kobospan" id="kobo.162.20">İlk bakışta latinceye benziyordu, ama kırık dökük latincesiyle anlayabildiği kadarıyla, yazım yanlışlarıyla doluydu:</span></p>

  <p class="normal"><span class="ideitalik1"><span class="kobospan" id="kobo.163.1">IN VENO VIRITAS</span></span></p>

  <p class="normal"><span class="ideitalik1"><span class="kobospan" id="kobo.165.1">Elif, lam, mim…</span></span></p>

  <p class="normal"><span class="ideitalik1"><span class="kobospan" id="kobo.167.1">Yıldızın parladığı anlar vardır, pırıl pırıl parladığı ve söndüğü anlar… Bu da bizim yıldızımızın parladığı anlardan biri miydi sence?</span> <span class="kobospan" id="kobo.167.2">Uzaklarda bir yıldız, bakarsın, göz kamaştırıcı bir ışıkla parlar birden.</span> <span class="kobospan" id="kobo.167.3">O yıldız, bilinmez, belki de aslında o denli uzak değil, çok yakındır, öyle yakın ki elini uzatsan tutabileceğini düşünürsün.</span> <span class="kobospan" id="kobo.167.4">Oysa onu yakaladığını sandığın anda kayıp gidiverir parmaklarının arasından.</span> <span class="kobospan" id="kobo.167.5">Birdenbire parlayan o yıldız, kimbilir, belki de birisine aittir, garip bir münzeviyi barındırmaktadır üzerinde.</span> <span class="kobospan" id="kobo.167.6">Sen ona baktığını sanırken, aslında belki o münzevi</span></span><span class="kobospan" id="kobo.167.7">—</span><span class="ideitalik1"><span class="kobospan" id="kobo.168.1">ya da dilsiz bir meczup</span></span><span class="kobospan" id="kobo.168.2">—</span><span class="ideitalik1"><span class="kobospan" id="kobo.169.1">sana bakmakta, gizlice seni gözetlemektedir.</span> <span class="kobospan" id="kobo.169.2">Her hareketin, her sözün, her bakışın, çok uzaklardan, ama aslında belki çok yakından dikkatle izlenmekte, kaydedilmekte, kılı kırk yaran bir titizlikle incelenmektedir.</span> <span class="kobospan" id="kobo.169.3">Ve bilinir ki süpernovalar, evrenin o muzip ateşböcekleri, bir an, kısa, kıpkısa bir an parladıktan sonra, bir daha ışık vermemek üzere sönerler.</span> <span class="kobospan" id="kobo.169.4">Işıkları bize ulaştığında, aslında çoktan sönmüş, yitmiş, karanlığa gömülmüşlerdir.</span> <span class="kobospan" id="kobo.169.5">Ve karadelikler, yollarına çıkan herşeyi oburca soğuran o dipsiz kursaklar, denir ki, süpernovaların karaşın ardıllarıdır.</span></span></p>

  <p class="normal"><span class="ideitalik1"><span class="kobospan" id="kobo.171.1">Lambda, omega, lambda.</span></span></p>

  <p class="normal"><span class="ideitalik1"><span class="kobospan" id="kobo.173.1">Psi!</span></span></p>

  <p class="normal"><span class="ideitalik1"><span class="kobospan" id="kobo.175.1">SÜPERNOVA:</span> <span class="kobospan" id="kobo.175.2">Ananın amında patlayan yıldız!</span></span></p>

  <p class="normal"><span class="kobospan" id="kobo.177.1">Uyandığında, İbrahim Nemrûd’un her tarafı tutulmuştu ve ağzının içi leş gibiydi.</span> <span class="kobospan" id="kobo.177.2">Önceki gece geç saatlere dek sigara üstüne sigara içmiş, sabaha karşı oturduğu yerde sızıp kalmıştı.</span> <span class="kobospan" id="kobo.177.3">Şazinuş’un başı hâlâ kucağındaydı.</span> <span class="kobospan" id="kobo.177.4">Çocuğu uyandırmamaya özen göstererek başını kucağından kaldırıp yatağın üzerine koydu.</span> <span class="kobospan" id="kobo.177.5">Sonra kalkıp tutulan kollarıyla bacaklarını açmak için uzun uzun gerindi.</span> <span class="kobospan" id="kobo.177.6">Saat 9’a geliyordu.</span> <span class="kobospan" id="kobo.177.7">Pencereden dışarı baktı.</span> <span class="kobospan" id="kobo.177.8">Gün çoktan doğmuş olmasına karşın, hava hâlâ yarı yarıya karanlıktı.</span> <span class="kobospan" id="kobo.177.9">Göğü kaplayan boz renkli bulutlar, bu günün de yağmurlu geçeceğini haber veriyordu.</span> <span class="kobospan" id="kobo.177.10">Tuvalete gitti.</span> <span class="kobospan" id="kobo.177.11">Lavaboda yüzünü yıkarken, gözü gömleğinin göğsündeki şarap lekesine takıldı ve canı sıkıldı.</span> <span class="kobospan" id="kobo.177.12">Yine sakarlık etmişti.</span> <span class="kobospan" id="kobo.177.13">Şarap lekesi beyaz gömlekten çıkmazdı, yeni bir gömlek alması gerekecekti.</span> <span class="kobospan" id="kobo.177.14">Aynada yüzünü inceledi.</span> <span class="kobospan" id="kobo.177.15">Üç gündür tıraş olmadığı için, sakalları iyice uzamıştı.</span> <span class="kobospan" id="kobo.177.16">Suratını buruşturdu, tıraşsız gezmeyi hiç sevmezdi.</span> <span class="kobospan" id="kobo.177.17">Ne var ki bu sabah da tıraş olamayacaktı, tıraş takımları yanında değildi.</span> <span class="kobospan" id="kobo.177.18">Cevri Kalfa ve adamları yüzünden bir süre evine gidemeyeceği için, kendisine gömlekle birlikte yeni bir tıraş takımı ve birkaç parça iç çamaşırı almaya karar verdi.</span> <span class="kobospan" id="kobo.177.19">Odaya döndüğünde, Şazinuş yataktan doğrulup gözlerini açmış, mahmur mahmur esniyordu.</span></p>

  <p class="normal"><span class="kobospan" id="kobo.178.1">“Günaydın!”</span> <span class="kobospan" id="kobo.178.2">dedi İbrahim Nemrûd’u görünce, “Kahvaltıda ne var?”</span></p>

  <p class="normal"><span class="kobospan" id="kobo.179.1">Şazinuş’u artık tanımaya başladığı için, hazırlıksız yakalanmadı İbrahim Nemrûd.</span></p>

  <p class="normal"><span class="kobospan" id="kobo.180.1">“Henüz hiçbir şey!”</span> <span class="kobospan" id="kobo.180.2">dedi gülümseyerek, “Ama caddedeki fırınların birinden birkaç çörek alayım diyorum, ne dersin?”</span></p>

  <p class="normal"><span class="kobospan" id="kobo.181.1">“Bence gayet uygun.</span> <span class="kobospan" id="kobo.181.2">Günlük süt de alabilir misin?”</span></p>

  <p class="normal"><span class="kobospan" id="kobo.182.1">Çocuğa kapıyı arkasından iki kez kilitlemesini ve o yokken kesinlikle hiçkimseye açmamasını sıkı sıkı tembihledikten sonra, paltosuyla şapkasını giyip lobiye indi.</span> <span class="kobospan" id="kobo.182.2">Yaşlı otel kâtibi, danışma bankosunun ardındaki taburesinde, gözleri yarı yarıya kapalı, hatim indirir gibi hafifçe ileri geri sallanarak uyukluyordu.</span> <span class="kobospan" id="kobo.182.3">Otel sessizdi.</span> <span class="kobospan" id="kobo.182.4">Ortalıkta kimse görünmüyordu.</span> <span class="kobospan" id="kobo.182.5">Sokağa çıkıp caddeye doğru yürüdü.</span> <span class="kobospan" id="kobo.182.6">NARH’ın (</span><span class="ideitalik1"><span class="kobospan" id="kobo.182.7">Narmanlı Hanı</span></span><span class="kobospan" id="kobo.182.8">) köşesinden Tünel yönüne döndü.</span> <span class="kobospan" id="kobo.182.9">Metro istasyonuna gidip önceki gün Şazinuş’la birlikte telefon ettikleri kabinden karısını aradı.</span> <span class="kobospan" id="kobo.182.10">Ancak beşinci zilden sonra, uykulu bir sesle açtı telefonu karısı.</span> <span class="kobospan" id="kobo.182.11">Yataktan yeni kalkmış olmalıydı.</span> <span class="kobospan" id="kobo.182.12">İbrahim Nemrûd’un onu neşelendirmek için yaptığı küçük komplimanları anlamazdan geldi.</span> <span class="kobospan" id="kobo.182.13">Sabahları genellikle biraz sinirli olurdu.</span> <span class="kobospan" id="kobo.182.14">Bu durumda onun üzerine gitmemesi gerektiğini biliyordu.</span> <span class="kobospan" id="kobo.182.15">Daha çok üstelemeden konuya geldi ve özürlerle dolu, ayrıntılı bir açıklama yaparak, acilen halledilmesi gereken bir miras davası için kent dışına çıkmak zorunda kaldığını, çok istemesine karşın oğlunu bu pazar günü almasının ne yazık ki mümkün olamayacağını, onu ancak ertesi haftaya alabileceğini söyledi.</span> <span class="kobospan" id="kobo.182.16">Öteden beri yalan söylemeyi hiç beceremezdi.</span> <span class="kobospan" id="kobo.182.17">Sesine ne denli içtenlik ve inanılırlık katmaya çabalarsa çabalasın, sözcükler ağzından çıkar çıkmaz, çevrelerini yadırgayan, ne idüğü belirsiz, yabancı birer nesneye dönüşerek havada asılı kalıyor, onun ezilip büzülen haliyle sanki alttan alta alay ediyorlardı.</span> <span class="kobospan" id="kobo.182.18">Sesindeki ele verici titremeyi karısının hissedeceğinden ve yanıtlanması güç sorularla onu sıkıştıracağından korkuyordu, ama korktuğuna uğramadı.</span> <span class="kobospan" id="kobo.182.19">Herhangi bir zorluk çıkarmadan, sorgusuz sualsiz kabul etti kadın bütün açıklamalarını.</span> <span class="kobospan" id="kobo.182.20">Umursamaz bir hali vardı.</span> <span class="kobospan" id="kobo.182.21">Küçük yalanı yakalanmadığı için rahat bir nefes aldı İbrahim Nemrûd.</span> <span class="kobospan" id="kobo.182.22">Oğluyla konuşup konuşamayacağını sorduğunda, çocuğun henüz yataktan kalkmadığını öğrendi.</span> <span class="kobospan" id="kobo.182.23">Karısına birkaç kompliman daha yaptıktan sonra, akşama yine arayacağını söyleyerek telefonu kapattı.</span> <span class="kobospan" id="kobo.182.24">Bu işi yüzüne gözüne bulaştırmadan hallettiği için memnundu.</span> <span class="kobospan" id="kobo.182.25">Metro istasyonundan çıkıp Galatasaray yönünde yürüdü.</span> <span class="kobospan" id="kobo.182.26">Hafif bir çisenti vardı.</span> <span class="kobospan" id="kobo.182.27">Paltosunun yakalarını kaldırdı.</span> <span class="kobospan" id="kobo.182.28">Cadde yavaş yavaş canlanmaya başlamıştı.</span> <span class="kobospan" id="kobo.182.29">Bir fırın bulmak için fazla yürümesi gerekmedi.</span> <span class="kobospan" id="kobo.182.30">Çin malı ucuz hediyelik eşyalar satan bir dükkânla salaş bir işkembecinin arasında, mavi-beyaz tenteli ufak bir fırın çıktı karşısına.</span> <span class="kobospan" id="kobo.182.31">Bir süre kararsızlık içinde vitrindeki çeşit çeşit çöreklere ve insanın iştahını kabartan kremalı pastalara baktıktan sonra, içeri girip bir paskalya çöreği, dört kruvasan, iki reçelli çörek, iki talaş böreği ve yarım okka palmiye istedi kataraktlı fırıncıdan.</span> <span class="kobospan" id="kobo.182.32">İkindi üzeri içleri ezildiğinde atıştıracak birşeyleri olması iyi olurdu.</span> <span class="kobospan" id="kobo.182.33">Poşetleri yüklenip fazla oyalanmadan geldiği yoldan Asmalımescit’e döndü.</span> <span class="kobospan" id="kobo.182.34">Yağmur giderek hızlanıyordu.</span> <span class="kobospan" id="kobo.182.35">Otele girmeden önce, sokağın karşısındaki bakkala uğrayıp bir şişe günlük süt, bir şişe su, bir gazete ve iki paket sigara aldı.</span> <span class="kobospan" id="kobo.182.36">Aldıklarının parasını ödeyeceği sırada, kasanın arkasındaki rafta duran İsviçre malı balbadem çikolataları çarptı gözüne.</span> <span class="kobospan" id="kobo.182.37">Şazinuş’un hoşuna gideceğini düşünerek hesaba iki kalıp da çikolata ekletti ve tek kollu bakkalın uzattığı poşeti alıp otele girdi.</span> <span class="kobospan" id="kobo.182.38">Lobide yine kimse yoktu.</span> <span class="kobospan" id="kobo.182.39">Yaşlı otel kâtibi hâlâ bankonun arkasında uyuklamayı sürdürüyordu.</span> <span class="kobospan" id="kobo.182.40">Birden büyük bir dinginlik hissetti.</span> <span class="kobospan" id="kobo.182.41">Bütün bağlarından kurtulmuştu sanki, yalnızca kendisine ait bir yaşamı vardı, her istediğini yapmakta özgürdü.</span> <span class="kobospan" id="kobo.182.42">Islıkla Bach’tan neşeli bir ezgi çalarak koşaradım yukarı çıktı.</span> <span class="kobospan" id="kobo.182.43">Basamakları ikişer ikişer atlarken, getirdiği nefis çörekleri gördüğünde Şazinuş’un kimbilir nasıl sevineceğini geçiriyordu aklından.</span> <span class="kobospan" id="kobo.182.44">Aç kurt gibi çöreklere saldıracaktı çocuk.</span> <span class="kobospan" id="kobo.182.45">Ama beşinci kata gelince, beyninden vurulmuşa döndü.</span> <span class="kobospan" id="kobo.182.46">Odanın kapısı ardına dek açıktı.</span> <span class="kobospan" id="kobo.182.47">Elindeki poşetleri sahanlığa fırlatıp “Şazinuş!”</span> <span class="kobospan" id="kobo.182.48">diye çılgınlar gibi uluyarak odaya daldı.</span> <span class="kobospan" id="kobo.182.49">İçerde kimse yoktu.</span> <span class="kobospan" id="kobo.182.50">Kapının zorlandığına ve odada bir boğuşma olduğuna ilişkin herhangi bir iz görünmüyordu.</span> <span class="kobospan" id="kobo.182.51">Herşey bıraktığı gibi yerli yerindeydi.</span> <span class="kobospan" id="kobo.182.52">Nefesi tıkandı.</span> <span class="kobospan" id="kobo.182.53">Gözleri kararıyor, bayılacak gibi oluyordu.</span> <span class="kobospan" id="kobo.182.54">Kendisini daracık odanın içinde oradan oraya atarak yatakların altına, dolapların içine, komodinlerin arkasına bakıyor, umutsuzca bulmaya çalışıyordu Şazinuş’u sanki ortadan yokoluvermiş küçük bir eşyaymışçasına.</span> <span class="kobospan" id="kobo.182.55">Sonra birden gücü tükendi.</span> <span class="kobospan" id="kobo.182.56">Başını ellerinin arasına aldı, kurgusu bitmiş bir oyuncak gibi dizlerinin üzerine çöktü.</span> <span class="kobospan" id="kobo.182.57">Sol gözü seğiriyor, dudakları titriyordu.</span> <span class="kobospan" id="kobo.182.58">Ağzının içinde anlaşılmaz bir mırıltı vardı.</span> <span class="kobospan" id="kobo.182.59">Birdenbire arkadan gelen bir sesle irkildi:</span></p>

  <p class="normal"><span class="kobospan" id="kobo.184.1">“Aaa!</span> <span class="kobospan" id="kobo.184.2">Ne çabuk gidip geldin sen?”</span></p>

  <p class="normal"><span class="kobospan" id="kobo.185.1">Şazinuş açık duran kapının ağzında dikilmiş, masum bir ifadeyle ona bakıyordu.</span> <span class="kobospan" id="kobo.185.2">İbrahim Nemrûd ayağa fırlayıp çocuğa doğru koştu, onu omuzlarından tutup hızla içeri çekti ve kapıyı çarparak kapattı.</span> <span class="kobospan" id="kobo.185.3">Sonra diz çöküp Şazinuş’a sarıldı.</span></p>

  <p class="normal"><span class="kobospan" id="kobo.186.1">“Ah Şazinuş!</span> <span class="kobospan" id="kobo.186.2">Ah Şazinuş!</span> <span class="kobospan" id="kobo.186.3">Nerelerdeydin sen!”</span> <span class="kobospan" id="kobo.186.4">diye inledi, “Seni kaçırdıklarını sandım bir an, aklım başımdan gitti.”</span></p>

  <p class="normal"><span class="kobospan" id="kobo.187.1">“Biryere gitmedim, canım, buradaydım!”</span> <span class="kobospan" id="kobo.187.2">diye nazlı nazlı söylendi çocuk kendisini İbrahim Nemrûd’un kollarından kurtararak, “Odada oturmaktan canım sıkılmıştı, oteli dolaşayım dedim biraz.”</span></p>

  <p class="normal"><span class="kobospan" id="kobo.188.1">“Ama ben sana kapıyı kilitleyip odada kalmanı tembih etmedim mi?</span> <span class="kobospan" id="kobo.188.2">Ya başına birşey gelseydi?</span> <span class="kobospan" id="kobo.188.3">Ya… Ya Cevri Kalfa’nın adamları gelip seni götürselerdi?</span> <span class="kobospan" id="kobo.188.4">Bir düşünsene…”</span></p>

  <p class="normal"><span class="kobospan" id="kobo.189.1">“Aman canım, sen de amma büyütüyorsun!</span> <span class="kobospan" id="kobo.189.2">Bizi bu izbe otelde aramayı kim akıl edecek ki?</span> <span class="kobospan" id="kobo.189.3">Şeytanın bile unuttuğu bir yer burası.</span> <span class="kobospan" id="kobo.189.4">Ortalıkta in cin top oynuyor, iri iri cardonlar sahanlıklarda cirit atıyor… Bütün katları dolaştım, kapılara kulağımı dayayıp tek tek bütün odaları dinledim.</span> <span class="kobospan" id="kobo.189.5">Öyle gözüküyor ki, koca otelde bizden başka kimse yok.</span> <span class="kobospan" id="kobo.189.6">Bilmiyorum, diğer müşteriler belki gece geç saatte geliyorlar, sabahları da erkenden çıkıp gidiyorlardır.</span> <span class="kobospan" id="kobo.189.7">Neyse, merak etme, sen yokken hiç gelen giden olmadı.</span> <span class="kobospan" id="kobo.189.8">Eşikte pusuya yatıp tam ben kapıyı açtığım sırada üzerime çullanacak değiller ya!</span> <span class="kobospan" id="kobo.189.9">Hem öyle birşey olsa bile, ben kendimi savunmayı bilirim.</span> <span class="kobospan" id="kobo.189.10">Bak!”</span></p>

  <p class="normal"><span class="kobospan" id="kobo.190.1">Şazinuş sağ kolunu sıvayıp mağrur bir tavırla pazusunu şişirdi.</span> <span class="kobospan" id="kobo.190.2">Çocuğun kolunda oluşan belli belirsiz tümseğe acıyarak baktı İbrahim Nemrûd.</span> <span class="kobospan" id="kobo.190.3">Bu kol öylesine inceydi ki, onu pazusundan kavrasa, başparmağıyla işaret parmağının uçları kolayca birbirine değerdi.</span> <span class="kobospan" id="kobo.190.4">Şazinuş’un vücudu oğlunun vücudunu anımsatıyordu ona.</span> <span class="kobospan" id="kobo.190.5">İkisi de çelimsizdiler.</span> <span class="kobospan" id="kobo.190.6">Omuzları dar, kolları ve bacakları ince uzun ve kemikliydi.</span> <span class="kobospan" id="kobo.190.7">Yassı göğüs kafeslerini saran kaburgaları tek tek sayabilirdi insan.</span> <span class="kobospan" id="kobo.190.8">Kendisinin onların yaşındaykenki halini anımsıyordu.</span> <span class="kobospan" id="kobo.190.9">Topaç gibi, kanlı canlı, sağlıklı, iri bir oğlandı.</span> <span class="kobospan" id="kobo.190.10">Üstelik oğlu ve Şazinuş’un büyüdüklerinde de onun gibi iri yapılı ve güçlü kuvvetli olmayacaklarını anlamak için kâhin olmak gerekmezdi.</span> <span class="kobospan" id="kobo.190.11">Tıpkı şimdi olduğu gibi, o zaman da onunla kıyaslandıklarında zavallı birer korkuluk, süklüm püklüm birer adam müsveddesi olacaklardı.</span> <span class="kobospan" id="kobo.190.12">Doğanın onlara biçtiği kalıptı bu.</span> <span class="kobospan" id="kobo.190.13">Yaşam herkese eşit davranmıyordu.</span> <span class="kobospan" id="kobo.190.14">Bu düşünce İbrahim Nemrûd’u hüzünlendirdi ve bu ufak tefek çocuğa karşı bir kez daha sınırsız bir şefkat duygusu uyandı içinde.</span></p>

  <p class="normal"><span class="kobospan" id="kobo.191.1">“Lütfen beni bir daha böyle merakta bırakma, Şazinuş,” dedi gözlerini çocuğun mavi gözlerine dikerek, “Çevremizde kötü insanlar var.</span> <span class="kobospan" id="kobo.191.2">Çok dikkatli olmalıyız.</span> <span class="kobospan" id="kobo.191.3">Hadi, söz ver bana, bir daha tek başına odadan çıkmayacaksın.”</span></p>

  <p class="normal"><span class="kobospan" id="kobo.192.1">“Peki, peki, tamam, söz, çıkmam bir daha,” diye geçiştirdi Şazinuş ve sonra sordu:</span> <span class="kobospan" id="kobo.192.2">“Eee, kahvaltı etmeyecek miyiz?</span> <span class="kobospan" id="kobo.192.3">Karnım zil çalıyor.”</span></p>

  <p class="normal"><span class="kobospan" id="kobo.193.1">İbrahim Nemrûd getirdiklerini kapının dışında unutmuş olduğunun farkına vardı.</span> <span class="kobospan" id="kobo.193.2">Kapıyı açıp sahanlıkta yere atılmış duran poşetleri içeri aldıktan sonra, kapıyı kapatıp dikkatle kilitledi.</span> <span class="kobospan" id="kobo.193.3">Poşetleri telaşla elinden fırlattığı sırada, süt şişesi kırılmamıştı neyse ki.</span> <span class="kobospan" id="kobo.193.4">Çörekler ortaya çıkınca, Şazinuş’un yüzü gülmeye başladı.</span> <span class="kobospan" id="kobo.193.5">Hemen süt şişesini açtı, bir reçelli çörek kapıp yatağının üzerine bağdaş kurdu.</span> <span class="kobospan" id="kobo.193.6">Gözlerini koca koca açarak elindeki çörekten iri bir lokma koparıyor, avurduna güçlükle sığan bu hamur topağını yutabilmek için kafasına diktiği şişeden büyük bir yudum süt alıyordu.</span> <span class="kobospan" id="kobo.193.7">Onun bu halini izlerken, neden hep böyle arkasından atlı kovalarmış gibi, lokmaları birbiri ardına ağzına tıkarak, neredeyse boğulurcasına yemek yediğini düşündü İbrahim Nemrûd ve bunun büyük olasılıkla ÖKSE ve VAHA’dan kalma bir alışkanlık olduğu sonucuna vardı.</span> <span class="kobospan" id="kobo.193.8">Orada herkes önündekini bir başkasına kaptırmamak için hızlı hızlı yemek zorundaydı.</span> <span class="kobospan" id="kobo.193.9">İşi ağırdan alanın, kendi payını başkalarıyla paylaşmayı, daha azla yetinmeyi kabullenmesi gerekiyordu.</span> <span class="kobospan" id="kobo.193.10">Orman kanununun farklı bir kisveye bürünmüş biçimiydi bu.</span> <span class="kobospan" id="kobo.193.11">Böyle bir ortamda ancak en güçlü, en çevik, en kurnaz olanların hayatta kalma şansı vardı.</span> <span class="kobospan" id="kobo.193.12">Düzenli bir ailede yetişmiş olan İbrahim Nemrûd’un tümüyle yabancısı olduğu bir durumdu bu.</span> <span class="kobospan" id="kobo.193.13">Tek çocuktu ve üniversiteye başlayana dek baba evinde yaşamıştı.</span> <span class="kobospan" id="kobo.193.14">Zengin sayılmazlardı gerçi, ama sıkıntı çektikleri de söylenemezdi.</span> <span class="kobospan" id="kobo.193.15">Yediği önünde yemediği ardında olmuştu hep, her gereksinimi daha onun dile getirmesine fırsat kalmadan karşılanmıştı.</span> <span class="kobospan" id="kobo.193.16">Varoluşunu sürdürebilmek için hiçkimseyle yarışması gerekmemişti.</span> <span class="kobospan" id="kobo.193.17">Oysa Şazinuş onun taban tabana zıddıydı.</span> <span class="kobospan" id="kobo.193.18">Görünüşteki bütün çelimsizliğine, güçsüzlüğüne, zayıf nahifliğine karşın, yaşama dört elle sarılıyordu.</span> <span class="kobospan" id="kobo.193.19">Varoluşunu hangi koşullar altında olursa olsun sürdürebilmek için her an mücadele etmeye hazırdı.</span> <span class="kobospan" id="kobo.193.20">Şimdi anlıyordu ne denli farklı olduklarını.</span> <span class="kobospan" id="kobo.193.21">Göğüs germek zorunda kaldığı zorluklar yüzünden hep acımıştı Şazinuş’a, ama şimdi bu durumun onu aslında daha güçlü kılıp kılmadığını soruyordu kendisine.</span> <span class="kobospan" id="kobo.193.22">Acaba o da Şazinuş gibi yetişmiş olsaydı, şu anda kırkını geçmiş olmasına karşın hâlâ boğaz tokluğuna çalışan silik bir dava vekili olmak yerine, önemli davalara bakan, yüksek ücretler talep eden, ünlü ve zengin bir avukat olamaz mıydı?</span> <span class="kobospan" id="kobo.193.23">Bu yakıcı soru, aman vermez bir bekiniyle dönüp durdu kafasının içinde.</span> <span class="kobospan" id="kobo.193.24">Çabalamanın boşuna olduğu, partiyi daha en baştan kaybettiği hissine kapıldı bir an ve kapkara bir umutsuzluğa gömüldü.</span> <span class="kobospan" id="kobo.193.25">Ama sonra, avukattan alacağı iki yüz elli altın geldi aklına ve kendisini yeniden iyi hissetmeye başladı.</span> <span class="kobospan" id="kobo.193.26">Sanki kararan ufkunda ansızın pırıl pırıl bir güneş doğmaya başlamıştı.</span> <span class="kobospan" id="kobo.193.27">Çil çil altın liralardan oluşan bir güneşti bu.</span> <span class="kobospan" id="kobo.193.28">İkinci kruvasanı oburca yemekte olan Şazinuş’a bakıp sevecen bir ifadeyle gülümsedi.</span> <span class="kobospan" id="kobo.193.29">Aynı anda, ona baktığı zaman içinden hep gülümsemek geldiğini fark etti ve bunun nedeninin ne olabileceğini sordu kendisine.</span></p>

  <p class="normal"><span class="kobospan" id="kobo.194.1">“Acıkmadın galiba sen,” dedi Şazinuş ağzını şapırdatarak, “Ben reçelli çörekleri bitiriyorum, ona göre…”</span></p>

  <p class="normal"><span class="kobospan" id="kobo.195.1">“Tamam, reçelli çörekleri sen ye, afiyet olsun.</span> <span class="kobospan" id="kobo.195.2">Ben elma marmeladından çok hoşlanmam zaten.</span> <span class="kobospan" id="kobo.195.3">Şu iki kruvasan bana yeter.</span> <span class="kobospan" id="kobo.195.4">Aldığım çikolataları gördün mü?”</span></p>

  <p class="normal"><span class="kobospan" id="kobo.196.1">“Balbademi sevdiğimi nereden bildin?”</span></p>

  <p class="normal"><span class="kobospan" id="kobo.197.1">“Bilmem, seversin gibime geldi.”</span></p>

  <p class="normal"><span class="kobospan" id="kobo.198.1">“Ne dersin, birbirimizi bayağı tanımaya başladık galiba,” dedi Şazinuş gözlerinde tuhaf bir pırıltıyla, “Şunun şurasında üç gündür birlikteyiz, ama yıllardır birlikteymiş gibiyiz sanki.</span> <span class="kobospan" id="kobo.198.2">Sana da öyle gelmiyor mu?”</span></p>

  <p class="normal"><span class="kobospan" id="kobo.199.1">İbrahim Nemrûd şaşaladı.</span> <span class="kobospan" id="kobo.199.2">Bunu daha önce hiç düşünmemişti.</span> <span class="kobospan" id="kobo.199.3">Alnını kırıştırarak baktı Şazinuş’a.</span></p>

  <p class="normal"><span class="kobospan" id="kobo.200.1">“Haklısın,” dedi başını sallayarak, “Nasıl oluyor bu?”</span></p>

  <p class="normal"><span class="kobospan" id="kobo.201.1">“İşte bu bir muamma!”</span> <span class="kobospan" id="kobo.201.2">diye kıkırdadı Şazinuş ve elindeki reçelli çöreğin kalanını ağzına tıkıştırdı.</span></p>

  <p class="normal"><span class="ideitalik1"><span class="kobospan" id="kobo.202.1">Elif, lam, mim…</span></span></p>

  <p class="normal"><span class="ideitalik1"><span class="kobospan" id="kobo.204.1">MUAMMA!</span></span></p>

  <p class="normal"><span class="ideitalik1"><span class="kobospan" id="kobo.206.1">Muammalardan hoşlanır mısın?</span> <span class="kobospan" id="kobo.206.2">Yo, dur, söyleme, hoşlanmadığını biliyorum.</span> <span class="kobospan" id="kobo.206.3">Herşeyin pırıl pırıl güneşli bir sabah gibi berrak olmasını istersin sen, aydınlık sana güven verir, bulutsuz gökler seni dinlendirir.</span> <span class="kobospan" id="kobo.206.4">Ama hiç düşündün mü:</span> <span class="kobospan" id="kobo.206.5">O pek sevdiğin pırıl pırıl güneşli sabahlar gerçekten berrak mıdır?</span> <span class="kobospan" id="kobo.206.6">En çetrefilli bilmeceler gizlenmez mi onların saydam geçirimsizliklerinde?</span> <span class="kobospan" id="kobo.206.7">Yeni doğmuş bir bebek denli masum görünen bir gün, aslında gecenin uğursuz karakoncoloslarına gebe değil midir?</span> <span class="kobospan" id="kobo.206.8">Sinsi bir ikiyüzlülükle yüzümüze güler günler ve bize tuzaklar kurar, arkamızdan işler çevirir, kuyumuzu kazar… Kendimizden emin, saf bir neşeyle attığımız her adım, kıldan ince bir Sırat’a bilisizce yürüyüşümüzdür.</span> <span class="kobospan" id="kobo.206.9">Ayaklarımızın altında özlemle genleşir dipsiz karanlık.</span> <span class="kobospan" id="kobo.206.10">O mu bizi özler, yoksa biz mi onu, kimbilir?</span></span></p>

  <p class="normal"><span class="ideitalik1"><span class="kobospan" id="kobo.208.1">Söyle, sen hâlâ güneşli günlere inanıyor musun?</span> <span class="kobospan" id="kobo.208.2">Sonuncu günümüzü çoktan tüketmedik mi?</span> <span class="kobospan" id="kobo.208.3">Gecenin zifirî karanlığından başka sığınabileceğimiz bir tek ülke kaldı mı?</span></span></p>

  <p class="normal"><span class="ideitalik1"><span class="kobospan" id="kobo.210.1">Elif, lam, mim, fi.</span></span></p>

  <p class="normal"><span class="ideitalik1"><span class="kobospan" id="kobo.212.1">Esatir.</span></span></p>

  <p class="normal"><span class="kobospan" id="kobo.214.1">İbrahim Nemrûd öğle ezanından sonra alışveriş için bir kez daha dışarı çıktı.</span> <span class="kobospan" id="kobo.214.2">Bu kez Şazinuş’tan o yokken odada kalacağına ilişkin kesin söz almış olmasına karşın, içi yine de rahat değildi.</span> <span class="kobospan" id="kobo.214.3">Sabahleyin yaşadığı yürek çarpıntısını unutamıyordu.</span> <span class="kobospan" id="kobo.214.4">Kafasını sürekli meşgul eden kaygıların ağırlığı altında ezilerek, ucuz hazır giyim mağazalarının vitrinlerine baka baka Galatasaray’a doğru yavaş adımlarla yürüdü.</span> <span class="kobospan" id="kobo.214.5">Vitrinlerde gördüklerini bir türlü beğenemiyordu.</span> <span class="kobospan" id="kobo.214.6">Nihayet tenha bir pasajın en dibindeki loş bir dükkâna girip kendisine beyaz bir gömlek, iki kat iç çamaşırı ve Kore malı ucuz bir tıraş takımı, Şazinuş için ise devetüyü rengi kukuletalı bir sako, vişneçürüğü bir yün atkı ve büyük camlı bir güneş gözlüğü aldı.</span> <span class="kobospan" id="kobo.214.7">Birlikte dışarı çıktıklarında, çocuğun bu kılıkta tanınmaz olacağını umuyordu.</span> <span class="kobospan" id="kobo.214.8">Otele dönmeden önce, metro istasyonuna uğrayıp avukatı bir kez daha aradı.</span> <span class="kobospan" id="kobo.214.9">Hukuk şirketinin telefonları yanıt vermiyordu.</span> <span class="kobospan" id="kobo.214.10">Olağanüstü haller dışında, hukuk şirketinin cumartesi günleri çalışmadığını biliyordu, ama yine de bir kez denemek istemişti şansını.</span> <span class="kobospan" id="kobo.214.11">Sonra yeniden karısının numarasını çevirdi.</span> <span class="kobospan" id="kobo.214.12">Üçüncü zilden sonra telesekreter devreye girdi ve karısının o anda evde olmadığını, mesaj bırakmasını ya da daha sonra yeniden aramasını söyleyen donuk, tekdüze sesi duyuldu.</span> <span class="kobospan" id="kobo.214.13">İbrahim Nemrûd’un biraz canı sıkıldı bu duruma.</span> <span class="kobospan" id="kobo.214.14">Oğluyla konuşup ertesi gün görüşemeyecekleri için özür dilemek, bir iki güzel sözle çocuğun gönlünü almak istiyordu.</span> <span class="kobospan" id="kobo.214.15">Dönüşte yol üstündeki bir şarküteriye uğrayıp dört tane füme dilli ve rus salatalı sandviç yaptırdı.</span> <span class="kobospan" id="kobo.214.16">Otele dönüp odalarına çıktığında, kapıyı bıraktığı gibi kapalı ve kilitli bulunca, memnun oldu.</span> <span class="kobospan" id="kobo.214.17">Onun elinde torbalar ve yiyeceklerle geldiğini gören Şazinuş, sevinç çığlıkları atarak odanın içinde dans etmeye başlamıştı.</span> <span class="kobospan" id="kobo.214.18">Sandviçleri yediler ve üzerine tatlı olarak birkaç tane palmiye atıştırdılar.</span> <span class="kobospan" id="kobo.214.19">Yemekten sonra İbrahim Nemrûd’un üzerine bir rehavet çöktü.</span> <span class="kobospan" id="kobo.214.20">Önceki gece iyi uyuyamadığı için olsa gerek, kendisini bir hayli yorgun hissediyordu.</span> <span class="kobospan" id="kobo.214.21">Yatağa uzanıp kısa bir şekerleme yaptı.</span> <span class="kobospan" id="kobo.214.22">Uyandığında, Şazinuş canı sıkkın bir halde iskambil kâğıtlarıyla fal açıyordu.</span> <span class="kobospan" id="kobo.214.23">İbrahim Nemrûd’un uyandığını görünce, hemen yanına gitti ve elindeki iskambil destesini yelpaze gibi açarak bir kâğıt seçmesini istedi.</span> <span class="kobospan" id="kobo.214.24">İbrahim Nemrûd söyleneni yaptı.</span> <span class="kobospan" id="kobo.214.25">Seçtiği kâğıt pik ruasıydı.</span></p>

  <p class="normal"><span class="kobospan" id="kobo.215.1">“İlginç bir seçim,” dedi Şazinuş, “Pik ruasının destedeki kâğıtların içinde özel bir yeri olduğunu biliyor muydun?</span> <span class="kobospan" id="kobo.215.2">Aslında kâğıtlar da insanlara benzerler:</span> <span class="kobospan" id="kobo.215.3">Kimisi korkak, kimisi aksi, kimisi oyuncu, kimisi lakayttır.</span> <span class="kobospan" id="kobo.215.4">Pik ruası ise, tam tersine, hırslı bir kâğıttır, bütün kâğıtların içinde en hırslısı belki de… Her fırsatta diğer kâğıtlardan üstün olduğunu göstermeye çalışır.</span> <span class="kobospan" id="kobo.215.5">Sözgelimi pik ruasını alıp destenin üstüne koyduğumda ve desteyi kestiğimde… bir yolunu bulup hemen yine en üste çıkar pik ruası.</span> <span class="kobospan" id="kobo.215.6">Bak!”</span></p>

  <p class="normal"><span class="kobospan" id="kobo.216.1">Şazinuş destenin en üstündeki kâğıdı çevirdiğinde, bunun pik ruası olduğunu gördü İbrahim Nemrûd hayretle.</span></p>

  <p class="normal"><span class="kobospan" id="kobo.217.1">“Ya da,” diye devam etti Şazinuş, “pik ruasını alıp destenin ortasına koyuyorum ve parmağımı şıklatınca –hop!</span><span class="kobospan" id="kobo.217.2">– tekrar en yukarı çıkıyor.</span> <span class="kobospan" id="kobo.217.3">Kendin bak, istersen.”</span></p>

  <p class="normal"><span class="kobospan" id="kobo.218.1">İbrahim Nemrûd destenin en üstündeki kâğıdı eline aldığında, bunun gerçekten de pik ruası olduğunu gördü.</span> <span class="kobospan" id="kobo.218.2">Şazinuş aynı numarayı ufak çeşitlemelerle beş altı kez daha yineledi.</span> <span class="kobospan" id="kobo.218.3">Pik ruası her defasında destenin ortasına konuyor, ama inanılmaz bir biçimde, en üste çıkmayı başarıyordu.</span></p>

  <p class="normal"><span class="kobospan" id="kobo.219.1">“Bir dakika, bir dakika, anladım!”</span> <span class="kobospan" id="kobo.219.2">dedi İbrahim Nemrûd parmağını şıklatarak, “Destedeki bütün kâğıtlar aynı, değil mi, hepsi pik ruası?</span> <span class="kobospan" id="kobo.219.3">İşin numarası bu!”</span></p>

  <p class="normal"><span class="kobospan" id="kobo.220.1">Şazinuş desteyi yatağın üzerine sererek bütün kâğıtların farklı olduğunu gösterdi.</span></p>

  <p class="normal"><span class="kobospan" id="kobo.221.1">“Hatta sana birşey söyleyeyim mi?”</span> <span class="kobospan" id="kobo.221.2">dedi muzip bir tavırla, “Aslında bu destede pik ruası yok.</span> <span class="kobospan" id="kobo.221.3">İnanmazsan, bak.”</span></p>

  <p class="normal"><span class="kobospan" id="kobo.222.1">İbrahim Nemrûd şaşkınlıkla bütün kâğıtları tek tek elden geçirdi.</span> <span class="kobospan" id="kobo.222.2">Gerçekten de kâğıtların arasında pik ruası yoktu.</span> <span class="kobospan" id="kobo.222.3">İyice afallamıştı.</span></p>

  <p class="normal"><span class="kobospan" id="kobo.223.1">“Deminden beri pik ruası destenin en üstüne çıkıp duruyordu ama,” dedi şikâyetçi bir tonda, “En az beş altı kere gördüm onu.</span> <span class="kobospan" id="kobo.223.2">Hatta bir keresinde elimde bile tuttum.”</span></p>

  <p class="normal"><span class="kobospan" id="kobo.224.1">“Göz aldanması, şekerim, hepsi sadece bir göz aldanması,” dedi Şazinuş hastasına tanı koyan bir doktor edasıyla başını sallayarak, “Her gördüğünü sandığın şeye inanmamalısın.</span> <span class="kobospan" id="kobo.224.2">Uykuna hiç dikkat etmiyorsun bugünlerde, çok dalgınsın, sürekli hayal görüyorsun, yanıltıcı delüzyonlar… Nedir, biliyor musun?</span> <span class="kobospan" id="kobo.224.3">Senin hangi kâğıdı seçeceğini bildiğim için, pik ruasını daha evvelden alıp saklamıştım.</span> <span class="kobospan" id="kobo.224.4">Bak, işte burada.”</span></p>

  <p class="normal"><span class="kobospan" id="kobo.225.1">Koynundan çıkardığı pik ruasını İbrahim Nemrûd’a uzattı.</span> <span class="kobospan" id="kobo.225.2">İbrahim Nemrûd avucuna konan kâğıdı şaşkın bakışlarla uzun uzun inceledi.</span> <span class="kobospan" id="kobo.225.3">Kafası iyice karışmıştı.</span></p>

  <p class="normal"><span class="kobospan" id="kobo.226.1">“Na- nasıl yaptın bunu?”</span> <span class="kobospan" id="kobo.226.2">diye kekeleyebildi ancak.</span></p>

  <p class="normal"><span class="kobospan" id="kobo.227.1">“Meslek sırrı…” dedi Şazinuş hınzırca göz kırparak ve ardından iskambil destesini toplayıp kutusuna koydu.</span></p>

  <p class="normal"><span class="kobospan" id="kobo.228.1">İbrahim Nemrûd akşam yemeğini odada yemeyi düşünüyordu, ama Şazinuş bir lokantaya gitmeleri konusunda ısrar etti.</span> <span class="kobospan" id="kobo.228.2">Yatsı ezanı okunduktan sonra, dışarı çıktılar.</span> <span class="kobospan" id="kobo.228.3">İbrahim Nemrûd fazla dikkat çekmemek için havanın iyice kararmasını beklemenin doğru olacağını düşünmüştü.</span> <span class="kobospan" id="kobo.228.4">Şazinuş yeni alınan kukuletalı sakoyu giymiş, vişneçürüğü yün bereyi gözlerine indirmişti.</span> <span class="kobospan" id="kobo.228.5">Taktığı güneş gözlükleri sayesinde onu kimsenin tanıyamayacağını düşünüyordu İbrahim Nemrûd.</span> <span class="kobospan" id="kobo.228.6">Cumartesi gecesi olmasına karşın, sokaklar hayli tenhaydı.</span> <span class="kobospan" id="kobo.228.7">Hava soğuktu ve hafif bir yağmur çiseliyordu.</span> <span class="kobospan" id="kobo.228.8">Sokak lambalarının buğulu cılız ışığı altında, tek tük birkaç akşamcı hızlı adımlarla müdavimi oldukları meyhanelere doğru seğirtiyorlardı.</span> <span class="kobospan" id="kobo.228.9">İbrahim Nemrûd ve Şazinuş otelden fazla uzaklaşmadılar.</span> <span class="kobospan" id="kobo.228.10">Birkaç sokak ötedeki salaş bir kebapçıya girip ikişer lahmacun, birer buçuk iskender ve birer telkadayıf ısmarladılar.</span> <span class="kobospan" id="kobo.228.11">Yemeklerini bitirdiklerinde, gözlüğünü çıkarıp gözlerini koca koca açarak İbrahim Nemrûd’a baktı Şazinuş.</span></p>

  <p class="normal"><span class="kobospan" id="kobo.229.1">“Tek kelimeyle nefisti!”</span> <span class="kobospan" id="kobo.229.2">dedi ağzını keyifle şapırdatarak, “Çoktandır böyle doyasıya kebap yememiştim.</span> <span class="kobospan" id="kobo.229.3">Cevri cadalozu şişmanlayıp formumu kaybetmeyeyim diye yağlı yemekler yememe izin vermezdi.</span> <span class="kobospan" id="kobo.229.4">Oturak âlemlerinde şunun bunun tabağından hırsızlama otlanıp nefsimi körletmeye çalışırdım.</span> <span class="kobospan" id="kobo.229.5">Nasıl da afiyetle lüplettim ama o lop lop salçalı pideleri!</span> <span class="kobospan" id="kobo.229.6">Oh canıma değsin!”</span></p>

  <p class="normal"><span class="kobospan" id="kobo.230.1">Onun bu haline gülümsemeden edemedi İbrahim Nemrûd.</span></p>

  <p class="normal"><span class="kobospan" id="kobo.231.1">“Hoşuna gittiyse, yine geliriz.”</span></p>

  <p class="normal"><span class="kobospan" id="kobo.232.1">“Evet, evet, kesin gelelim!</span> <span class="kobospan" id="kobo.232.2">Dünyadaki bütün kebapları yemek istiyorum!</span> <span class="kobospan" id="kobo.232.3">Bir dahaki sefere iki buçuk porsiyon ısmarlayabilir miyim?”</span></p>

  <p class="normal"><span class="kobospan" id="kobo.233.1">İbrahim Nemrûd bir kahkaha patlatmamak için zor tuttu kendisini.</span> <span class="kobospan" id="kobo.233.2">Şazinuş masanın üzerinden ona doğru eğilip bir sır verir gibi alçak sesle konuştu:</span></p>

  <p class="normal"><span class="kobospan" id="kobo.234.1">“Bak, ne diyeceğim.</span> <span class="kobospan" id="kobo.234.2">Bu mükellef yemeğin üzerine gidip o boktan otel odasına kapanmayı hiç istemiyor canım.</span> <span class="kobospan" id="kobo.234.3">Böyle güzel başlayan bir geceyi güzel bitirmek lazım.</span> <span class="kobospan" id="kobo.234.4">Birkaç sokak ötede hoş bir gece kulübü biliyorum.</span> <span class="kobospan" id="kobo.234.5">Oraya gidip birkaç tek atmaya ne dersin?”</span></p>

  <p class="normal"><span class="kobospan" id="kobo.235.1">İbrahim Nemrûd kaşlarını kaldırdı.</span> <span class="kobospan" id="kobo.235.2">Tehlike kokusu almıştı.</span></p>

  <p class="normal"><span class="kobospan" id="kobo.236.1">“Bu pek iyi bir fikir değil bence,” dedi yüzünü ekşiterek, “Unutma ki, şu anda Cevri Kalfa’nın adamları her tarafta bizi arıyor olabilirler.</span> <span class="kobospan" id="kobo.236.2">Dolayısıyla…”</span></p>

  <p class="normal"><span class="kobospan" id="kobo.237.1">“Tamam işte!</span> <span class="kobospan" id="kobo.237.2">Bizi bir gece kulübünde aramak nereden gelecek akıllarına?</span> <span class="kobospan" id="kobo.237.3">Hem bu dediğim yeri herkes bilmez, bir tür özel kulüp gibi birşey…”</span></p>

  <p class="normal"><span class="kobospan" id="kobo.238.1">“Özel bir kulüpse, bizi almazlar zaten,” diye kestirip atmaya çalıştı İbrahim Nemrûd, ama Şazinuş’un kolay kolay pes etmeye niyeti yoktu.</span></p>

  <p class="normal"><span class="kobospan" id="kobo.239.1">“Hiç merak etme, alırlar.</span> <span class="kobospan" id="kobo.239.2">Ben parolayı biliyorum!”</span></p>

  <p class="normal"><span class="kobospan" id="kobo.240.1">“Fakat Şazinuş…”</span></p>

  <p class="normal"><span class="kobospan" id="kobo.241.1">“Aaa, hadi ama!”</span> <span class="kobospan" id="kobo.241.2">diye nazlı bir edayla sızlandı çocuk, “Kaç gündür tıkılıp kaldık o küf kokulu daracık odaya.</span> <span class="kobospan" id="kobo.241.3">Çok canım sıkıldı, insan içine çıkmak istiyorum biraz.</span> <span class="kobospan" id="kobo.241.4">Lütfen, lütfen, hadi, n’olur, kırma beni!”</span></p>

  <p class="normal"><span class="kobospan" id="kobo.242.1">Şazinuş’un ısrarlı yalvarmaları karşısında, öneriyi kabul etmekten başka birşey gelmedi İbrahim Nemrûd’un elinden.</span> <span class="kobospan" id="kobo.242.2">Az sonra kebapçıdan çıkmışlar, Asmalımescit’in dar ve karalık arka sokaklarında yürüyorlardı.</span> <span class="kobospan" id="kobo.242.3">İsteği kabul edildiği için çok sevinçliydi Şazinuş, sanki çıldırmıştı, ufak tiz çığlıklar atarak hoplayıp zıplıyor, İbrahim Nemrûd’un çevresinde dört dönüyor, türlü türlü maskaralıklar yaparak onu güldürmeye çalışıyordu.</span> <span class="kobospan" id="kobo.242.4">İbrahim Nemrûd onun bu taşkın sevinci karşısında dudaklarına arada sırada zorlama bir gülümseme oturtmaya çalışmasına karşın, hayli düşünceliydi.</span> <span class="kobospan" id="kobo.242.5">Şazinuş’un bu çocuksu mutluluğunu paylaşmak istiyor, ama kısa bir eğlence uğruna kendilerini gereksiz yere tehlikeye attıkları düşüncesini bir türlü uzaklaştıramıyordu kafasından.</span> <span class="kobospan" id="kobo.242.6">Işıklarını çoktan söndürmüş karanlık yüzlü binaların önünden geçip, duvarları yırtık afişler ve rengârenk grafitilerle kaplı, dükkânlarının vitrin camları kırılmış, izbe bir pasaja girdiler.</span> <span class="kobospan" id="kobo.242.7">Duvar diplerine yığılmış süprüntülerden, burasının çöplük olarak kullanılan metruk bir bina olduğu anlaşılıyordu.</span> <span class="kobospan" id="kobo.242.8">Çöplerin arasında açgözlü bir telaşla eşinen boz renkli mangustlara tiksintiyle baktı İbrahim Nemrûd ve bunun Şazinuş’un herzamanki tuhaf şakalarından biri olup olmadığını düşündü.</span> <span class="kobospan" id="kobo.242.9">Ya da kimbilir, yollarını kaybetmişlerdi belki de.</span> <span class="kobospan" id="kobo.242.10">Nereye gittiklerini soracağı sırada, birden durdu çocuk ve İbrahim Nemrûd’u kolundan çekerek eğilmesini işaret etti.</span></p>

  <p class="normal"><span class="kobospan" id="kobo.243.1">“Fincancı katırları,” diye fısıldadı kulağına.</span> <span class="kobospan" id="kobo.243.2">İbrahim Nemrûd bön bön yüzüne baktı çocuğun.</span></p>

  <p class="normal"><span class="kobospan" id="kobo.244.1">“Efendim?”</span></p>

  <p class="normal"><span class="kobospan" id="kobo.245.1">“Fincancı katırları,” diye yineledi Şazinuş fısıltıyla, “Parola bu.</span> <span class="kobospan" id="kobo.245.2">Kapıdaki adama bunu söylemen gerek.</span> <span class="kobospan" id="kobo.245.3">Benim söylemem doğru olmaz, anlarsın ya…”</span></p>

  <p class="normal"><span class="kobospan" id="kobo.246.1">“Nasıl yani, geldik mi?”</span> <span class="kobospan" id="kobo.246.2">dedi İbrahim Nemrûd hayretle, “Burası olduğuna emin misin?</span> <span class="kobospan" id="kobo.246.3">Etrafta hiçbir şey göremiyorum ben.”</span></p>
</body>
</html>