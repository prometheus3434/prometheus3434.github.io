<?xml version='1.0' encoding='utf-8'?>
<html xmlns="http://www.w3.org/1999/xhtml" xml:lang="en">
<head>
  <title>karadelik güncesi</title>
  <link href="../Styles/stylesheet.css" rel="stylesheet" type="text/css"/>
  <link href="../Styles/page_styles.css" rel="stylesheet" type="text/css"/>
</head>

<body class="calibre">
  <p class="normal"><span class="kobospan" id="kobo.257.1">“Siz aklınızı peynir ekmekle mi yediniz bre!”</span> <span class="kobospan" id="kobo.257.2">diye sertçe çıkıştı adam, “Ne Dabbet-ül Arz’ı, ne cini, ne canavarı?</span> <span class="kobospan" id="kobo.257.3">Düpedüz bir insan bu be, sizin benim gibi bir insan!”</span></p>

  <p class="normal"><span class="kobospan" id="kobo.258.1">Sonra onları hâlâ kuşkulu gözlerle izlemekte olan İbrahim Nemrûd’a döndü:</span></p>

  <p class="normal"><span class="kobospan" id="kobo.259.1">“Kusura bakma, Kardaş.</span> <span class="kobospan" id="kobo.259.2">Bizim İsa’yla Musa iyi olmasına iyi çocuklardır da, söylemesi ayıp, akılları kıttır biraz, sapla samanı ayırt edemezler.</span> <span class="kobospan" id="kobo.259.3">Bu yüzden hemen her gün bir maraza çıkıyor.</span> <span class="kobospan" id="kobo.259.4">Ben olmasam, başları beladan kurtulmayacak bunların.”</span></p>

  <p class="normal"><span class="kobospan" id="kobo.260.1">Kabahat işlemiş çocuklar gibi suçlu suçlu önlerine bakmakta olan öteki ikisine işaret etti.</span></p>

  <p class="normal"><span class="kobospan" id="kobo.261.1">“Ne öyle kazık gibi dikilip duruyorsunuz, behey gafiller?</span> <span class="kobospan" id="kobo.261.2">Haydi bir el verin de, beyefendiyi şuradan çekip alalım.</span> <span class="kobospan" id="kobo.261.3">Görmüyor musunuz, sıkışmış, çıkamıyor.”</span></p>

  <p class="normal"><span class="kobospan" id="kobo.262.1">Bu sözler üzerine adamlar hemen işe koyuldular.</span> <span class="kobospan" id="kobo.262.2">Üçü birlikte güçlü kollarıyla İbrahim Nemrûd’u koltuk altlarından tutup çöp yığınının dışına çektiler.</span> <span class="kobospan" id="kobo.262.3">İbrahim Nemrûd az önce azılı bir düşmanmışçasına kendisine saldıran bu tuhaf insanların şimdi ona yardım ettiklerine inanamıyor, her an gelebilecek bir darbeyi savuşturmak için yan gözle arkasını kolluyordu.</span></p>

  <p class="normal"><span class="kobospan" id="kobo.263.1">“Hoş gelmişsin, Kardaş,” diyerek İbrahim Nemrûd’a elini uzattı üçüncü adam, “Ben Muhammed Mustafa.</span> <span class="kobospan" id="kobo.263.2">Üsküdar bölgesi çöp ayıklayıcılarındanım.</span> <span class="kobospan" id="kobo.263.3">Bunlar da lonca yoldaşlarım İsa’yla Musa.</span> <span class="kobospan" id="kobo.263.4">Bugüne bugün Üsküdar havalisinin çöplükleri bizden sorulur evelallah.”</span></p>

  <p class="normal"><span class="kobospan" id="kobo.264.1">Adamın yüzündeki güven verici, duru ve içten gülümseme, İbrahim Nemrûd’un kafasındaki son kuşku kırıntılarını silip atmaya yetti.</span> <span class="kobospan" id="kobo.264.2">Kendisine uzatılan kirli, nasırlı, iri elleri—biraz tiksintiyle de olsa—sıktı.</span> <span class="kobospan" id="kobo.264.3">Sonra kendi ellerine baktı ve kendisinin şu anda bu adamlardan çok daha tiksinilecek bir durumda olduğunun ayırdına vardı.</span> <span class="kobospan" id="kobo.264.4">Her tarafı vıcık vıcık yağa ve pisliğe bulanmıştı.</span> <span class="kobospan" id="kobo.264.5">Paltosunun eteğine yapışmış olan bir muz kabuğunu silkelerken, kendisini tanıttı:</span></p>

  <p class="normal"><span class="kobospan" id="kobo.265.1">“Memnun oldum, Beyler.</span> <span class="kobospan" id="kobo.265.2">Ben de Dava Vekili İbrahim Nemrûd.</span> <span class="ideitalik1"><span class="kobospan" id="kobo.265.3">Sultanahmet Adliyesi</span></span> <span class="kobospan" id="kobo.265.4">SULTA’da çalışıyorum.”</span></p>

  <p class="normal"><span class="kobospan" id="kobo.267.1">“Yaaa, Sultanahmet demek?”</span> <span class="kobospan" id="kobo.267.2">dedi çöp ayıklayıcısı ilgiyle, “O halde bizim Davud’u da tanırsın belki?”</span></p>

  <p class="normal"><span class="kobospan" id="kobo.268.1">“Kimi?”</span></p>

  <p class="normal"><span class="kobospan" id="kobo.269.1">“Davud, canım, Davud Ekber Vakanüvisoğullarıgiller.</span> <span class="ideitalik1"><span class="kobospan" id="kobo.269.2">Çöp Ayıklayıcılar Loncası</span></span> <span class="kobospan" id="kobo.269.3">ÇAL’ın Cağaloğlu bölge sorumlusudur kendisi.</span> <span class="kobospan" id="kobo.269.4">Yedi göbekten çöp ayıklayıcısıdır ve fevkalade dikkate değer, muhterem bir zattır.</span> <span class="kobospan" id="kobo.269.5">İsmiyle müsemma bir devdir her bakımdan.</span> <span class="kobospan" id="kobo.269.6">Bizim camiada enikonu bir şöhreti vardır okumuş yazmış bir adam olarak.</span> <span class="kobospan" id="kobo.269.7">Takdir edersin ki, çöp ayıklayıcıları arasında ender bulunan bir meziyettir bu.”</span></p>

  <p class="normal"><span class="kobospan" id="kobo.271.1">“Kusura bakmayın, çıkartamadım,” dedi İbrahim Nemrûd bilgisizliğinden ötürü biraz sıkılarak, “Ama emin olun, adliyeye döner dönmez meslektaşlarımdan soruşturacağım.”</span></p>

  <p class="normal"><span class="kobospan" id="kobo.272.1">“Sıkma canını!”</span> <span class="kobospan" id="kobo.272.2">dedi çöp ayıklayıcısı kalender bir tavırla, “Biz çöp ayıklayıcılar genellikle geceleri çalıştığımızdan, sizin gibi sade vatandaşlarca tanınmayız pek.</span> <span class="kobospan" id="kobo.272.3">Ama bundan gocunduğumuzu sanma sakın, doğaldır bu, çünkü yollarımız kesişmez.</span> <span class="kobospan" id="kobo.272.4">Bugün burada karşılaşmamız tamamen tesadüf.</span> <span class="kobospan" id="kobo.272.5">Gece mesaisinde işleri bitiremediğimiz vakit, gündüzün de çalışmaya devam ederiz, hatta kimi zaman bir an bile gözümüzü kırpmaksızın günler ve geceler boyu çöp yığınlarının içinde eşindiğimiz olur.</span> <span class="kobospan" id="kobo.272.6">Eee, şehir bizden hizmet bekler.</span> <span class="kobospan" id="kobo.272.7">İnsanlara tüketmemelerini söyleyemezsin, çöpler üst üste yığılır, çöplükler dolup taşar.</span> <span class="kobospan" id="kobo.272.8">Eğer biz vazifemizi layıkıyla yerine getirmezsek, maazallah, şehir çöpe boğulur.</span> <span class="kobospan" id="kobo.272.9">İşte bu da o uzun günlerden biri.</span> <span class="kobospan" id="kobo.272.10">Ben ve yoldaşlarım dün geceden beri çöp ayıklıyoruz burada.</span> <span class="kobospan" id="kobo.272.11">İşlerin çokluğundan yakınıyorduk, ama şu işe bak ki, bunun bir esbab-ı mucibesi varmış.</span> <span class="kobospan" id="kobo.272.12">Hay hikmetine kurban olduğum!</span> <span class="kobospan" id="kobo.272.13">Seni bu çöplerin içinden çekip çıkarmak için yollamış meğer biz fakir kullarını buraya.</span> <span class="kobospan" id="kobo.272.14">Madem öyle, konuğumuzsun bugün.</span> <span class="kobospan" id="kobo.272.15">Gel, fakirhanemizi şerefyab eyle.”</span></p>

  <p class="normal"><span class="kobospan" id="kobo.273.1">“Nazik davetinize çok teşekkür ederim, ama inanın, hiç vaktim yok,” dedi İbrahim Nemrûd, “Bir dahaki sefere inşallah.”</span></p>

  <p class="normal"><span class="kobospan" id="kobo.274.1">“Haşa, mümkünatı yok, katiyen bırakmayız!”</span> <span class="kobospan" id="kobo.274.2">dedi çöp ayıklayıcı iri gözlerini daha da açarak ve arkadaşlarına döndü:</span> <span class="kobospan" id="kobo.274.3">“Değil mi, Kardaşlar?”</span></p>

  <p class="normal"><span class="kobospan" id="kobo.275.1">“Vallahi de tallahi de!”</span> <span class="kobospan" id="kobo.275.2">diye hararetle onayladı diğer ikisi, “Tanrı misafiridir, bir acı çayımızı içmemiş olmaz ve dahi olabilemez!”</span></p>

  <p class="normal"><span class="kobospan" id="kobo.276.1">İbrahim Nemrûd bir an önce eve dönüp üzerindeki pis giysilerden kurtulmak istiyordu, ama son birkaç saatte yaşadıkları onu o denli bitkin düşürmüştü ki, bu ısrarlı daveti geri çevirecek gücü bulamadı kendisinde.</span> <span class="kobospan" id="kobo.276.2">İster istemez çöp ayıklayıcıları izledi.</span> <span class="kobospan" id="kobo.276.3">İsa ve Musa ellerindeki sopalarla çöpleri iki yana savurarak önden yürüyor, arkadan gelen Muhammed’le İbrahim Nemrûd’a yol açıyorlardı.</span> <span class="kobospan" id="kobo.276.4">Muhammed, İbrahim Nemrûd’un koluna girmişti, ona sürekli birşeyler anlatıyordu.</span> <span class="kobospan" id="kobo.276.5">Söylediği birşeyi özellikle vurgulamak istediğinde, bir an durup iri, siyah, pırıl pırıl gözlerini İbrahim Nemrûd’un ufak gözlerine dikerek elini tutuyor, güçlü bir biçimde sıkıyordu.</span> <span class="kobospan" id="kobo.276.6">İbrahim Nemrûd öteden beri el ele tutuşmaktan hoşlanmazdı.</span> <span class="kobospan" id="kobo.276.7">Karısıyla bile ne nişanlılıkları döneminde ne de evlendikten sonra el ele tutuşmuştu.</span> <span class="kobospan" id="kobo.276.8">Laubalilik saydığı bu tür yakınlık gösterilerinden titizlikle kaçınırdı.</span> <span class="kobospan" id="kobo.276.9">Şimdi hele bir erkeğin onun elini tutması, terli avucunu onun avucuna değdirmesi, içini ürpertiyordu.</span> <span class="kobospan" id="kobo.276.10">Ama önde giden iki çöp ayıklayıcının da el ele tutuştuklarına bakılırsa, bu onlar için bir tür dostluk işareti olmalıydı.</span> <span class="kobospan" id="kobo.276.11">İbrahim Nemrûd kendisine yardım eden bu insanları gücendirebileceği endişesiyle sesini çıkaramıyor, bu can sıkıcı durumu kabullenmek zorunda kalıyordu.</span> <span class="kobospan" id="kobo.276.12">Çöplüğü kuşatan binaların arasındaki loş bir geçitten dar bir arka sokağa çıktılar ve yokuşaşağı yürümeyi sürdürdüler.</span> <span class="kobospan" id="kobo.276.13">Kıvrıla büküle ilerleyen sokak, onları yüksek demir parmaklıklarla çevrili bir bahçeye getirdi.</span> <span class="kobospan" id="kobo.276.14">Paslı menteşelerinin üzerinde hafif bir gıcırtıyla açılan bahçe kapısından geçince, her yanından yabanıl otların fışkıran, dikenli çalıların neredeyse bel hizasına geldiği bu bakımsız bahçenin ortasında yıkık dökük, ufak bir türbe olduğunu gördü İbrahim Nemrûd.</span></p>

  <p class="normal"><span class="kobospan" id="kobo.277.1">“Meşhur ve maruf</span> <span class="ideitalik1"><span class="kobospan" id="kobo.277.2">Müntekim Evliya Türbesi</span></span> <span class="kobospan" id="kobo.277.3">MEVLİT,” diye açıkladı çöp ayıklayıcı, sanki onun kafasından geçen soruyu duymuşçasına, “İsa, Musa ve ben, çöp ayıklayıcılığının yanısıra bu türbenin türbedarlığını da yapıyoruz.</span> <span class="kobospan" id="kobo.277.4">Bunun karşılığında TEKTÜK (</span><span class="ideitalik1"><span class="kobospan" id="kobo.278.1">Tekke ve Türbeler Komitesi</span></span><span class="kobospan" id="kobo.278.2">) burada yaşamamıza izin veriyor.</span> <span class="kobospan" id="kobo.278.3">Malum, bugünlerde kiralar ateş pahası… Eh, mübarek bir zatın yanıbaşından daha iyi bir yer de bulamaz insan.”</span></p>

  <p class="normal"><span class="kobospan" id="kobo.280.1">“Yaaa?”</span> <span class="kobospan" id="kobo.280.2">dedi İbrahim Nemrûd hayretle, “Türbede yaşamanıza izin veriliyor demek?</span> <span class="kobospan" id="kobo.280.3">Oysa ben bu tür dinî mahallerin ikamete kapalı olduğunu sanırdım.”</span></p>

  <p class="normal"><span class="kobospan" id="kobo.281.1">“Şehir nüfusundaki hızlı artış nedeniyle, konut sıkıntısı son zamanlarda maalesef had safhaya vardı,” dedi çöp ayıklayıcı başını bilgiç bir edayla sallayarak, “Bu yüzden devlete, belediyeye ve vakıflara ait tüm binalar birer birer ikamete açılıyor.</span> <span class="kobospan" id="kobo.281.2">Kütüphane memurları kitap depolarında, öğretmenler okul tuvaletlerinde, müezzinler minarelerde, hayvanat bahçesi bekçileri ise hayvan kafeslerinde yaşıyorlar.</span> <span class="kobospan" id="kobo.281.3">Ailesini yanına alıp, çalıştığı devlet dairesine taşınan tapu kadastro memurları var.</span> <span class="ideitalik1"><span class="kobospan" id="kobo.281.4">Gülhane Arkeoloji Müzesi</span></span> <span class="kobospan" id="kobo.281.5">GAM’da bir müze bekçisinin İskender lahdinin içine döşek serdiğini duydum.</span> <span class="kobospan" id="kobo.281.6">Bazı ağır ceza hakimleri ise mübaşirler ve kâtiplerle birlikte mahkeme salonlarında yatıp kalkıyorlarmış.”</span></p>

  <p class="normal"><span class="kobospan" id="kobo.283.1">“Bu mümkün değil!”</span> <span class="kobospan" id="kobo.283.2">dedi İbrahim Nemrûd kaşlarını çatarak, “Her gün sabahtan akşama kadar adliyedeyim ben, ama şimdiye dek böyle birşeye ne tanık oldum, ne de bu konuda en ufak bir söylenti çalındı kulağıma.</span> <span class="kobospan" id="kobo.283.3">Hem hakimlik makamının gerektirdiği vakar ve ciddiyetle de bağdaşmaz böyle bir durum.</span> <span class="kobospan" id="kobo.283.4">Uyduruk bir iddia olmalı.”</span></p>

  <p class="normal"><span class="kobospan" id="kobo.284.1">“Bir dahaki sefere yanına yörene daha dikkatli bak, Beyim.</span> <span class="kobospan" id="kobo.284.2">Bana öyle geliyor ki, burnunun ucunda olup bitenlerden haberin yok senin.</span> <span class="kobospan" id="kobo.284.3">Üstelik, sabahtan akşama dek adliyede bulunduğunu söylüyorsun, ama benim söz ettiğim şeyler gece geç saatlerde oluyor zaten.</span> <span class="kobospan" id="kobo.284.4">Sabah erken, daireler açılmadan önce, herşey derlenip toparlanıp eski haline getiriliyor kimse birşeyin farkına varmasın diye.</span> <span class="kobospan" id="kobo.284.5">Ayrıca bu şekilde herkes işyerine mümkün olan en kısa mesafede, yani doğrudan doğruya işyerinde oturduğu için, şehrin iş saati trafiği de hafiflemiş oluyor.</span> <span class="kobospan" id="kobo.284.6">İdeal bir çözüm, senin anlayacağın.”</span></p>

  <p class="normal"><span class="kobospan" id="kobo.285.1">İbrahim Nemrûd söyleyecek söz bulamadı.</span> <span class="kobospan" id="kobo.285.2">Çöp ayıklayıcının iddialarına ilişkin daha önce gözüne çarpmış olabilecek birtakım ayrıntıları anımsamak için belleğini yoklayarak bu sözlerin doğruluk payını tartmaya çalışıyordu.</span> <span class="kobospan" id="kobo.285.3">Çöp ayıklayıcılar, türbenin kopuk bir ayakkabı bağcığıyla eğreti olarak tutturulmuş olan kapısını açıp içeri girdiler.</span> <span class="kobospan" id="kobo.285.4">İbrahim Nemrûd onları izledi.</span> <span class="kobospan" id="kobo.285.5">Ortasında ince uzun bir sanduka bulunan, kubbeli, taş döşeli, altıgen bir mekândı burası.</span> <span class="kobospan" id="kobo.285.6">Başucunda iri bir kavuk olan sandukanın üzeri yeşil bir çuhayla örtülmüştü.</span> <span class="kobospan" id="kobo.285.7">Çuhanın üzerinde, harflerinin uçları eğri birer yatağan gibi uzayan usta işi bir sülüs yazıyla yazılmış</span> <span class="ideitalik1"><span class="kobospan" id="kobo.285.8">İntikam Bana Aittir – İNTİBA</span></span> <span class="kobospan" id="kobo.285.9">cümlesi okunuyordu.</span> <span class="kobospan" id="kobo.285.10">İbrahim Nemrûd elinde olmaksızın ürperdi.</span> <span class="kobospan" id="kobo.285.11">Çöp ayıklayıcıya burada sözü edilen intikamın neyle ilgili olduğunu sormak üzereydi ki, adamın az önce ona bu türbede Müntekim Evliya’nın yattığını söylediğini anımsadı.</span> <span class="kobospan" id="kobo.285.12">Çöp ayıklayıcılar ellerindeki çuvalları yere bıraktıktan sonra, sandukayı iki ucundan tutup kaldırdılar.</span> <span class="kobospan" id="kobo.285.13">Sanduka kenara çekilince, bir kuyuyu andıran karanlık bir dehliz ağzı çıktı ortaya.</span> <span class="kobospan" id="kobo.285.14">Dehlizden aşağı son derece dik ve dar bir taş merdiven uzanıyordu.</span></p>

  <p class="normal"><span class="kobospan" id="kobo.287.1">“Hazire,” dedi çöp ayıklayıcı, az önce yakmış olduğu yağ kandilini dehlizin ağzına yaklaştırarak, “Müntekim Evliya aşağıda, toprağın yedi kulaç altında yatıyor.</span> <span class="kobospan" id="kobo.287.2">Biz de onun mübarek nurundan bir nebze olsun faydalanabilmek için, sobaya yanaşan kediler misali, kabrinin yanıbaşına sokulduk.</span> <span class="kobospan" id="kobo.287.3">Bir görsen, bilhassa kışın nasıl sıcak olur burası!</span> <span class="kobospan" id="kobo.287.4">Allah seni inandırsın, hani sanki dev bir tandır, öyle harlı bir nefes fır döner odanın içinde, hararetten boğazı kurur, dili damağına yapışır insanın.</span> <span class="kobospan" id="kobo.287.5">Tevekkeli, boşuna dememişler, evliya nefesi… Biz arkadaşlarla yaz kış burada yatıp kalkarız, yemeğimizi burada yeriz, her türlü ihtiyacımızı burada gideririz.</span> <span class="kobospan" id="kobo.287.6">Büyük abdest haricinde tabii.</span> <span class="kobospan" id="kobo.287.7">İcabettiğinde, dışarı çıkıp bahçedeki mezar taşlarından birinin dibine uyduruveriyoruz onu.</span> <span class="kobospan" id="kobo.287.8">Soğuk havalarda biraz zor oluyor gerçi, hani halk arasında ‘boku donmak’ diye bir tabir vardır ya, aynen öyle, ama n’aparsın, zaruret işte.”</span></p>

  <p class="normal"><span class="kobospan" id="kobo.288.1">“Mezarların üzerine büyük abdestinizi yapmak doğru bir davranış mı sizce?”</span> <span class="kobospan" id="kobo.288.2">dedi İbrahim Nemrûd hayretle, “Üstelik de çoğu kişi tarafından kutsal sayılan böyle bir mahalde?”</span></p>

  <p class="normal"><span class="kobospan" id="kobo.289.1">“Vallahi de tallahi de yerden göğe kadar haklısın, Kardaş,” diye başını sallayarak karşılık verdi çöp ayıklayıcı, “Kışın neyse ne, ama yazın mezarların üzerinde hacet giderince, dışkı o sıcakta derhal taaffün edip sinekleniyor, ki bu da gayet gayrı sıhhî bir durum tabii.</span> <span class="kobospan" id="kobo.289.2">SAFİNAZ’ın (</span><span class="ideitalik1"><span class="kobospan" id="kobo.289.3">Sıhhat ve Afiyet Nazırlığı</span></span><span class="kobospan" id="kobo.289.4">) talimatnamelerine göre, büyük abdestimiz geldiğinde, esasen lahitleri açıp içine pislememiz, işimizi bitirince de, lahit kapağını açtığımız gibi itinayla yerine yerleştirmemiz lazım.</span> <span class="kobospan" id="kobo.289.5">Böylesi hem çok daha hoş bir görüntü arz ediyor, hem de kötü koku lahdin içine hapsedilerek etrafa rahatsızlık vermesini engellenmiş oluyor.</span> <span class="kobospan" id="kobo.289.6">Ama tabii biz bazen tembellikten, bazen de sırf mezarların üzerine pisleyip daha sonra da kıçımızı mezar taşlarının pürüzlü yüzeylerine sürterek temizlemek hoşumuza gittiği için, bu kötü alışkanlıktan maalesef bir türlü vazgeçemiyoruz.</span> <span class="kobospan" id="kobo.289.7">Boşuna dememişler ‘alışmış kudurmuştan beterdir’ diye…”</span></p>

  <p class="normal"><span class="kobospan" id="kobo.291.1">“Taharetlenmek için neden taş yerine tuvalet kâğıdı kullanmıyorsunuz ki?</span> <span class="kobospan" id="kobo.291.2">Daha pratik olmaz mı bu?”</span></p>

  <p class="normal"><span class="kobospan" id="kobo.292.1">“Kâğıt mı?”</span> <span class="kobospan" id="kobo.292.2">dedi çöp ayıklayıcı iri siyah gözlerini dehşetle açarak, “Tövbe de!</span> <span class="kobospan" id="kobo.292.3">Kâğıt fevkalade kıymetli bir nesnedir, taharetlenmek için kullanılır mı hiç?</span> <span class="kobospan" id="kobo.292.4">Tövbe tövbe estağfirullah!”</span></p>

  <p class="normal"><span class="kobospan" id="kobo.293.1">“Anlıyorum, kitap kâğıttan yapıldığı için, değil mi?</span> <span class="kobospan" id="kobo.293.2">Siz de kitabı kutsal sayan kişilerden olmalısınız.</span> <span class="kobospan" id="kobo.293.3">Kusura bakmayın, nasıl oldu da daha önce düşünemedim bunu.”</span></p>

  <p class="normal"><span class="kobospan" id="kobo.294.1">“Yok, Beyim, ne ilgisi var kitapla mitapla!</span> <span class="kobospan" id="kobo.294.2">Kitap da neymiş?</span> <span class="kobospan" id="kobo.294.3">Hepi topu bir alay karınca duası… Biz eski defter ve kitapları, gazete ve dergileri, ansiklopedi ve kartpostalları, afiş ve posterleri, velhasıl-ı kelam kâğıt nevinden üzeri yazılı ya da basılı her ne bulursak hepsini toplayıp Kâğıthane’deki büyük kâğıt fabrikalarına kilo hesabı satıyoruz.</span> <span class="kobospan" id="kobo.294.4">Bu merkezlerde en son teknolojiyle hall-i hamur edilip yeniden işlenen bu artık kâğıtlardan ambalaj kâğıtları, pazarlarda gördüğün kesekâğıtları, kasapların kullandığı yağlı kâğıtlar ve irili ufaklı kutuların yapımında kullanılan karton ve mukavvalar üretiliyor.</span> <span class="kobospan" id="kobo.294.5">Cemiyet hayatının idamesinde ne kadar mühim bir vazife ifa ettiğimizi takdir edersin.</span> <span class="kobospan" id="kobo.294.6">Düşün ki, ambalaj bir malın en can alıcı noktasıdır, görüntü içerikten çok daha önemlidir, bir kitabın içi değil kapağıdır asıl önemli olan.</span> <span class="kobospan" id="kobo.294.7">Dolayısıyla, kâğıda gözümüz gibi bakarız biz, kâğıt bizim velinimetimizdir.”</span></p>

  <p class="normal"><span class="kobospan" id="kobo.295.1">Dar merdivenden aşağıdaki hazireye inmişlerdi.</span> <span class="kobospan" id="kobo.295.2">Türbeden biraz daha genişçe, ama basık tavanlı, sıvasız harman tuğlası duvarlarla çevrili, toprak zeminli, penceresiz bir odaydı bu.</span> <span class="kobospan" id="kobo.295.3">Havada keskin bir rutubet ve küf kokusu vardı.</span> <span class="kobospan" id="kobo.295.4">Çöp ayıklayıcı elindeki yağ kandilini yukarı kaldırınca, tuğla duvarın dibinde tıkış tıkış üst üste yığılmış yüzlerce kitap olduğunu gördü İbrahim Nemrûd.</span></p>

  <p class="normal"><span class="kobospan" id="kobo.296.1">“Anlarsın ya, Beyim,” dedi çöp ayıklayıcı muzip bir edayla göz kırparak, “Bu hazire bizim için bir manada hazinedir aslında.</span> <span class="kobospan" id="kobo.296.2">Topladığımız bütün kitapları burada zulalıyoruz.</span> <span class="kobospan" id="kobo.296.3">”</span></p>

  <p class="normal"><span class="kobospan" id="kobo.297.1">Öteki iki çöp ayıklayıcı, duvardaki bir nişin içinde duran ufak ispirto ocağını yakıp isten kararmış teneke bir çaydanlıkla ateşin üzerine çay suyu koymuşlardı.</span> <span class="kobospan" id="kobo.297.2">Yere yeşil muşambadan yapılma delik deşik bir seccade serdikten sonra, pis bir plastik çamaşır leğeninin içinden çıkardıkları çatlak melamin tabaklarla birkaç eğri büğrü çatal bıçağı bunun üzerine özenle dizdiler.</span> <span class="kobospan" id="kobo.297.3">İbrahim Nemrûd birden karnının müthiş acıktığını hissetti ve sabahtan beri birşey yememiş olduğunu anımsadı.</span> <span class="kobospan" id="kobo.297.4">Çevresine göz gezdirip elini yüzünü yıkayabileceği bir musluk aradı.</span> <span class="kobospan" id="kobo.297.5">Bulamayınca, ellerini cebinden çıkardığı mendiline silip kendisine gösterilen yere oturdu, sofraya gelecek olan yemeği sabırsızlıkla beklemeye başladı.</span> <span class="kobospan" id="kobo.297.6">Çay suyu kaynayınca, çöp ayıklayıcılar çaydanlığın içine birkaç avuç çay attılar ve giysilerinin ceplerinden çıkardıkları birtakım yiyecekleri yer sofrasının üzerine dizmeye başladılar.</span> <span class="kobospan" id="kobo.297.7">Islanıp fersudeleşmiş birkaç somun ekmek, üç beş çürük domates, tohuma kaçmış iri bir hıyar, iki tane cücüklenmiş kuru soğan, yüzleri buruş buruş olmuş bir avuç siyah zeytin, bir kutu rengi dönmüş margarin, ufak bir kalıp küflü beyaz peynir, durmaktan macun kıvamına gelmiş yarım kavanoz vişne reçeli ve birkaç tane kararmış sosis, göz açıp kapayana dek yığıldı muşambanın ortasına.</span> <span class="kobospan" id="kobo.297.8">İbrahim Nemrûd çok aç olmasına karşın, iştahının kaçtığını hissetti ve uğradığı düşkırıklığını belli edecek birşey yapmamak için zor tuttu kendisini.</span> <span class="kobospan" id="kobo.297.9">Çöp ayıklayıcılardan biri, ispirto ocağının üzerinde kaynamakta olan çaydanlıktan, bardak olarak kullanıldığı anlaşılan boş konserve kutularına bulanık renkli bir sıvı doldurup herkesin önüne koydu.</span> <span class="kobospan" id="kobo.297.10">Kendisine uzatılan çamurlu ve ıslak ekmek somununu istemeye istemeye aldı İbrahim Nemrûd.</span> <span class="kobospan" id="kobo.297.11">Çöp ayıklayıcılar muşamba seccadenin ortasında yığılı duran çürük yiyeceklere iştahla saldırmışlar, başlarını kaldırmaksızın, hayvansı homurtularla yemeye başlamışlardı.</span> <span class="kobospan" id="kobo.297.12">İbrahim Nemrûd ne yapacağını bilemiyordu.</span> <span class="kobospan" id="kobo.297.13">Eline tutuşturulmuş olan ekmek somunuyla öylece kalakalmıştı.</span></p>

  <p class="normal"><span class="kobospan" id="kobo.298.1">“İkindi kahvaltısını hiç kaçırmayız,” dedi Muhammed elindeki bayat somundan kopardığı iri bir lokmayı avurdunda döndürmeye çalışırken, “Bizim gibi uzun saatler çalışan insanların beslenmelerine bilhassa dikkat etmeleri şart.”</span></p>

  <p class="normal"><span class="kobospan" id="kobo.299.1">Sonra muşambanın üzerindeki sosislerden birini alıp İbrahim Nemrûd’a uzattı:</span></p>

  <p class="normal"><span class="kobospan" id="kobo.300.1">“Şu enfes firavun faresi sosislerinin mutlaka tadına bakmalısın, Beyim.</span> <span class="kobospan" id="kobo.300.2">Rıhtımdaki lüks lokantalardan birinin çöp tenekelerini karıştırırken bulduk bunları.</span> <span class="kobospan" id="kobo.300.3">İsa’yla Musa hepsini gövdelemeden kap bir tane.</span> <span class="kobospan" id="kobo.300.4">Her gün çıkmaz böylesi.”</span></p>

  <p class="normal"><span class="kobospan" id="kobo.301.1">“Teşekkürler, ben almayayım,” dedi İbrahim Nemrûd içinde yükselen bulantıyı bastırmaya çalışarak.</span></p>

  <p class="normal"><span class="kobospan" id="kobo.302.1">“Al yahu, al, niye almıyorsun?</span> <span class="kobospan" id="kobo.302.2">Al, çekinme!”</span></p>

  <p class="normal"><span class="kobospan" id="kobo.303.1">“Yok, Muhammed Bey, çekindiğimden değil.</span> <span class="kobospan" id="kobo.303.2">Ben esasen vejetaryenim, et yemem.</span> <span class="kobospan" id="kobo.303.3">Hem şu anda karnım da pek aç değil zaten.</span> <span class="kobospan" id="kobo.303.4">Buraya gelmeden önce mükellef bir öğle yemeği yemiştim.”</span></p>

  <p class="normal"><span class="kobospan" id="kobo.304.1">“Eh, öyleyse günah benden gitti, yemeyenin malını yerler!”</span> <span class="kobospan" id="kobo.304.2">dedi çöp ayıklayıcı ve sosisi bir hamlede ağzına tıkıp hamarat hamarat çiğnemeye koyuldu.</span> <span class="kobospan" id="kobo.304.3">Bir yandan da gözlerini devirerek ağzını şapırdatıyor, kalın dudaklarının arasından çevreye tükürük ve yiyecek kırıntıları saçıyordu.</span> <span class="kobospan" id="kobo.304.4">Lokmaları hızlı hızlı ağzına attığı için, sakalı ve bıyığına yiyecek parçaları takılmıştı.</span> <span class="kobospan" id="kobo.304.5">Çenesi hareket ettikçe, bu parçalar fırtınaya tutulmuş bir kalyonun yelken aksamı gibi şiddetle sallanıyor, kimi zaman bu güçlü sarsıntıya dayanamayan bir parça takıldığı yerden kurtulup muşambanın üzerine ya da çay bardağı olarak kullanılan konserve kutusunun içine düşüyordu.</span> <span class="kobospan" id="kobo.304.6">Bu görüntü karşısında İbrahim Nemrûd’un içi kalktı yine.</span> <span class="kobospan" id="kobo.304.7">Bulantısını bastırabilmek için önündeki çaydan bir yudum aldı, ama ağzına aldığı yudumu gerisin geri püskürtmemek için zor tuttu kendisini ve çaydan çok bulaşık suyunu andıran bu iç bulandırıcı ılık sıvıyı yutabilmek için epeyce uğraştı.</span> <span class="kobospan" id="kobo.304.8">O tek yudum nihayet ağzından midesine indiğinde, kan ter içinde kalmıştı.</span></p>

  <p class="normal"><span class="kobospan" id="kobo.305.1">“Özel harman,” dedi çöp ayıklayıcı gururlu bir ifadeyle, “Başka yerde bulamazsın bunu.</span> <span class="kobospan" id="kobo.305.2">Çin çayını Seylan ve İngiliz çaylarıyla karıştırıyoruz ve içine yedi çeşit bitki çayı koyuyoruz.</span> <span class="kobospan" id="kobo.305.3">Nasıl?</span> <span class="kobospan" id="kobo.305.4">İyi, değil mi?”</span></p>

  <p class="normal"><span class="kobospan" id="kobo.306.1">“Evet, gerçekten de çok iyiymiş,” dedi İbrahim Nemrûd güçlükle gülümsemeye çalışarak ve bardağındaki çayın geri kalanını gizlice yan tarafa döktü.</span> <span class="kobospan" id="kobo.306.2">Çayın döküldüğü yerde ufak yeşilimsi bir gölcük oluştu, sonra toprak bu zehir rengi sıvıyı yavaş yavaş emdi.</span> <span class="kobospan" id="kobo.306.3">Bunu fark eden olup olmadığını anlamak için tedirginlikle çevresine bakındığında, tüm dikkatlerini yemek yemeye vermiş olan çöp ayıklayıcıların durumun farkında olmadıklarını görerek rahat bir nefes aldı İbrahim Nemrûd.</span></p>

  <p class="normal"><span class="kobospan" id="kobo.307.1">“Siz üçünüz ne zamandan beri birliktesiniz?”</span> <span class="kobospan" id="kobo.307.2">diye sordu çöp ayıklayıcıya.</span></p>

  <p class="normal"><span class="kobospan" id="kobo.308.1">“İsa, Musa!</span> <span class="kobospan" id="kobo.308.2">Bakın, Beyefendi ne zamandan beri birlikte olduğumuzu soruyor,” dedi çöp ayıklayıcı elindeki sölpük acuru arkadaşlarına doğru neşeyle sallayarak.</span> <span class="kobospan" id="kobo.308.3">Kendilerine soru yöneltilen öteki iki çöp ayıklayıcı, ağızları tıka basa dolu olduğundan, gözlerini koca koca açıp anlaşılmaz sesler çıkararak, çok uzun zaman olduğunu anlatan el işaretleri yaptılar.</span></p>

  <p class="normal"><span class="kobospan" id="kobo.309.1">“Evet, uzun zaman oldu, hem de çok uzun zaman,” dedi çöp ayıklayıcı ağzını elinin tersiyle silerek, “O kadar uzun zaman ki, o zamanlar zaman bile yoktu belki.</span> <span class="kobospan" id="kobo.309.2">Ama ‘uzun zaman’ dediğin de nedir ki?</span> <span class="kobospan" id="kobo.309.3">Neye göre uzun?</span> <span class="kobospan" id="kobo.309.4">Bir çınarın ömrüne göre mi, bir sivrisineğininkine göre mi yoksa?</span> <span class="kobospan" id="kobo.309.5">Bu bakımdan, o kadar da uzun zaman olmamıştır belki.</span> <span class="kobospan" id="kobo.309.6">Hatta bize uzun görünen bu zaman, belki de kısa, çok kısa, kıpkısa bir andır, bir türlü sabaha varmayan soğuk bir kış gecesinde bir seyyalenin görünüp yitmesi kadar kısa…”</span></p>

  <p class="normal"><span class="kobospan" id="kobo.310.1">“Kusura bakmayın, ama bilmece gibi konuşuyorsunuz,” dedi İbrahim Nemrûd.</span></p>

  <p class="normal"><span class="kobospan" id="kobo.311.1">“Huyum kurusun, bilmeceyi çok severim!</span> <span class="kobospan" id="kobo.311.2">Üçümüz de severiz.</span> <span class="kobospan" id="kobo.311.3">Öyle değil mi, Musa Can?</span> <span class="kobospan" id="kobo.311.4">Bu harap türbenin haziresinde, kandil ışığında geçirdiğimiz uzun –bak, görüyor musun, yine uzun– ve ıssız saatler boyunca, akla hayale gelmez, türlü türlü bilmeceler bildirmeceler sorarız birbirimize.</span> <span class="kobospan" id="kobo.311.5">Yoksa başka türlü geçmez vakit.</span> <span class="kobospan" id="kobo.311.6">Sen de sever misin bilmeceyi, Beyim?”</span></p>

  <p class="normal"><span class="kobospan" id="kobo.312.1">Bu soru İbrahim Nemrûd’u çocukluğunun artık çok gerilerde kalmış olan lavanta kokulu gecelerine geri götürdü.</span> <span class="kobospan" id="kobo.312.2">Babaannesinin ona yatmadan önce masallar anlatıp bilmeceler sorduğunu hayal meyal anımsıyordu.</span> <span class="kobospan" id="kobo.312.3">Bir gün bunu tesadüfen öğrenen babası öfkeden küplere binmiş, bu abuk sabuk hikâyelerin çocuğun aklını hurafelerle doldurmaktan başka hiçbir işe yaramadığını söyleyerek evde masal anlatılmasını ve bilmece sorulmasını yasaklamıştı.</span></p>

  <p class="normal"><span class="kobospan" id="kobo.313.1">“Eh, bir zamanlar severdim,” dedi tereddütle, “Ama iş güç yüzünden artık böyle şeylere ayıracak vaktim ne yazık ki pek olmuyor.”</span></p>

  <p class="normal"><span class="kobospan" id="kobo.314.1">“Aaa, oldu mu ya!</span> <span class="kobospan" id="kobo.314.2">Bilmecesiz bir hayat hatadır.</span> <span class="kobospan" id="kobo.314.3">Öyle değil mi?</span> <span class="kobospan" id="kobo.314.4">İsa Can?”</span></p>

  <p class="normal"><span class="kobospan" id="kobo.315.1">“Belî, billahi hatadır.”</span></p>

  <p class="normal"><span class="kobospan" id="kobo.316.1">Çöp ayıklayıcı yeniden İbrahim Nemrûd’a döndü:</span></p>

  <p class="normal"><span class="kobospan" id="kobo.317.1">“Söyle bakalım, Kardaş:</span> <span class="kobospan" id="kobo.317.2">Yedi delikli tokmak, bunu bilmeyen ahmak.”</span></p>

  <p class="normal"><span class="kobospan" id="kobo.318.1">İbrahim Nemrûd’un yanıt vermesine fırsat kalmadan, İsa atıldı:</span></p>

  <p class="normal"><span class="kobospan" id="kobo.319.1">“Bildim onu:</span> <span class="kobospan" id="kobo.319.2">Kapı tokmağı!”</span></p>

  <p class="normal"><span class="kobospan" id="kobo.320.1">“Yok canım, bilmişmiş!”</span> <span class="kobospan" id="kobo.320.2">diye kıkırdadı Musa küçümser bir edayla, “Hiç de bile değil!</span> <span class="kobospan" id="kobo.320.3">Kapı tokmağı olur mu hiç, onun deliği yok bir kere.</span> <span class="kobospan" id="kobo.320.4">Doğru cevap ‘davul tokmağı’ olacak.</span> <span class="kobospan" id="kobo.320.5">Daha iyi ses çıkarsın içün davul tokmağına matkapla delik açarlar.</span> <span class="kobospan" id="kobo.320.6">Değil mi, Muhammed Can?”</span></p>

  <p class="normal"><span class="kobospan" id="kobo.321.1">“Yazıklar olsun, ikiniz de bilemediniz,” diyerek yüzünü buruşturdu Muhammed, “Cevap ‘hafta’ olacaktı.</span> <span class="kobospan" id="kobo.321.2">Bir haftada yedi gün vardır ve günler de genellikle boş geçtiğinden mecazî manada buna ‘yedi delik’ denir.</span> <span class="kobospan" id="kobo.321.3">Ve tabii ‘hafta’, yani ‘zaman’, insanın içini ezen, ziyadesiyle canını sıkan birşey olduğu için de ‘yedi delikli tokmak’… Haklı değil miyim, Beykardeş?”</span></p>

  <p class="normal"><span class="kobospan" id="kobo.322.1">“Doğrusu pek emin değilim,” dedi İbrahim Nemrûd kaşlarını kaldırarak, “Benim bildiğim kadarıyla…” Ama sonra, bu konuda çöp ayıklayıcılarla bir tartışmaya girmenin gereksiz olacağını düşünerek sözünü yarıda bıraktı.</span> <span class="kobospan" id="kobo.322.2">Ötekiler buna pek aldırmamış görünüyorlardı.</span></p>

  <p class="normal"><span class="kobospan" id="kobo.323.1">“Dört kardeş bir kuyuya bok atar,” diye heyecanla atıldı Musa.</span></p>

  <p class="normal"><span class="kobospan" id="kobo.324.1">“Öğren de gel!”</span> <span class="kobospan" id="kobo.324.2">diye haykırdı İsa, “Bir kere ‘bok’ değil, ‘ok’ o, ‘ok’, bildiğin ‘ok’!</span> <span class="kobospan" id="kobo.324.3">Elealı Zenon’un hedefine bir türlü varamayan oku… Bok ettin güzelim bilmeceyi.”</span></p>

  <p class="normal"><span class="kobospan" id="kobo.325.1">“Olmadı!”</span> <span class="kobospan" id="kobo.325.2">dedi Muhammed sert bir sesle, “Doğrusu ‘dört kalleş bir soruyu yok satar’ olacaktı.</span> <span class="kobospan" id="kobo.325.3">Cevabı da tabii ki Seb’a-yı Seyyare, yani Yedi Uyurlar…”</span></p>

  <p class="normal"><span class="kobospan" id="kobo.326.1">“Peki şunu bilin bakalım,” dedi İsa sevinçten gözleri parlayarak, “Çarşıdan aldım bir tane, eve geldim bin tane.”</span></p>

  <p class="normal"><span class="kobospan" id="kobo.327.1">“Nar!”</span> <span class="kobospan" id="kobo.327.2">diye gayrı ihtiyarî kendi kendisine mırıldandı İbrahim Nemrûd, ama sözcük daha ağzından çıkar çıkmaz, söylediğine pişman oldu.</span></p>

  <p class="normal"><span class="kobospan" id="kobo.328.1">“Nar değil, zar!”</span> <span class="kobospan" id="kobo.328.2">diye karşı çıktı Musa, haylaz bir öğrencinin yanlışını düzelten titiz bir öğretmen edasıyla, “Eline aldığında bir tane, ama attığında bin tane değişik sayı gelebilir.</span> <span class="kobospan" id="kobo.328.3">Hani ne derler:</span> <span class="kobospan" id="kobo.328.4">Bir zar atımı asla değiştirmez…”</span></p>

  <p class="normal"><span class="kobospan" id="kobo.329.1">“Şecaat arz edeyim derken, merd-i kıptî sirkatin söyler,” dedi Muhammed kıs kıs gülerek, “Biraz çenenizi tutmayı öğrenin de, cehl-i mürekkebiniz ortalığa faş olmasın bari!”</span></p>

  <p class="normal"><span class="kobospan" id="kobo.330.1">Sonra İbrahim Nemrûd’a döndü:</span></p>

  <p class="normal"><span class="kobospan" id="kobo.331.1">“Sen bakma onlara, Kardaş, hep abuk sabuk konuşurlar böyle.</span> <span class="kobospan" id="kobo.331.2">Dur, ben sana esaslı bir bilmece sorayım.</span> <span class="kobospan" id="kobo.331.3">Bakalım, bilebilecek misin:</span> <span class="kobospan" id="kobo.331.4">Sopalının irisi / boynuzlunun birisi / sureti adam amma / bulsa gömer gibisi.”</span></p>

  <p class="normal"><span class="kobospan" id="kobo.332.1">İbrahim Nemrûd kayıtsız bir ifadeyle omuz silkti:</span></p>

  <p class="normal"><span class="kobospan" id="kobo.333.1">“Daha önce hiç duymamıştım.</span> <span class="kobospan" id="kobo.333.2">Neymiş?”</span></p>

  <p class="normal"><span class="kobospan" id="kobo.334.1">“Bilmece mevzuunda toy olduğun belli,” dedi Muhammed alaycı bir tavırla, “Yoksa şıp diye kavrardın sözlerimdeki gizli manayı.</span> <span class="kobospan" id="kobo.334.2">Anlamdan mana çıkaracaksın, çok önemli bu.”</span></p>

  <p class="normal"><span class="kobospan" id="kobo.335.1">“Anlamdan mana çıkarmak mı?”</span></p>

  <p class="normal"><span class="kobospan" id="kobo.336.1">“Evet ya, anlamdan mana,” dedi Muhammed gözlerini belerterek, “Ve hatta manadan da anlam, hadd-i zatında.</span> <span class="kobospan" id="kobo.336.2">Neyse, ince meseleler bunlar… Üçümüzün ne kadar zamandır birlikte olduğumuzu soruyordun, değil mi?</span> <span class="kobospan" id="kobo.336.3">Birlikte olmak, kader birliği etmekse eğer, denebilir ki hemen hemen doğduğumuzdan beri… ÖKSE civarında çöp ayıklayıcılığı yapmamız boşuna değil, üçümüz de ana-babadan yana pek talihli sayılmayız.</span> <span class="kobospan" id="kobo.336.4">Benim anam babam ben henüz çok küçükken ölmüşler, velayetim tek akrabam olan amcama kalmış.</span> <span class="kobospan" id="kobo.336.5">O da bakmış ki, bu devirde çocuk yetiştirmek pahalı, ÖKSE’ye yollamış beni.</span> <span class="kobospan" id="kobo.336.6">İsa babasını hiç tanımamış, anası kimbilir kimden peydahlamış onu.</span> <span class="kobospan" id="kobo.336.7">Anası, İsa henüz emekleme çağındayken ince hastalıktan ölüp gidince, onu da ÖKSE’ye postalamışlar.</span> <span class="kobospan" id="kobo.336.8">Musa ise—garibim!</span><span class="kobospan" id="kobo.336.9">—hepten anasız babasız.</span> <span class="kobospan" id="kobo.336.10">Bir haftalıkken ufak bir sepet içinde cami kapısına bırakılmış ve daha kundak bebeğiyken gönderilmiş ÖKSE’ye.</span> <span class="kobospan" id="kobo.336.11">Biz üçümüz işte orada tanıştık ve o gün bu gündür de hep birlikteyiz.</span> <span class="kobospan" id="kobo.336.12">Bir tür kardeş sayılırız yani senin anlayacağın.</span> <span class="kobospan" id="kobo.336.13">Yatakhanede yataklarımız yan yanaydı, yemekhanede hep aynı masada otururduk, içtiğimiz su ayrı gitmezdi.</span> <span class="kobospan" id="kobo.336.14">O zamanlar kıymetini pek bilemedik gerçi bunun, ama şimdi düşününce anlıyorum ki, güzel günlermiş onlar.</span> <span class="kobospan" id="kobo.336.15">Daha sonra, yaşımız kemale erip ÖKSE’den çıkma zamanımız geldiğinde, ekmek paramızı kazanma zaruretiyle karşı karşıya kaldık.</span> <span class="kobospan" id="kobo.336.16">Ama o yaşa kadar elimiz bir iş tutmadığından, ne yapacağımızı bilemiyorduk.</span> <span class="kobospan" id="kobo.336.17">Memuriyet türü işler için tahsilimiz yeterli değildi, esnaflık ve zanaatkârlık için ise ne tecrübemiz vardı ne de bizi bir ustanın yanına yerleştirecek hatırlı tanıdıklarımız.</span> <span class="kobospan" id="kobo.336.18">Bir süre duvarcıların, sıvacıların, marangozların, boyacıların yanında çırak durmayı denediysek de, bu işlerin hiçbirinde dikiş tutturamadık.</span> <span class="kobospan" id="kobo.336.19">Mesleği öğrenmek için yaşımız fazla ilerlemişti.</span> <span class="kobospan" id="kobo.336.20">Yarı yaşımızdaki çıraklar işi bizden çok daha çabuk kavrıyorlar, biz bel bel ustanın suratına bakarken, istenen aleti bir koşuda kapıp getiriveriyorlar, söylenen işi bir çırpıda yapıveriyorlardı.</span> <span class="kobospan" id="kobo.336.21">Ustadan yediğimiz cennetten çıkma sillelerle ensemizin karardığı kısa bir deneme devresinin ardından, kapının önüne konuyorduk sonuçta.</span> <span class="kobospan" id="kobo.336.22">Ufacık çocukların maskarası olmamız da cabasıydı.</span> <span class="kobospan" id="kobo.336.23">Bunun üzerine ister istemez bir hüner öğrenmekten ümidi kesip, hamallık, amelelik, ayakkabı boyacılığı, işportacılık gibi ayak işleri yapmayı denedik, ama şu ya da bu nedenle bunlarda da bir türlü başarılı olamadık.</span> <span class="kobospan" id="kobo.336.24">Meğer bir sebebi varmış!</span> <span class="kobospan" id="kobo.336.25">Soğuk bir sonbahar günü, üçümüz de güçlükle bulduğumuz son işimizden kovulmuş, süklüm püklüm rıhtım boyunda dolaşıyor ve kara kara ne yapacağımızı düşünüyorduk.</span> <span class="kobospan" id="kobo.336.26">Hatta o sırada tıpkı benim gibi arkadaşlarımın kafasından da kendimizi Marmara’nın karanlık sularına bırakarak bu nafile debelenmeye bir son vermek geçiyordu eminim ki.</span> <span class="kobospan" id="kobo.336.27">Sonra, hayatımızı değiştiren bir mucize oldu:</span> <span class="kobospan" id="kobo.336.28">Kıyıya vurmuş çöplerin arasında eşinip birşeyler arayan ve bulduklarını sırtlarındaki heybelere atan, saçı sakalına karışmış, tuhaf kılıklı birtakım adamlar gördük.</span> <span class="kobospan" id="kobo.336.29">O anda üçümüz de hayli yadırgamıştık bu görüntüyü, ama meğer buğulu bir aynada kendi müstakbel suretimizi seyrediyormuşuz.</span> <span class="kobospan" id="kobo.336.30">Bu adamlara kim olduklarını ve orada ne yaptıklarını sorduk.</span> <span class="kobospan" id="kobo.336.31">Çöp ayıklayıcı olduklarını duyunca, bizim de bu mesleğe intisap edip edemeyeceğimizi öğrenmek üzere ÇAL’a müracaat ettik.</span> <span class="kobospan" id="kobo.336.32">Sağolsunlar, loncanın hamiyetli ileri gelenleri zorlu bir sınavın ardından kabul ettiler bizi aralarına.</span> <span class="kobospan" id="kobo.336.33">Tecrübeli çöp ayıklayıcıların yanında boğaz tokluğuna dört yıl çıraklık, üç yıl da kalfalık ettik.</span> <span class="kobospan" id="kobo.336.34">Daha sonra, meslekte ustalaştığımıza kanaat getirilince, loncada düzenlenen mütevazı bir törenle üçümüz birlikte kuşak kuşanıp bir süredir münhal olan Üsküdar gediğine atandık.</span> <span class="kobospan" id="kobo.336.35">İşte o gün bugündür, yani hemen hemen otuz yıldan beri, burada, Üsküdar havalisinde çöp ayıklayıcılık mesleğini bilfiil icra ediyoruz.</span> <span class="kobospan" id="kobo.336.36">Herzaman birlikte dolaştığımız için diğer çöp ayıklayıcılar bize Üç Ahbap Çavuşlar adını taktılar.</span> <span class="kobospan" id="kobo.336.37">Öyle ki, bir süre sonra asıl adlarımız tümüyle unutuldu ve hep bu çoğul adla anılmaya başladık.</span> <span class="kobospan" id="kobo.336.38">İçimizden biri tesadüfen tek başına bir yere gidecek olsa ve orada başka bir çöp ayıklayıcıyla karşılaşsa, bu meslektaş ‘Ooo, merhaba Üç Ahbap Çavuşlar, nasılsın bakalım?’</span> <span class="kobospan" id="kobo.336.39">diyordu sözgelimi ona.</span> <span class="kobospan" id="kobo.336.40">Ya da kendi aralarında bizden bahsederken, ‘Dün rıhtımdaki çöplükte Üç Ahbap Çavuşlar’ı gördüm.</span> <span class="kobospan" id="kobo.336.41">Üç Ahbap Çavuşlar’ın bir haftadır hasta yattığını söyledi.</span> <span class="kobospan" id="kobo.336.42">Üç Ahbap Çavuşlar da onun başında bekliyormuş,’ şeklinde konuşuyorlardı.</span> <span class="kobospan" id="kobo.336.43">İlk başlarda yadırgamıştık bu durumu, hatta bunu kişiliğimizin hiçe sayılması biçiminde algılayarak biraz bozulmuştuk bile.</span> <span class="kobospan" id="kobo.336.44">Ama bu çoğul adı biz de zamanla öylesine benimsedik ki, bir süre sonra artık kendi adlarımızı neredeyse unutup birbirimize Üç Ahbap Çavuşlar diye hitap etmeye başladık.”</span></p>

  <p class="normal"><span class="kobospan" id="kobo.337.1">“Ne tuhaf!”</span> <span class="kobospan" id="kobo.337.2">diye mırıldandı İbrahim Nemrûd kendi kendine, “Bir zamanlar ben de böyle bir grubun üyesiydim.</span> <span class="kobospan" id="kobo.337.3">Biz üç değil, dört kişiydik gerçi, ama her işi birlikte yapar, heryere birlikte giderdik.</span> <span class="kobospan" id="kobo.337.4">Çevremizdeki insanlar herbirimizi grubun bir üyesi olarak tanırlar, hem karakter hem de dış görünüş olarak birbirimizden çok farklı olmamıza karşın, adlarımızı hep birbirine karıştırırlardı.”</span></p>

  <p class="normal"><span class="kobospan" id="kobo.338.1">“Bir de ÖKSE’deki matematik öğretmenim vardı tabii,” diye sözüne devam etti çöp ayıklayıcı, “Çok severdi beni, âdeta bir ağabey gibi herşeyimle ilgilenirdi.</span> <span class="kobospan" id="kobo.338.2">Adaştık, onun adı da Muhammed’di.</span> <span class="kobospan" id="kobo.338.3">Bu durum daha ilk günden ikimizin de dikkatini çekmiş, bizi birbirimize yaklaştırmıştı.</span> <span class="kobospan" id="kobo.338.4">Matematikte çok iyi olduğum için, bir gün beni bir kenara çekip ‘Bak, Muhammed,’ demişti, ‘İkimizin adı da Muhammed Mustafa, hep birbirine karışıyor.</span> <span class="kobospan" id="kobo.338.5">Bu iş böyle olmayacak.</span> <span class="kobospan" id="kobo.338.6">Bundan sonra senin adın Muhammed Mustafa Kemal olsun.’</span> <span class="kobospan" id="kobo.338.7">O gün bugündür bana aziz hocamdan yadigâr olan bu adı kullanırım.”</span></p>

  <p class="normal"><span class="kobospan" id="kobo.339.1">“Hangi adı?”</span> <span class="kobospan" id="kobo.339.2">dedi İbrahim Nemrûd aklı karışarak, “Muhammed’i mi, Mustafa’yı mı, Kemal’i mi?”</span></p>

  <p class="normal"><span class="kobospan" id="kobo.340.1">“Hiçbirini canım!</span> <span class="kobospan" id="kobo.340.2">Evvelce de dediydim ya, Üç Ahbap Çavuşlar benim adım.</span> <span class="kobospan" id="kobo.340.3">Bir değil, iki değil, tam üç, ayrıca ahbap ve de üstelik çavuş, hatta tekil de değil çoğul, çavuşlar… Herkes beni bu adla tanır, ben de kendime böyle hitap edilmesini tercih ederim.</span> <span class="kobospan" id="kobo.340.4">Elhak, bizde kaypaklık yoktur, Beyim, söz bir, Allah bir!”</span></p>

  <p class="normal"><span class="kobospan" id="kobo.341.1">“Garip… Oysa az önce söylediklerinizden size Kemal denmesinden hoşlandığınızı düşünmüştüm ben.”</span></p>

  <p class="normal"><span class="kobospan" id="kobo.342.1">“Beni hiç tanımadığın belli oluyor.</span> <span class="kobospan" id="kobo.342.2">Boşuna Muhammed-ül Emin demezler bana.”</span></p>

  <p class="normal"><span class="kobospan" id="kobo.343.1">“Bir başka adınız da Emin mi yani?”</span></p>

  <p class="normal"><span class="kobospan" id="kobo.344.1">“Bir insanın kaç adı vardır ki, Beyim?</span> <span class="kobospan" id="kobo.344.2">Kaç ad gerekir kısa, ama uzun, ama kısa bir ömrü tüketmeye?</span> <span class="kobospan" id="kobo.344.3">Harcıalem bir adın cürmü nedir?”</span></p>

  <p class="normal"><span class="kobospan" id="kobo.345.1">“Peki ya arkadaşlarınız, İsa’yla Musa?”</span></p>

  <p class="normal"><span class="kobospan" id="kobo.346.1">“Amaaan, onlara bakma sen.</span> <span class="kobospan" id="kobo.346.2">Bugün İsa’yla Musa’dır onlar, yarın bir de bakarsın, Hürmüz’le Ehrimen oluvermişler, ertesi gün ise Yin’le Yang… Aynı gün içinde adlarını birkaç kez değiştirebilirler, kimi zaman bir iki dakika arayla bambaşka, ama tabii mutlaka birbirlerinin zıddı ve muarızı kimliklere büründükleri olabilir.”</span></p>

  <p class="normal"><span class="kobospan" id="kobo.347.1">Diğer iki çöp ayıklayıcı, karınlarını doyurduktan sonra hemen oracığa, sofra örtüsü olarak yere serdikleri muşamba seccadenin üzerine kıvrılmışlar, birbirlerine sokulup derin bir uykuya dalmışlardı.</span> <span class="kobospan" id="kobo.347.2">Uyurken, kırmızı kılcal damarlarla kaplı gözkapakları kırpışıyor, ekmek kırıntılarıyla dolu sakalları titriyor, köhne bir motorun gürültüsünü andıran horultuları hazirenin basık uzamında uğultulu bir sesle yankılanıyordu.</span></p>

  <p class="normal"><span class="kobospan" id="kobo.348.1">“Eee, vakt-i kerahat erdi,” dedi çöp ayıklayıcı, başıyla arkadaşlarını işaret ederek, “Şimdi uyku zamanıdır.</span> <span class="kobospan" id="kobo.348.2">Biz geceyarısından sonra işe çıkıp sabaha dek çalıştığımız için, her gün mutlaka ikindi uykusuna yatmamız gerekir, yoksa geceleri sızıp kalırız çöplerin arasında.</span> <span class="kobospan" id="kobo.348.3">Dolayısıyla, eğer kusuruma bakmazsan, ben de katılacağım bizimkilerin bu hararetli genel kurul toplantısına.</span> <span class="kobospan" id="kobo.348.4">Aslında sen de hayli yorgun görünüyorsun.</span> <span class="kobospan" id="kobo.348.5">Bizimle birlikte biraz uzanıp şöyle güzel bir ikindi uykusu çeksen, iyi olur, kendine gelirsin.</span> <span class="kobospan" id="kobo.348.6">Hem sonra, eğer arzu edersen, bu gece hep birlikte işe çıkarız, Üsküdar’ın en zengin çöplüklerini gezdiririz sana.</span> <span class="kobospan" id="kobo.348.7">Belli mi olur, bir de bakarsın hoşuna gider, çöp ayıklayıcılık mesleğine, bu güzel ve şerefli mesleğe intisap etmeye karar verirsin sen de, meslektaş oluruz, Dört Ahbap Çavuşlar olur bundan böyle adımız.</span> <span class="kobospan" id="kobo.348.8">Düşün bunu, ciddî olarak düşün!”</span></p>

  <p class="normal"><span class="kobospan" id="kobo.349.1">Çöp ayıklayıcı bunları söyledikten sonra, arkadaşlarına sarılıp yattı.</span> <span class="kobospan" id="kobo.349.2">Birkaç dakika içinde horuldamaya başlamıştı.</span> <span class="kobospan" id="kobo.349.3">İbrahim Nemrûd bir süre daha ne yapacağını bilemeden orada öylece oturdu.</span> <span class="kobospan" id="kobo.349.4">Yorgundu, ama uykusu yoktu.</span> <span class="kobospan" id="kobo.349.5">Rutubet kokulu bu odada oturmak hiç hoşuna gitmemesine karşın, dışarı çıkmak da içinden gelmiyordu.</span> <span class="kobospan" id="kobo.349.6">Üstü başı öylesine pisti ki, bu halde sokağa çıkmak, insanların kınayıcı, alaycı bakışlarıyla karşılaşmak, bu bakışların altında ezilip büzülmek, bunaltıcı bir karabasandan farksız görünüyordu ona.</span> <span class="kobospan" id="kobo.349.7">Havanın kararmasını bekleyip gecenin tüm kusurları örten karanlığına sığınarak eve gitmeye karar verdi.</span> <span class="kobospan" id="kobo.349.8">Yerdeki yağ kandilini aldı.</span> <span class="kobospan" id="kobo.349.9">Ayağa kalkıp biraz vakit geçirmek niyetiyle duvar kenarında dizili duran defter ve kitap yığınlarını karıştırmaya başladı.</span> <span class="kobospan" id="kobo.349.10">Çöp ayıklayıcının son sözleri yankılanıp duruyordu kafasının içinde.</span> <span class="kobospan" id="kobo.349.11">Sararmış, yeşermiş, küf tutmuş, güve yenikleriyle dolu bu eprik sayfaları karıştırırken, çöplüğünde eşinen yaşlı bir çöp ayıklayıcı gibi hissediyordu kendisini.</span> <span class="kobospan" id="kobo.349.12">Cildi bozulmuş bir rüya tabirleri ansiklopedisiyle anlamadığı bir dilde yazılmış resimli bir biyoloji kitabı arasında bulduğu, sayfalarının çoğu kopuk bir defter dikkatini çekti.</span> <span class="kobospan" id="kobo.349.13">Rutubetin etkisiyle hamurlaşmış bu sayfaların üzerindeki hemen hemen tümüyle okunmaz olmuş yazı, ona tanıdık geliyordu.</span> <span class="kobospan" id="kobo.349.14">Yağ kandilinin titrek ışığında bu okunaksız yazıyı sökmeye uğraştı.</span> <span class="kobospan" id="kobo.349.15">Islanarak hamurlaşan sayfalar birbirine yapışmıştı, ayırmaya çalışırken yırtılıyordu.</span> <span class="kobospan" id="kobo.349.16">Sonra, bir sayfanın altındaki o garip işareti gördü birden ve şaşkınlıktan donakaldı:</span></p>

  <p class="normal"><span class="ideitalik1"><span class="kobospan" id="kobo.350.1">3+1</span></span></p>

  <p class="normal"><span class="kobospan" id="kobo.352.1">Gözlerine inanamıyordu.</span> <span class="kobospan" id="kobo.352.2">Soluğunu kesen ve nabzının şakaklarında zonklamasına neden olan bir heyecanla, beceriksiz parmaklarının arasında yırtılmalarına aldırmaksızın, koparırcasına birbiri ardına çevirdi defterin sayfalarını.</span> <span class="kobospan" id="kobo.352.3">Mürekkep ıslandığı için akan yazı hemen hemen tümüyle okunmaz hale gelmişti, ama yine de Dartagnan’ın savruk ve kargacık burgacık, Aramis’in süslü ve alaycı, Athos’un özenli ve kusursuz ve kendisinin ciddi ve tekdüze elyazılarını tanıdı:</span> <span class="kobospan" id="kobo.352.4">SİK güncelerinden biri olmalıydı elindeki defter.</span> <span class="kobospan" id="kobo.352.5">Bunun nasıl olup da buraya geldiğini anlayamıyordu.</span> <span class="kobospan" id="kobo.352.6">Üniversite yıllarında bunun gibi düzinelerce defter doldurmuşlardı.</span> <span class="kobospan" id="kobo.352.7">Okuldaki dolaplarında tuttukları bu defterleri, kulüp toplantılarında kimi zaman açıp birbirlerine okur, gülerlerdi.</span> <span class="kobospan" id="kobo.352.8">Defterlerin üniversiteden sonra ne olduğunu düşündü ve bunu anımsayamadığını anladı şaşkınlıkla.</span> <span class="kobospan" id="kobo.352.9">Ona daha da şaşırtıcı görünen, bu soruyu kendisine daha önce hiç sormamış oluşuydu.</span> <span class="kobospan" id="kobo.352.10">Oysa o zamanlar dördü de sanki son derece değerli birer antikaymışçasına özenle saklarlardı kulüp defterlerini.</span> <span class="kobospan" id="kobo.352.11">Onlar için acı bir darbe olan MİM fiyaskosunun ardından, defterleri unutmuş olmalılardı.</span> <span class="kobospan" id="kobo.352.12">Yıllar sonra, sayfalarının hemen hemen hepsi tahrip olmuş bu defteri görmek, içini burkuyordu.</span> <span class="kobospan" id="kobo.352.13">Çöp ayıklayıcılarının bunu nereden bulduklarını öğrenmeliydi.</span> <span class="kobospan" id="kobo.352.14">Yağ kandilini havaya kaldırdığında, üçünün de soğukta üşüyen kedi yavruları gibi birbirlerine sokularak uyuduklarını gördü.</span> <span class="kobospan" id="kobo.352.15">Öylesine iç içe geçmişlerdi ki, hangi kolun kimin kolu, hangi bacağın kimin bacağı olduğu belli değildi.</span> <span class="kobospan" id="kobo.352.16">Üç kafalı, altı kollu, altı bacaklı, sürekli homurdanıp tıslayan ve tedirginlikle kımıldanan tuhaf bir yaratık haline gelmişlerdi.</span> <span class="kobospan" id="kobo.352.17">Bu kıvıltılı ve şekilsiz öbeği saran paçavramsı kumaşların gölgeli kıvrımları arasından, yılanı andıran, boz renkli, ince uzun erkeklik organları fırlıyordu.</span> <span class="kobospan" id="kobo.352.18">Biraz daha dikkatli bakınca, tırnaklarının içi kir dolu kemikli bir elin bu organlardan birini sımsıkı kavrayıp hırsla sıvazladığını, pörtlek dudaklı bir ağzın öteki organı oburca emdiğini ve pürtüklü bir dilin üçüncü organı hamarat hamarat yaladığını görerek irkildi.</span> <span class="kobospan" id="kobo.352.19">Çöp ayıklayıcıları uyandırmaktan vazgeçti.</span> <span class="kobospan" id="kobo.352.20">Gece olmasını beklemeksizin, bir an önce çıkıp gitmeye karar verdi ona artık iyice tekinsiz görünmeye başlayan bu garip yerden.</span> <span class="kobospan" id="kobo.352.21">Türbeden ayrılmadan önce, SİK güncelerinden belki bir iki tanesini daha bulabileceği umuduyla kitap yığınlarının arasında biraz daha eşindi, ama sonuç elde edemedi.</span> <span class="kobospan" id="kobo.352.22">Artık burada yapacağı birşey kalmamıştı.</span> <span class="kobospan" id="kobo.352.23">Üstüne başına olabildiğince çeki düzen verdikten sonra, çöp ayıklayıcıları uyandırmamak için parmaklarının ucuna basarak dik taş merdivenden yukarı tırmanıp türbeden çıktı.</span> <span class="kobospan" id="kobo.352.24">Dışarıda hava yavaş yavaş kararmaya başlamıştı.</span> <span class="kobospan" id="kobo.352.25">Sokakta karşılaştığı insanların yadırgayan bakışlarını görmezden gelmeye çalışarak hızlı adımlarla Üsküdar meydanına indi, Boğaz’ın altındaki tünelden geçen ilk metroya binip evine gitti.</span></p>

  <p class="normal"><span class="kobospan" id="kobo.353.1">İbrahim Nemrûd ertesi sabah Sürurizadeler’in Şişli’deki evinin kapısını çalarken, saat 10’a geliyordu.</span> <span class="kobospan" id="kobo.353.2">Kornişlerinden ürkünç görünüşlü gargoyller fırlayan, giriş kapısı karyatidlerle çevrili, görkemli, ama bakımsız kaldığı için biraz köhnemiş, yedi katlı eski bir apartmanın üçüncü katındaki bir daireydi bu.</span> <span class="kobospan" id="kobo.353.3">Parmağını zile henüz değdirmişti ki, hızla ardına dek açıldı kapı ve eşikte beliren koyu renk giysili, düz siyah saçlarını bir fileyle ensesinde toplamış, solgun tenli, mavi gözlü, ince uzun bir genç kadın, sert bir el hareketiyle içeri buyur etti onu.</span> <span class="kobospan" id="kobo.353.4">Şapkasını çıkarıp içeri girerken, ziyaret nedenini kısaca açıklamaya çalıştı.</span></p>

  <p class="normal"><span class="kobospan" id="kobo.354.1">“İyi günler, Hanımefendi.</span> <span class="kobospan" id="kobo.354.2">Ben…”</span></p>

  <p class="normal"><span class="kobospan" id="kobo.355.1">“Dogdor zyızı begler,” diye sözünü sertçe kesti kadın.</span> <span class="kobospan" id="kobo.355.2">Genizden gelen kalın bir sesi vardı, sözcükleri tuhaf bir biçimde ezip büzerek telaffuz ediyordu.</span> <span class="kobospan" id="kobo.355.3">Bekleniyor oluşuna şaştı İbrahim Nemrûd.</span> <span class="kobospan" id="kobo.355.4">Önceden telefon edip randevu alamamıştı, çünkü internetteki telefon rehberinde yaptığı uzun aramaya karşın, bir türlü bulamamıştı Sürurizadeler’in telefon numarasını.</span> <span class="kobospan" id="kobo.355.5">Habersiz gidip kendisini tanıtmaya ve geliş nedenini açıklamaya karar vermişti.</span> <span class="kobospan" id="kobo.355.6">Önüsıra enerjik adımlarla yürüyen kadın, onu duvarlarında harmaniyelere sarınmış insanlar ve mitolojik yaratıkların resimlerinin asılı olduğu uzun ve loş bir koridordan geçirerek pis görünüşlü bir apartman aydınlığına bakan ufak bir odaya götürdü.</span> <span class="kobospan" id="kobo.355.7">Odadaki bir kapıdan yan odaya geçiliyordu.</span></p>

  <p class="normal"><span class="kobospan" id="kobo.356.1">“Br zanye begleyn,” dedi kadın İbrahim Nemrûd’a kaplaması aşınmış maroken bir koltuğu göstererek, “Byen dogdor gyeldınz aber vreym.”</span></p>

  <p class="normal"><span class="kobospan" id="kobo.357.1">İbrahim Nemrûd kendisine gösterilen yere oturdu.</span> <span class="kobospan" id="kobo.357.2">Kadın kapıyı kısaca tıklatıp içeriden bir ses gelmesini beklemeden yan odaya geçti.</span> <span class="kobospan" id="kobo.357.3">İbrahim Nemrûd yalnız kalınca çevresine göz gezdirdi.</span> <span class="kobospan" id="kobo.357.4">Odanın köhne bir lambriyle kaplanmış olan duvarlarında, koridordakilerin benzeri, Grek ve Roma figürlerini ve mitolojik karakterleri gösteren gravürler vardı.</span> <span class="kobospan" id="kobo.357.5">Ortadaki sehpanın üzerinde genç bir adama ait ufak bir büst, çatlak bir gözyası şişeciği ve pişmiş topraktan yapılma, ikiye yarılmış bir yağ kandili duruyordu.</span> <span class="kobospan" id="kobo.357.6">Bunlar onu şaşırtmadı.</span> <span class="kobospan" id="kobo.357.7">Kimsesizler yurdu müdürü, Şazinuş Stigma’nın bir arkeoloğun yanına verilmiş olduğundan söz etmişti.</span> <span class="kobospan" id="kobo.357.8">Koltuğun yanındaki sepetin içinde gazete ve dergiler olduğunu gördü.</span> <span class="kobospan" id="kobo.357.9">O sabah gazete okumaya fırsat bulamamıştı.</span> <span class="kobospan" id="kobo.357.10">Beklerken gazetelere bir göz atmanın fena olmayacağını düşündü.</span> <span class="kobospan" id="kobo.357.11">Ama hepsinin önceki haftalara ait olduğunu gördü düşkırıklığıyla.</span> <span class="kobospan" id="kobo.357.12">Hatta kimisi birkaç ay öncesinden kalmaydı.</span> <span class="kobospan" id="kobo.357.13">Dergilerin durumu da farklı değildi.</span> <span class="kobospan" id="kobo.357.14">En yenisi iki yıl öncesine aitti.</span> <span class="kobospan" id="kobo.357.15">Dergilerin altında kırmızı kaplı kalınca bir klasör olduğunu fark etti.</span> <span class="kobospan" id="kobo.357.16">Klasörü alıp açtı.</span> <span class="kobospan" id="kobo.357.17">İçinde saydam föylere konmuş gazete kesikleri vardı.</span> <span class="kobospan" id="kobo.357.18">Ayağa fırlamamak için güç tuttu kendisini.</span> <span class="kobospan" id="kobo.357.19">Bu gazete yazılarını tanıyordu.</span> <span class="kobospan" id="kobo.357.20">Profesör S.</span><span class="kobospan" id="kobo.357.21">K.</span><span class="kobospan" id="kobo.357.22">C.</span> <span class="kobospan" id="kobo.357.23">imzalı CİMA yazılarıydı bunlar.</span> <span class="kobospan" id="kobo.357.24">Okuyucu mektupları ve profesörün bunlara verdiği yanıtlar gazeteden özenle kesilmiş, föylere konmuş, başlıklarına göre alfabetik sıraya dizilerek klasörlenmişti.</span> <span class="kobospan" id="kobo.357.25">Gayrı ihtiyarî hemen H harfini açıp kendi mektubunun da klasörde olup olmadığına baktı.</span> <span class="kobospan" id="kobo.357.26">Mektup ve yanıtı oradaydı.</span> <span class="kobospan" id="kobo.357.27">Aklı iyice karışmış, kaşları çatılmıştı.</span> <span class="kobospan" id="kobo.357.28">Bunun ne anlama geliyor olabileceğini bulmak için zorluyordu kendisini.</span> <span class="kobospan" id="kobo.357.29">Tıpkı onun gibi, ev sahibi de Profesör S.</span><span class="kobospan" id="kobo.357.30">K.</span><span class="kobospan" id="kobo.357.31">C.’</span><span class="kobospan" id="kobo.357.32">nin sadık okurlarından biri olmalıydı.</span> <span class="kobospan" id="kobo.357.33">Kimbilir belki kimseye anlatamadığı cinsel sorunları vardı ya da herhangi başka bir nedenle bu konulara ilgi duyuyordu.</span> <span class="kobospan" id="kobo.357.34">Profesörün yazdığı bütün yazıları gazeteden kesmiş, gerektiğinde baş vurabileceği bir ansiklopedi oluşturmuştu.</span> <span class="kobospan" id="kobo.357.35">Bu düşünce ona hayli akla yakın geldi.</span> <span class="kobospan" id="kobo.357.36">Rahat bir nefes alarak arkasına yaslandı.</span> <span class="kobospan" id="kobo.357.37">Henüz tanışmamış olmalarına karşın, ev sahibine karşı tuhaf bir yakınlık duymaya başlamıştı.</span> <span class="kobospan" id="kobo.357.38">Bir tür suçortaklığı hissiydi bu.</span> <span class="kobospan" id="kobo.357.39">Sonra altına raptiye konmuşçasına ayağa fırladı birden.</span> <span class="kobospan" id="kobo.357.40">Yazının sağ üst köşesine kırmızı tükenmez kalemle bir çarpı işareti yapılmış olduğunun farkına varmıştı.</span> <span class="kobospan" id="kobo.357.41">Bu durum iyice tedirgin etti onu.</span> <span class="kobospan" id="kobo.357.42">Bu işaret oraya kimin tarafından niçin konulmuştu?</span> <span class="kobospan" id="kobo.357.43">Bu yazı bir nedenle diğerlerinden ayrılmak mı istenmişti?</span> <span class="kobospan" id="kobo.357.44">Ev sahibi o mektubu onun yazmış olduğunu biliyor olabilir miydi?</span> <span class="kobospan" id="kobo.357.45">Bu çetin sorular kafasının içinde amansızca dönüp dururken, yan odadan hafif bir gürültü işiterek kapıya döndü.</span> <span class="kobospan" id="kobo.357.46">Kadının kapıyı bir parmak aralık bırakmış olduğunu daha önce fark etmemişti.</span> <span class="kobospan" id="kobo.357.47">İçeride konuşulanların bir bölümünü duyabiliyordu.</span> <span class="kobospan" id="kobo.357.48">Kadın alçak sesle hızlı hızlı birşeyler söylüyor, boğuk bir erkek sesi ona karşılık veriyordu.</span> <span class="kobospan" id="kobo.357.49">Kadın, söylenenleri pek beğenmemiş olacak ki, sesini yükseltti.</span> <span class="kobospan" id="kobo.357.50">Erkek ona aynı biçimde karşılık verince, iş çığırından çıktı.</span> <span class="kobospan" id="kobo.357.51">İbrahim Nemrûd söylenen sözcükleri tam olarak seçemiyor, ama ses tonları ve sert vurgularından kadınla erkeğin birbirleriyle kıyasıya bir ağız dalaşına girdiklerini anlayabiliyordu.</span> <span class="kobospan" id="kobo.357.52">Kadının yüksek perdeden, yaygaracı, aşağılayıcı haykırışlarına erkeğin sakin ama öfkeli bas sesi karşılık veriyordu.</span> <span class="kobospan" id="kobo.357.53">Kendi karısıyla hiçbir zaman yaşamadığı bir durumdu bu.</span> <span class="kobospan" id="kobo.357.54">Bir aile kavgasına tanık olmak fazlasıyla rahatsız etmişti onu.</span> <span class="kobospan" id="kobo.357.55">Kalkıp gitmeyi, daha sonra yeniden gelmeyi düşündü, ama saygısızlık olarak algılanabileceği endişesiyle vazgeçti bundan.</span> <span class="kobospan" id="kobo.357.56">Kadınla erkeğin kavgası birkaç dakika sonra sona erdi.</span> <span class="kobospan" id="kobo.357.57">Yeniden kapıda göründüğünde, zafer kazanmış bir komutanın mağrur ifadesi vardı kadının yüzünde.</span></p>

  <p class="normal"><span class="kobospan" id="kobo.358.1">“Buyrn,” dedi kendinden memnun bir tavırla, “Dogdor zyız gorjeg.</span> <span class="kobospan" id="kobo.358.2">Ayde, çyabug, çyabug!”</span></p>

  <p class="normal"><span class="kobospan" id="kobo.359.1">İbrahim Nemrûd aceleyle klasörü kapatıp yerinden kalktı, çantasıyla şapkasını alıp kadının açtığı kapıdan yan odaya geçti.</span> <span class="kobospan" id="kobo.359.2">O içeri girer girmez, kapıyı arkasından sertçe çarparak kapattı kadın.</span> <span class="kobospan" id="kobo.359.3">Pencerenin önündeki büyük yazı masasında oturmakta olan, seyrek kır saçlı, kırçıl sakallı, tel çerçeveli gözlüklü adamla göz göze geldi.</span> <span class="kobospan" id="kobo.359.4">Oturmakta olduğu koltuktan fırlayıp “Vandal!”</span> <span class="kobospan" id="kobo.359.5">diye avazı çıktığı kadar bağırdı adam.</span> <span class="kobospan" id="kobo.359.6">İbrahim Nemrûd kendisine yöneltildiğini düşündüğü bu ani öfke patlaması karşısında irkilerek bir adım geriledi.</span></p>

  <p class="normal"><span class="kobospan" id="kobo.360.1">“Kusura bakmayın, Beyefendi, size söylemiyorum,” diye sesini yumuşatarak ona döndü adam, “Ama şu kadın yok mu, ah şu kadın, günün birinde ölümüme sebep olacak, inanın!”</span></p>

  <p class="normal"><span class="kobospan" id="kobo.361.1">Sonra kendisine hakim olamayarak kapalı kapıya doğru vargücüyle haykırdı yeniden:</span></p>

  <p class="normal"><span class="kobospan" id="kobo.362.1">“Kaç defa söyledim bu evde kapılar çarpılmayacak diye!</span> <span class="kobospan" id="kobo.362.2">Gürültü istemiyorum!</span> <span class="kobospan" id="kobo.362.3">Gürültü düşüncenin düşmanıdır!</span> <span class="kobospan" id="kobo.362.4">Kendimi hiç salim kafayla işime veremeyecek miyim ben?</span> <span class="kobospan" id="kobo.362.5">Yaratmaya çalışıyorum burada, hayal gücümü işletmeye, bilinçaltımda yatanları bilinç düzeyine çıkartmaya… Sessizliğe ihtiyacım var benim, sessizliğe!</span> <span class="kobospan" id="kobo.362.6">Kesin sessizlik, anladın mı, Çariçe Korkunç İvanovna?</span> <span class="kobospan" id="kobo.362.7">Anladın mı, yere bakıp yürek yakan?</span> <span class="kobospan" id="kobo.362.8">Anladın mı, kuzu postuna bürünmüş Rus ayısı?”</span></p>

  <p class="normal"><span class="kobospan" id="kobo.363.1">Adamın suratı bağırmaktan kıpkırmızı olmuş, gözleri hadekalarından fırlamıştı.</span> <span class="kobospan" id="kobo.363.2">Bir an soluğu tıkanarak elini göğsüne götürdü ve bitkin bir halde koltuğuna çöktü.</span> <span class="kobospan" id="kobo.363.3">İbrahim Nemrûd ne yapacağını bilemiyordu.</span> <span class="kobospan" id="kobo.363.4">Adama yardım etmek istiyor, ama yapacağı ya da söyleyeceği yanlış birşeyin adamı daha da sinirlendirerek çileden çıkarmasından çekiniyordu.</span> <span class="kobospan" id="kobo.363.5">Bu yüzden, yerini yadırgamış bir ağaç gibi, elinde şapkası ve çantasıyla odanın ortasında öylece dikilip durdu.</span> <span class="kobospan" id="kobo.363.6">Adamın kendini toparlaması birkaç dakika sürdü.</span> <span class="kobospan" id="kobo.363.7">Nihayet biraz soluklandığında, burnunun üzerinden kaymış olan gözlüğünü düzeltti, darmadağın olmuş saçlarına aceleyle çeki düzen verdi, birkaç kez boğazını temizledi ve ayağa kalkıp hiçbir şey olmamış gibi İbrahim Nemrûd’u kibar bir baş hareketiyle selamladı.</span></p>

  <p class="normal"><span class="kobospan" id="kobo.364.1">“Kusura bakmayın,” dedi müşfik bir sesle, “Aile içinde küçük bir anlaşmazlık işte… Bu tür önemsiz sürtüşmelerin üzerinde fazlaca durmamak gerek.”</span></p>

  <p class="normal"><span class="kobospan" id="kobo.365.1">“Evet, evet, çok haklısınız,” dedi İbrahim Nemrûd.</span> <span class="kobospan" id="kobo.365.2">Bu sıkıntılı durum nihayet sona erdiği için rahat bir nefes almıştı.</span> <span class="kobospan" id="kobo.365.3">“Gerçekten de hiç önemli değil böyle şeyler.</span> <span class="kobospan" id="kobo.365.4">Ben de eşimle zaman zaman tartışırım.</span> <span class="kobospan" id="kobo.365.5">Hatta…”</span></p>

  <p class="normal"><span class="kobospan" id="kobo.366.1">“Yaaa, öyle mi?”</span> <span class="kobospan" id="kobo.366.2">diye sözünü kesti adam.</span> <span class="kobospan" id="kobo.366.3">Birden ciddileşerek delici bakışlarını ince tel çerçeveli gözlüklerinin üzerinden İbrahim Nemrûd’un gözlerine dikmişti.</span> <span class="kobospan" id="kobo.366.4">“Sık olur mu bu?”</span></p>

  <p class="normal"><span class="kobospan" id="kobo.367.1">“Yo, pek sık sayılmaz,” dedi İbrahim Nemrûd şaşalayarak, “Bilirsiniz işte, arada sırada…”</span></p>

  <p class="normal"><span class="kobospan" id="kobo.368.1">“Haydi genç adam, haydi!</span> <span class="kobospan" id="kobo.368.2">Dürüst olun biraz!”</span> <span class="kobospan" id="kobo.368.3">dedi adam sağ elinin işaret parmağını kabahat işlemiş bir çocuğu azarlayan tatlısert bir baba edasıyla İbrahim Nemrûd’a doğru sallayarak.</span> <span class="kobospan" id="kobo.368.4">“Bana bütün gerçekleri hiç çekinmeden anlatabilirsiniz.</span> <span class="kobospan" id="kobo.368.5">Ben sizin ağabeyiniz, hatta babanız sayılırım.</span> <span class="kobospan" id="kobo.368.6">Hem zaten bunun için gelmediniz mi buraya?”</span></p>

  <p class="normal"><span class="kobospan" id="kobo.369.1">“Yani ben, aslında…”</span></p>

  <p class="normal"><span class="kobospan" id="kobo.370.1">“Peki, peki, anlıyorum, yüzeysel bir direnç… İlk seansın çekingenliği olmalı.</span> <span class="kobospan" id="kobo.370.2">Ama merak etmeyin, tümüyle doğal bu.</span> <span class="kobospan" id="kobo.370.3">Ne de olsa henüz tanımıyoruz birbirimizi.</span> <span class="kobospan" id="kobo.370.4">Zamanla tanışıp birbirimize alışacağız ve herşey çok daha kolay olacak.</span> <span class="kobospan" id="kobo.370.5">Evet,</span> <span class="ideitalik1"><span class="kobospan" id="kobo.370.6">tempus fugit</span></span><span class="kobospan" id="kobo.370.7">, daha fazla vakit geçirmeden hemen başlayalım, isterseniz.</span> <span class="kobospan" id="kobo.370.8">Şöyle divana buyurun.”</span></p>

  <p class="normal"><span class="kobospan" id="kobo.372.1">İbrahim Nemrûd adamın gösterdiği yörük kilimi kaplı alçak divanın bir köşesine ilişti.</span></p>

  <p class="normal"><span class="kobospan" id="kobo.373.1">“Uzanın, Efendim, uzanın, rahat edin,” dedi otoriter bir tavırla, “Seansın amacına ulaşması için gevşemeniz gerek.”</span></p>

  <p class="normal"><span class="kobospan" id="kobo.374.1">İbrahim Nemrûd karşı çıkacak oldu, ama sonra adamın suyuna gitmenin daha doğru olacağını düşündü.</span> <span class="kobospan" id="kobo.374.2">Şapkası ve çantasını yandaki sehpanın üzerine koyup çekine çekine sırtüstü uzandı divana.</span> <span class="kobospan" id="kobo.374.3">Adam, eline aldığı bir bloknot ve dolmakalemle divanın hemen başucundaki bir deri koltuğa yerleşmişti.</span> <span class="kobospan" id="kobo.374.4">Ne var ki İbrahim Nemrûd bir türlü rahat edemiyordu.</span> <span class="kobospan" id="kobo.374.5">Divanın boyu kısa geldiği için ayakları dışarı sarkmıştı.</span> <span class="kobospan" id="kobo.374.6">Başının altındaki kırlent ensesini acıtıyordu.</span> <span class="kobospan" id="kobo.374.7">Ayrıca yayları iyice yırranmış olan divanın üzerinde rahat bir pozisyon bulabilmek için sürekli kıpırdanmak zorundaydı.</span></p>

  <p class="normal"><span class="kobospan" id="kobo.375.1">“Rahat olun, Efendim!”</span> <span class="kobospan" id="kobo.375.2">dedi adam.</span></p>

  <p class="normal"><span class="kobospan" id="kobo.376.1">İbrahim Nemrûd doğru konumu bulmak için umutsuzca kıpırdanmayı sürdürdü.</span></p>

  <p class="normal"><span class="kobospan" id="kobo.377.1">“Efendim, rahat olun diyorum!”</span> <span class="kobospan" id="kobo.377.2">diye sertçe yineledi adam.</span> <span class="kobospan" id="kobo.377.3">Sesinde bir sabırsızlık ve tehdit tınısı vardı.</span> <span class="kobospan" id="kobo.377.4">Hareketsiz durmasının istendiğini nihayet anladı İbrahim Nemrûd ve çok rahatsız bir konumda olmasına karşın, adamın yeni bir öfke krizine kapılmasını göze almak istemediği için kıpırdanmayı kesti.</span></p>

  <p class="normal"><span class="kobospan" id="kobo.378.1">“Güzel,” dedi adam memnun bir sesle, “Bakın, gördünüz mü, ne kadar rahat ettiniz!</span> <span class="kobospan" id="kobo.378.2">Rahatça konuşabiliriz şimdi.</span> <span class="kobospan" id="kobo.378.3">Evet, isterseniz en başından başlayalım.</span> <span class="kobospan" id="kobo.378.4">Bana çocukluğunuzdan söz edin biraz.”</span></p>

  <p class="normal"><span class="kobospan" id="kobo.379.1">“Ama o zaman biraz fazla başa gitmiş olmaz mıyız?”</span> <span class="kobospan" id="kobo.379.2">dedi İbrahim Nemrûd kaşlarını çatarak, “Zamanımız kısıtlı.”</span></p>

  <p class="normal"><span class="kobospan" id="kobo.380.1">“Hayır, Efendim,” diye aksilendi adam, “Tabii ki çocukluğunuzdan başlamamız gerek, çünkü bütün düğümler ve bütün yanıtlar orada.</span> <span class="kobospan" id="kobo.380.2">Unutmayın ki, çocukluğumuz daha sonraki yaşamımızda baş etmek zorunda kaldığımız anılarımızdır.</span> <span class="kobospan" id="kobo.380.3">Zamanı düşünmeyin şu anda.</span> <span class="kobospan" id="kobo.380.4">Öyle üç beş ayda olacak işler değil bunlar.”</span></p>

  <p class="normal"><span class="kobospan" id="kobo.381.1">“Ne?</span> <span class="kobospan" id="kobo.381.2">Üç beş ay mı?”</span> <span class="kobospan" id="kobo.381.3">diye inledi İbrahim Nemrûd.</span></p>

  <p class="normal"><span class="kobospan" id="kobo.382.1">“Elbette ya!</span> <span class="kobospan" id="kobo.382.2">Üç beş ay nedir ki?</span> <span class="kobospan" id="kobo.382.3">Kimi hastalarımla yıllarca çalışmam gerekir.</span> <span class="kobospan" id="kobo.382.4">Sorunların ne kadar derinlere kök saldığını tahmin bile edemezsiniz.</span> <span class="kobospan" id="kobo.382.5">Onlara ulaşmak için çok derin kazmak gerekir, çok!</span> <span class="kobospan" id="kobo.382.6">Eh, bu da biraz vakit alır tabii.</span> <span class="kobospan" id="kobo.382.7">Ne diyorduk?</span> <span class="kobospan" id="kobo.382.8">Ha, evet, çocukluğunuz… Anne ve babanızla ilişkileriniz nasıldı, Bay…?”</span></p>

  <p class="normal"><span class="kobospan" id="kobo.383.1">Eline nihayet kendisini tanıtabileceği bir fırsat geçtiği için heyecanla atıldı İbrahim Nemrûd:</span></p>

  <p class="normal"><span class="kobospan" id="kobo.384.1">“Efendim, bendeniz Dava Vekili İbrahim Nemrûd.</span> <span class="kobospan" id="kobo.384.2">Buraya gelmemin esas sebebi…”</span></p>

  <p class="normal"><span class="kobospan" id="kobo.385.1">“Evet, Bay Nemrûd, biz de burada bunu bulmaya çalışıyoruz zaten.</span> <span class="kobospan" id="kobo.385.2">Şimdi anne ve babanızla ilişkilerinizi anlatın bana.”</span></p>

  <p class="normal"><span class="kobospan" id="kobo.386.1">“Ama burada sorun benim annem ya da babam değil ki…”</span></p>

  <p class="normal"><span class="kobospan" id="kobo.387.1">“İtiraz istemiyorum!”</span> <span class="kobospan" id="kobo.387.2">diye sesini yükseltti adam, “Bu saçları değirmende ağartmadım ben!</span> <span class="kobospan" id="kobo.387.3">Yıllarımı verdim bu işe!</span> <span class="kobospan" id="kobo.387.4">Siz benden daha mı iyi bileceksiniz sorununuzun ne olduğunu?</span> <span class="kobospan" id="kobo.387.5">Derhal anlatın bakayım bana ailenizle ilişkinizi!</span> <span class="kobospan" id="kobo.387.6">Zaten bu kadar ayak diremenizden de belli sorunlu noktanın o olduğu.”</span></p>

  <p class="normal"><span class="kobospan" id="kobo.388.1">Çaresiz, anlatmaya koyuldu İbrahim Nemrûd:</span></p>

  <p class="normal"><span class="kobospan" id="kobo.389.1">“Tek çocuk olarak büyüdüm ben, oyunlarımda bana arkadaşlık edecek ne erkek ne de kız kardeşim vardı.</span> <span class="kobospan" id="kobo.389.2">Ama yıllar sonra bir rastlantı sonucunda öğrendiğime göre, ben annemle babamın tek çocuğu değilmişim aslında.</span> <span class="kobospan" id="kobo.389.3">Benden önce üç çocukları daha olmuş, üç oğlan, ama üçü de daha bir yaşını doldurmadan, değişik nedenlerle ölmüşler.</span> <span class="kobospan" id="kobo.389.4">O sıralarda ailem—yani annem, babam, büyükannem ve ailemizin emektarı Atıfet Kalfa—babamın görevi nedeniyle taşrada bulunuyormuş.</span> <span class="kobospan" id="kobo.389.5">Babam kırk yıla yakın bir süre Şark eyaletlerinin ücra kasabalarında kaymakamlık yaptı.</span> <span class="kobospan" id="kobo.389.6">Mülkiye’den mezun olunca, kaymakamlık kaleminde küçük bir memur olarak Erzurum’un bir nahiyesine atanmış, daha sonra yavaş yavaş serkâtipliğe, defterdarlığa, kaymakam muavinliğine ve nihayet kaymakamlığa kadar yükselmiş.</span> <span class="kobospan" id="kobo.389.7">Bu süre içinde Diyarbakır’dan Basra’ya, Şam’dan Kahire’ye, Trablus’tan Yemen’e, birçok eyalette bulunmuş.</span> <span class="kobospan" id="kobo.389.8">Görev yeri sık sık değiştirildiği için, sürekli olarak bir kasabadan diğerine taşınmaları gerekiyormuş.</span> <span class="kobospan" id="kobo.389.9">Kimi zaman trenle, ama çoğu taşra eyaletine demiryolu henüz ulaşmadığı için genellikle at ya da manda arabasıyla, hatta zaman zaman katır ya da deve sırtında yapılan, günler süren, uzun ve meşakkatli yolculuklarmış bunlar.</span> <span class="kobospan" id="kobo.389.10">Annem o günleri anlatırken, kimi zaman bir yıl içinde iki üç kez taşındıklarını söylerdi.</span> <span class="kobospan" id="kobo.389.11">Bunun nedeninin, babamın uzlaşmaz kişiliği yüzünden kasaba erkânı ve kaymakamlıktaki diğer görevlilerle anlaşamaması olduğunu düşünüyorum.</span> <span class="kobospan" id="kobo.389.12">Benden önce doğan ağabeylerim, anladığım kadarıyla, işte bu metazorî yolculukların güç koşullarına dayanamayarak ölmüşler.</span> <span class="kobospan" id="kobo.389.13">Benim nasıl olup da onlarla aynı kaderi paylaşmadığıma hâlâ şaşarım.</span> <span class="kobospan" id="kobo.389.14">Babamın Dersim’in ücra kasabalarının birinden Bağdat’a tayini çıktığında, annem karnı burnunda sekiz aylık hamileymiş.</span> <span class="kobospan" id="kobo.389.15">Ellerini ne kadar çabuk tutmaya çalıştılarsa da, yol hazırlıkları yirmi günü bulmuş.</span> <span class="kobospan" id="kobo.389.16">Yağmurlu bir günde sabaha karşı ayrılmışlar Dersim’den.</span> <span class="kobospan" id="kobo.389.17">Ben yolda, deve üzerinde, beklenenden birkaç hafta erken doğmuşum.</span> <span class="kobospan" id="kobo.389.18">Babam rahmetli, bu yüzden deve gibi olduğumu söylerdi bana kızdığında.</span> <span class="kobospan" id="kobo.389.19">Oysa erken doğduğum için son derece cılız, sağlıksız bir bebekmişim.</span> <span class="kobospan" id="kobo.389.20">İki okka ya var ya yokmuşum, boyum da ancak yarım arşın kadarmış.</span> <span class="kobospan" id="kobo.389.21">Cinsel organım hemen hemen bir mercimek tanesi boyutunda olduğundan, kız olduğumu sanmışlar önce ve babama böyle haber vermişler.</span> <span class="kobospan" id="kobo.389.22">Bir kızı olduğunu duyan babam, o sırada içmekte olduğu pek sevgili lületaşı çubuğunu o sinirle yere çalıp iki şak etmiş—ki yıllar yılı bir daha onun gibi iyi bir çubuk bulamadığından yakındı durdu hep.</span> <span class="kobospan" id="kobo.389.23">Hatta, hiç unutmam, ölüm döşeğinde bile hâlâ o çubuğu sayıklıyor, bir anlık öfkeyle onu kırmış oluşuna yazıklanıyordu, üstelik beni sorumlu tutuyordu bundan.</span> <span class="kobospan" id="kobo.389.24">Sonra daha dikkatli incelenince, anlaşılmış tabii erkek olduğum, ama—o ilk anki müthiş düşkırıklığının etkisinden kurtulamadığı için olsa gerek—babamın yüzünü güldürmek mümkün olmamış bir türlü.</span> <span class="kobospan" id="kobo.389.25">Beni kundağa sarılı, sürekli zırlayan, ıslak ve titrek bir et külçesi olarak kucağına verdiklerinde, herhalde mütevaffa ağabeylerimin anısı gözlerinin önünde canlanmış, ‘Nüfusa yazdırmayalım boş yere,’ demiş yüzünü ekşiterek, ‘Bu da yaşamaz nasıl olsa.’</span> <span class="kobospan" id="kobo.389.26">Bağdat’a varıldığında, beni önceki yıl ölmüş olan ağabeyimin kimlik belgesiyle kaydettirmişler subaşının defterine ve böylece onun adını almışım.</span> <span class="kobospan" id="kobo.389.27">Nüfus cüzdanımda yaşımın aslında olduğundan iki yıl fazla gözükmesinin nedeni budur.</span> <span class="kobospan" id="kobo.389.28">Evet, benim doğumumdan hemen hemen bir yıl önce zatürreden ölmüş olan üçüncü kardeşimin adı da İbrahim’miş.</span> <span class="kobospan" id="kobo.389.29">Aslında yalnızca bu da değil, babam İbrahim adını nedense o denli sevmiş ki, benden önce doğan üç oğluna da bu adı koymuş:</span> <span class="kobospan" id="kobo.389.30">I.</span> <span class="kobospan" id="kobo.389.31">İbrahim, II.</span> <span class="kobospan" id="kobo.389.32">İbrahim, III.</span> <span class="kobospan" id="kobo.389.33">İbrahim… Tıpkı köklü bir hanedanın birbiri ardısıra gelen haşmetli sultanları gibi, ölen bir İbrahim’in yerini ertesi yıl bir başkası almış, silsile bozulmamış.</span> <span class="kobospan" id="kobo.389.34">Ben bu zincirin dördüncü halkasıyım, yani IV.</span> <span class="kobospan" id="kobo.389.35">İbrahim, ve ben yaşamasaydım, kimbilir belki de ilanihaye uzayıp gidecekti bu totolojik dizi.</span> <span class="kobospan" id="kobo.389.36">Annemle babamın benden sonra başka çocukları olmamasını ise neye bağlamam gerektiğini bilemiyorum.</span> <span class="kobospan" id="kobo.389.37">Bir oğul olarak benden çok mu hoşnut kaldılar, aynı sıkıntılı deneyimi bir daha yaşamak istemediler mi yoksa?</span> <span class="kobospan" id="kobo.389.38">Düşününce, ikinci olasılık birincisinden daha ağır basıyor.</span> <span class="kobospan" id="kobo.389.39">Hangi gün doğmuş olduğum hep bir muamma olarak kaldı benim için.</span> <span class="kobospan" id="kobo.389.40">Yıllar sonra, hiçbir zaman tanıma fırsatı bulamadığım ağabeylerim hakkındaki acı gerçeği bir rastlantı sonucunda öğrendiğimde, annemi, babaannemi ve dadım Atıfet Kalfa’yı ne kadar sıkıştırdıysam da, ne yazık ki hiçbir zaman tam olarak saptayamadım gerçek doğum tarihimi.</span> <span class="kobospan" id="kobo.389.41">Üçü de her defasında başka başka, birbirini tutmayan hikâyeler anlattılar bana.</span> <span class="kobospan" id="kobo.389.42">‘Hikâye’ diyorum, çünkü kadınların belleği tarih konusunda nedense tuhaf biçimde zayıf oluyor, bir tür masal ya da efsaneye dönüşüveriyor onların ağzında geçmişteki olaylar.</span> <span class="kobospan" id="kobo.389.43">Babam gibi titiz bir adam ise, biryere kayıt düşmediyse bile, en azından kafasının bir köşesine mutlaka yazmış olmalı dördüncü oğlunun doğum tarihini, ama onca yıl boyunca ne o tek söz söyledi bu konuda, ne de ben ona bunu sormaya cesaret edebildim.</span> <span class="kobospan" id="kobo.389.44">Böyle bir adamdı işte babam:</span> <span class="kobospan" id="kobo.389.45">Bir kirpi gibi dikenli, içine kapanık, somurtkan, ketum… Uzun lafın kısası, biraz o zorlu yolculuğun telaşesi içinde, biraz ailemin çocuk konusunda yaşamış olduğu kötü deneyimler yüzünden, biraz benim de kardeşlerim gibi uzun yaşamayacağıma inanıldığı için, ama belki en çok da babamın bana karşı takındığı en hafifinden ilgisiz denebilecek tavır nedeniyle, hiçbir kayıt tutulmamış doğumuma ilişkin.</span> <span class="kobospan" id="kobo.389.46">Şimdi düşünüyorum da, ben sanki doğmamışım.</span> <span class="kobospan" id="kobo.389.47">Bildiğim tek şey, Kasım ayının ilk haftaları içinde dünyaya gelmiş olduğum, ama bunun hangi gün olduğu konusunda en ufak bir fikrim yok.</span> <span class="kobospan" id="kobo.389.48">Bu yüzden doğumgünümü hiçbir zaman kutlayamadım ve doğumgünlerini her yıl kutlayan, cicili bicili doğumgünü pastalarının mumlarını söndüren, anne-babalarından çeşit çeşit hediyeler alan arkadaşlarımı hep imrenerek izledim.</span> <span class="kobospan" id="kobo.389.49">Hâlâ anımsarım, bir keresinde—altı yedi yaşlarındaydım sanırım o zamanlar—benim neden hiç doğumgünüm olmuyor diye hafifçe sızlanacak olduydum, babam gözlerinden ateşler saçan öyle öfkeli bir bakışla bakmıştı ki bana, suratımın orta yerine okkalı bir tokat yemişçesine ağzıma tıkanmıştı lafım ve bir daha o konuyu açamadım.</span> <span class="kobospan" id="kobo.389.50">Yanlış anlaşılmamalı sözlerim:</span> <span class="kobospan" id="kobo.389.51">Babam bana dayak atmak şöyle dursun, bir fiske dahi vurmamıştır hayatı boyunca; ama üzerimde öyle tuhaf, ürkütücü bir etkisi vardı ki, tek bir bakışı yeterdi korkudan donup kalmama.</span> <span class="kobospan" id="kobo.389.52">Babamı hiçbir konuda şaşırtamadıysam da, hiç olmazsa öteki oğulları gibi tez elden ölmeyip tüm o güç koşullara karşın hayatta kalmayı başararak şaşırttım.</span> <span class="kobospan" id="kobo.389.53">Babamın beni belki de bu yüzden hiç affetmediğini sanıyorum.</span> <span class="kobospan" id="kobo.389.54">Birçok başka şey gibi, ağabeylerimin ölümünden de beni sorumlu tuttuğu duygusundan kurtulamadım hiçbir zaman.</span> <span class="kobospan" id="kobo.389.55">Bana eğreti olarak verilen ada vargücümle asılarak, aslında hakkım olmayan birşeyi sahiplenme cüreti gösteren bir açıkgöz, bir yabancı, davetsiz bir misafirdim ben.</span> <span class="kobospan" id="kobo.389.56">O ad bana değil, göçmüş olan ağabeylerime aitti.</span> <span class="kobospan" id="kobo.389.57">Bu dünyadaki gereksiz varoluşumu fazlaca uzatmayıp hayat defterini olması gerektiği gibi vakitlice kapatarak ödünç aldığım şeyi gerçek sahibine iade etmiş olsaydım, ben de babamın sevgili oğullarından biri olma hakkını elde edebilecektim belki.</span> <span class="kobospan" id="kobo.389.58">Onlar gökteki parlak yıldızlar denli uzak, ulaşılmaz ve görkemliydiler; ben ise herzaman tembel, haylaz, hayırsız evlattım, yüzkarasıydım ailemin.</span> <span class="kobospan" id="kobo.389.59">Onlar yaşamış olsalar, kimbilir ne şanlı şöhretli, ne büyük adamlar olacaklar, ne önemli işler yapacaklardı; oysa ben avukat çıkmayı bile başaramayıp basit bir dava vekili olarak iki paralık ettim ailemin şerefini.</span> <span class="kobospan" id="kobo.389.60">Babama layık bir oğul olamadım.</span> <span class="kobospan" id="kobo.389.61">Bu yüzden babam ölüm döşeğinde bile bağışlamadı beni.</span> <span class="kobospan" id="kobo.389.62">Oysa ben hep hayrandım ona.</span> <span class="kobospan" id="kobo.389.63">Her sabah gri setresini giyip beylik kılıcını kuşanarak beyaz atının üzerinde kaymakamlık binasına giderdi babam.</span> <span class="kobospan" id="kobo.389.64">Şam’da görev yaparken, tıkanan şehir kanalizasyonunun açılması konusunda gösterdiği dirayet nedeniyle verilen 4.</span> <span class="kobospan" id="kobo.389.65">sınıf</span> <span class="ideitalik1"><span class="kobospan" id="kobo.389.66">Kararlılık Nişanı</span></span> <span class="kobospan" id="kobo.389.67">(KANİŞ) göğsünde olurdu hep.</span> <span class="kobospan" id="kobo.389.68">Kaymakamlık binasına vardığında, önünde elpençe divan duran hademeler ve memurlar tarafından âdeta haşmetli bir hükümdar, neredeyse bir tanrı gibi karşılanırdı.</span> <span class="kobospan" id="kobo.389.69">Makamına geçip oturunca, az şekerli kahvesi ve lokumu koşturulurdu hemen.</span> <span class="kobospan" id="kobo.389.70">O ise hiçkimsenin yüzüne bile bakmaya tenezzül etmeksizin etrafına emirler yağdırır, fırtınalı bir denizde gemisini selamete çıkaran usta bir kaptan gibi vakur ve azametli, dimdik dururdu.</span> <span class="kobospan" id="kobo.389.71">Büyüyünce onun gibi kudretli bir kaymakam olmaktı hayalim.</span> <span class="kobospan" id="kobo.389.72">Ama bu düşüncemi babama açtığımda, nedense karşı çıktı.</span> <span class="kobospan" id="kobo.389.73">O benim hukuk okumamı ve savcı ya da yargıç olmamı istiyordu.</span> <span class="kobospan" id="kobo.389.74">Bu yüzden liseden sonra ADAK’a yazıldım.”</span></p>

  <p class="normal"><span class="kobospan" id="kobo.391.1">Düşünceli düşünceli başını salladı adam:</span></p>

  <p class="normal"><span class="kobospan" id="kobo.392.1">“Hmmm, bu anlattıklarınız gerçekten çok ilginç… Ama görüyorum ki, hep babanızdan söz ediyorsunuz.</span> <span class="kobospan" id="kobo.392.2">Bunun nedenini düşündünüz mü hiç?</span> <span class="kobospan" id="kobo.392.3">Aslında babanız gerçek sorununuzu maskelemekte kullandığınız bir araçtan başka birşey değil.”</span></p>

  <p class="normal"><span class="kobospan" id="kobo.393.1">“Gerçek sorunumu maskelemekte kullandığım bir araç mı?”</span> <span class="kobospan" id="kobo.393.2">dedi İbrahim Nemrûd şaşkınlıkla, “Nasıl yani?”</span></p>

  <p class="normal"><span class="kobospan" id="kobo.394.1">“Gerçek sorununuz, yani anneniz…”</span></p>

  <p class="normal"><span class="kobospan" id="kobo.395.1">“Annem mi?</span> <span class="kobospan" id="kobo.395.2">Nasıl olur?”</span></p>

  <p class="normal"><span class="kobospan" id="kobo.396.1">“Anneniz elbette!</span> <span class="kobospan" id="kobo.396.2">Hep öyle değil midir zaten?</span> <span class="kobospan" id="kobo.396.3">Erkek çocukların esas sorunu anneleriyledir.</span> <span class="kobospan" id="kobo.396.4">Baba, dolaylı, ikincil bir sorundur yalnızca.</span> <span class="kobospan" id="kobo.396.5">Herşey, annenizle cinsel ilişki kurmak istemenizden kaynaklanıyor.</span> <span class="kobospan" id="kobo.396.6">Babanızı bu yolda kendinize en büyük rakip, aşılmaz bir engel olarak görüyorsunuz ve bunun için de onu sorunların kaynağıymış gibi gösteriyorsunuz.</span> <span class="kobospan" id="kobo.396.7">Oysa asıl sorun sizsiniz!</span> <span class="kobospan" id="kobo.396.8">Haydi, inkârdan gelmeye kalkışmayın!</span> <span class="kobospan" id="kobo.396.9">İtiraf edin!”</span></p>

  <p class="normal"><span class="kobospan" id="kobo.397.1">“Hayır, Efendim, olur mu hiç!”</span> <span class="kobospan" id="kobo.397.2">diye şiddetle karşı çıktı İbrahim Nemrûd ve divandan kalkmak için davrandı, ama adam kemikli eliyle omzuna bastırarak engel oldu doğrulmasına.</span></p>

  <p class="normal"><span class="kobospan" id="kobo.398.1">“Karşı koymayın boş yere, ben herşeyi biliyorum, kandıramazsınız beni!</span> <span class="kobospan" id="kobo.398.2">Sizin tek istediğiniz, annenizle cinsel ilişki kurmak.</span> <span class="kobospan" id="kobo.398.3">Bu gizli emelinize ulaşmak için hiçbir şeyden çekinmezsiniz.”</span></p>

  <p class="normal"><span class="kobospan" id="kobo.399.1">“Vallahi de değil, billahi de değil, Beyefendi!”</span> <span class="kobospan" id="kobo.399.2">diye sızlandı İbrahim Nemrûd ağlamaklı bir sesle, “Emin olun ki, yalan söylemiyorum.</span> <span class="kobospan" id="kobo.399.3">Rahmetli validem hakkında böyle çirkin, böyle ahlaksızca şeyler düşünebilir miyim ben hiç?”</span></p>

  <p class="normal"><span class="kobospan" id="kobo.400.1">Yattığı yerden doğrulabilmek için umutsuzca debeleniyor, ama adama göre çok daha iri ve güçlü olmasına karşın, adamın onu divana bastıran zayıf, kemikli elinden bir türlü kurtulamıyordu.</span> <span class="kobospan" id="kobo.400.2">Kol ve bacaklarında derman kesilmişti.</span> <span class="kobospan" id="kobo.400.3">Yeni doğmuş bir bebek denli güçsüz ve korunmasız hissediyordu kendisini.</span></p>

  <p class="normal"><span class="kobospan" id="kobo.401.1">“İşte, görüyor musunuz?”</span> <span class="kobospan" id="kobo.401.2">diye muzaffer bir edayla bağırdı adam, “Suçüstü yakalanınca, nasıl da çırpınıyorsunuz köşeye kısılmış bir şeytan gibi!</span> <span class="kobospan" id="kobo.401.3">İtiraf et, günahkâr!</span> <span class="kobospan" id="kobo.401.4">İtiraf et, mücrim!</span> <span class="kobospan" id="kobo.401.5">İtiraf et!</span> <span class="kobospan" id="kobo.401.6">Baban senin annene nasıl baktığını görmüş ve ona karşı olan duygularını anlamıştı!</span> <span class="kobospan" id="kobo.401.7">Ona bu yüzden düşmansın ve iftira ediyorsun!</span> <span class="kobospan" id="kobo.401.8">İtiraf et ve rahatla!”</span></p>

  <p class="normal"><span class="kobospan" id="kobo.402.1">İbrahim Nemrûd’un suratı kâğıt gibi beyazlaşmış, gözleri yuvalarından fırlamıştı.</span> <span class="kobospan" id="kobo.402.2">Saçlarının arasından ter fışkırıyor, dudakları titriyordu.</span> <span class="kobospan" id="kobo.402.3">Canı yanmış bir köpek yavrusu gibi uludu:</span></p>

  <p class="normal"><span class="kobospan" id="kobo.403.1">“İtiraf ediyorum!</span> <span class="kobospan" id="kobo.403.2">Ben bir günahkârım!</span> <span class="kobospan" id="kobo.403.3">Annemi arzuladım!</span> <span class="kobospan" id="kobo.403.4">Onu döllemek istedim!</span> <span class="kobospan" id="kobo.403.5">Affedin beni!</span> <span class="kobospan" id="kobo.403.6">Affedin, n’olur!”</span></p>

  <p class="normal"><span class="kobospan" id="kobo.404.1">Adamın yüzünde hoşnut bir ifade belirdi.</span> <span class="kobospan" id="kobo.404.2">İbrahim Nemrûd’un omzuna bastırmayı bırakıp derin bir nefes alarak koltukta arkasına yaslandı.</span> <span class="kobospan" id="kobo.404.3">Yüzünden görevini gereğince yerine getirmiş olmanın hazzı okunuyordu.</span></p>

  <p class="normal"><span class="kobospan" id="kobo.405.1">“Hah şöyle!”</span> <span class="kobospan" id="kobo.405.2">dedi memnun bir sesle, “Gördün mü, ne kadar rahat ettin şimdi!</span> <span class="kobospan" id="kobo.405.3">Ne var kendini böyle helak edecek?</span> <span class="kobospan" id="kobo.405.4">Kendinle barışmayı, kendini tüm kusurlarınla kabullenmeyi öğrenmelisin, o zaman mutlu olabilirsin ancak.</span> <span class="kobospan" id="kobo.405.5">Hem annesini arzulayan ilk erkek sen değilsin ki… Bunun yanlış birşey olduğunu da kim söyledi?”</span></p>

  <p class="normal"><span class="kobospan" id="kobo.406.1">“Nasıl yani?”</span> <span class="kobospan" id="kobo.406.2">dedi İbrahim Nemrûd şaşkınlıkla, “Bu yanlış birşey değil mi?”</span></p>

  <p class="normal"><span class="kobospan" id="kobo.407.1">“Değil elbette!</span> <span class="kobospan" id="kobo.407.2">Bunca erkek bunu istediğine göre, yanlış olamaz, değil mi?</span> <span class="kobospan" id="kobo.407.3">Tümüyle doğal bir dürtü bu.”</span></p>

  <p class="normal"><span class="kobospan" id="kobo.408.1">“Ama az önce diyordunuz ki…”</span></p>

  <p class="normal"><span class="kobospan" id="kobo.409.1">“Anlamıyorsun,” dedi adam babacan bir gülümsemeyle, “Seni kıvama getirmek, itiraf ettirmek, gerçekleri kabullenmeni sağlamak için kullandığım bir yöntemdi o.</span> <span class="kobospan" id="kobo.409.2">Aslında ben yöneltmiyordum sana o suçlamaları, sen kendine yöneltiyordun.</span> <span class="kobospan" id="kobo.409.3">Ben senin sözcülüğünü üstlendim yalnızca ve sana aklından geçirdiğin, ama dile getirmeye cesaret edemediğin şeyleri söyledim.</span> <span class="kobospan" id="kobo.409.4">Unutma ki, bir sorunun yanıtlanabilmesi için önce mutlaka dile getirilmesi gerekir.”</span></p>

  <p class="normal"><span class="kobospan" id="kobo.410.1">“Öyleyse, suçlu hissetmem gerekmiyor mu kendimi?”</span></p>

  <p class="normal"><span class="kobospan" id="kobo.411.1">“Tabii ki gerekmiyor.</span> <span class="kobospan" id="kobo.411.2">Bak, ben hiç suçluluk hissediyor muyum?”</span></p>

  <p class="normal"><span class="kobospan" id="kobo.412.1">“Nasıl?”</span> <span class="kobospan" id="kobo.412.2">diye şaşkınlıkla doğruldu İbrahim Nemrûd, “Yoksa… yoksa siz de mi?”</span></p>

  <p class="normal"><span class="kobospan" id="kobo.413.1">“Ne sandın ya?”</span> <span class="kobospan" id="kobo.413.2">diye kıkırdadı adam, “Ben de elbette, bütün erkekler gibi… Hani ne derler:</span> <span class="kobospan" id="kobo.413.3">Erkek milleti değil miyiz, hepimiz aynıyız!</span> <span class="kobospan" id="kobo.413.4">Senin tersine, çok çocuklu bir ailede büyüdüm ben.</span> <span class="kobospan" id="kobo.413.5">Bir elin parmakları gibi, tam beş kardeştik, beş azgın oğlan… Sen tek başına büyümüş olmaktan yakınıyorsun, ama çok kardeş olmanın da kolay birşey olduğunu sanma.</span> <span class="kobospan" id="kobo.413.6">Neden dersen, yüzeysel olarak baktığında, kardeş bir dost, bir dayanak gibi görünür belki, hatta zaman zaman böyle olabilir de gerçekten, ama aslında amansız bir rakiptir kardeş.</span> <span class="kobospan" id="kobo.413.7">Ben yalnızca babamla değil, aynı zamanda da dört küçük canavarla paylaşmak zorundaydım annemi.</span> <span class="kobospan" id="kobo.413.8">Üstelik ben en büyükleriydim ve babamın erken ölümünden sonra, onlara yalnızca ağabeylik değil, babalık da etmem gerekiyordu.</span> <span class="kobospan" id="kobo.413.9">Onlar ise küçük oldukları için doğal olarak benden daha çok mazhar oluyorlardı annemin ilgisi ve sevgisine.</span> <span class="kobospan" id="kobo.413.10">Hiçbir zaman açıkça dile getirilmeyen, gizli bir savaş vardı aramızda.</span> <span class="kobospan" id="kobo.413.11">Güçlünün güçsüzü alt ettiği, galibin herşeyi aldığı, mağluba ise kimsenin acımadığı, amansız bir savaştı bu.</span> <span class="kobospan" id="kobo.413.12">Ama bunu kötü anlamda söylediğimi sanma sakın.</span> <span class="kobospan" id="kobo.413.13">Doğa yasası böyledir ve—beğenelim, beğenmeyelim—tüm canlılar uymak zorundadır bu yasaya.</span> <span class="kobospan" id="kobo.413.14">Güçlü olan ayakta kalacak, güçsüzler ise er ya da geç silinip gidecektir.</span> <span class="kobospan" id="kobo.413.15">Gereksiz riskler alan, maceraperest, romantik bir kumarbaz değildir doğa, kıt olan kaynaklarını boş yere harcamaz, kazanma olasılığı düşük numaralara yatırmaz varını yoğunu.</span> <span class="kobospan" id="kobo.413.16">Neslin devamı ancak böyle sağlanabilir.</span> <span class="kobospan" id="kobo.413.17">Yalnızca güçlülerin hakkıdır doğanın nimetlerinden yararlanmak.</span> <span class="kobospan" id="kobo.413.18">Böylece, güçlüler yine güçlüler yaratacak, doğa kendi kendisini yetkinleştirerek ilanihaye sürüp gidecektir.</span> <span class="kobospan" id="kobo.413.19">Evet, doğa yetkinleşme ve kendi kendisini sürdürme üzerine kurulmuş, son derece karmaşık, dakik bir düzendir, bir tür</span> <span class="ideitalik1"><span class="kobospan" id="kobo.413.20">perpetuum mobile</span></span><span class="kobospan" id="kobo.413.21">… Ve bu düzende senin ve benim gibi güçlüler ayakta kalabilir ancak.”</span></p>

  <p class="normal"><span class="kobospan" id="kobo.415.1">“Sizin ve… benim gibi güçlüler mi?”</span></p>

  <p class="normal"><span class="kobospan" id="kobo.416.1">“Evet ya, senin ve benim gibi!”</span> <span class="kobospan" id="kobo.416.2">dedi adam coşkuyla, “Kendini sakın küçümseme!</span> <span class="kobospan" id="kobo.416.3">Kardeşlerimizi şöyle ya da böyle alt etmeyi başarmadık mı her ikimiz de?</span> <span class="kobospan" id="kobo.416.4">Sen henüz bir cenin bile değildin bunu yaparken; belirsiz bir olasılık, hatta olasılığın gölgesiydin yalnızca; ama sonuçta bugün sensin bu divanda yatan, mezarlarının üzerinde çoktan otlar bitmiş olan müteveffa ağabeylerinden biri değil.</span> <span class="kobospan" id="kobo.416.5">Benim durumum görünüşte biraz farklı belki, ama sonuç olarak aynı.</span> <span class="kobospan" id="kobo.416.6">Bugüne bugün kendi alanında dünyanın en önden gelen derneğinin kurucu üyesi, düzinelerce kitabın velut yazarı, adının kulaklara fısıldanması bile saygı ve korku uyandıran bir otoriteyim.</span> <span class="kobospan" id="kobo.416.7">Ya kardeşlerim, şimdi onlar neredeler peki?</span> <span class="kobospan" id="kobo.416.8">Kim biliyor onların adını?</span> <span class="kobospan" id="kobo.416.9">Ben senin gibi toprağın bir kulaç altına gömmeyi başaramadım—henüz başaramadım!</span><span class="kobospan" id="kobo.416.10">—belki onları, ama adlarını tarihin hoşgörüsüz sayfalarından ebediyen silerek aslında çok daha yetkin bir biçimde yapmış oldum bunu.</span> <span class="kobospan" id="kobo.416.11">Onlar yaşarken öldüler.</span> <span class="kobospan" id="kobo.416.12">Tıpkı senin gibi, kendi varoluşumla kardeşlerimi yokettim ben.</span> <span class="kobospan" id="kobo.416.13">Bu yüzden aslında seninle kardeş sayılırız.</span> <span class="kobospan" id="kobo.416.14">Gel, seni kucaklayayım, sevgili kardeşim benim!”</span></p>

  <p class="normal"><span class="kobospan" id="kobo.417.1">Adam koltuğundan kalkıp divanın önünde diz çöktü ve doğrulmaya çalışan İbrahim Nemrûd’u kucakladı.</span> <span class="kobospan" id="kobo.417.2">İbrahim Nemrûd afallamıştı.</span> <span class="kobospan" id="kobo.417.3">İçinde karşı konulmaz bir sevgi dalgasının kabarmakta olduğunu hissediyordu.</span> <span class="kobospan" id="kobo.417.4">Nedenini bilemediği ani bir itkiyle, adamı kucaklayıp göğsüne bastırdı.</span> <span class="kobospan" id="kobo.417.5">Adamın kaliteli İngiliz kumaşından yapılma takım elbisesinin içindeki gövdesi öylesine çelimsizdi ki, İbrahim Nemrûd’un güçlü kollarının arasında yeni doğmuş bir bebek gibi ufacık kalıyordu.</span> <span class="kobospan" id="kobo.417.6">Yanlış bir hareket yaparak incitmekten korkuyordu İbrahim Nemrûd bu narin bedeni.</span></p>

  <p class="normal"><span class="kobospan" id="kobo.418.1">“Ah, benim sevgili kardeşim!”</span> <span class="kobospan" id="kobo.418.2">diye acıyla inledi adam, “Ne yaptım ben sana?</span> <span class="kobospan" id="kobo.418.3">Ne yaptım?”</span></p>

  <p class="normal"><span class="kobospan" id="kobo.419.1">Gözlüğünün camları buğulanmıştı.</span> <span class="kobospan" id="kobo.419.2">İnce dudakları titriyor, güçsüz elleriyle kulaklarını tıkamaya çalışıyordu.</span></p>

  <p class="normal"><span class="kobospan" id="kobo.420.1">“Ah, bu ne korkunç uğultu böyle!</span> <span class="kobospan" id="kobo.420.2">Kulaklarım!</span> <span class="kobospan" id="kobo.420.3">Kulaklarım sağır olacak!</span> <span class="kobospan" id="kobo.420.4">Kanın sesi!</span> <span class="kobospan" id="kobo.420.5">Kanın sesi topraktan bağırıyor!</span> <span class="kobospan" id="kobo.420.6">Ben şimdi babamıza nasıl hesap vereceğim?</span> <span class="kobospan" id="kobo.420.7">Affet beni!</span> <span class="kobospan" id="kobo.420.8">Affet beni, kardeşim!”</span></p>

  <p class="normal"><span class="kobospan" id="kobo.421.1">Gözlerinden akan yaşlar, yanaklarından aşağı, bıyığının kıvrık uçlarına akıyor, oradan bakımlı sakalına süzülerek, pürüzsüz inci tanelerini andıran, pırıltılı, toparlak damlacıklar oluşturuyordu.</span> <span class="kobospan" id="kobo.421.2">Birden başını İbrahim Nemrûd’un omzuna gömüp, en sevdiği oyuncağı kırılmış küçük bir çocuk gibi hüngür hüngür ağlamaya başladı.</span> <span class="kobospan" id="kobo.421.3">İbrahim Nemrûd bu beklenmedik durum karşısında ne yapacağını şaşırdı, birilerinden yardım istercesine çevresine bakındı umutsuz gözlerle.</span> <span class="kobospan" id="kobo.421.4">Sonra daha fazla dayanamayarak küt parmaklarını adamın seyrelmiş kır saçları arasına sokup derin hıçkırıklarla sarsılan bu güçsüz başı şefkatle okşadı.</span> <span class="kobospan" id="kobo.421.5">Adamın başı, İbrahim Nemrûd’un iri ellerinin arasında pörsük bir limon kabuğu gibi ufacık kalmıştı.</span> <span class="kobospan" id="kobo.421.6">Bu ufak başın belki de tüm bir yaşam boyu hiç böyle şefkatle okşanmamış olduğunu düşündü İbrahim Nemrûd.</span> <span class="kobospan" id="kobo.421.7">Bu düşünce yüreğini burktu ve adamın başını daha büyük bir sevgiyle göğsüne bastırmasına neden oldu.</span> <span class="kobospan" id="kobo.421.8">Adamın gözyaşları, gömleğiyle ceketinin göğsünde koyu renk lekeler bırakırken, onu hem bir baba, hem bir oğul, hem de bir kardeş gibi sevdiğini anladı birden İbrahim Nemrûd ve buna şaştı.</span> <span class="kobospan" id="kobo.421.9">Daha önce hiçkimseye karşı bu tür bir yakınlık hissettiğini anımsamıyordu.</span></p>

  <p class="normal"><span class="kobospan" id="kobo.422.1">“Ağabey!</span> <span class="kobospan" id="kobo.422.2">Zavallı ağabeyim benim!”</span> <span class="kobospan" id="kobo.422.3">diye mırıldandı.</span> <span class="kobospan" id="kobo.422.4">Onun da sol gözünün pınarında, dalından sarkan olgun bir meyva gibi, iri ve kıpırtılı bir damla belirmişti şimdi.</span> <span class="kobospan" id="kobo.422.5">Ama bu damla hiçbir zaman düşmedi.</span> <span class="kobospan" id="kobo.422.6">Adamın seyrek saçlarını okşayan eline yağlı ve yapışkan birşeyin bulaştığını hissetti İbrahim Nemrûd ve içgüdüsel bir hareketle parmaklarını burnuna götürüp kokladı.</span> <span class="kobospan" id="kobo.422.7">Tuhaf, ağır bir kokuydu aldığı, ama ne olduğunu çıkaramıyordu.</span> <span class="kobospan" id="kobo.422.8">Yüzünü buruşturdu ve adama belli etmemeye çalışarak elini pantolonunun bacağına sildi.</span> <span class="kobospan" id="kobo.422.9">Ama adam bunu görmüştü.</span> <span class="kobospan" id="kobo.422.10">Birden silkinip şaşırtıcı bir çeviklikle ayağa fırladı.</span></p>

  <p class="normal"><span class="kobospan" id="kobo.423.1">“Kusuruma bakmayın,” dedi soğuk bir sesle, dağılmış olan saçlarına ve üstüne başına çeki düzen verirken, “Kimi zaman kendimi böyle fazlaca kaptırıyorum.</span> <span class="kobospan" id="kobo.423.2">Ne yaparsınız, sonuçta hepimiz insanız ve anılar…”</span></p>

  <p class="normal"><span class="kobospan" id="kobo.424.1">İbrahim Nemrûd bulanık bir düşten uyanırcasına kendine gelmeye çalıştı.</span></p>

  <p class="normal"><span class="kobospan" id="kobo.425.1">“Yo, yo!”</span> <span class="kobospan" id="kobo.425.2">dedi telaşla, “Özür dilemeniz gereksiz.</span> <span class="kobospan" id="kobo.425.3">Aslında ben de…”</span></p>

  <p class="normal"><span class="kobospan" id="kobo.426.1">“Çok teşekkür ederim, kabahatimi yüzüme vurmayacak kadar naziksiniz.</span> <span class="kobospan" id="kobo.426.2">Ama işiyle özel yaşamını birbirine karıştırmak… Bir psikanalist için, emin olun ki, bağışlanmaz bir hatadır bu.”</span></p>

  <p class="normal"><span class="kobospan" id="kobo.427.1">İbrahim Nemrûd şaşaladı:</span></p>

  <p class="normal"><span class="kobospan" id="kobo.428.1">“Nasıl yani?</span> <span class="kobospan" id="kobo.428.2">Siz psikanalist misiniz?”</span></p>

  <p class="normal"><span class="kobospan" id="kobo.429.1">“Elbette,” dedi adam kaşlarını kaldırarak.</span> <span class="kobospan" id="kobo.429.2">Sesinde belli belirsiz bir alınganlık tınısı vardı:</span> <span class="kobospan" id="kobo.429.3">“Hemen hemen kırk yıldan beri hem de.”</span></p>

  <p class="normal"><span class="kobospan" id="kobo.430.1">İbrahim Nemrûd’un aklı karışmıştı.</span></p>

  <p class="normal"><span class="kobospan" id="kobo.431.1">“Ben sizin arkeolog olduğunuzu sanıyordum,” dedi kaşlarını çatarak.</span></p>

  <p class="normal"><span class="kobospan" id="kobo.432.1">“Arkeolog mu?</span> <span class="kobospan" id="kobo.432.2">Arkeolojiyle amatör olarak ilgilenirim elbette, ama asıl mesleğim psikoterapidir.</span> <span class="kobospan" id="kobo.432.3">İzin verirseniz, kendimi takdim edeyim:</span> <span class="kobospan" id="kobo.432.4">Ben C.</span> <span class="kobospan" id="kobo.432.5">Kudret Sürurizade, psikanalist.</span> <span class="kobospan" id="kobo.432.6">Birçok başka görevimin yanısıra,</span> <span class="ideitalik1"><span class="kobospan" id="kobo.432.7">Psikopatoloji Derneği</span></span> <span class="kobospan" id="kobo.432.8">PSİKOPAD’ın da kurucu üyesi ve onursal başkanıyım.</span> <span class="kobospan" id="kobo.432.9">Adımdaki C.’</span><span class="kobospan" id="kobo.432.10">nin ne anlama geliyor olabileceği üzerinde boş yere kafa yormayın, hiçbir anlama gelmiyor çünkü.</span> <span class="kobospan" id="kobo.432.11">İlkokudayken, kaybolmamaları için defter ve kitaplarımın ilk sayfalarına adımın baş harfleri olan K.</span><span class="kobospan" id="kobo.432.12">S.</span> <span class="kobospan" id="kobo.432.13">ile imza atardım.</span> <span class="kobospan" id="kobo.432.14">Arkadaşlarım bunu hep ‘kâse’, ‘kese’, ‘kısa’, hatta ‘köse’ şeklinde okuyarak benimle dalga geçerlerdi.</span> <span class="kobospan" id="kobo.432.15">Çocuklar nasıl zalim olurlar, bilirsiniz.</span> <span class="kobospan" id="kobo.432.16">Bu durum beni çok rahatsız ediyordu.</span> <span class="kobospan" id="kobo.432.17">Düşünüp taşındım ve adımın başına uyduruk bir harf getirerek bu can sıkıcı durumdan kurtulmaya karar verdim.</span> <span class="kobospan" id="kobo.432.18">Ayrıca üç adlı olmak çok fiyakalı görünüyordu bana.</span> <span class="kobospan" id="kobo.432.19">N’aparsınız, çocuk aklı işte… Bütün harfleri tek tek gözden geçirip sonuçta şekil olarak en hoşuma giden C’de karar kıldım.</span> <span class="kobospan" id="kobo.432.20">C hilale benziyor ve bu yüzden bayrağı ve anavatanı çağrıştırıyordu.</span> <span class="kobospan" id="kobo.432.21">Modern psikoterapinin temel tekniklerinden biri olan</span> <span class="ideitalik1"><span class="kobospan" id="kobo.433.1">Serbest Çağrışım Metodu</span></span> <span class="kobospan" id="kobo.433.2">SEÇME’yi daha o zamandan nasıl içgüdüsel olarak keşfetmişim, görüyor musunuz?</span> <span class="kobospan" id="kobo.433.3">Eee, ne demişler:</span> <span class="kobospan" id="kobo.433.4">Adam olacak çocuk… Böylece adımın baş harflerinden oluşan imzam C.</span><span class="kobospan" id="kobo.433.5">K.</span><span class="kobospan" id="kobo.433.6">S.</span> <span class="kobospan" id="kobo.433.7">oldu.</span> <span class="kobospan" id="kobo.433.8">Bir süre rahat ettim.</span> <span class="kobospan" id="kobo.433.9">Artık arkadaşlarımın alaylarına maruz kalmaksızın, imzamı gönül rahatlığıyla bütün defter ve kitaplarımın içine atıyordum.</span> <span class="kobospan" id="kobo.433.10">Ama bu huzur dönemi maalesef çok uzun sürmedi.</span> <span class="kobospan" id="kobo.433.11">Birşeyi hesaplayamamıştım.</span> <span class="kobospan" id="kobo.433.12">Ortaokulda İngilizce dersi görmeye başlamıştık.</span> <span class="kobospan" id="kobo.433.13">Bir süre sonra bütün sınıf tarafından</span> <span class="ideitalik1"><span class="kobospan" id="kobo.434.1">jackass</span></span> <span class="kobospan" id="kobo.434.2">olarak anılır oldum.</span> <span class="kobospan" id="kobo.434.3">Hatta hocalar bile artık böyle hitap ediyordu bana:</span> <span class="ideitalik1"><span class="kobospan" id="kobo.435.1">Jackass</span></span> <span class="kobospan" id="kobo.435.2">yukarı,</span> <span class="ideitalik1"><span class="kobospan" id="kobo.436.1">jackass</span></span> <span class="kobospan" id="kobo.436.2">aşağı… Yaptığıma bin pişman olmuştum tabii, ama ne fayda, iş işten geçmişti.</span> <span class="kobospan" id="kobo.436.3">Alfabede onca harf varken, nereden de bulmuştum ki o menfur C harfini?</span> <span class="kobospan" id="kobo.436.4">Alaycı takılmaları engellemek için adımın önüne C yerine başka bir harf getirmeyi, harflerin sırasını değiştirmeyi, ilgi çekici olacağını umduğum başka kısaltmalar oluşturmayı denedim, ama bunların hiçbirisi işe yaramadı.</span> <span class="kobospan" id="kobo.436.5">Geriye dönmeye çalışmak için çok geçti artık.</span> <span class="kobospan" id="kobo.436.6">O iğrenç</span> <span class="ideitalik1"><span class="kobospan" id="kobo.437.1">jackass</span></span> <span class="kobospan" id="kobo.437.2">lakabı bir yama gibi yapışmıştı üzerime.</span> <span class="kobospan" id="kobo.437.3">Ne yaparsam yapayım, ondan kurtulamayacaktım.</span> <span class="kobospan" id="kobo.437.4">Çaresiz ben de boyun eğdim bu duruma.</span> <span class="kobospan" id="kobo.437.5">Demek bu benim kaderimdi.</span> <span class="kobospan" id="kobo.437.6">Lise ve üniversite yıllarında alaycı ifadelere göğüs gererek, artık benim ayrılmaz bir parçam haline gelmiş olan C.</span><span class="kobospan" id="kobo.437.7">K.</span><span class="kobospan" id="kobo.437.8">S.</span> <span class="kobospan" id="kobo.437.9">kısaltmasını kahramanca taşımayı sürdürdüm.</span> <span class="kobospan" id="kobo.437.10">Bugün de psikanaliz çevrelerinde C.</span> <span class="kobospan" id="kobo.437.11">Kudret Sürurizade olarak tanınırım.</span> <span class="kobospan" id="kobo.437.12">Şu meşhur—ya da meşum mu demeliyim?</span><span class="kobospan" id="kobo.437.13">—C’nin hikâyesini siz de biliyorsunuz artık.</span> <span class="kobospan" id="kobo.437.14">Başkasından duymanızı istemedim, o yüzden bir an önce ben anlatıp kurtuldum.</span> <span class="kobospan" id="kobo.437.15">Şimdi çok daha iyi hissediyorum kendimi.”</span></p>

  <p class="normal"><span class="kobospan" id="kobo.439.1">İbrahim Nemrûd hâlâ tam olarak anlayamıyordu.</span></p>

  <p class="normal"><span class="kobospan" id="kobo.440.1">“Oysa Şazinuş Stigma’nın hangi ailenin yanına verildiğini sorduğumda, ÖKSE’nin müdürü sizin için demişti ki…” diye mırıldandı.</span></p>

  <p class="normal"><span class="kobospan" id="kobo.441.1">“Kim?</span> <span class="kobospan" id="kobo.441.2">Kim?</span> <span class="kobospan" id="kobo.441.3">Kim dediniz?”</span></p>

  <p class="normal"><span class="kobospan" id="kobo.442.1">Psikanalistin suratı birden kıpkırmızı kesilmişti.</span> <span class="kobospan" id="kobo.442.2">Gözlerinden ateş fışkırıyordu.</span> <span class="kobospan" id="kobo.442.3">İbrahim Nemrûd farkına varmadan yanlış birşey söyleyip onu kızdırmış olabileceğini düşünerek sustu.</span></p>

  <p class="normal"><span class="kobospan" id="kobo.443.1">“Ah, alçak!</span> <span class="kobospan" id="kobo.443.2">Ah, sefil!</span> <span class="kobospan" id="kobo.443.3">Ah, hain!”</span> <span class="kobospan" id="kobo.443.4">diye takma dişlerini gıcırdattı psikanalist ve sıktığı küçük yumruğunu görünmez bir düşmanı defetmeye çalışırcasına havada salladı.</span> <span class="kobospan" id="kobo.443.5">“Onu bir elime geçirsem…”</span></p>

  <p class="normal"><span class="kobospan" id="kobo.444.1">“Size tümüyle katılıyorum!”</span> <span class="kobospan" id="kobo.444.2">diye heyecanla atıldı İbrahim Nemrûd.</span> <span class="kobospan" id="kobo.444.3">ÖKSE’de yaşadığı sıkıntılı deneyim gözlerinin önüne gelmişti.</span> <span class="kobospan" id="kobo.444.4">“Böyle kişilerin önemli mevkilere gelmesine kesinlikle izin verilmemeli.</span> <span class="kobospan" id="kobo.444.5">Ne oldu?</span> <span class="kobospan" id="kobo.444.6">Sizi de tuvalette sinsice tuzağa düşürüp o küçük vahşileri üzerinize mi saldı yoksa?”</span></p>

  <p class="normal"><span class="kobospan" id="kobo.445.1">“Tuvalette sinsice tuzağa düşürüp o küçük vahşileri üzerime salmak mı?”</span> <span class="kobospan" id="kobo.445.2">dedi psikanalist sinirden titreyen bir sesle, “Hayret!</span> <span class="kobospan" id="kobo.445.3">Nereden biliyorsunuz bunu?</span> <span class="kobospan" id="kobo.445.4">Yo, durun, anladım!</span> <span class="kobospan" id="kobo.445.5">Siz de ona evinin kapılarını açan bahtsızlardan birisiniz, değil mi?</span> <span class="kobospan" id="kobo.445.6">Evet, Beyefendi, aynen öyle oldu.</span> <span class="kobospan" id="kobo.445.7">Üzerinize afiyet, sık sık peklik illetine duçar olurum ben.</span> <span class="kobospan" id="kobo.445.8">Bir gün tuvalette, çok afedersiniz, bin bir zahmetle def-i hacet etmeye çalışırken, birden kapı açıldı.</span> <span class="kobospan" id="kobo.445.9">Meğer bu, evvelden kapının sürgüsünü gizlice eğeleyip kesmiş.</span> <span class="kobospan" id="kobo.445.10">Ben daha ne olduğunu anlayıp toparlanamadan, ardına taktığı kızlarımla birlikte paldır küldür içeri dalmasın mı?</span> <span class="kobospan" id="kobo.445.11">Herbirinin elinde birer müzik aleti, büyük bir gürültüyle çalıp söyleyerek etrafımda hoplaya zıplaya dans etmeye başladılar.</span> <span class="kobospan" id="kobo.445.12">Kendisi de eline sesi neredeyse kulak zarımı patlatan trompete benzer bir boru almış, öttürüp duruyordu.</span> <span class="kobospan" id="kobo.445.13">Ben zavallı, klozetin üzerinde büzüldükçe büzüldüm.</span> <span class="kobospan" id="kobo.445.14">Ne kadar müşkül bir durumda kalmış olduğumu tahmin edebilirsiniz.</span> <span class="kobospan" id="kobo.445.15">Pantolonumla külotum inik olduğu için ne yerimden kımıldanabiliyor, ne de onları durdurmak için birşey yapabiliyordum.</span> <span class="kobospan" id="kobo.445.16">Ne kadar ‘Yapmayın!</span> <span class="kobospan" id="kobo.445.17">Etmeyin!</span> <span class="kobospan" id="kobo.445.18">Çok büyük günahtır.</span> <span class="kobospan" id="kobo.445.19">Evin eşik cinlerini uyandıracaksınız.</span> <span class="kobospan" id="kobo.445.20">Hem müzik denen bu şeytan icadı gürültü, insan ruhuna çok derin tesir ederek yoldan çıkmasına neden olur,’ dediysem de, dinletemedim.</span> <span class="kobospan" id="kobo.445.21">Anneleri gelip hepsini tuvaletten çıkararak beni bu cehennem azabından kurtarana kadar ne çektiğimi bir ben bilirim.”</span></p>

  <p class="normal"><span class="kobospan" id="kobo.446.1">İbrahim Nemrûd’un yine kafası karışmıştı.</span> <span class="kobospan" id="kobo.446.2">Alnını kırıştırarak sordu:</span></p>

  <p class="normal"><span class="kobospan" id="kobo.447.1">“Afedersiniz, kimden söz ediyorsunuz siz Allah aşkına?”</span></p>

  <p class="normal"><span class="kobospan" id="kobo.448.1">“Kimden olacak, Şazinuş’tan tabii!”</span></p>

  <p class="normal"><span class="kobospan" id="kobo.449.1">İbrahim Nemrûd afalladı:</span></p>

  <p class="normal"><span class="kobospan" id="kobo.450.1">“Yurt müdüründen söz ettiğinizi sanmıştım ben!”</span></p>

  <p class="normal"><span class="kobospan" id="kobo.451.1">“Ne alakası var, Efendim?</span> <span class="kobospan" id="kobo.451.2">Yurt müdürü bizim evin tuvaletinde ne arasın?</span> <span class="kobospan" id="kobo.451.3">Hem o da tıpkı benim gibi müzikten nefret eder.</span> <span class="kobospan" id="kobo.451.4">Birçok konuda gayet iyi anlaşırız.</span> <span class="kobospan" id="kobo.451.5">Uzun yıllara dayanan köklü bir dostluğumuz vardır kendisiyle.</span> <span class="kobospan" id="kobo.451.6">Bir zamanlar sizin gibi o da benim hastam olmuştu.”</span></p>

  <p class="normal"><span class="kobospan" id="kobo.452.1">Başının altındaki yastığa bir zamanlar yurt müdürünün de başını dayamış olduğu düşüncesi İbrahim Nemrûd’u irkiltti.</span></p>

  <p class="normal"><span class="kobospan" id="kobo.453.1">“Bu gerçekten çok tuhaf!”</span> <span class="kobospan" id="kobo.453.2">dedi kaşlarını çatarak, “Sizi tanıdığına ilişkin hiçbir şey söylememişti bana yurt müdürü.”</span></p>

  <p class="normal"><span class="kobospan" id="kobo.454.1">“Kendisi biraz çekingen bir kişidir,” dedi psikanalist gülümseyerek, “Bu yüzden dostluğumuzdan söz etmemiş olabilir size.</span> <span class="kobospan" id="kobo.454.2">Ahbaplığımız hasta-doktor ilişkisi şeklinde başladı, ama oradan bambaşka noktalara gitti.</span> <span class="ideitalik1"><span class="kobospan" id="kobo.454.3">Eğitim Fakültesi</span></span> <span class="kobospan" id="kobo.454.4">EĞİTFAK’tan henüz yeni mezun olmuş, çiçeği burnunda bir stajyerdi bana ilk geldiğinde.</span> <span class="kobospan" id="kobo.454.5">Hastalık derecesinde nazik, utangaç, kendine güvensiz, kompleksli bir tipti.</span> <span class="kobospan" id="kobo.454.6">Çevresindeki insanlarla ilişki kurmakta zorlanıyor, işinde başarılı olamayacağını düşünüyor ve bu yüzden sürekli panik atakları yaşıyordu.</span> <span class="kobospan" id="kobo.454.7">Tahmin edeceğiniz gibi, bu sorunların hepsinin temelinde yatan neden cinsellikti.</span> <span class="kobospan" id="kobo.454.8">Yetiştiği mazbut ve muhafazakâr aile çevresi içinde, cinsel isteklerini baskı altında tutmaya koşullandırılmıştı.</span> <span class="kobospan" id="kobo.454.9">Kendisini hayli uzun süre—üç yıl kadar—analiz ettim ve sonunda bütün korku ve kompleksleriyle baş etmeyi öğrendi.</span> <span class="kobospan" id="kobo.454.10">Yurt müdürünün babası, Üsküdar’daki bir mahalle mektebinde muallimlik yapan, otoriterliğiyle nam salmış, son derece dirayetli ve hiddetli bir hoca efendiydi.</span> <span class="kobospan" id="kobo.454.11">Elifbayı ezberden okuyamayan tembel ve disiplinsiz talebeleri sınıfın ortasında falakaya yıkar, hemen hemen her gün yanında mektebe getirdiği oğlunun eline falaka değneğini tutuşturarak bu suçlu tabanlara hak ettikleri cezayı bizzat vermesini ve suçla ceza arasındaki tanrısal dengeyi derinden hissetmesini sağlardı.</span> <span class="kobospan" id="kobo.454.12">Böylelikle daha pek küçük yaşlardan itibaren sayısız falaka vakasına tanık olan çocuk, şimdi ayrıntılarına girmek istemediğim karmaşık bir aktarım süreci sonucunda, bilinçaltında ‘falaka’ ile ‘fallus’ kavramları arasında ilginç bir özdeşlik kurmuştu.</span> <span class="kobospan" id="kobo.454.13">Hatta, hayli uzun ve zahmetli bir analizin sonunda, ilk onanizm deneyimini babasının falaka değneği aracılığıyla yaşadığı ve bu alışkanlığını hâlâ sürdürmekte olduğu anlaşıldı.</span> <span class="kobospan" id="kobo.454.14">Bu gerçeği ortaya çıkarabilmek için, onu burada, bu divanın üzerinde falakaya yatırmam ve mastürbasyon yapmaya zorlamam gerekti.</span> <span class="kobospan" id="kobo.454.15">Evet, evet, şaşmayın!</span> <span class="kobospan" id="kobo.454.16">Bir psikanalistin işinin kimi zaman ne denli zor olabileceğini tahmin bile edemezsiniz.</span> <span class="kobospan" id="kobo.454.17">Bilseniz, ne müthiş sırların dilsiz tanığıdır bu emektar divan!</span> <span class="kobospan" id="kobo.454.18">Ve her sır, onun narin teninde silinmez izler bırakır.</span> <span class="kobospan" id="kobo.454.19">Bakın, ayakucundaki şu akçıl lekeler o fırtınalı ama açınsayıcı seansın hatırasıdır.</span> <span class="kobospan" id="kobo.454.20">Her neyse, koyunlarımıza, yani utangaç hastamıza dönelim… Çocuğun bu denli kudretli bir baba figürünü tümüyle bilinçaltı bir dürtüyle kendisine model seçmesi kaçınılmazdı tabii.</span> <span class="kobospan" id="kobo.454.21">Bu yüzden o da eğitimcilik mesleğine yöneldi.</span> <span class="kobospan" id="kobo.454.22">Ama EĞİTFAK’a gittiğinde, falakanın yanlış ve çağdışı bir yöntem olduğunu, tembel ve disiplinsiz öğrencilere uygulanabilecek çok daha çağdaş ve etkin cezalar bulunduğunu öğrendi.</span> <span class="kobospan" id="kobo.454.23">Bu yüzden korkunç bir suçluluk duygusunun pençesinde kıvranıyor, gerçek cinsel kimliğini bulmasını sağlayacak ve böylelikle onu özgürleştirecek olan belirleyici hamleyi yapmaya cesaret edemiyordu.</span> <span class="kobospan" id="kobo.454.24">Bu, sorunlarından yalnızca birisiydi tabii.</span> <span class="kobospan" id="kobo.454.25">Annesi, babası, kız ve erkek kardeşleri ve öğrencileriyle ilgili, buna benzer daha sürüyle sorunu vardı.</span> <span class="kobospan" id="kobo.454.26">Kolay olmadı gerçi, birlikte uzun ve meşakkatli saatler geçirmemiz gerekti, ama sonunda doğru yolu göstermeyi başardım ona.</span> <span class="kobospan" id="kobo.454.27">Evet, ben başardım bunu, bir başkası değil, ben!</span> <span class="kobospan" id="kobo.454.28">Derdine deva bulmak umuduyla daha önce gittiği psikolog, psikoterapist ve psikanalistler, ona yardım etmek şöyle dursun, sorunlarının özüne, derinlerdeki o en sert çekirdeğe nüfuz edememişlerdi.</span> <span class="kobospan" id="kobo.454.29">Oysa öylesine basitti ki çözüm!</span> <span class="kobospan" id="kobo.454.30">Ağaçlar yüzünden ormanı görememenin bariz bir örneğiydi bu.</span> <span class="kobospan" id="kobo.454.31">İşin püf noktası, ilk bakışta sanki birbirleriyle uzlaşmaz gibi görünen iki karşıt dünyayı, eskiyle yeniyi, geçmişle şimdiyi, çocukluğun suskun korkularıyla yetişkinliğin gizli özlemlerini birleştirmekten ibaretti.</span> <span class="kobospan" id="kobo.454.32">Büyük bir gururla söylüyorum ki, eğitim uzmanlarınca çağdaş pedagojide bir dönüm noktası olarak gösterilen AF, yani</span> <span class="ideitalik1"><span class="kobospan" id="kobo.455.1">Anal Falaka</span></span><span class="kobospan" id="kobo.455.2">, bu odada, bu divanın üzerinde birlikte gerçekleştirdiğimiz, handiyse tanrısal diyebileceğim o açınsayıcı analiz seanslarının bir ürünüdür.</span> <span class="kobospan" id="kobo.455.3">Evet, başarılı bir eğitimci olmasının yanısıra, yaratıcı bir mucittir de yurt müdürü.</span> <span class="kobospan" id="kobo.455.4">Bu çığır açıcı icat, onun yalnızca gerçek cinsel kimliğini bularak kendisiyle barışık bir insan olmasını değil, aynı zamanda da mesleğinde ilerleyerek çok önemli yerlere gelmesini sağladı.</span> <span class="kobospan" id="kobo.455.5">AF’ı icat etmiş olmasaydı, yurt müdürlüğü gibi önemli bir göreve atanabileceğini hiç sanmıyorum.</span> <span class="kobospan" id="kobo.455.6">Bildiğiniz gibi, ülkemizin dörtbir yanına yayılmış olan ÖKSE kurumu, toplumumuzun temel direklerinden biridir.</span> <span class="kobospan" id="kobo.455.7">Bu bilim ve eğitim yuvalarında en iyi eğitmenlerce sıkı disiplin altında yetiştirilen gençler, ileride önemli görevler ifa ederek ülkemizin kalkınmasına çok büyük katkılarda bulunurlar.</span> <span class="kobospan" id="kobo.455.8">İşte bu nedenle, yurt müdürünü benim en başarılı vakalarımdan, hatta düpedüz başyapıtlarımdan biri sayarım.</span> <span class="kobospan" id="kobo.455.9">Evet, burada ‘başyapıt’ sözcüğünü kullanıyor oluşum şaşırtmasın sizi.</span> <span class="kobospan" id="kobo.455.10">Psikanaliz, yalnızca basit bir terapi yöntemi değil, bir insanı baştan ayağa yeniden yaratmak, daha doğrusu yepyeni bir insan yaratmaktır aslında.</span> <span class="kobospan" id="kobo.455.11">Bu bakımdan, psikanalistin bir tanrı olduğunu söylemek yanlış olmaz.</span> <span class="kobospan" id="kobo.455.12">Bu divandan kalktığında, bambaşka bir adamdı artık yurt müdürü.</span> <span class="kobospan" id="kobo.455.13">Bu konuya ilişkin çeşitli uluslararası psikanaliz kongrelerine sunmuş olduğum, literatüre girmiş tebliğler vardır.</span> <span class="kobospan" id="kobo.455.14">Ayrıca bu vakayı konu alan üç ciltlik incelemem, birkaç yıl önce</span> <span class="ideitalik1"><span class="kobospan" id="kobo.456.1">Milletlerarası Ruhbilim Araştırmaları Cemiyeti</span></span> <span class="kobospan" id="kobo.456.2">MİRAC’ın özel başarı ödülüne layık bulundu.</span> <span class="kobospan" id="kobo.456.3">Bakın, masamın arkasındaki duvarda asılı duran şu beratı görüyor musunuz?”</span></p>

  <p class="normal"><span class="kobospan" id="kobo.458.1">“Kutlarım,” dedi İbrahim Nemrûd, yaldızlı bir çerçeve içindeki celî hatla yazılmış berata bakarak, “Gerçi konunun yabancısıyım, ama büyük bir başarı olmalı bu.</span> <span class="kobospan" id="kobo.458.2">Ancak benim merak ettiğim,</span> <span class="ideitalik1"><span class="kobospan" id="kobo.458.3">Anal Falaka</span></span> <span class="kobospan" id="kobo.458.4">olarak adlandırdığınız şu AF aletinin neye benzediği.”</span></p>

  <p class="normal"><span class="kobospan" id="kobo.460.1">“Elbette, elbette!”</span> <span class="kobospan" id="kobo.460.2">dedi psikanalist coşkulu bir tavırla, “Bunu sormakta yerden göğe kadar haklısınız, çünkü gerçekten de çağımızın en karmaşık ve önemli icatlarından biridir bu harikulade alet.</span> <span class="kobospan" id="kobo.460.3">Bende bizzat yurt müdürünün elinden çıkma prototiplerden biri var.</span> <span class="kobospan" id="kobo.460.4">Tedavisinin sonunda, o unutulmaz analiz seanslarımızın bir anısı ve müteşekkirliğinin mütevazı bir nişanesi olarak armağan etmişti bana.</span> <span class="kobospan" id="kobo.460.5">Şurada olacaktı, zannedersem.”</span></p>

  <p class="normal"><span class="kobospan" id="kobo.461.1">Psikanalist kalkıp masasının çekmecelerini karıştırmaya başladı.</span> <span class="kobospan" id="kobo.461.2">İbrahim Nemrûd yattığı yerden onu göz ucuyla izliyordu.</span> <span class="kobospan" id="kobo.461.3">Masanın çekmecelerinden boy boy, renk renk, çeşit çeşit ilaç kutuları, kavanozlar, tüpler, rujlar, rimeller, pudriyerler, çocuk ayakkabıları, plastik oyuncaklar ve bunlara benzer bir sürü ufak tefek eşya çıkıyordu.</span> <span class="kobospan" id="kobo.461.4">Bütün bu ıvır zıvırın içinde birkaç paket prezervatif, siyah dantelden bir kadın külodu ve yarısı sıkılmış bir tüp el kremi dikkatini çekti İbrahim Nemrûd’un.</span> <span class="kobospan" id="kobo.461.5">Aradığını bir türlü bulamayan psikanalist gitgide sinirlenmiş, çekmecelerin içinde bulduklarını öfkeyle avuç avuç etrafa savurmaya, masaya ve odanın ortasındaki büyük Acem halısının üzerine saçmaya başlamıştı.</span> <span class="kobospan" id="kobo.461.6">Bir yandan da boğuk bir sesle homurdanıyor, anlaşılmaz birşeyler söylüyordu.</span> <span class="kobospan" id="kobo.461.7">Birden odanın kapısı açıldı ve İbrahim Nemrûd’a kapıyı açmış olan uzun boylu genç kadın, kucağında küçük bir çocukla hışım gibi içeri daldı.</span> <span class="kobospan" id="kobo.461.8">Onu görür görmez ağzından tükürükler saçarak bağırıp çağırmaya başladı psikanalist:</span> <span class="kobospan" id="kobo.461.9">“Benim çekmecelerim karıştırılmayacak demedim mi ben sana?</span> <span class="kobospan" id="kobo.461.10">Ben bu evde hiçbir şeyi koyduğum yerde bulamayacak mıyım?</span> <span class="kobospan" id="kobo.461.11">Bu ailenin reisi ben değil miyim?</span> <span class="kobospan" id="kobo.461.12">Sözüm niçin dinlenmiyor?</span> <span class="kobospan" id="kobo.461.13">Ne rezalettir bu!”</span></p>

  <p class="normal"><span class="kobospan" id="kobo.462.1">İbrahim Nemrûd psikanalistin bu gözü dönmüş öfkesinden ürkmüştü.</span> <span class="kobospan" id="kobo.462.2">Savunma içgüdüsüyle dizlerini karnına çekerek divanın üzerinde büzüldü.</span> <span class="kobospan" id="kobo.462.3">Ancak genç kadın hiç de etkilenmişe benzemiyordu.</span></p>

  <p class="normal"><span class="kobospan" id="kobo.463.1">“Ade be, mrug!”</span> <span class="kobospan" id="kobo.463.2">diye karşılık verdi dik ve çatallı bir sesle, “Drlanma vazla!</span> <span class="kobospan" id="kobo.463.3">Jimd alırm zyeni ayamın aldna, grarm bdun gmiglern!”</span></p>

  <p class="normal"><span class="kobospan" id="kobo.464.1">Bir yandan da ayağını sertçe yere vuruyor, iri ve kemikli elini tokat atacakmış gibi tehditkâr bir edayla psikanaliste doğru sallıyordu.</span> <span class="kobospan" id="kobo.464.2">Genç kadının bu beklenmedik çıkışı karşısında sinmişti psikanalist.</span></p>

  <p class="normal"><span class="kobospan" id="kobo.465.1">“Aman bir tanem, nur-i aynım, güvercinim!”</span> <span class="kobospan" id="kobo.465.2">diye ağlamaklı bir sesle yaltaklandı, “Şaka ediyorum, canım, şaka!</span> <span class="kobospan" id="kobo.465.3">Ne kızıyorsun hemen!”</span></p>

  <p class="normal"><span class="kobospan" id="kobo.466.1">“Yedr be, boj lav izdmez!”</span> <span class="kobospan" id="kobo.466.2">diye üsteledi genç kadın, “Çog ijm vr mudvagd.</span> <span class="kobospan" id="kobo.466.3">Agjam ymey çun lana ajlanjag.</span> <span class="kobospan" id="kobo.466.4">Nye izderzn, zuyl çabug!</span></p>

  <p class="normal"><span class="kobospan" id="kobo.467.1">“Yavru kuşum, hani dostum yurt müdürünün armağanı olan AF aleti var ya, işte onu bulamıyorum.</span> <span class="kobospan" id="kobo.467.2">Beyefendiye gösterecektim de…”</span></p>

  <p class="normal"><span class="kobospan" id="kobo.468.1">“Ani ju elegdrig zopa?”</span> <span class="kobospan" id="kobo.468.2">dedi genç kadın aleti eliyle tarif ederek, “Gjen gun çojuglar oynarlard.</span> <span class="kobospan" id="kobo.468.3">Br bagaym odalarn.”</span></p>

  <p class="normal"><span class="kobospan" id="kobo.469.1">Genç kadın çıkınca, psikanalist cebinden çıkardığı beyaz bir mendille alnında biriken terleri sildi.</span> <span class="kobospan" id="kobo.469.2">Sonra, yüzünde sıkıntılı bir ifadeyle İbrahim Nemrûd’a döndü:</span></p>

  <p class="normal"><span class="kobospan" id="kobo.470.1">“Ah şu kadınlar!”</span> <span class="kobospan" id="kobo.470.2">dedi zoraki bir gülümsemeyle, “Ne onlarla oluyor, ne de onlarsız!</span> <span class="kobospan" id="kobo.470.3">On küsur yıllık eşimdir Gertrud.</span> <span class="kobospan" id="kobo.470.4">Eksik olmasın, fevkalade çalışkan bir kadındır; yemek, ütü, çamaşır, temizlik, her iş gelir elinden.</span> <span class="kobospan" id="kobo.470.5">Ayrıca özel sekreterimdir de, randevularımı o ayarlar, yazılarımı o daktiloya çeker… Çok emeği geçmiştir bana yani.</span> <span class="kobospan" id="kobo.470.6">Bu eve ilkin gündelikçi olarak gelmişti, sonra—anlarsınız ya—bir gönül maceramız oldu ve evlendik.</span> <span class="kobospan" id="kobo.470.7">Aksanından fark etmiş olabilirsiniz, Beyaz Rustur kendisi.</span> <span class="kobospan" id="kobo.470.8">Brest’in önde gelen ailelerinden birinin kızıdır.</span> <span class="kobospan" id="kobo.470.9">Babası topçu albayıymış.</span> <span class="kobospan" id="kobo.470.10">Sonra, Ekim Devrimi’nde ailesinden bir tek Gertrud Bolşeviklerin elinden kaçıp İstanbul’a gelmeyi başarabilmiş.</span> <span class="kobospan" id="kobo.470.11">O da benim gibi psikanalisttir aslında ve dilin insan psikolojisinin evrimi üzerindeki etkisini konu alan çok esaslı bir doktora çalışması vardır, ama evlendiğimizden beri artık evinin kadını oldu ve çocuklarımızın en iyi biçimde yetişmesi için elinden geleni yapıyor.</span> <span class="kobospan" id="kobo.470.12">Doğal olan da bu değil mi zaten?</span> <span class="kobospan" id="kobo.470.13">Kadınlar, doğaları gereği, zihinsel açıdan zayıftırlar.</span> <span class="kobospan" id="kobo.470.14">Onlar entelektüel uğraşlar için yaratılmamışlardır, sağlıklı çocuklar doğurup onları büyüterek toplumun bekasına katkıda bulunmak ve gündelik işlerin yükünü üzerlerine alarak kocalarına destek olmaktır onların başlıca görevi.</span> <span class="kobospan" id="kobo.470.15">Düşünün hele, kadınların filozof, matematikçi ya da semiyolog oldukları bir dünya tasavvur edebiliyor musunuz?</span> <span class="kobospan" id="kobo.470.16">Bir kadın psikanaliste gider miydiniz hiç?”</span></p>

  <p class="normal"><span class="kobospan" id="kobo.471.1">Bu sırada kapı yeniden açıldı ve genç kadın kucağında çocuğuyla içeri girdi.</span> <span class="kobospan" id="kobo.471.2">Bu kez yanında, giysisinin eteğine tutunarak peşinden gelen, tıpkı onun gibi düz siyah saçlı, mavi gözlü, dört beş yaşlarında bir kız çocuğu vardı.</span> <span class="kobospan" id="kobo.471.3">Karısı kapıda belirir belirmez, psikanalist bir kabahat işlerken suçüstü yakalanmış yaramaz bir çocuk gibi hemen sustu, yapmacık bir sevimlilikle genç kadına gülümsemeye çalıştı.</span> <span class="kobospan" id="kobo.471.4">Ancak kadının yüzünde en ufak bir yumuşama ifadesi bile yoktu.</span></p>

  <p class="normal"><span class="kobospan" id="kobo.472.1">“Al ijd izdedyin ju alan byelaz aled!”</span> <span class="kobospan" id="kobo.472.2">dedi küçümser bir tavırla, “Br da ordalıgd bragma zagn, grurzem adarm çobe.</span> <span class="kobospan" id="kobo.472.3">Çojuglar bulmujlar, oynarlard.</span> <span class="kobospan" id="kobo.472.4">Brini elegdrig çarbarz, anandan doduna bjman ederm zyeni.”</span></p>

  <p class="normal"><span class="kobospan" id="kobo.473.1">Sonra yanındaki küçük kıza döndü:</span></p>

  <p class="normal"><span class="kobospan" id="kobo.474.1">“Nyermin, vyer baban oyunjag.”</span></p>

  <p class="normal"><span class="kobospan" id="kobo.475.1">Küçük kız annesinin eteğini bırakıp çekingen adımlarla psikanaliste doğru yürüdü ve ardısıra sürüklediği, parlak siyah yılan derisi bir kılıfa konmuş, iki karış uzunluğundaki bir çubuğu adama uzattı.</span> <span class="kobospan" id="kobo.475.2">Küçük kızı gören psikanalistin ağzı kulaklarına varmıştı.</span></p>

  <p class="normal"><span class="kobospan" id="kobo.476.1">“Aman da aman!</span> <span class="kobospan" id="kobo.476.2">Hanimiş benim kızım, hanimiş!”</span> <span class="kobospan" id="kobo.476.3">diye sevinçle haykırarak küçük kızı kucaklamak için öne doğru beceriksizce bir hamle yaptı.</span> <span class="kobospan" id="kobo.476.4">Ama bu ani sevgi gösterisinden ürken küçük kız, elindeki çubuğu psikanalistin ayaklarının dibine fırlattıktan sonra, adamın ona uzanan kollarının arasından sıyrılarak gerisingeri koşup annesinin arkasına saklandı.</span> <span class="kobospan" id="kobo.476.5">Saklandığı yerden arada sırada başını çıkararak psikanaliste ve yerdeki çubuğa ürkek bakışlar fırlatıyordu.</span> <span class="kobospan" id="kobo.476.6">Sevgi gösterisinin karşılıksız kalmış oluşu, psikanalisti üzmüştü.</span></p>

  <p class="normal"><span class="kobospan" id="kobo.477.1">“Aaa, ağlarım ama ben!”</span> <span class="kobospan" id="kobo.477.2">diye sızlandı alt dudağını bükerek.</span></p>

  <p class="normal"><span class="kobospan" id="kobo.478.1">“Ade be, bunag eriv!”</span> <span class="kobospan" id="kobo.478.2">diye çıkıştı genç kadın sert bir sesle, “Nye barırzn dyeli danalar gibi?</span> <span class="kobospan" id="kobo.478.3">İyep gorgudurzn çojuglar.</span> <span class="kobospan" id="kobo.478.4">Zyenin yuzunden yataglarn ızladırlar gejeler.</span> <span class="kobospan" id="kobo.478.5">Çarjavlar yıgadırm zana.”</span></p>

  <p class="normal"><span class="kobospan" id="kobo.479.1">“Ama minik kuşum…” diye en sevimli pozunu takınarak kendini bağışlatmaya çalıştı psikanalist, ama genç kadın onu dinlemeye tenezzül etmeksizin kapıyı çarpıp kızlarıyla birlikte odadan çıkmıştı bile.</span> <span class="kobospan" id="kobo.479.2">Psikanalist bir süre mahzun bir ifadeyle onların arkasından baktıktan sonra, eğilip yerdeki çubuğu aldı ve düşünceli düşünceli elinde evirip çevirdi, tarttı.</span> <span class="kobospan" id="kobo.479.3">Sonra İbrahim Nemrûd’a döndü.</span></p>

  <p class="normal"><span class="kobospan" id="kobo.480.1">“İşte, size sözünü ettiğim mucizevî alet bu,” dedi çubuğu bir hükümdar asası gibi sağ elinde havaya kaldırarak, “Çağımızın belki de en önemli icadı, modern teknolojinin harikası, her derde deva AF.”</span></p>

  <p class="normal"><span class="kobospan" id="kobo.481.1">“İlginç,” dedi İbrahim Nemrûd yerinden doğrularak, “Bir bakabilir miyim?”</span></p>

  <p class="normal"><span class="kobospan" id="kobo.482.1">“Yo, katiyen!”</span> <span class="kobospan" id="kobo.482.2">dedi psikanalist çubuğu iki eliyle göğsüne bastırarak, “Meslekten olmayan kişilerin AF’a dokunması kesinlikle yasaktır.</span> <span class="kobospan" id="kobo.482.3">Ancak diplomalı pedagog, psikolog, psikoterapist ve psikanalistler yetkilidir onu kullanmaya.</span> <span class="kobospan" id="kobo.482.4">Ama eğer arzu ederseniz, size kısa bir gösteri yapabilirim.”</span></p>

  <p class="normal"><span class="kobospan" id="kobo.483.1">“Tabii, neden olmasın,” dedi İbrahim Nemrûd.</span></p>

  <p class="normal"><span class="kobospan" id="kobo.484.1">“O halde pantolonunuzu indirebilir misiniz lütfen,” dedi psikanalist çubuğu kılıfından sıyırarak.</span> <span class="kobospan" id="kobo.484.2">Yılan derisi kılıfın içinden, hemen hemen iki parmak kalınlığında bir nargile marpucunu andıran, boğumlu, koyu kırmızı renkli bir çubuk çıkmıştı.</span> <span class="kobospan" id="kobo.484.3">Çubuğun alt kısmında, kangal şeklinde sarılmış bir kablo vardı.</span> <span class="kobospan" id="kobo.484.4">İbrahim Nemrûd psikanalistin törensel bir edayla elinde tuttuğu çubuğa şaşkın şaşkın baktı.</span></p>

  <p class="normal"><span class="kobospan" id="kobo.485.1">“Efendim, anlayamadım?”</span></p>

  <p class="normal"><span class="kobospan" id="kobo.486.1">“Pantolonunuzu ve külotunuzu indirip divana yüzüstü uzanın, Beyefendi, size AF’ın nasıl işlediğini göstereceğim,” dedi psikanalist kararlı bir sesle.</span></p>

  <p class="normal"><span class="kobospan" id="kobo.487.1">“Fakat Doktor Bey, ben…” diye karşı çıkmaya çalıştı İbrahim Nemrûd, ama psikanalist onu dinlemiyordu.</span> <span class="kobospan" id="kobo.487.2">Divanın ayakucuna oturup çubuğun fişini duvardaki prize taktı.</span></p>

  <p class="normal"><span class="kobospan" id="kobo.488.1">“İtiraz istemiyorum!”</span> <span class="kobospan" id="kobo.488.2">diye sertçe kesti İbrahim Nemrûd’un sözünü, “Büyük sözü dinle bakayım, haylaz!</span> <span class="kobospan" id="kobo.488.3">İndir pantolonunu!</span> <span class="kobospan" id="kobo.488.4">İndir dedim!</span> <span class="kobospan" id="kobo.488.5">Haydi çabuk!”</span></p>

  <p class="normal"><span class="kobospan" id="kobo.489.1">İbrahim Nemrûd düşte hareket ediyormuş gibi verilen emre uydu.</span></p>

  <p class="normal"><span class="kobospan" id="kobo.490.1">“Şimdi de külot insin!</span> <span class="kobospan" id="kobo.490.2">Çabuk, çabuk!”</span> <span class="kobospan" id="kobo.490.3">dedi buyurgan bir tonda psikanalist.</span> <span class="kobospan" id="kobo.490.4">Bir yandan da sağ elinde sıkı sıkıya tuttuğu çubuğun topuzumsu başını sabırsız bir tavırla sol avucuna vuruyordu.</span> <span class="kobospan" id="kobo.490.5">İbrahim Nemrûd sanki büyülenmiş gibiydi, kaçıramıyordu bakışlarını çubuktan.</span> <span class="kobospan" id="kobo.490.6">Son bir gayretle karşı koymaya çabaladı, ama psikanalistin çatılan kaşları karşısında verilen emri yerine getirmekten başka birşey gelmedi elinden.</span></p>

  <p class="normal"><span class="kobospan" id="kobo.491.1">“Güzel!”</span> <span class="kobospan" id="kobo.491.2">dedi psikanalist memnun bir tavırla, “Hep böyle uslu çocuk ol, aferin!”</span></p>

  <p class="normal"><span class="kobospan" id="kobo.492.1">Bir düğmeye basınca, tiz bir vınlamayla titremeye başladı çubuğun başı.</span> <span class="kobospan" id="kobo.492.2">Psikanalist devam etti:</span></p>
</body>
</html>