<?xml version='1.0' encoding='utf-8'?>
<html xmlns="http://www.w3.org/1999/xhtml" xml:lang="en">
<head>
  <title>karadelik güncesi</title>
  <link href="../Styles/stylesheet.css" rel="stylesheet" type="text/css"/>
  <link href="../Styles/page_styles.css" rel="stylesheet" type="text/css"/>
</head>

<body class="calibre">
  <p class="normal"><span class="kobospan" id="kobo.1.1">“Kapıyı açsan da, bunu iki yetişkin insan gibi yüz yüze konuşsak daha iyi olmaz mı, birtanem?”</span> <span class="kobospan" id="kobo.1.2">dedi sesinin en sevecen tonuyla, “Sen orada ben buradayken, anlaşmamız mümkün değil ki!”</span></p>

  <p class="normal"><span class="kobospan" id="kobo.2.1">Yine bir sessizlik oldu.</span> <span class="kobospan" id="kobo.2.2">Kadının tereddüt geçirdiği anlaşılıyordu.</span> <span class="kobospan" id="kobo.2.3">İbrahim Nemrûd tam umudunu yitirmeye başlamıştı ki, kilitte dönen anahtarın sesini işitti.</span> <span class="kobospan" id="kobo.2.4">Kapı hafifçe aralandı ve aralıkta karısının tedirgin yüzü göründü.</span> <span class="kobospan" id="kobo.2.5">Kadının titizlikle inceltilmiş kaşlarının arasında ufak bir endişe kırışığı vardı.</span> <span class="kobospan" id="kobo.2.6">Koyu ela gözleri sanki daha da kararmış, derinleşmişti.</span> <span class="kobospan" id="kobo.2.7">Sırtına alelacele geçirdiği belli olan pembe sabahlığının sıyrılan eteği altından kadının beyaz tenli dolgun bacağını gören İbrahim Nemrûd, karısının ne denli güzel olduğunu anımsadı.</span></p>

  <p class="normal"><span class="kobospan" id="kobo.3.1">“Evet?”</span> <span class="kobospan" id="kobo.3.2">dedi kadın, “Ne konuşmak istiyorsun?”</span></p>

  <p class="normal"><span class="kobospan" id="kobo.4.1">İbrahim Nemrûd gülümsemeye çalıştı.</span> <span class="kobospan" id="kobo.4.2">Bu denli soğuk bir karşılama beklemiyordu.</span> <span class="kobospan" id="kobo.4.3">Az önce yeniden bulduğunu sandığı özgüveni, karısının yabancı bakışları karşısında bir anda eriyivermişti.</span></p>

  <p class="normal"><span class="kobospan" id="kobo.5.1">“Kusura bakma, seni bu erken saatte uyandırdım.</span> <span class="kobospan" id="kobo.5.2">Düşünüyordum da…” diye başladı, ancak arkasını getiremedi.</span> <span class="kobospan" id="kobo.5.3">Elinde deminden beri buruşuk bir kesekâğıdı gibi tutmakta olduğu çiçek demetinin farkına varmıştı birdenbire.</span> <span class="kobospan" id="kobo.5.4">Demeti beceriksiz bir hareketle karısına uzattı.</span></p>

  <p class="normal"><span class="kobospan" id="kobo.6.1">“Bunları sana almıştım.”</span></p>

  <p class="normal"><span class="kobospan" id="kobo.7.1">Kadının gözleri bir an buğulandı, endişeli yüzünden belli belirsiz bir gülümseme geçer gibi oldu.</span> <span class="kobospan" id="kobo.7.2">İbrahim Nemrûd’a kaçamak bir bakış attı, sonra gözlerini yeniden kaçırdı.</span></p>

  <p class="normal"><span class="kobospan" id="kobo.8.1">“Zahmet etmişsin.”</span></p>

  <p class="normal"><span class="kobospan" id="kobo.9.1">İbrahim Nemrûd’un çiçek demetini uzatan eli havada asılı kalmıştı.</span> <span class="kobospan" id="kobo.9.2">Bir anda demir bir gülle denli ağırlaşan demeti parmaklarının olanca gücüyle sıkıyor, ama sanki vücudunun sağ yanına inme inmişçesine, elini bir türlü geri çekemiyordu.</span></p>

  <p class="normal"><span class="kobospan" id="kobo.10.1">“İçeri giremez miyim lütfen?”</span> <span class="kobospan" id="kobo.10.2">dedi neredeyse yalvaran bir sesle, “Sadece… sadece bir dakikalığına…”</span></p>

  <p class="normal"><span class="kobospan" id="kobo.11.1">“Hayır!”</span> <span class="kobospan" id="kobo.11.2">dedi kadın yine sert bir sesle.</span> <span class="kobospan" id="kobo.11.3">Bunu söylerken, çıplak topuğunu kararlı bir biçimde yere vurmuştu.</span> <span class="kobospan" id="kobo.11.4">İbrahim Nemrûd iyice afalladı.</span> <span class="kobospan" id="kobo.11.5">Bu onun için yeni birşeydi.</span> <span class="kobospan" id="kobo.11.6">Karısını daha önce hiç böylesine kendisinden emin ve savaşmaya hazır görmemişti.</span></p>

  <p class="normal"><span class="kobospan" id="kobo.12.1">“Ama neden?”</span></p>

  <p class="normal"><span class="kobospan" id="kobo.13.1">Kadın yine sustu ve bakışlarını yere indirdi.</span> <span class="kobospan" id="kobo.13.2">Kaşları şimdi iyice çatılmış, yumuşak yüz hatları gerilmişti.</span> <span class="kobospan" id="kobo.13.3">Dudakları hafifçe titriyordu.</span> <span class="kobospan" id="kobo.13.4">Yanıt vermekle vermemek arasında bocalıyor gibiydi.</span> <span class="kobospan" id="kobo.13.5">Sanki birşey söylemek istiyor, ama doğru sözcükleri bir türlü bulamıyordu.</span> <span class="kobospan" id="kobo.13.6">Fırtınalı bir denizi andıran bu bocalama hali yavaş yavaş duruldu, dindi.</span> <span class="kobospan" id="kobo.13.7">Başını yeniden kaldırıp gözlerini İbrahim Nemrûd’un gözlerine diktiğinde, az sonra olabilecekleri kabullenen, kalender, hatta neredeyse kayıtsız bir ifade gelmişti yüzüne.</span></p>

  <p class="normal"><span class="kobospan" id="kobo.14.1">“Anlamadın mı?”</span> <span class="kobospan" id="kobo.14.2">dedi kaşlarını ayıplarcasına kaldırarak ve bir sır verir gibi fısıltıyla ekledi:</span> <span class="kobospan" id="kobo.14.3">“İçerde birisi var.”</span></p>

  <p class="normal"><span class="kobospan" id="kobo.15.1">İbrahim Nemrûd karısının ağzından gündelik bir haber doğallığıyla dökülüveren bu sözcüklerin anlamını önce tam olarak kavrayamadı ve yanıtını bilmediği bir soru karşısında zaman kazanmaya çalışan haylaz bir öğrenci gibi boş boş gülümsedi.</span> <span class="kobospan" id="kobo.15.2">Ama sonra, kadının ne demek istediğini anlayınca, yüzünün ifadesi değişti birden.</span> <span class="kobospan" id="kobo.15.3">Bir anda kulakları uğuldamaya, şakakları zonklamaya başlamıştı.</span></p>

  <p class="normal"><span class="kobospan" id="kobo.16.1">“Ne?</span> <span class="kobospan" id="kobo.16.2">Ne?</span> <span class="kobospan" id="kobo.16.3">Ne dedin?”</span> <span class="kobospan" id="kobo.16.4">diye boğulurcasına hırladı allak bullak olmuş bir suratla.</span> <span class="kobospan" id="kobo.16.5">Karısının sözlerini yanlış anladığını, söylediğini sandığı şeyi söylemiş olamayacağını düşünüyordu hâlâ.</span></p>

  <p class="normal"><span class="kobospan" id="kobo.17.1">“Seni içeri alamam.</span> <span class="kobospan" id="kobo.17.2">Birisiyle birlikteyim.</span> <span class="kobospan" id="kobo.17.3">Şu anda içeride.”</span></p>

  <p class="normal"><span class="kobospan" id="kobo.18.1">“Ki-kim?</span> <span class="kobospan" id="kobo.18.2">Ki-ki-kiminle?”</span> <span class="kobospan" id="kobo.18.3">diye dehşetle kekeledi İbrahim Nemrûd.</span></p>

  <p class="normal"><span class="kobospan" id="kobo.19.1">“Kim olduğu önemli değil.</span> <span class="kobospan" id="kobo.19.2">Birisi işte… Böyle öğrenmeni istemezdim, keşke başka türlü olsaydı, ama n’apalım, oldu bir kere, üzülmenin faydası yok artık.</span> <span class="kobospan" id="kobo.19.3">Ama bunun için beni suçlama lütfen.</span> <span class="kobospan" id="kobo.19.4">Unutma, seni buraya çağıran ben değilim, kendin geldin, üstelik haber de vermeden.</span> <span class="kobospan" id="kobo.19.5">Aslında bunu tahmin edeceğini umuyordum, ya da daha doğrusu tahmin etmeni diliyordum diyeyim, yani bunca zaman ayrı kalmamız, birbirimizin yüzünü haftadan haftaya çocuğu almaya geldiğinde görmemiz, kırk yılda bir, o da ancak telefonda kısacık konuşmamız filan… Anlayamamışsın… Neyse, bunun için sana kızdığımı sanma.</span> <span class="kobospan" id="kobo.19.6">Hiçbir zaman pek anlayışlı bir adam sayılmazdın, bunca yıl sonra seni bundan dolayı eleştirmek haksızlık olur.</span> <span class="kobospan" id="kobo.19.7">Ama zaten ben evden ayrılmadan önce de ilişkimiz hemen hemen kesilmiş gibiydi, aylardır değilse bile haftalardır elini elime değdirmemiştin.</span> <span class="kobospan" id="kobo.19.8">Hatta bir ara senin başka bir kadınla ilişkin olduğunu ve benden ayrılmak istediğini, bunu bana söylemek için uygun zaman kolladığını bile düşünmüştüm.</span> <span class="kobospan" id="kobo.19.9">Hakkında kötü düşündüysem, kusura bakma.</span> <span class="kobospan" id="kobo.19.10">Öyle değilmiş… Ya da… ya da yoksa öyle mi?</span> <span class="kobospan" id="kobo.19.11">Bilmiyorum… Ama bunun pek önemi de yok artık.</span> <span class="kobospan" id="kobo.19.12">Şöyle ya da böyle, bu noktaya gelindi işte.</span> <span class="kobospan" id="kobo.19.13">Anlayamadığım şey, bunca zaman sonra buraya gelip benimle konuşmak istediğini söylemen.</span> <span class="kobospan" id="kobo.19.14">Artık aramızda konuşulacak ne kaldı ki?</span> <span class="kobospan" id="kobo.19.15">Belki konuşabiliriz, ama daha sonra, ilerde… Yanlış anlama, sana dargın filan değilim.</span> <span class="kobospan" id="kobo.19.16">Ama yeniden biraraya gelmemiz için bir umut olduğunu sanmanı da istemem.</span> <span class="kobospan" id="kobo.19.17">Senden boşanıyorum, kararım kesin.</span> <span class="kobospan" id="kobo.19.18">Ama bunu kavgalaşarak yapmayı da istemiyorum.</span> <span class="kobospan" id="kobo.19.19">Dostça ayrılalım.</span> <span class="kobospan" id="kobo.19.20">Senin de dediğin gibi, ikimiz de yetişkin insanlarız, bunu medenî bir biçimde halledebiliriz.</span> <span class="kobospan" id="kobo.19.21">Hem böylesi oğlumuz için de daha iyi.</span> <span class="kobospan" id="kobo.19.22">Merak etme, senden nafaka talep etmeyeceğim.</span> <span class="kobospan" id="kobo.19.23">Parasal durumunun iyi olmadığını, her ay nafaka ödemeye gücünün yetmeyeceğini biliyorum.</span> <span class="kobospan" id="kobo.19.24">Birkaç parça özel eşyam dışında evdeki herşey sende kalabilir.</span> <span class="kobospan" id="kobo.19.25">Ama çocuğu almak isterim.</span> <span class="kobospan" id="kobo.19.26">Zaten herhalde sen de çocuğun annesiyle kalmasının daha doğru olacağını kabul edersin.</span> <span class="kobospan" id="kobo.19.27">İşte, benim söyleyeceklerim bu kadar.</span> <span class="kobospan" id="kobo.19.28">Bilmiyorum, senin söylemek istediğin daha başka birşey var mı?”</span></p>

  <p class="normal"><span class="kobospan" id="kobo.20.1">İbrahim Nemrûd’un yüzü sararmış, gözleri yuvalarından uğramıştı.</span> <span class="kobospan" id="kobo.20.2">Söylenenleri anlamıyor gibiydi.</span> <span class="kobospan" id="kobo.20.3">Titriyor ve sanki büyülenmişçesine aynı sözcüğü mırıldanarak yineleyip duruyordu:</span></p>

  <p class="normal"><span class="kobospan" id="kobo.21.1">“Kim?</span> <span class="kobospan" id="kobo.21.2">Kim?</span> <span class="kobospan" id="kobo.21.3">Kim?</span> <span class="kobospan" id="kobo.21.4">Kim?</span> <span class="kobospan" id="kobo.21.5">Kim?</span><span class="kobospan" id="kobo.21.6">…”</span></p>

  <p class="normal"><span class="kobospan" id="kobo.22.1">“Birisi, dedim ya!</span> <span class="kobospan" id="kobo.22.2">Bak, mesele çıkartmaya kalkma lütfen.”</span></p>

  <p class="normal"><span class="kobospan" id="kobo.23.1">“Tanıdığım birisi mi?</span> <span class="kobospan" id="kobo.23.2">Söyle, tanıdığım birisi mi?”</span></p>

  <p class="normal"><span class="kobospan" id="kobo.24.1">“Hayır, tanıdığın birisi değil,” dedi kadın sözcüklerin üzerine basa basa.</span> <span class="kobospan" id="kobo.24.2">Burun delikleri kabarmış, az önce konuşurken yumuşayan, neredeyse sevecenleşen sesi yeniden sertleşmişti.</span> <span class="kobospan" id="kobo.24.3">İbrahim Nemrûd’un ani bir hamleyle içeri girmeye kalkışması tehlikesine karşı, bir ayağını kanadın arkasına dayayarak kapıyı kapatmak üzere hazırlanmıştı.</span></p>

  <p class="normal"><span class="kobospan" id="kobo.25.1">“İçerde yatakta mı, ha, yatakta mı?”</span> <span class="kobospan" id="kobo.25.2">diye uludu İbrahim Nemrûd.</span></p>

  <p class="normal"><span class="kobospan" id="kobo.26.1">“Üfff, banalleşme, İbrahim!”</span> <span class="kobospan" id="kobo.26.2">dedi kadın tiksintiyle.</span> <span class="kobospan" id="kobo.26.3">Gözleri kısılmış, dudakları yere tükürmek istercesine hafifçe ileri doğru uzamıştı.</span> <span class="kobospan" id="kobo.26.4">Suratında iğrenç bir böcek görmüş gibi bir ifade vardı.</span> <span class="kobospan" id="kobo.26.5">Sonra yüzü yavaş yavaş değişti ve gözlerinde acımasız bir bakış belirdi.</span></p>

  <p class="normal"><span class="kobospan" id="kobo.27.1">“Evet,” dedi burnundan soluyarak, “İçerde, yatakta, sıcacık yatağımızda… Sen geldiğin sırada sevişmenin en güzel yerindeydik, zili o kadar ısrarla çaldığın için ayrılmak zorunda kaldık.</span> <span class="kobospan" id="kobo.27.2">Onun sıcak koynundan çıkıp geldim sana kapıyı açmaya.</span> <span class="kobospan" id="kobo.27.3">Onunla dün geceden beri en az beş defa seviştik.</span> <span class="kobospan" id="kobo.27.4">Her gece kendimizden geçene kadar sevişiyoruz, çarşafların arasında sarmaş dolaş sızıp kalıyoruz ve sonra kendimize geldiğimizde yine sevişiyoruz.</span> <span class="kobospan" id="kobo.27.5">Sana birşey diyeyim mi, o senden çok daha iyi sevişiyor.</span> <span class="kobospan" id="kobo.27.6">Senin yapamadıklarının hepsini yapıyor.</span> <span class="kobospan" id="kobo.27.7">Bana kadın olduğumu hissettiriyor.</span> <span class="kobospan" id="kobo.27.8">Nasıl?</span> <span class="kobospan" id="kobo.27.9">Tamam mı?</span> <span class="kobospan" id="kobo.27.10">Şimdi mutlu musun?</span> <span class="kobospan" id="kobo.27.11">Duymak istediklerin bunlar mıydı?</span> <span class="kobospan" id="kobo.27.12">İyi o zaman, duymak istediklerinin hepsini duydun işte!</span> <span class="kobospan" id="kobo.27.13">Şimdi git ve bir daha da buraya gelme sakın!”</span></p>

  <p class="normal"><span class="kobospan" id="kobo.28.1">İbrahim Nemrûd birden dönüp merdivenlerden aşağı hızla koşmaya başladı.</span> <span class="kobospan" id="kobo.28.2">Basamakları yuvarlanırcasına üçer beşer atlayarak, sanki birileri tarafından kovalanıyormuş gibi, ardına bakmaksızın, olanca gücüyle koşuyordu.</span> <span class="kobospan" id="kobo.28.3">Apartmanın kapısından çıkıp sokağın alt başına varana dek yavaşlamadı.</span> <span class="kobospan" id="kobo.28.4">Köşeyi dönünce, durup elini böğrüne bastırdı ve iki büklüm oldu.</span> <span class="kobospan" id="kobo.28.5">Soluk soluğa kalmıştı.</span> <span class="kobospan" id="kobo.28.6">Başı dönüyor, dizleri titriyordu.</span> <span class="kobospan" id="kobo.28.7">Bayılacakmış gibi hissediyordu kendisini.</span> <span class="kobospan" id="kobo.28.8">Sırtını duvara yaslayıp soluklanmaya, kendisine gelmeye çalıştı.</span> <span class="kobospan" id="kobo.28.9">Neden sonra, çiçek demetini hâlâ sıkı sıkı elinde tutmakta olduğunun farkına vardı.</span> <span class="kobospan" id="kobo.28.10">Demeti ne yapacağını bilemeyerek çaresizlik içinde kıvrandı.</span> <span class="kobospan" id="kobo.28.11">Az ötede kaldırımın kenarına dizili durmakta olan teneke çöp bidonları çarptı gözüne.</span> <span class="kobospan" id="kobo.28.12">Gidip çiçek demetini bidonlardan birinin içine attı ve üzerini bidondaki diğer çöplerle alelacele örttü.</span> <span class="kobospan" id="kobo.28.13">Bu yaptıklarını gören olup olmadığını anlamak için çevresine bakındı.</span> <span class="kobospan" id="kobo.28.14">Sokak boştu, pencerelerden bakan kimse yoktu.</span> <span class="kobospan" id="kobo.28.15">Yalnız olduğunu anlamak biraz olsun rahatlattı onu.</span> <span class="kobospan" id="kobo.28.16">Yeniden sırtını duvara dayayıp kafasını toplamaya ve ne yapması gerektiğine karar vermeye çalıştı, ama kendisini ne denli zorlarsa zorlasın, hiçbir şey düşünemiyordu.</span> <span class="kobospan" id="kobo.28.17">Beyni sanki durmuştu.</span> <span class="kobospan" id="kobo.28.18">Zihni bomboştu.</span> <span class="kobospan" id="kobo.28.19">Yalnızca bir tek sözcük, her değdiği yeri dağlayan kızgın bir ateş topu gibi döne döne yankılanıp duruyordu kafasının içinde:</span> <span class="kobospan" id="kobo.28.20">Kim?</span> <span class="kobospan" id="kobo.28.21">Kim?</span> <span class="kobospan" id="kobo.28.22">Kim?</span> <span class="kobospan" id="kobo.28.23">Bunun tümüyle anlamsız bir soru olduğunun farkındaydı.</span> <span class="kobospan" id="kobo.28.24">Bu sorunun yanıtını bilmek hiçbir şey kazandırmayacaktı ona.</span> <span class="kobospan" id="kobo.28.25">Yine de bunu, hep bunu, bir tek bunu düşünmekten alamıyordu kendisini.</span> <span class="kobospan" id="kobo.28.26">Nedenini bilmiyordu, ancak bu sorunun yanıtını mutlaka öğrenmeliydi.</span> <span class="kobospan" id="kobo.28.27">Kalbinin çarpıntısı hafifleyince, uykudaki bir bebeği uyandırmamaya çalışırcasına temkinli adımlarla köşeye yaklaştı, başını hafifçe uzatıp sokağa göz attı.</span> <span class="kobospan" id="kobo.28.28">Hiçkimse görünmüyordu.</span> <span class="kobospan" id="kobo.28.29">Hemen geriye çekilip yeniden duvara yaslandı.</span> <span class="kobospan" id="kobo.28.30">Karısının pencereden bakıyor olabileceği düşüncesiyle, başını köşeden fazlaca çıkarmaya çekiniyordu.</span> <span class="kobospan" id="kobo.28.31">Kısa aralıklarla sokağı gözetleyerek yarım saat kadar köşebaşında bekledi.</span> <span class="kobospan" id="kobo.28.32">Sonunda apartmanın kapısından çıkan gri paltolu bir adamın sokağın üst tarafına doğru hızlı adımlarla yürüdüğünü gördü.</span> <span class="kobospan" id="kobo.28.33">Adamın sırtı dönük olduğu için yüzü görünmüyordu.</span> <span class="kobospan" id="kobo.28.34">Bir an saklandığı yerden çıkıp adamı izlemeyi düşündüyse de, buna cesaret edemedi.</span> <span class="kobospan" id="kobo.28.35">Sokağın üst başında köşeyi dönünce onu gözden yitireceğini düşünerek hayıflanırken, adam aniden karşı kaldırıma geçip Maçka Parkı’na saptı.</span> <span class="kobospan" id="kobo.28.36">Parkı çevreleyen yüksek çalıların arkasında kaybolmadan önce, Aramis’in bir tilkiyi andıran ince yüz hatlarını hayal meyal seçti İbrahim Nemrûd.</span></p>

  <p class="normal"><span class="kobospan" id="kobo.29.1">Maçka’daki apartmana yaptığı ziyareti izleyen günlerde, İbrahim Nemrûd bir uykuyla uyanıklık arası halinde yaşadı.</span> <span class="kobospan" id="kobo.29.2">Aramis’i parkın kapısından girerken gördüğü anda donakalmış, dakikalarca yerinden kıpırdayamamıştı.</span> <span class="kobospan" id="kobo.29.3">Aklından karısı ve Aramis’le ilgili binlerce ufak ayrıntı hızla geçiyor, aylardır burnunun dibinde sürüp gittiği anlaşılan bu gizli ilişkiye dair birtakım ipuçları bulmaya çalışıyordu.</span> <span class="kobospan" id="kobo.29.4">Yüzlerce soru dönüp duruyordu kafasının içinde.</span> <span class="kobospan" id="kobo.29.5">Karısıyla Aramis’in ilişkisi nasıl başlamıştı?</span> <span class="kobospan" id="kobo.29.6">Ne zamandan beri birlikteydiler?</span> <span class="kobospan" id="kobo.29.7">Karısı evden ayrılmadan önce de ondan gizli Aramis’le birlikte oluyor muydu?</span> <span class="kobospan" id="kobo.29.8">Nasıl olmuş da o ana dek hiçbir şey fark edememişti?</span> <span class="kobospan" id="kobo.29.9">Karısı onu neden aldatmıştı?</span> <span class="kobospan" id="kobo.29.10">Bunun sorumlusu karısı mı, Aramis mi, yoksa kendisi miydi?</span> <span class="kobospan" id="kobo.29.11">Karısı neden Aramis’i ona yeğlemişti?</span> <span class="kobospan" id="kobo.29.12">Neden bir başkasını değil de özellikle Aramis’i seçmişti?</span> <span class="kobospan" id="kobo.29.13">Aramis’te onda olmayan ne vardı?</span> <span class="kobospan" id="kobo.29.14">Arkadaşları bu ilişkiyi biliyorlar mıydı?</span> <span class="kobospan" id="kobo.29.15">Aramis onlara herşeyi anlatmış mıydı?</span> <span class="kobospan" id="kobo.29.16">Anlatırken, onunla alay etmiş miydi?</span> <span class="kobospan" id="kobo.29.17">Onun arkasından hepbirlikte kıs kıs gülmüşler miydi?</span> <span class="kobospan" id="kobo.29.18">Karısı da ona gülüyor muydu?</span> <span class="kobospan" id="kobo.29.19">Ya baldızı ve bacanağı, onlar da mı gülüyorlardı?</span> <span class="kobospan" id="kobo.29.20">Durumu oğlundan saklamak gereği hissetmemişler miydi?</span> <span class="kobospan" id="kobo.29.21">Oğlu da babasının en yakın arkadaşlarından biri tarafından boynuzlandığının farkında mıydı?</span> <span class="kobospan" id="kobo.29.22">Eğer farkındaysa, ona ne gözle bakıyordu?</span> <span class="kobospan" id="kobo.29.23">Üzülüyor muydu?</span> <span class="kobospan" id="kobo.29.24">Acıyor muydu?</span> <span class="kobospan" id="kobo.29.25">Kızıyor muydu?</span> <span class="kobospan" id="kobo.29.26">Suçluyor muydu?</span> <span class="kobospan" id="kobo.29.27">Tiksiniyor muydu?</span> <span class="kobospan" id="kobo.29.28">Küçük mü görüyordu?</span> <span class="kobospan" id="kobo.29.29">Karısının elinden alınmasını en ufak bir direnç bile göstermeksizin kabullendiği için onu ölesiye gülünç mü buluyordu?</span> <span class="kobospan" id="kobo.29.30">Bütün bunlardan sonra oğlunun ve arkadaşlarının yüzüne nasıl bakardı?</span> <span class="kobospan" id="kobo.29.31">Aramis’i o apartmandan çıkarken gördüğünde, neden donakalmıştı?</span> <span class="kobospan" id="kobo.29.32">Neden yakalayıp oracıkta eşek sudan gelene kadar dövmemişti?</span> <span class="kobospan" id="kobo.29.33">Bir rezalet çıkmasından mı çekinmişti?</span> <span class="kobospan" id="kobo.29.34">Karısını üzmek mi istememişti?</span> <span class="kobospan" id="kobo.29.35">Aramis’le içtikleri suyun ayrı gitmediği o eğlenceli üniversite günlerini mi anımsamıştı?</span> <span class="kobospan" id="kobo.29.36">Yirmi küsur yıllık arkadaşlığın bu biçimde sonlanmasına gönlü razı mı olmamıştı?</span> <span class="kobospan" id="kobo.29.37">Athos’la Dartagnan’ın tepkisinden mi çekinmişti?</span> <span class="kobospan" id="kobo.29.38">Ya da Aramis’le yumruk yumruğa dövüşmekten mi korkmuştu düpedüz?</span> <span class="kobospan" id="kobo.29.39">Bu denli zavallı bir hale gelmiş olabilir miydi?</span> <span class="kobospan" id="kobo.29.40">Tellaklardan yediği dayak, onu gölgesinden korkan, pısırık biri mi yapmıştı?</span> <span class="kobospan" id="kobo.29.41">Şazinuş bu durumu öğrense, ne derdi?</span> <span class="kobospan" id="kobo.29.42">O da diğerleri gibi onunla alay mı ederdi?</span> <span class="kobospan" id="kobo.29.43">Yoksa halinden anlar mıydı?</span> <span class="kobospan" id="kobo.29.44">Şazinuş neredeydi?</span> <span class="kobospan" id="kobo.29.45">Şu anda ne yapıyordu?</span> <span class="kobospan" id="kobo.29.46">Onu o alçakların elinden nasıl kurtarabilirdi?</span> <span class="kobospan" id="kobo.29.47">Onu kaçırmalarına nasıl izin vermişti?</span> <span class="kobospan" id="kobo.29.48">Onu bir daha görebilecek miydi?</span> <span class="kobospan" id="kobo.29.49">Ardı arkası kesilmeyen bu soruların yanıtlarını bulmak için zihnini zorluyor, ama bir sonuç elde edemiyordu.</span> <span class="kobospan" id="kobo.29.50">Aslında soruların yanıtlarını bulmak değildi zor olan, bulduğu yanıtların çokluğuydu.</span> <span class="kobospan" id="kobo.29.51">Yüzlerce soru ve her sorunun yüzlerce yanıtı vardı ve bunların arasından birini seçmek, doğru yanıtın diğerleri değil de bu olduğunu söylemek olanaksızdı.</span> <span class="kobospan" id="kobo.29.52">Her soru bir başka soruyu doğuruyor, bulduğunu sandığı her yanıt onu bambaşka, daha önce düşünmediği olasılıklara götürüyordu.</span> <span class="kobospan" id="kobo.29.53">Bu olasılıklardan hiçbirini gözardı etmemeye çalışıyor, herbirini tek tek mercek altına alıyor, kafasının içinde uzun uzun evirip çeviriyor, titizlikle her yönden inceliyor, diğer olasılıklarla karşılaştırarak her olasılığın doğruluk değerini kılı kırk yaran bir dikkatle sınıyordu.</span> <span class="kobospan" id="kobo.29.54">Yine de doğruları yanlışlardan ayırmayı başaramıyordu ama.</span> <span class="kobospan" id="kobo.29.55">Ucu bucağı belirsiz, karanlık bir muamma, karman çorman bir arapsaçı, çözümü olanaksız bir düğüm, derinine inildikçe daha da derinleşen dipsiz bir kuyuydu her adımda karşısına çıkan.</span> <span class="kobospan" id="kobo.29.56">Duvarları aynalarla kaplı, içindeki her görüntüyü sonsuzca çoğaltan bir labirente hapsolmuştu.</span> <span class="kobospan" id="kobo.29.57">Bir çıkış yolu arıyor, ama bulamıyordu.</span> <span class="kobospan" id="kobo.29.58">Kafası bu sonu gelmez sorular ve onlara bulmak için didindiği yanıtlarla dolu, kentin dolambaçlı sokaklarından bir uyurgezer gibi geçerek evine gitmişti.</span> <span class="kobospan" id="kobo.29.59">Eve varınca, salondaki televizyon koltuğuna çöküp bir sigara yakmış, sehpanın üzerindeki şişeden kendisine bir kadeh kanyak doldurmuş, saatler boyu sigara ve kanyak içerek ve zaman zaman duyulur duyulmaz bir sesle kendi kendisine mırıldanarak düşünmüş, düşünmüş, düşünmüştü.</span> <span class="kobospan" id="kobo.29.60">Akşam alacasının saçaklardan ağır ağır inmesine aldırmamıştı.</span> <span class="kobospan" id="kobo.29.61">Salonun ışıklarını açmadan, gözleri karanlığın içinde belirsiz bir noktaya dikili, koltukta oturmayı, sigara üzerine sigara içmeyi, kanyağını yudumlamayı ve düşünmeyi sürdürmüştü.</span> <span class="kobospan" id="kobo.29.62">Gün ışıdığında, hâlâ aynı yerde, mütevekkil bir Buda heykeli gibi kıpırtısız oturuyor, sigarasını ve kanyağını içmeye ve düşünmeye devam ediyordu.</span> <span class="kobospan" id="kobo.29.63">Bunu izleyen günlerde değişen fazla birşey olmadı.</span> <span class="kobospan" id="kobo.29.64">Artık bürosuna ve adliyeye gitmeyi bırakmıştı.</span> <span class="kobospan" id="kobo.29.65">Girmesi gereken davalarla ilgilenmiyor, telefonlara yanıt vermiyordu.</span> <span class="kobospan" id="kobo.29.66">En başlarda sık sık ısrarla çalan telefon, giderek daha seyrek çalar oldu ve sonunda tümüyle sustu.</span> <span class="kobospan" id="kobo.29.67">Evden dışarı çıkmıyor, kapıyı haftada bir ya da iki kez marketten siparişlerini getiren çıraklardan başkasına açmıyordu.</span> <span class="kobospan" id="kobo.29.68">Marketten sipariş ettikleri, genellikle birkaç temel gıda maddesi ve bol bol sigarayla şişe şişe kanyaktı.</span> <span class="kobospan" id="kobo.29.69">İştahını yitirmişti.</span> <span class="kobospan" id="kobo.29.70">Mutfağa girip yemek yapmıyor, karnı acıktığında ekmek peynir gibi şeylerle açlığını bastırıyordu.</span> <span class="kobospan" id="kobo.29.71">Dışarıdan bakıldığında evin içinin görülememesi için tüm perdeleri çekmişti.</span> <span class="kobospan" id="kobo.29.72">Her sabah paspasın üzerine bıraktığı gazetelerin giderek yükselen bir yığın oluşturduğunu gören kapıcı, zili birkaç kez çalıp hiçbir yanıt alamayınca, dairede oturanların seyahate çıktıklarına hükmederek gazete bırakmayı kesti.</span> <span class="kobospan" id="kobo.29.73">Çoğunu faturaların ve kredi kartı ekstrelerinin oluşturduğu mektuplar paspasın üzerinde yığılmaya devam ediyor, ama İbrahim Nemrûd onları da alma zahmetine girmiyordu.</span> <span class="kobospan" id="kobo.29.74">Karısının açtığı boşanma davasının son celbi ve gıyabında görülen davanın sonucunu bildiren mahkeme ilamı bu yüzden eline geçmedi.</span> <span class="kobospan" id="kobo.29.75">Ama zaten bununla ilgilenmiyordu.</span> <span class="kobospan" id="kobo.29.76">Gazete okumayı, televizyon izlemeyi, radyo dinlemeyi bırakmış, dış dünyayla tüm ilişkisini kesmişti.</span> <span class="kobospan" id="kobo.29.77">Yalnızca gazete değil, kitap da okumuyor, hatta eskiden çok sevmesine karşın artık müzik bile dinlemiyordu.</span> <span class="kobospan" id="kobo.29.78">Tek yaptığı, günboyu salondaki koltukta oturup düşünmek, sigara ve kanyak içmek ve çalışma odasından getirip sehpanın üzerine yaydığı pul defterlerine arada sırada göz gezdirmekti.</span> <span class="kobospan" id="kobo.29.79">Pulları defterlerden cımbızla tek tek çıkarıyor, herbirini pertavsızla uzun uzun inceliyordu.</span> <span class="kobospan" id="kobo.29.80">Kafasını günlerdir meşgul eden soruların yanıtlarını sanki pullarda bulacakmış gibi, her pulu belki yüzlerce kez elden geçirdi.</span> <span class="kobospan" id="kobo.29.81">Evin tümü artık ona kalmış olmasına karşın, hemen hemen bütün zamanını salonda geçiriyor, diğer odalara çok gerekmedikçe ayak basmamaya çalışıyordu.</span> <span class="kobospan" id="kobo.29.82">Eve kapanalı beri yatağında yatmamıştı.</span> <span class="kobospan" id="kobo.29.83">Yatak odasına yalnızca gardroptaki giysilerini almak için uğruyordu.</span> <span class="kobospan" id="kobo.29.84">Kendisini yorgun hissedince, ya salondaki kanepeye kıvrılıp tedirgin bir kedi uykusuna dalıyor ya da kimi zaman televizyon koltuğunda başı önüne düşerek oturduğu yerde uyukluyordu.</span> <span class="kobospan" id="kobo.29.85">Bir süre sonra, rahatsız pozisyonda yatmaktan dolayı boynu ve sırtı ağrımaya başlamış, ama o buna aldırmamıştı.</span> <span class="kobospan" id="kobo.29.86">Bir zamanlar çok sevdiği ve içinde kendisini güvende hissettiği yatak odasını ve oradaki eşyaları—özellikle de yatağını—görmeye bile dayanamıyordu.</span> <span class="kobospan" id="kobo.29.87">Yatağın üzerine büyük siyah bir örtü örtmüş, tuvalete gittiği sırada yatak odasının önünden geçerken içerisini görmemek için odanın kapısını kapalı tutmaya başlamıştı.</span> <span class="kobospan" id="kobo.29.88">Ancak bir süre sonra bu önlemi yeterli bulmaz oldu, çünkü gardroptan birkaç parça giysi almak için seyrek de olsa yatak odasına girmek zorunda kalıyor, yatağın üzeri örtülü olmasına karşın dış hatlarını ister istemez seçiyordu.</span> <span class="kobospan" id="kobo.29.89">Ampir stili çift kapılı gardrobu odanın dışına sürüklemek hayli zor olacağı için, dolapta ve komodinde kendisine ait ne kadar giysi ve iç çamaşırı varsa, hepsini getirip salondaki yemek masasının üzerine yığdı.</span> <span class="kobospan" id="kobo.29.90">Böylece yatak odasının kapısını temelli olarak kapatıp kanadı dışarıdan kasaya çivilemek ve kapının önüne bir iki parça mobilya yığarak orada bir zamanlar bir oda olduğuna ilişkin tüm kanıtları silmek mümkün oldu.</span> <span class="kobospan" id="kobo.29.91">Oğlunun odasına da, belki biraz farklı nedenlerle, ama sonuçta aynı biçimde ayak basmaz olmuştu.</span> <span class="kobospan" id="kobo.29.92">Banyoyu ise yalnızca tuvalet ihtiyacını gidermek amacıyla kullanıyordu.</span> <span class="kobospan" id="kobo.29.93">Banyo yapmaktan zaten hiçbir zaman hoşlanmamıştı.</span> <span class="kobospan" id="kobo.29.94">Genellikle haftada bir, pazar günleri, o da karısının zoruyla banyoya girerdi.</span> <span class="kobospan" id="kobo.29.95">Ama artık banyo yapmak şöyle dursun, tuvalete girdikten sonra ellerini bile yıkamıyor, eğer çok gerekirse, hafifçe nemlendirilmiş bir havluyla silinerek kendince temizleniyordu.</span> <span class="kobospan" id="kobo.29.96">Bu yüzden bir süre sonra kokmaya başladı.</span> <span class="kobospan" id="kobo.29.97">Gitgide keskinleşen ağır vücut kokusu onu ilk başlarda biraz rahatsız ettiyse de, bir süre sonra buna alıştı.</span> <span class="kobospan" id="kobo.29.98">Yalnızca yıkanmaktan hoşlanmaması değildi sorun, bir süredir suya karşı tuhaf bir tiksinti duymaya başlamıştı.</span> <span class="kobospan" id="kobo.29.99">Susuzluğunu genellikle kanyak içerek gidermeye çalışıyor, pek seyrek olarak birkaç yudum su içiyordu.</span> <span class="kobospan" id="kobo.29.100">Böylece haftalar geçti.</span> <span class="kobospan" id="kobo.29.101">Ağustos ayının sonu gelip kuru yaz soğukları ve çisentiler yerlerini iliklere işleyen buz gibi sağanaklara ve sulu kara bıraktığında, iki aydır faturaları ödemediği için doğal gaz kesildi.</span> <span class="kobospan" id="kobo.29.102">Şirketler kullanıcı borçları konusunda bir süredir ödün vermez bir politika izlemeye başlamışlardı.</span> <span class="kobospan" id="kobo.29.103">Ödenmeyen ilk faturadan sonra kullanıcıya derhal bir ihbarname yolluyorlar, ikincisinin ardından, daha uzun beklemek gereği duymaksızın, verdikleri hizmeti kesip alacaklarının tahsili için mahkemeye baş vuruyorlardı.</span> <span class="kobospan" id="kobo.29.104">Bunu bildiği için gaz kesildiğinde şaşırmadı.</span> <span class="kobospan" id="kobo.29.105">Isınma sorununu salona kurduğu bir elektrikli ısıtıcıyla çözebileceğini düşünmüştü, ama ödemediği faturalar yüzünden elektrik de kesilince, mutfaktan getirdiği büyük bir makarna tenceresinin içinde önce evdeki kitapları, daha sonra da kırıp ufak parçalara ayırdığı tahta mobilyaları yakarak salonun soğuğunu kırmaya çalıştı.</span> <span class="kobospan" id="kobo.29.106">Ne var ki bu ilkel sobanın verdiği ısı yetersizdi.</span> <span class="kobospan" id="kobo.29.107">Buz kutusuna dönen dairenin içinde soğuktan donmamak için, üst üste giydiği kazakların üzerine dirsekleri yenmiş eprik robdöşambrını geçiriyor ve kalın bir battaniyeye sarınıyordu.</span> <span class="kobospan" id="kobo.29.108">Gaz ve elektriğin ardından çok geçmeden telefon ve su da kesildi.</span> <span class="kobospan" id="kobo.29.109">Telefonun kesildiğini, bir gün marketi aramak üzere almacı kaldırdığında fark etti ve bu duruma fazlaca üzülmedi.</span> <span class="kobospan" id="kobo.29.110">Evde onu bir süre daha idare edecek kadar kanyak ve kuru gıda vardı.</span> <span class="kobospan" id="kobo.29.111">Ancak sigara stoğunun tükenmeye yüz tutmuş oluşu az da olsa kaygılandırdı onu.</span> <span class="kobospan" id="kobo.29.112">Yine de telefonun umulmadık bir anda uğursuz bir tehlike çanı gibi çalmaya başlayarak huzurunu bozması olasılığının ortadan kalkmış oluşuna seviniyordu.</span> <span class="kobospan" id="kobo.29.113">Son sigarasını kanyağının eşliğinde pul koleksiyonunu incelerken tüttürdü.</span> <span class="kobospan" id="kobo.29.114">Su ihtiyacını ise salon penceresinin dışına koyduğu bir kapta biriken yavan yağmur ve kar suyuyla karşılıyordu.</span> <span class="kobospan" id="kobo.29.115">Zaten çok az su içtiği için, bu su ona yeterliydi.</span> <span class="kobospan" id="kobo.29.116">Pencereye konan serçelerin arada sırada onun kabından su içtiklerini görünce, kızmamış, tam tersine, yaşamında belki de ilk kez hayvanlara karşı bir yakınlık duymuştu.</span> <span class="kobospan" id="kobo.29.117">Genellikle bisküvi, galeta veya peksimetten oluşan yemeğini yedikten sonra, kırıntıları pencerenin dışına silkeliyor, bir anda üşüşen serçelerin mozaik denizliğe saçılan kırıntıları hamaratça gagalamalarını izliyordu.</span> <span class="kobospan" id="kobo.29.118">Evde yalnız olmadığının da yine bu sıralarda farkına vardı.</span> <span class="kobospan" id="kobo.29.119">Bundan zaten bir süredir kuşkulanıyordu.</span> <span class="kobospan" id="kobo.29.120">Koltuğunda otururken, tuhaf bir önseziyle irkiliyordu arada sırada.</span> <span class="kobospan" id="kobo.29.121">Soluğunu tutup göz ucuyla çevresini süzüyor, duyduğu her ufak tıkırtıya kulak kabartıyor, ama kuşkularının doğrulanmasını sağlayacak herhangi bir ipucu yakalamayı başaramıyordu.</span> <span class="kobospan" id="kobo.29.122">Gerçeği anlaması için, bir gün yemek yediği sırada, kendi gövdesinin birkaç katı büyüklükte bir galeta kırıntısını yüklenmiş, sendeleye sendeleye yuvasına götürmeye çalışan o karıncayı görmesi gerekti.</span> <span class="kobospan" id="kobo.29.123">Hemen pul defterlerinden birinin üzerinde duran pertavsızı alıp yere çömeldi ve karıncayı uzun uzun inceledi.</span> <span class="kobospan" id="kobo.29.124">Boyu en çok bir pirinç tanesi kadar olan minik bir karıncaydı bu, ama yine de yoluna çıkan zorluklardan yılmıyor, amacına ulaşmak için yorulmak nedir bilmeksizin, canını dişine takarak çalışıp didiniyordu.</span> <span class="kobospan" id="kobo.29.125">Karıncayı duvardaki bir çatlakta yokolana dek dikkatle izledi.</span> <span class="kobospan" id="kobo.29.126">Bu ufacık böceğin yaşama böylesine inatla sarılmasına hayran kalmıştı.</span> <span class="kobospan" id="kobo.29.127">O günden sonra çevresini daha dikkatli bir biçimde gözlemlemeye başladı ve yavaş yavaş evin içinde onun o güne dek ruhunun bile duymadığı gizli bir yaşamın usul usul sürüp gitmekte olduğunu fark etti.</span> <span class="kobospan" id="kobo.29.128">Evde akla durgunluk verecek kadar çok çeşit ve sayıda böcek vardı.</span> <span class="kobospan" id="kobo.29.129">Dört başı mamur bir faunaydı sözkonusu olan:</span> <span class="kobospan" id="kobo.29.130">sinekler, örümcekler, hamamböcekleri, karafatmalar, karıncalar, çiyanlar, kırkayaklar, tırtıllar, tahtakuruları, yakarcalar, pervaneler, güveler, pireler, bitler, akarlar, keneler, yusufçuklar, peygamberdeveleri, tespihböcekleri, bokböcekleri ve adlarını bilmediği, daha önce görmediği, türlü renk, boy ve biçimde bir sürü böcek… Hatta bir gün mutfakta, yerinden oynamış bir seramik karonun altında kalabalık bir ipsisolucan ailesinin yaşadığını keşfetti ve yıllardır bu evin içinde hemen hemen hiçbir şeyin farkında olmaksızın yaşayıp gitmiş olduğunu anlayarak ürperdi.</span> <span class="kobospan" id="kobo.29.131">Bu gizli gerçeğin farkına vardığında, biraz tedirgin oldu ilkin, ama zamanla böceklere alıştı ve serçelerle olduğu gibi onlarla da sıkı bir dostluk kurdu.</span> <span class="kobospan" id="kobo.29.132">Yemeğinden artan kırıntıları artık onlarla da paylaşıyor ve bu paylaşımdan garip bir huzur duyuyordu.</span> <span class="kobospan" id="kobo.29.133">Kütüphanedeki ansiklopedinin henüz yakmamış olduğu ciltlerini açıp böceklerle ilgili bulabildiği bütün bilgileri okudu.</span> <span class="kobospan" id="kobo.29.134">Şansına,</span> <span class="ideitalik1"><span class="kobospan" id="kobo.29.135">entomoloji</span></span> <span class="kobospan" id="kobo.29.136">maddesinin bulunduğu cilde henüz dokunulmamıştı.</span> <span class="kobospan" id="kobo.29.137">Böylece, evde gördüğü, ama tanımadığı birtakım böcekleri ansiklopedideki fotoğraflarıyla karşılaştırarak teşhis edebildi.</span> <span class="kobospan" id="kobo.29.138">Artık böcekler kimliksiz herhangi birer varlık değildi onun için.</span> <span class="kobospan" id="kobo.29.139">Herbirinin adını, ait olduğu sınıfı, nasıl ürediğini, gelişimi süresince hangi evrelerden geçtiğini, neyle beslendiğini, nelerden hoşlanıp nelerden nefret ettiğini biliyor, karakterlerini tanıyordu.</span> <span class="kobospan" id="kobo.29.140">Pulları incelediği pertavsızla, herbir böceği günlük yaşamının içinde uzun uzun gözlemledi ve bir doğabilimci titizliğiyle hepsi hakkında ayrıntılı notlar tuttu.</span> <span class="kobospan" id="kobo.29.141">Bir ayın sonunda amatör bir entomolog olmuştu.</span> <span class="kobospan" id="kobo.29.142">Zamanla bütün böceklere kendince birer ad taktı.</span> <span class="kobospan" id="kobo.29.143">Onlarla arada sırada konuşuyor, dertleşiyordu.</span> <span class="kobospan" id="kobo.29.144">Eğer Ekim ayı ortalarında bir gün sokak kapısı birden alarm verilircesine vurulmaya başlamasaydı, bu huzur dolu ortakyaşam belki daha aylar boyu sürüp gidecekti.</span> <span class="kobospan" id="kobo.29.145">Elektrik kesik olduğu için zil çalmıyordu.</span> <span class="kobospan" id="kobo.29.146">Bu yüzden, gelenler kapıyı vurmak zorundaydılar.</span> <span class="kobospan" id="kobo.29.147">Israrlı vuruşları duymazlıktan gelmeyi yeğledi ve salondaki koltuğunda oturarak kanyak içmeyi sürdürdü.</span> <span class="kobospan" id="kobo.29.148">Kapının öte yanından işitilen boğuk konuşmalardan, bu sessiz direnişin dışarıdaki kişileri hayli sinirlendirdiği anlaşılıyordu.</span> <span class="kobospan" id="kobo.29.149">Bu şekilde bir sonuç elde edemeyeceklerini anlayınca, bu kez kapıyı tekmelediler, ama buna da herhangi bir yanıt alamadılar.</span> <span class="kobospan" id="kobo.29.150">Ardından sesler bir süre kesildi.</span> <span class="kobospan" id="kobo.29.151">Yarım saat kadar sonra kilitte çevrilmeye çalışılan bir anahtarın sesi işitildi.</span> <span class="kobospan" id="kobo.29.152">Dışarıdakiler bu kez bir çilingir getirmiş, kilidi açtırmaya çalışıyor olmalılardı.</span> <span class="kobospan" id="kobo.29.153">Neyse ki böyle bir duruma karşı önceden önlemini almıştı.</span> <span class="kobospan" id="kobo.29.154">Kapıyı kilitledikten sonra emniyet kilidinin üzerinde bıraktığı anahtar, dışarıdan sokulacak başka bir anahtarın ya da maymuncuk benzeri bir aletin kilide girmesini engelliyordu.</span> <span class="kobospan" id="kobo.29.155">Çilingirin de kilidi açamayacağı anlaşılınca, dışarıdakiler sövgü dolu bağrışmalarla kapıya dakikalarca yumruk ve tekmelerle vurdular.</span> <span class="kobospan" id="kobo.29.156">Bunlar olurken, o sakin sakin salonda oturarak pul koleksiyonuna göz gezdiriyor, dışarıdakilerin bu tümüyle yararsız uğraştan yorulup gitmelerini bekliyordu.</span> <span class="kobospan" id="kobo.29.157">Seslerin kesilmesini, mütecavizlerin nihayet pes ettiklerine yordu ve bu derdi de başından kazasız belasız savmış olduğuna sevindi.</span> <span class="kobospan" id="kobo.29.158">Ne var ki bu sevinci uzun sürmeyecekti.</span> <span class="kobospan" id="kobo.29.159">Ertesi gün öğlene doğru kapı yine sert bir biçimde vurulmaya başladı.</span> <span class="kobospan" id="kobo.29.160">Aynı gürültüye bir kez daha tahammül etmek zorunda kalmamak için, oğlunun yatağının şiltesini ve salondaki koltuk takımının yastıklarını önceki gün kapının arkasına yığarak kendince bir ses yalıtım sistemi geliştirmişti.</span> <span class="kobospan" id="kobo.29.161">Şimdi dışarıdan kapıya indirilen darbeler bu kalın şilte ve yastık katmanı arasında kısmen boğuluyordu.</span> <span class="kobospan" id="kobo.29.162">Kanyağını yudumlarken, böylesine pratik bir önlemi akıl ettiği için kutluyordu kendisini.</span> <span class="kobospan" id="kobo.29.163">Seslerin çeşitliliğinden, gelenlerin bu kez hayli kalabalık oldukları anlaşılıyordu.</span> <span class="kobospan" id="kobo.29.164">Herhangi bir yanıt alamayacaklarını anlayınca, işi daha fazla uzatmadan, emniyet kilidinin göbeğini elektrikli matkapla delmeye başladılar.</span> <span class="kobospan" id="kobo.29.165">Ancak bu, umduklarının tersine, kilidin bozulup kapının büsbütün açılmaz hale gelmesinden başka birşeye yaramadı.</span> <span class="kobospan" id="kobo.29.166">Bu durum onları iyice çileden çıkarmıştı.</span> <span class="kobospan" id="kobo.29.167">Bağırıp çağırıyorlar, yapılan beceriksizliğin kabahatini birbirlerinde buluyorlardı.</span> <span class="kobospan" id="kobo.29.168">Nihayet kavgaları duruldu.</span> <span class="kobospan" id="kobo.29.169">Aralarında bir süre kısık sesle tartıştılar.</span> <span class="kobospan" id="kobo.29.170">Kısa bir sessizliğin ardından, kapıya bu kez balyoz darbeleri inmeye başladı.</span> <span class="kobospan" id="kobo.29.171">Evin içinde kulakları sağır edici korkunç bir gürültüyle yankılanan, duvarları sarsıp camları zıngırdatan, böceklerin ürkerek kaçışmalarına neden olan şiddetli balyoz darbeleri biraz canını sıktıysa da, istifini bozmadı, kanyağını yudumlayarak düşünmeye devam etti.</span> <span class="kobospan" id="kobo.29.172">Tek şikâyeti, sehpanın üzerindeki kanyak kadehinin sarsıntı yüzünden birkaç kez devrilme tehlikesi atlatmasıydı.</span> <span class="kobospan" id="kobo.29.173">Bu değerli sıvının tek bir damlasının bile yere dökülüp ziyan olmasını istemiyordu.</span> <span class="kobospan" id="kobo.29.174">Dışarıdakilerin çifte emniyet kilitli çelik kapıyı kırmaları kolay olmadı.</span> <span class="kobospan" id="kobo.29.175">Balyoz, çekiç, keski, murç, demir testeresi, elektrikli matkap ve oksijen kaynağı kullanarak bir saaten fazla uğraşmaları gerekti.</span> <span class="kobospan" id="kobo.29.176">Nihayet kapıyla birlikte giriş holü duvarının bir bölümünü yıkarak daireye girmeyi başardıklarında, artık bir evden çok, karanlık ve rutubetli bir yabanıl hayvan barınağını andıran, parkelerinin çoğu sökülmüş, tavanı ve duvarları isten kararmış, içindeki hemen hemen tüm mobilyalar yakıldığı için çırılçıplak kalmış olan salonda, karşısında artık bir televizyon olmayan televizyon koltuğunda oturmuş, kanyağını ağır ağır yudumlayarak elindeki pertavsızla pul defterlerini incelerken buldular onu.</span> <span class="kobospan" id="kobo.29.177">Soğuktan korunmak amacıyla sarındığı paçavramsı battaniyeyi başına çekip kaymaması için çenesinin altından büyük bir çengelli iğneyle tutturmuştu.</span> <span class="kobospan" id="kobo.29.178">Aylardır yıkanmadığı için, iyice uzamış olan saçı ve sakalının çitişerek neredeyse koyun yapağısına dönüştüğü görülüyordu.</span> <span class="kobospan" id="kobo.29.179">Elleriyle suratı pislik içindeydi.</span> <span class="kobospan" id="kobo.29.180">Tırnaklarının içi kir dolmuştu.</span> <span class="kobospan" id="kobo.29.181">Uzayan burun kıllarından patlak dudaklarının üzerine, kurumuş sümük parçaları sarkıyordu.</span> <span class="kobospan" id="kobo.29.182">Kulaklarından püsküren koyu sarı renkte bir cerahat, yanaklarından aşağı akmış, favorilerine ve sakalına bulaşmıştı.</span> <span class="kobospan" id="kobo.29.183">Ağzının içi ise ürkütücü bir mağara gibiydi.</span> <span class="kobospan" id="kobo.29.184">Birkaç dişi, protein eksikliği nedeniyle, arkalarında sinsice sırıtan kapkara birer boşluk bırakarak düşmüştü.</span> <span class="kobospan" id="kobo.29.185">Aylardır banyo yüzü görmemiş olduğu için çevresine iç bulandırıcı bir koku yayıyordu.</span> <span class="kobospan" id="kobo.29.186">Muhtar, kapıcı, avukat, noter, icra memuru, mahalle bekçisi, polisler, kapıyı kıran işçiler ve gürültünün nedenini öğrenmek isteyen meraklı komşularla birlikte salona giren ev sahibinin kızgınlıktan morarmış suratını görünce, uzun uzun esnedi ve tüm salonda yankılanan bir sesle yellendi.</span></p>

  <p class="normal"><span class="kobospan" id="kobo.31.1">İbrahim Nemrûd evinden atıldıktan sonra sokaklarda yaşamaya başladı.</span> <span class="kobospan" id="kobo.31.2">Gaz, su, elektrik, telefon, kira ve kredi kartı borçlarının ve akla durgunluk verecek bir hızda yükselerek birkaç ayda anaparayı aşan borç faizlerinin kapatılması için bankadaki tüm parasına el konulmuş olduğundan beş parasızdı.</span> <span class="kobospan" id="kobo.31.3">Evde kalmış olan sağlam eşyası, topluiğneye varıncaya dek haczedilip haraç mezat satılmıştı.</span> <span class="kobospan" id="kobo.31.4">Bürosu ise kirayı bir ay geciktirdiği ve uyarılara yanıt vermediği için Eylül ortalarında başka bir dava vekiline devredilmişti zaten.</span> <span class="kobospan" id="kobo.31.5">Ama bürosu devredilmemiş olsaydı bile, dava vekili olarak çalışması artık olanaksızdı.</span> <span class="kobospan" id="kobo.31.6">Davalarına mazeret beyan etmeksizin girmediği için mağdur olan müvekkillerinin şikâyetleri sonucunda hakkında disiplin soruşturması açılmış, dava vekilliği ruhsatı süresiz olarak iptal edilmişti.</span> <span class="kobospan" id="kobo.31.7">Ancak güvenlik görevlileri tarafından YERSARAY’ın kapısından çevrildiğinde farkına varacaktı bu durumun, çünkü tıpkı boşanma ilamı gibi, bürosundan çıkarıldığını ve dava vekilliği ruhsatının iptal edildiğini bildiren resmî duyuruları da paspasın üzerindeki diğer mektuplarla birlikte pineklemeye bırakmıştı.</span> <span class="kobospan" id="kobo.31.8">Ev sahibiyle gelen polisler, yalnızca bir ufak bavul özel eşyasını toplamasına izin vermişler, sonra onu pek de nazik olmayan bir biçimde evden çıkarmışlardı.</span> <span class="kobospan" id="kobo.31.9">İtilip kakılmasına, tartaklanıp aşağılanmasına ses çıkarmamış, onu apar topar merdivenlerden indirip kapının dışına atan polislere direnmeye kalkışmamıştı.</span> <span class="kobospan" id="kobo.31.10">Onun bu tepkisizliğine akıl erdiremeyen icra memuru ve avukat, numara yaptığını, aşağıda bir köşeye sinip onlara saldırmak için uygun bir fırsat kollayacağını düşünerek polis marifetiyle apartmanın dışına çıkarılmasını yeterli bulmamış, sokaktan, hatta mahalleden uzaklaştırılması konusunda ısrar etmişlerdi.</span> <span class="kobospan" id="kobo.31.11">Bunun üzerine polisler tarafından bir ekip otosunun tutukluların konduğu parmaklıklı arka bölümüne tıkılmış, Taksim Meydanı’na götürülüp eski opera binasının yerine inşa edilmiş olan dört minareli Merkez Camii’nin önünde, elinde bavulu ve sırtında eprik battaniyesiyle bırakılmıştı.</span> <span class="kobospan" id="kobo.31.12">Böylece yılın en soğuk günlerinde işsiz ve parasız sokakta kalmış oluyordu.</span> <span class="kobospan" id="kobo.31.13">Evine sığınabileceği yakın bir akrabası yoktu.</span> <span class="kobospan" id="kobo.31.14">Arkadaşlarından onu yanlarına almalarını rica etmeyi ise aklının ucundan bile geçirmedi.</span> <span class="kobospan" id="kobo.31.15">Onu tanıyanların karşısına çıkmaktansa, kimliksiz bir serseri olarak sokaklarda sürünmeyi yeğlerdi.</span> <span class="kobospan" id="kobo.31.16">Tek başına eve kapanıp kanyak ve tefekkürle geçirdiği üç ayda insanlıktan çıkmıştı.</span> <span class="kobospan" id="kobo.31.17">Birbirine karışmış saçı sakalı, alkolün etkisiyle şişmiş suratı ve hırpanî kılığıyla, ıssız bir adaya düşmüş bir kazazedeyi andırıyordu.</span> <span class="kobospan" id="kobo.31.18">Bütün bu süre boyunca böcekler dışında kimseyle iki çift laf etmediği için, konuşmayı neredeyse unutmuştu.</span> <span class="kobospan" id="kobo.31.19">Birşey söylemek için ağzını açtığında, boğuk, hırıltılı, anlaşılmaz sesler çıkıyordu dudaklarının arasından.</span> <span class="kobospan" id="kobo.31.20">Bu durumda bir iş bulması ve yaşamını sürdürmesini sağlayacak parayı kazanması olanaksızdı.</span> <span class="kobospan" id="kobo.31.21">Ama zaten onun da böyle bir isteği yoktu; insanların arasına karışmamaya, onlardan olabildiğince uzak durmaya kararlıydı.</span> <span class="kobospan" id="kobo.31.22">Geçinebilmek için dilenmeye başladı.</span> <span class="kobospan" id="kobo.31.23">Ne var ki kısa süre sonra hiç de sandığı denli kolay olmadığını anladı bunun.</span> <span class="kobospan" id="kobo.31.24">Tıpkı kentteki diğer esnaf gibi dilenciler de kendi aralarında örgütlenmişler ve iş alanlarını paylaşmışlardı.</span> <span class="kobospan" id="kobo.31.25">Ne idüğü belirsiz bir yabancının gelip geçim kaynaklarına ortak olmasına izin vermeye hiç niyetleri yoktu.</span> <span class="kobospan" id="kobo.31.26">İri cüssesi burada işine yaradı.</span> <span class="kobospan" id="kobo.31.27">Ona kuytu köşelerde pusu kurup, dörtlü beşli gruplar halinde, ellerinde sopalar, muştalar ve zincirlerle üzerine saldıran dilencileri birkaç kez ağır bir hezimete uğratınca,</span> <span class="ideitalik1"><span class="kobospan" id="kobo.31.28">Dilenciler Derneği</span></span> <span class="kobospan" id="kobo.31.29">DİDE bu ketum ve suratsız adamla fazla uğraşmamak gerektiğini anlayarak onu kendi haline bırakmaya karar verdi.</span> <span class="kobospan" id="kobo.31.30">Sokaklarda sürekli düşteymişçesine ruh gibi dolaşması nedeniyle kendi aralarında ona</span> <span class="ideitalik1"><span class="kobospan" id="kobo.32.1">Mecnun Baba</span></span> <span class="kobospan" id="kobo.32.2">adını takan dilenciler, ona sataşmıyor, ama onunla dostluk da kurmuyorlardı.</span> <span class="ideitalik1"><span class="kobospan" id="kobo.33.1">Mecnun Baba</span></span> <span class="kobospan" id="kobo.33.2">lakabı, kısa sürede dilenciler arasında kulaktan kulağa fısıldanan ve ürküyle saygı arası bir tepki uyandıran gizemli bir ad haline geldi.</span> <span class="kobospan" id="kobo.33.3">Ancak o bütün bunların farkında bile değildi.</span> <span class="kobospan" id="kobo.33.4">Çevresiyle ilgilenmiyor, kafasının içinde yaşıyordu.</span> <span class="kobospan" id="kobo.33.5">Sokakların kalabalık olduğu iş çıkış saatlerinde Taksim civarındaki metro duraklarının girişlerinde dikilip dileniyor ve topladığı üç beş kuruşla kendisine ekmek ve içki satın alıyordu.</span> <span class="kobospan" id="kobo.33.6">Kanyak almaya parası yetmediği için, en ucuz şarapları içmeye başlamıştı.</span> <span class="kobospan" id="kobo.33.7">Sigaraya ayıracak parası ise kesinlikle yoktu.</span> <span class="kobospan" id="kobo.33.8">Bu yüzden, ya gelen geçenden sigara dileniyor ya da genellikle diğer haneberduşlar gibi sokaklardan izmarit toplayıp onları içiyordu.</span> <span class="kobospan" id="kobo.33.9">Yiyecek için para bulamadığı zamanlarda—ki hiç de seyrek olmuyordu bu, çünkü insanlar bu iriyarı adamda itici ve tekinsiz bir taraf buluyor, çoğunlukla ona bir metelik bile vermeksizin önünden geçip gidiyorlardı—çöp tenekelerini karıştırarak yiyecek birşeyler arıyordu.</span> <span class="kobospan" id="kobo.33.10">İlk başlarda hiç kolay olmamıştı çöpten bulduğu yemek artıklarıyla beslenmek.</span> <span class="kobospan" id="kobo.33.11">Ağzına attığı lokmalar bir türlü boğazından geçmemiş, midesi bulanmış, yediklerini kusmuştu.</span> <span class="kobospan" id="kobo.33.12">Ama zamanla diğer şeyler gibi buna da alışmış ve yemek konusunda müşkülpesent olmamayı öğrenmişti.</span> <span class="kobospan" id="kobo.33.13">Bayat bir ekmek somunu, bir parça küflenmiş peynir, yarısı yenip atılmış bir sandviç, kokuşmaya başlamış balık artıkları, vıcık vıcık yağlı bir sosa bulanmış makarna, ne bulursa onunla karnını doyuruyordu.</span> <span class="kobospan" id="kobo.33.14">Hatta eskiden nefret ettiği tatlı-ekşi soslu Çin yemeklerinin artıklarını bile yiyordu gerektiğinde.</span> <span class="kobospan" id="kobo.33.15">Hayatta kalabilmenin tek yolunun bu olduğunu anlamıştı.</span> <span class="kobospan" id="kobo.33.16">Beslenme sorunu böylece iyi kötü bir çözüme kavuşmuş oluyordu, ama barınak sorununun üstesinden gelmek bu denli kolay değildi.</span> <span class="kobospan" id="kobo.33.17">Ekim ayı, Konstantiniye’de yılın en soğuk dönemiydi.</span> <span class="kobospan" id="kobo.33.18">Kar yağmıyordu gerçi, ama günboyu ağır bir saç levha gibi kentin üzerine abanan gri gökyüzü, her an içe işleyen buz gibi sağanaklar ve dondurucu sulu sepkenler yağdırmaya hazırdı.</span> <span class="kobospan" id="kobo.33.19">Gündüzleri sıfır derece civarında seyreden sıcaklık, gece olunca sıfırın hayli altına düşüyor, havadaki yüksek nem herşeyin üzerini kelebek kanadını andıran, zar halinde, pırıltılı bir buz tabakasıyla kaplıyordu.</span> <span class="kobospan" id="kobo.33.20">Bu dondurucu soğukta geceleri dışarıda yatmak zatürreye davetiye çıkarmak olurdu.</span> <span class="kobospan" id="kobo.33.21">Bu yüzden, uyuyabileceği kapalı bir yer bulmak zorundaydı.</span> <span class="kobospan" id="kobo.33.22">İlkin kentteki birçok evsiz gibi bir süre Taşkışla’da yatıp kalktı.</span> <span class="kobospan" id="kobo.33.23">Bina on yıl kadar önce beş yıldızlı bir otele dönüştürülmek üzere boşaltılmış, ancak girişimci şirket bir borsa krizi sırasında birden iflas edince, inşaat durdurularak proje rafa kaldırılmıştı.</span> <span class="kobospan" id="kobo.33.24">O günden sonra her tarafından cam ve çelik fışkıran natamam bir bina olarak çürümeye terkedilmişti Taşkışla.</span> <span class="kobospan" id="kobo.33.25">Beş yıl kadar önce ilk evsizler binanın çevresinde görülmeye başlamışlardı.</span> <span class="kobospan" id="kobo.33.26">İlkin sekiz on kişilik bir grup, etrafı tahtaperdeyle çevrili şantiyeye bir gece gizlice sızarak binanın zemin katına yerleşmişti.</span> <span class="kobospan" id="kobo.33.27">Zaman içinde bu öncüleri başkaları izlemiş, Taşkışla kısa sürede nüfusu binlere varan bir evsizler kolonisi haline gelmişti.</span> <span class="kobospan" id="kobo.33.28">Kendi yönetimi, kendi yasaları ve kendi kolluk kuvvetleri olan, polisin ve belediye zabıtasının girmeye çekindiği özerk bir bölge, bir saklı kent, bir tür dilenciler cenneti olduğu söyleniyordu burasının.</span> <span class="kobospan" id="kobo.33.29">İbrahim Nemrûd evinden atıldığı gün geceyarısına doğru tahtaperdeyi aşıp şantiyeye girdiğinde, bina kapısının önünde ellerinde demir çubuklarla nöbet tutan, pis çaputlara bürünmüş, irikıyım, kötü bakışlı adamlarla karşılaştı.</span> <span class="kobospan" id="kobo.33.30">KAMEL (</span><span class="ideitalik1"><span class="kobospan" id="kobo.34.1">Kapı Melaikesi</span></span><span class="kobospan" id="kobo.34.2">) olduklarını söyleyerek ondan ayakbastı parası isteyen bu adamlara, içeri girmesine müsaade etmeleri karşılığında bavulundaki eşyalardan bir kısmını vermek zorunda kaldı.</span> <span class="kobospan" id="kobo.34.3">Üzerine kırmızı sprey boyayla</span> <span class="ideitalik1"><span class="kobospan" id="kobo.35.1">MÜLKİYE – Mülksüz İnsanlar Yerleşkesi</span></span> <span class="kobospan" id="kobo.35.2">yazılmış olan demir kapıdan geçince, kadınlı erkekli her yaştan yüzlerce berduşun kaynaştığı yüksek tavanlı bir salonda buldu kendisini.</span> <span class="kobospan" id="kobo.35.3">Mermer döşemenin üzerinde yer yer tutuşturulmuş süprüntü yığınları, mekânı ısıtıyor ve çevreye kızılımsı bir aydınlık veriyordu.</span> <span class="kobospan" id="kobo.35.4">Girişte durup şaşkın şaşkın çevresine bakınırken, kendisini SİRKAT (</span><span class="ideitalik1"><span class="kobospan" id="kobo.36.1">Sirkülasyon Kâtibi</span></span><span class="kobospan" id="kobo.36.2">) olarak tanıtan, zayıf, gözlüklü, ekşi suratlı bir genç adam yanaştı yanına ve adıyla eşkalini meşin bir kayışla boynuna asmış olduğu büyük envanter defterine dikkatle kaydettikten sonra, her akşam iş dönüşü DAKİK’e (</span><span class="ideitalik1"><span class="kobospan" id="kobo.37.1">Daimî Akçeli İşler Kethüdası</span></span><span class="kobospan" id="kobo.37.2">) haraç olarak, nakden ve defaten, iki buçuk kuruştan az olmamak koşuluyla günlük kazancının dörtte birini ödemesi gerektiğini, bu meblağı ödemezse ya da gerçek kazancını gizleyerek eksik ödeme yaptığı saptanırsa, yerleşkeden derhal sınırdışı edileceğini bildirdi.</span> <span class="kobospan" id="kobo.37.3">Ayrıca HARAMİ’ye de (</span><span class="ideitalik1"><span class="kobospan" id="kobo.38.1">Hararet Amiri</span></span><span class="kobospan" id="kobo.38.2">) binanın ısıtılmasında kullanılmak üzere her gün iki çuval çöp getirmekle yükümlüydü.</span> <span class="kobospan" id="kobo.38.3">Gözlüklü genç adam daha birşeyler söyleyecekti, ama onu orada kılı kırk yaran hesaplarıyla baş başa bırakıp kalabalığın arasına karıştı İbrahim Nemrûd.</span> <span class="kobospan" id="kobo.38.4">Sabahtan beri sokaklarda dolaştığı için yorgundu.</span> <span class="kobospan" id="kobo.38.5">Üç aydır ilk kez evinin dışına çıkmış ve sığınabileceği bir yer bulmak amacıyla saatlerce yürümek zorunda kalmıştı.</span> <span class="kobospan" id="kobo.38.6">Binanın önce zemin katını, ardından üst katları gezerek yatabileceği bir yer aradı, ama tuvaletlere varıncaya dek heryer tıklım tıklım insan doluydu.</span> <span class="kobospan" id="kobo.38.7">İnsanlar tıkanmış pisuarlardaki sidik ve balgam karışımı suyla yüzlerini yıkıyorlardı.</span> <span class="kobospan" id="kobo.38.8">Gördükleri karşısında şaşkınlığa düşmüştü, kentte bu denli çok evsiz olduğunundan haberi yoktu.</span> <span class="kobospan" id="kobo.38.9">Binada, tüm tahminlerin ötesinde, on bin civarında insan olmalıydı.</span> <span class="kobospan" id="kobo.38.10">Nihayet, üzeri çelik kostrüksiyonlu dev bir cam kubbeyle örtülmüş olan orta avluda nispeten tenha bir duvar dibi bulup çöktü.</span> <span class="kobospan" id="kobo.38.11">Burasının diğer yerlere göre biraz daha tenha olmasının nedeni, tüm avlunun üzerini örterek bu mekânı büyük bir balo salonuna dönüştürmek üzere tasarlanmış olan dev cam kubbenin ancak bir bölümünün yapımının tamamlanabilmiş oluşuydu.</span> <span class="kobospan" id="kobo.38.12">Bu yüzden avlu dış etkilere kısmen açıktı ve dolayısıyla da, ortada yakılmış olan büyük ateşe karşın, binanın diğer bölümlerine oranla daha soğuktu.</span> <span class="kobospan" id="kobo.38.13">İnsanların balık istifi gibi birbirlerinin üzerinde yattığı sıcak bölümlerde olmaktansa, biraz soğukta kalmayı, ama hiç olmazsa kendisine ait bir kulaca bir kulaçlık bir yere sahip olmayı yeğlemişti.</span> <span class="kobospan" id="kobo.38.14">Bunu izleyen hafta boyunca geceleri MÜLKİYE’de kaldı.</span> <span class="kobospan" id="kobo.38.15">İlk başta her gün ödemesi gereken iki buçuk kuruşun yüksek bir ücret olmadığını sanmıştı, ama günler ilerledikçe yanıldığını anladı.</span> <span class="kobospan" id="kobo.38.16">Sabahtan akşama dek dilenmesine karşın, iki buçuk kuruşluk gündelik haracı güçlükle denkleştiriyor, hatta kimi zaman eğer dilenerek yeterince para toplayamazsa, haracı eksiksiz ödeyebilmek için bavulundaki eşyalardan bazılarını rehin vermek ya da satmak zorunda kalıyordu.</span> <span class="kobospan" id="kobo.38.17">Ayrıca kolonideki insan kalabalığından bunalmıştı.</span> <span class="kobospan" id="kobo.38.18">Bir haftanın sonunda, bu durum canına tak etti ve bir sabah bir daha geri dönmemek üzere MÜLKİYE’den çıkıp gitti.</span> <span class="kobospan" id="kobo.38.19">Ancak çok fazla seçeneği yoktu.</span> <span class="kobospan" id="kobo.38.20">Bir süre Taksim havalisinde, Talimhane, Tarlabaşı ve Sıraselviler’deki kömürlüklerde, metruk evlerde, yangında harabolmuş eski konaklarda kaldı.</span> <span class="kobospan" id="kobo.38.21">Ne var ki ANABEL (</span><span class="ideitalik1"><span class="kobospan" id="kobo.39.1">Anakent Belediyesi</span></span><span class="kobospan" id="kobo.39.2">), kent merkezini berduşlardan temizlemek amacıyla</span> <span class="ideitalik1"><span class="kobospan" id="kobo.40.1">HAŞAD – Haşarat Dışarı</span></span> <span class="kobospan" id="kobo.40.2">sloganı altında büyük bir kampanya başlatmıştı.</span> <span class="kobospan" id="kobo.40.3">Mahalle bekçileri kendi bölgelerinde berduşlara göz açtırmıyor, mahallenin altını üstüne getirerek gizlenilebilecek bütün delikleri teker teker arıyorlardı.</span> <span class="kobospan" id="kobo.40.4">Hemen hemen her gece yer değiştirmek, yatacak başka biryer aramak zorunda kalıyordu bu nedenle.</span> <span class="kobospan" id="kobo.40.5">Sabah uyandığında, o akşam nerede yatacağını bilememek, bütün gününü geceleyin soğuktan donma tehlikesiyle karşı karşıya kalabileceği düşüncesiyle geçirmek kolay değildi.</span> <span class="kobospan" id="kobo.40.6">İşgüzar mahalle bekçilerini atlatıp kapağı korunaklı biryere atmak herzaman mümkün olmuyordu.</span> <span class="kobospan" id="kobo.40.7">Böyle acil durumlarda birkaç kez metro istasyonlarında yatmayı denemişti.</span> <span class="kobospan" id="kobo.40.8">Bunun için son metro geçmeden kısa bir süre önce istasyona inip saklanacak iyi bir yer bulmak gerekiyordu.</span> <span class="kobospan" id="kobo.40.9">Metro istasyonları günboyu ısıtılan yerlerdi.</span> <span class="kobospan" id="kobo.40.10">Bu gerçeğin daha önce farkına varmamıştı, daha doğrusu bu da olağan kabul ettiği birçok şeyden biriydi yalnızca.</span> <span class="kobospan" id="kobo.40.11">Oysa şimdi, sokaklarda yaşamak zorunda kalınca, tıpkı bir kap sıcak yemek gibi, iyi ısıtılmış bir barınağın da aslında ne denli büyük bir lütuf olduğunu anlıyordu.</span> <span class="kobospan" id="kobo.40.12">Geceyi sıcak bir metro istasyonunda geçirmeyi başarabilen bir berduş hayli şanslı sayılırdı.</span> <span class="kobospan" id="kobo.40.13">Ne var ki bunun da riskli bir yanı vardı:</span> <span class="kobospan" id="kobo.40.14">Geceleri metro istasyonlarında yakalanan evsizler, sorgusuz sualsiz Yedikule’deki YOKYURD’a (</span><span class="ideitalik1"><span class="kobospan" id="kobo.41.1">Yoksullar Yurdu</span></span><span class="kobospan" id="kobo.41.2">) gönderiliyorlardı.</span> <span class="kobospan" id="kobo.41.3">YOKYURD’a gönderilmek, hapishaneden pek de farkı olmayan bu devasa rehabilitasyon merkezinde BİTYENİK</span> <span class="ideitalik1"><span class="kobospan" id="kobo.42.1">(Bireyleri Topluma Yeniden Kazandırma)</span></span> <span class="kobospan" id="kobo.42.2">programı adı altında en az altı ay boyunca ağır işlerde çalıştırılmak demekti.</span> <span class="kobospan" id="kobo.42.3">Sokaklarda yaşayan berduşlar, dilenciler, müptelalar ve ayyaşlar arasında bir sürü gizemli ve ürkünç hikâye anlatılırdı bu tekinsiz yerle ilgili.</span> <span class="kobospan" id="kobo.42.4">Rivayete göre, buraya gönderilen birçok kişi bir daha dışarı çıkmayı başaramamıştı.</span> <span class="kobospan" id="kobo.42.5">Yerin yedi kat altındaki karanlık, rutubetli bodrumlarda, kırk elli yıldır daracık taş hücrelerde zincire vurulu tutulan berduşlar olduğu söyleniyordu.</span> <span class="kobospan" id="kobo.42.6">Ama bu söylentilerin hiç kuşkusuz en korkutucusu, YOKYURD’daki kimi berduşların birtakım tuhaf genetik deneylerinde denek olarak kullanıldığına ilişkin olandı.</span> <span class="kobospan" id="kobo.42.7">Bunların tam olarak ne tür deneyler olduğu, kimlerce ne amaçla yapıldığı hakkında kesin bir bilgi yoktu, ama geceyarısından sonra Yedikule civarında elleri ve ayakları altışar parmaklı, testisleri ufak bir kavun boyutunda ve tüm vücutları yeşilimsi kıllarla kaplı adamların, ağızlarından salyalar saçarak ortalıkta çırılçıplak dolaştıkları, gelen geçene musallat oldukları söyleniyordu.</span> <span class="kobospan" id="kobo.42.8">Bu yüzden, geceyi bir metro istasyonunda geçirmesi gerektiği zaman çok dikkatli davranmaya çalışıyordu.</span> <span class="kobospan" id="kobo.42.9">Sık aralıklarla devriye gezen metro polislerine yakalanmaktan birkaç kez kılpayı kurtulmuş, hatta bir keresinde uyurken ona kelepçe takmaya çalışan bir polis memurunu ani bir omuz darbesiyle yere devirerek metro tüneline dalıp rayların üzerinden diğer istasyona doğru koşmak zorunda kalmıştı.</span> <span class="kobospan" id="kobo.42.10">İlk şaşkınlığını atlattıktan sonra toparlanıp bir süre onun peşinden koşan memur, boncuk gözlü koca koca mangustların cirit attığı karanlık tünelin içinde bir yerden sonra daha fazla ilerlemeye cesaret edememiş, sunturlu bir küfür savurup geri dönmüştü.</span> <span class="kobospan" id="kobo.42.11">Bütün geceyi metro tünelinin içinde gözünü bir kez bile kırpmaksızın geçiren İbrahim Nemrûd, ertesi sabah ilk metro kalkmadan beş dakika önce, diğer istasyonun peronuna çıkıp yolcu kalabalığının arasına karışmıştı.</span> <span class="kobospan" id="kobo.42.12">Bu tatsız olaydan sonra geceyi bir metro istasyonunda geçirmeyi denememişti bir daha.</span> <span class="kobospan" id="kobo.42.13">Metro istasyonlarından soğumasının bir diğer nedeni de, pek sık olmamakla birlikte zaman zaman buralarda bir tanıdığa rastlamasıydı.</span> <span class="kobospan" id="kobo.42.14">Biri kuzey-güney, diğeri doğu-batı doğrultusunda uzanan iki ana metro hattının kesişim noktasıydı Taksim ve bu yüzden kentte biryerden biryere gitmek isteyen herkes buradan geçmek zorundaydı.</span> <span class="kobospan" id="kobo.42.15">Bir gün TİNG’in (</span><span class="ideitalik1"><span class="kobospan" id="kobo.43.1">Taksim İnönü Gezisi</span></span><span class="kobospan" id="kobo.43.2">) Elmadağı tarafındaki metro çıkışında dilenirken, yürüyen merdivenden çıkan arkadaşı Athos’la neredeyse burun buruna gelmiş ve tanınmamak için hemen arkasını dönüp parktaki ağaçlardan birinin dibine işer gibi yapmak zorunda kalmıştı.</span> <span class="kobospan" id="kobo.43.3">Athos’un onu tanıyıp tanımadığına emin olamamıştı gerçi, ama arkadaşı eğer onu tanıdıysa bile, o anda tanınmak istemediğini anlamış olmalıydı, çünkü kısa bir tereddütten sonra, birşey söylemeden yürüyüp gitmişti DOT’a (</span><span class="ideitalik1"><span class="kobospan" id="kobo.44.1">Divan Oteli</span></span><span class="kobospan" id="kobo.44.2">) doğru.</span> <span class="kobospan" id="kobo.44.3">Belki de onu bir an hayal meyal tanır gibi olmuş, ama sonra bu insan müsveddesinin yirmi yıllık arkadaşı İbrahim Nemrûd olabileceğine ihtimal vermeyerek gülüp geçmişti.</span> <span class="kobospan" id="kobo.44.4">Bunda şaşılacak birşey yoktu.</span> <span class="kobospan" id="kobo.44.5">Pejmürde kılığı, birbirine karışmış saçı sakalı ve yara bere içinde kalmış suratıyla artık bambaşka bir adamdı.</span> <span class="kobospan" id="kobo.44.6">Başka bir gün karısına rastladı.</span> <span class="kobospan" id="kobo.44.7">Kadın ondan hayli uzaktaydı, bir gazete büfesini siper alan İbrahim Nemrûd’u görmesine olanak yoktu.</span> <span class="kobospan" id="kobo.44.8">Metrodan çıkıp tramvay durağına giden kadını gizlendiği yerden uzun uzun inceledi.</span> <span class="kobospan" id="kobo.44.9">Kadın heyecanlı gibiydi, sürekli saçıyla oynuyor, dudaklarını ısırıyordu.</span> <span class="kobospan" id="kobo.44.10">Üzerinde evlilikleri boyunca İbrahim Nemrûd’un satın almaya hiçbir zaman gücünün yetmediği, ona çok yakışan siyah bir giysi vardı.</span> <span class="kobospan" id="kobo.44.11">Aradan geçen zamanda daha da güzelleşmişti sanki, yanakları pembeleşmiş, dolgun dudaklarına belli belirsiz çapkın bir gülümseme yerleşmişti.</span> <span class="kobospan" id="kobo.44.12">Ama bütün bunlar İbrahim Nemrûd’da ona karşı bir özlem ya da istek uyandırmadı.</span> <span class="kobospan" id="kobo.44.13">Kadına bakarken derin bir boşluk duygusundan başka hiçbir şey hissetmediğini anladı büyük bir düşkırıklığıyla.</span> <span class="kobospan" id="kobo.44.14">Üzüntüsünde bile kararlı olamayışı onu sarsmıştı.</span> <span class="kobospan" id="kobo.44.15">Kadının tramvaya binmesini beklemeden ayrıldı oradan.</span> <span class="kobospan" id="kobo.44.16">Bu olaydan sonra, Taksim ve çevresinden gitgide soğudu.</span> <span class="kobospan" id="kobo.44.17">Tanıdıklar tarafından teşhis edilmesi olasılığı değildi onu tedirgin eden.</span> <span class="kobospan" id="kobo.44.18">Mezarından kalkıp gelse, annesinin bile onu artık kolay kolay tanıyamayacağını biliyordu.</span> <span class="kobospan" id="kobo.44.19">Bir keresinde, meydandaki ayakkabı boyacısı çocuklardan birine rugan ayakkabılarını cilalatmakta olan Aramis’e rastlamış, bir adım ötesinde durup dik dik bakmıştı gözlerinin içine.</span> <span class="kobospan" id="kobo.44.20">Kılıksız bir adamın orada dikilip durduğunu fark eden Aramis, bunun para dilenen bir berduş olduğunu sanmış, yelek cebinden çıkardığı bakır bir çeyrek kuruşu ayaklarının dibine fırlatmıştı.</span> <span class="kobospan" id="kobo.44.21">Yerdeki parayı alıp hiçbir şey söylemeden oradan uzaklaşmıştı İbrahim Nemrûd.</span> <span class="kobospan" id="kobo.44.22">Hayır, endişe duyduğu tanınmak değildi; onu asıl rahatsız eden, gördüğü her tanıdık simayla birlikte kaçınılmaz olarak eski yaşamını anımsamasıydı.</span> <span class="kobospan" id="kobo.44.23">Nedenini tam olarak bilmeksizin, yaşama alanını yavaş yavaş Taksim’den Beyoğlu’na, oradan Galatasaray’a ve nihayet Asmalımesçit’e kaydırdı.</span> <span class="kobospan" id="kobo.44.24">Gizli bir mıknatıs tarafından çekiliyordu sanki.</span> <span class="kobospan" id="kobo.44.25">Bir geceyarısı ıssız sokaklarda dolaşırken, NARH’ın (</span><span class="ideitalik1"><span class="kobospan" id="kobo.45.1">Narmanlı Hanı</span></span><span class="kobospan" id="kobo.45.2">) avlusunun kuytu bir köşesinde, kokusundan bir zamanlar şarap saklamakta kullanıldığı anlaşılan, şimdi ise boş olan, onun iri gövdesini bile rahatça içine alabilecek boyutlarda, devasa bir fıçı keşfetti ve bunu kendine ev edinmeye karar verdi.</span> <span class="kobospan" id="kobo.45.3">Fıçının cidarındaki delik ve çatlakları üstübüyle tıkayıp çamurla sıvadı.</span> <span class="kobospan" id="kobo.45.4">Süprüntü yığınlarının arasında eşelenirken bulduğu birkaç kadife ve mukavva parçasını fıçının tabanına serince, burası aylardır özlemini çektiği loş ve korunaklı odacığa dönüştü.</span> <span class="kobospan" id="kobo.45.5">Üstteki kapağı kapattığında, dışarıda hüküm süren sert hava koşullarından nispeten korunmuş oluyordu.</span> <span class="kobospan" id="kobo.45.6">Günün büyük bir bölümünü, kapağını kapattığı fıçının içinde, yarı uyur yarı uyanık bir halde geçirmeye başladı.</span> <span class="kobospan" id="kobo.45.7">Yalnızca yiyecek birşeyler bulmak ve şarap alacak para dilenmek için kimseye görünmeden fıçıdan çıkıyor, eğer birkaç günlük ihtiyacını temin edebilirse, günlerce başını bile dışarı çıkarmadan fıçının içinde oturduğu oluyordu.</span> <span class="kobospan" id="kobo.45.8">Avludan her gün birçok insan gelip geçmesine karşın, kimse onun orada olduğunu fark etmedi.</span> <span class="kobospan" id="kobo.45.9">Yıllardır avlunun kuytu bir köşesinde kendi halinde durmakta olan köhne fıçının içinde birisinin yaşıyor olabileceği kimsenin aklına gelmiyordu.</span> <span class="kobospan" id="kobo.45.10">Kimi zaman konuşa konuşa dükkânlarına giden birkaç esnafın ya da avluda çelik çomak oynayan çocukların fıçının yanına geldiğini işitiyor, gizli sığınağında neredeyse soluk bile almadan, kıpırtısız ve sessiz oturup uzaklaşmalarını bekliyordu.</span> <span class="kobospan" id="kobo.45.11">Polisler tarafından evden atılmadan önce, en sevdiği pulların durduğu pul defterlerinden birini, cımbızı ve pertavsızıyla birlikte bavulundaki diğer bir iki parça değersiz eşyanın arasına kimseye belli etmeden sıkıştırmayı başarmıştı.</span> <span class="kobospan" id="kobo.45.12">Sokaklarda yaşadığı süre boyunca, bavulundaki eşyalardan bir bölümünü şu veya bu nedenle yitirmiş, rehin vermek ya da satmak zorunda kalmış olmasına karşın, bu pul defterine, cımbıza ve pertavsıza gözü gibi bakmıştı hep.</span> <span class="kobospan" id="kobo.45.13">Nereye gitse yanında taşıdığı bavulla birlikte birçok kez yağmura yakalanıp iliklerine dek ıslandığı için, bavuldaki diğer eşyalar gibi pul defteri ve içindeki pullar da ıslanmıştı doğal olarak, ama onun gözünde onlar hâlâ çok değerliydi.</span> <span class="kobospan" id="kobo.45.14">Fıçının içinde bağdaş kurmuş otururken, pul defterini kucağına açıyor, zamkı ıslanarak sayfaya yapışmış, rutubetin etkisiyle küflenmiş, kararmış, hamurlaşmış bu pulları cımbızla tutup, yaktığı güdük mumun titrek sarımsı ışığında, sanki herbiri eşsiz birer sanat yapıtıymışçasına pertavsızla uzun uzun inceliyordu.</span> <span class="kobospan" id="kobo.45.15">Pul defterinin dışında sık sık bavulundan çıkarıp baktığı bir diğer şey de,</span> <span class="ideitalik1"><span class="kobospan" id="kobo.46.1">Sefine-i Nuh</span></span> <span class="kobospan" id="kobo.46.2">adını verdiği küre biçimli bir kavanozdu.</span> <span class="kobospan" id="kobo.46.3">Evden çıkarıldığı sırada, polisler en sevdiği birkaç böceği boş bir turşu kavanozuna koyup yanına almasına izin vermişlerdi.</span> <span class="kobospan" id="kobo.46.4">Böceklerin havasız kalmaması için tepesine paslı bir çiviyle birkaç ufak delik açmış olduğu kavanozun içinde bir kızböceği, bir bokböceği, bir tesbihböceği, bir uyuzböceği, bir karafatma, bir kulağakaçan ve bir de peygamberdevesi vardı.</span> <span class="kobospan" id="kobo.46.5">Bir bakıma, onun kişisel faunasıydı bu.</span> <span class="kobospan" id="kobo.46.6">Bu kavanoza</span> <span class="ideitalik1"><span class="kobospan" id="kobo.47.1">Sefine-i Nuh</span></span> <span class="kobospan" id="kobo.47.2">adını vermesinin nedeni, bu böcekleri bir tufandan kurtardığını düşünmesiydi.</span> <span class="kobospan" id="kobo.47.3">Onları yanına almayı önceden tasarlamamıştı, ama evin her yanının böcek kaynadığını gördüğünde küplere binen ev sahibinin evi derhal ilaçlatmaktan söz ettiğini duyunca, akla durgunluk verecek renk ve çeşitlilikteki bu kıpır kıpır dünyanın olanca görkemiyle göz açıp kapayana dek göçüp gidiverecek olmasına razı olmamıştı gönlü.</span> <span class="kobospan" id="kobo.47.4">Sevgili dostlarının hepsini yanında götürebilmeyi isterdi, ama bunun olanaksızlığının farkındaydı, yalnızca birkaç tanesini alabilirdi yanına.</span> <span class="kobospan" id="kobo.47.5">Üstelik uzun uzadıya düşünecek vakti de yoktu, az sonra evden atılacaktı, hemen yapması gerekiyordu seçimini.</span> <span class="kobospan" id="kobo.47.6">Bu kısacık sürede, böceklerin hangilerini kurtarıp hangilerini yokolmaya bırakacağına karar vermek konusunda bir hayli zorlandı ve bir canlının yazgısını belirlemenin ne denli güç bir iş olduğunu anladı.</span> <span class="kobospan" id="kobo.47.7">Bu büyük sorumluluğu üstlenmek istemiyordu, ama bu koşullar altında yapabileceği başka birşey yoktu.</span> <span class="kobospan" id="kobo.47.8">Sonuçta, tutarlı bir uslamlamadan çok sezgiye ve kimi kez de düpedüz rastlantıya dayanan seçimler yaptı.</span> <span class="kobospan" id="kobo.47.9">Yanına kaç böcek alması gerektiğini hiç düşünmemişti.</span> <span class="kobospan" id="kobo.47.10">O anda elinin altında olan birkaç tanesini, incitmemeye özen göstererek, sert kabuklu sırtlarından tutup atıverdi kavanoza.</span> <span class="kobospan" id="kobo.47.11">Daha sonra, Taksim Merkez Camii’nin avlusunda otururken, kavanozu bavulundan çıkarıp böcekleri saydı.</span> <span class="kobospan" id="kobo.47.12">Kavanozun içinde ne altı ne sekiz ne on, tamı tamına yedi tane böcek olduğunu görünce, bu sayıda sözcüklere dökülmesi hemen hemen olanaksız bir bütünlük, bir bilgelik, bir keramet gizlendiğini düşündü ve farkına varmaksızın en doğru seçimleri yapmış olduğunu anlayarak sevindi.</span> <span class="kobospan" id="kobo.47.13">Bu durumda kavanozdaki böceklere</span> <span class="ideitalik1"><span class="kobospan" id="kobo.48.1">Ashab-ı Kehf</span></span><span class="kobospan" id="kobo.48.2">’in adları olan Yemliha, Mislina, Mekselina, Mernuş, Tebernuş, Şazinuş ve Kefeşteteyyuş’u vermesi kaçınılmaz bir zorunluluk olarak göründü ona.</span> <span class="kobospan" id="kobo.48.3">Bu</span> <span class="ideitalik1"><span class="kobospan" id="kobo.49.1">Ashab-ı Kehf</span></span><span class="kobospan" id="kobo.49.2">’in mağaraları taştan değil camdan yapılmıştı gerçi, ama onlar da onunla birlikte kötü insanlardan kaçarak buraya sığınmış, ucu bucağı belirsiz bir kış uykusuna yatmışlardı.</span> <span class="kobospan" id="kobo.49.3">Gerçek</span> <span class="ideitalik1"><span class="kobospan" id="kobo.50.1">Ashab-ı Kehf</span></span> <span class="kobospan" id="kobo.50.2">gibi bu yedilinin de bir Kıtmir’e ihtiyacı vardı elbette.</span> <span class="kobospan" id="kobo.50.3">Önce cami avlusunda ayaklarının dibinde dolaşmakta olan bir karıncayı yakalayıp Kıtmir olarak kavanozdaki böceklerin yanına koymayı geçirdi aklından, ama biraz daha düşününce, ne denli saçma bir fikir olduğunu anladı bunun ve böyle birşey düşünebildiği için kendi kendisini ayıpladı.</span> <span class="kobospan" id="kobo.50.4">Avludaki karınca da onun böcekleri gibi bir böcekti, evet, ama aynı zamanda onlara tümüyle yabancıydı da.</span> <span class="kobospan" id="kobo.50.5">Neredeyse kendi ailesi saydığı bu böceklerin arasına bir yabancıyı katmayı nasıl düşünebilirdi?</span> <span class="kobospan" id="kobo.50.6">Öfkeye kapılarak karıncayı ayakkabısının burnuyla ezdi.</span> <span class="kobospan" id="kobo.50.7">O anda Kıtmir’in kim olması gerektiği kafasına dank etti birden.</span> <span class="kobospan" id="kobo.50.8">Herşey gün gibi ortadaydı.</span> <span class="kobospan" id="kobo.50.9">Bu apaçık gerçeği daha önce görememiş oluşuna şaşıyordu.</span> <span class="kobospan" id="kobo.50.10">Kıtmir ne bu karıncaydı ne de bir başka böcek, olamazdı da zaten, böyle birşeyi aklının ucundan geçirmek bile büyük bir hataydı.</span> <span class="kobospan" id="kobo.50.11">Kıtmir—sahiplerine sonuna dek sadık kalan o iyi köpek—İbrahim Nemrûd’un kendisiydi.</span> <span class="kobospan" id="kobo.50.12">Kavanozdaki yedi böcek ise onun efendileriydiler.</span> <span class="kobospan" id="kobo.50.13">Onlar onun böcekleri değillerdi, o onların naçiz hizmetkârıydı.</span> <span class="kobospan" id="kobo.50.14">Onlar ona değil, o onlara aitti.</span> <span class="kobospan" id="kobo.50.15">Kıtmir olarak görevi, eklembacaklı efendilerine hizmette kusur etmemek, onların her türlü gereksinimini karşılamak, onları bütün tehlikelerden korumaktı.</span> <span class="kobospan" id="kobo.50.16">Yaşamının amacı, varoluş nedeni buydu.</span> <span class="kobospan" id="kobo.50.17">Bu gerçeği anlayınca, derin bir nefes aldı.</span> <span class="kobospan" id="kobo.50.18">Üzerinden büyük bir yük kalktığını hissediyordu.</span> <span class="kobospan" id="kobo.50.19">Kafasını meşgul eden soruya nihayet bir yanıt bulmuş, huzura ermişti.</span> <span class="kobospan" id="kobo.50.20">Adını değiştirmeye de işte o zaman karar verdi.</span> <span class="kobospan" id="kobo.50.21">Kim olduğunu soranlara, adının İbrahim Kelbî olduğunu söylüyordu artık.</span> <span class="kobospan" id="kobo.50.22">Bu tuhaf ad, berduşların arasında bile kaşların kalkmasına, alınların kırışmasına, dudakların büzülmesine, suratlarda hafifçe alaycı bir ifade belirmesine neden oluyordu genellikle, ama o buna hiç aldırış etmiyordu.</span> <span class="kobospan" id="kobo.50.23">Kıtmir olmanın onun yazgısı olduğu konusunda en küçük bir kuşkusu yoktu ve ne denli çetin olursa olsun göğüslemeye hazırdı bu yazgıyı.</span> <span class="kobospan" id="kobo.50.24">Fırsat buldukça, tenha bir köşeye çekilip kavanozu bavulundan çıkarıyor, sevgili böceklerini saatlerce büyülenmişçesine izliyordu.</span> <span class="kobospan" id="kobo.50.25">En korktuğu şey, eğer aç kalırlarsa, birbirlerini yemeye başlamaları olasılığıydı.</span> <span class="kobospan" id="kobo.50.26">Büyük bir felaket olurdu bu.</span> <span class="kobospan" id="kobo.50.27">Böyle birşeyin düşüncesi bile onu dehşetle titretmeye yetiyordu.</span> <span class="kobospan" id="kobo.50.28">Telafisi olanaksız bir yıkıma yol açmamak için, kendisinden önce onların karınlarını doyuruyor, hatta kendisinin aç kaldığı günlerde onların tok olmasına özen gösteriyordu.</span> <span class="kobospan" id="kobo.50.29">Acil durumlarda onlara verebileceği birşeyler, ekmek kırıntıları, meyva parçaları, ölü ve canlı böcekler bulunduruyordu yanında herzaman.</span> <span class="kobospan" id="kobo.50.30">Uzun ve meşakkatli gözlemler sonucunda, hepsinin farklı alışkanlıkları olduğunu, farklı şeylerden hoşlandıklarını öğrenmişti.</span> <span class="kobospan" id="kobo.50.31">Sözgelimi, Kefeşteteyyuş adını verdiği tesbihböceği, parmağının ucunu dokundurduğu anda toparlacık oluveren ufak gövdesiyle onun gözdelerinden biriydi.</span> <span class="kobospan" id="kobo.50.32">Diğer böceklere saldırıp onları yaralamasından korktuğu Mekselina adındaki yırtıcı ve saldırgan kızböceğine mutlaka her gün avlayıp yiyebileceği canlı bir karasinek ya da hamamböceği veriyordu.</span> <span class="kobospan" id="kobo.50.33">Bokböceği Yemliha’nın ise yerini yadırgayarak mutsuz olmaması için, caddede bulduğu at pisliğinden ufak bir parça alıp kavanoza koymuştu.</span> <span class="kobospan" id="kobo.50.34">Yemliha güçlü boynuzlarıyla bütün gün neşe içinde yuvarlıyordu dışkı topağını.</span> <span class="kobospan" id="kobo.50.35">Böceklerin hepsini seviyor, herbiriyle ayrı ayrı ilgileniyordu İbrahim Nemrûd, ama sarımsı renkli, iri gözlü peygamberdevesine özel bir yakınlık duyuyordu.</span> <span class="kobospan" id="kobo.50.36">Bu böceğe Şazinuş adını vermişti.</span> <span class="kobospan" id="kobo.50.37">Bütün peygamberdeveleri gibi etçil bir böcek olan Şazinuş için de her gün en az iki hamamböceğine ya da dört karıncaya gerek vardı.</span> <span class="kobospan" id="kobo.50.38">Şazinuş’un işini kolaylaştırmak için, ona vermek üzere yakaladığı böceklerin bacaklarını cımbızla tek tek kopartıyor, sonra onun avını kıvrık ön bacaklarıyla dik göğsünün üzerinde tutarak, törensel bir ağırbaşlılık içinde, yavaş yavaş yemesini izliyordu.</span> <span class="kobospan" id="kobo.50.39">Bir mezarın başında son görevini yerine getirmekte olan bir din adamını anımsatıyordu ona bu görüntü ve içinde karşı konulmaz bir dua etme isteği uyandığını hissediyordu.</span> <span class="kobospan" id="kobo.50.40">Ama küçük bir çocukken babaannesinin ona ezberletmiş olduğu bir duayı mırıldanmak için aralanan dudakları, daha ilk birkaç hecede takılıp kalıyor, tereddütle kekelemeye başlıyor, nihayet susuyordu, ne için dua edeceği konusunda hiçbir fikri yoktu çünkü.</span> <span class="kobospan" id="kobo.50.41">Fıçının içinde pulları ve böcekleriyle birlikte haftalar geçirdi.</span> <span class="kobospan" id="kobo.50.42">Mutlu olduğu söylenemezdi, ama en azından uzun süredir olmadığı denli huzurluydu.</span> <span class="kobospan" id="kobo.50.43">Fıçının kapağını kapattığında dışarıda gündüz mü gece mi olduğunu bilemediği için, günlerin hesabını şaşırmıştı.</span> <span class="kobospan" id="kobo.50.44">Kimi zaman çeşitli gereksinimlerini karşılamak için günde birkaç kez dışarı çıkması gerekiyor, kimi zaman ise günler ve geceler boyu dışarı adımını atmaksızın fıçının içinde oturuyordu.</span> <span class="kobospan" id="kobo.50.45">Böyle zamanlarda bir hafta sanki bir gün gibi geliyordu ona.</span> <span class="kobospan" id="kobo.50.46">Fıçı onu içine alacak büyüklükte olmasına karşın, içinde rahat hareket edemeyeceği denli dar ve sıkışıktı.</span> <span class="kobospan" id="kobo.50.47">Fıçının içindeyken, sağa sola dönemiyor, kollarını fazlaca hareket ettiremiyor, karıncalanan bacaklarını açmak için ayağa kalkamıyordu.</span> <span class="kobospan" id="kobo.50.48">Tek yapabildiği, bağdaş kurup oturmak ve hafifçe ileri geri sallanmaktı.</span> <span class="kobospan" id="kobo.50.49">Bu durumdan pek şikâyeti yoktu aslında, ama haftalar geçtikçe fıçının içinde hareketsiz, iki büklüm oturmaktan beli tutuldu ve kamburu çıktı.</span> <span class="kobospan" id="kobo.50.50">Sokağa çıktığında, yaşlı bir adam gibi, ağır ve sarsak adımlarla, hafifçe topallayarak yürüyordu artık.</span> <span class="kobospan" id="kobo.50.51">İlk başlarda bunun dikkat çekeceğini, tuhaf karşılanacağını düşünerek biraz tedirgin olmuştu, ama kimsenin onun bu halini yadırgamadığını görünce, boş yere kaygılandığını anladı.</span> <span class="kobospan" id="kobo.50.52">İnsanlar dilencilerin kambur, topal, çolak, eciş bücüş olmasına alışıktılar.</span> <span class="kobospan" id="kobo.50.53">Hatta hafifçe topallaması ve biraz kambur durması insanların hoşuna bile gitmiş, daha sevilen bir dilenci olmasını sağlamıştı.</span> <span class="kobospan" id="kobo.50.54">Artık daha çok sadaka veriyorlardı ona.</span> <span class="kobospan" id="kobo.50.55">Bunu dilencilik kariyerinde önemli bir dönüm noktası olarak görüyordu.</span> <span class="kobospan" id="kobo.50.56">O ana dek yalnızca sokaklarda yaşayan basit bir berduş olduğunu düşünmüştü hep, ama artık kendisini nihayet gerçek bir dilenci gibi hissediyor ve bu duygu ona açıklanması güç bir huzur veriyordu.</span> <span class="kobospan" id="kobo.50.57">Hareketlerini kısıtladığı için ilk başlarda onu biraz sıkıntıya sokan fıçıdaki yaşama birkaç hafta içinde alışmıştı.</span> <span class="kobospan" id="kobo.50.58">Kendisini sanki hayatı boyunca bu fıçıda yaşamış gibi hissediyor, fıçının dışında bir yaşam düşünemiyordu.</span> <span class="kobospan" id="kobo.50.59">Bu fıçı onun gerçek yuvasıydı.</span> <span class="kobospan" id="kobo.50.60">Kırk yıl süren uzun bir arayışın sonunda, gerçekten ait olduğu yeri nihayet bulmuştu.</span> <span class="kobospan" id="kobo.50.61">Dingindi.</span> <span class="kobospan" id="kobo.50.62">Ne var ki bu huzur çok üzün sürmedi.</span> <span class="kobospan" id="kobo.50.63">Bir gece, saat geceyarısını geçtikten bir hayli sonra, tuhaf bir önseziyle uyandı.</span> <span class="kobospan" id="kobo.50.64">Dışarı kulak kabartınca, birtakım gürültüler işitti.</span> <span class="kobospan" id="kobo.50.65">Başka zaman olsa, üzerinde durmaz, uykusuna kaldığı yerden devam ederdi.</span> <span class="kobospan" id="kobo.50.66">Sarhoşların, hırsızların, uğursuzların ortalıkta dolaştığı tekinsiz bir saatti bu ve bir belaya bulaşmak, isteyeceği en son şeydi.</span> <span class="kobospan" id="kobo.50.67">Ancak bu kez nedense merakı deprenmişti.</span> <span class="kobospan" id="kobo.50.68">Fıçının kapağını hafifçe aralayıp dışarı baktı.</span> <span class="kobospan" id="kobo.50.69">Dolunaylı bir geceydi.</span> <span class="kobospan" id="kobo.50.70">Bir çift yağız atın çektiği çift fenerli bir kupa arabası, avlunun ortasında, buğulu ay ışığının altında gümüşsü bir ışıltıyla parlıyordu.</span> <span class="kobospan" id="kobo.50.71">Kırmızı fesli, kaytan bıyıklı araba uşağı, arabanın kapısını açıp yerlere dek eğildi.</span> <span class="kobospan" id="kobo.50.72">Avlunun sağ tarafında beliren birkaç karaltı arabaya doğru yürümeye başladılar.</span> <span class="kobospan" id="kobo.50.73">Saçakların gölgesinde kaldıkları için gelenlerin yüzlerini seçemedi, beş kişi olduklarını görebildi yalnızca.</span> <span class="kobospan" id="kobo.50.74">Karaltılar arabanın yanına gelince durdular.</span> <span class="kobospan" id="kobo.50.75">Şimdi avluya vuran ay ışığının altındaydılar.</span> <span class="kobospan" id="kobo.50.76">En öndeki ikisi, aralarında alçak sesle konuşarak kıkır kıkır gülüyorlardı.</span> <span class="kobospan" id="kobo.50.77">Bunlardan biri, kır saçlı, göbekli, kerli ferli bir adamdı.</span> <span class="kobospan" id="kobo.50.78">Sırtında kuyruğu neredeyse yerleri süpüren bir frak, ayaklarında ise getrli rugan ayakkabılar vardı.</span> <span class="kobospan" id="kobo.50.79">Arada sırada sol gözündeki monoklü beyaz eldivenli eliyle düzeltiyor, güldükçe göbeği hopluyordu.</span> <span class="kobospan" id="kobo.50.80">Diğeri ise, içinde neredeyse kaybolduğu kabarık bir samur kürk giymiş, başına kırçıllı bir papak oturtmuş olan ufak tefek bir gençkızdı.</span> <span class="kobospan" id="kobo.50.81">Kollarının arasında tehditkâr bakışlarla çevresini süzen ve arada sırada tiz bir sesle kesik kesik havlayan bir fino tutuyordu.</span> <span class="kobospan" id="kobo.50.82">Bunların baba-kız ya da dede-torun olabileceklerini düşündü.</span> <span class="kobospan" id="kobo.50.83">Hemen arkalarında, koyu renk takım elbiseli, temiz tıraşlı, güneş gözlüğü takmış üç tane iriyarı adam vardı.</span> <span class="kobospan" id="kobo.50.84">Hallerinden bostancı oldukları anlaşılıyordu.</span> <span class="kobospan" id="kobo.50.85">Birden bu grubun içinde o ana dek fark etmediği bir kişinin daha olduğunu anladı.</span> <span class="kobospan" id="kobo.50.86">En fazla üç karış boyunda, eciş bücüş bir adamdı bu.</span> <span class="kobospan" id="kobo.50.87">Başındaki silindir şapka, hemen hemen boyunun yarısı kadardı.</span> <span class="kobospan" id="kobo.50.88">İriyarı korumaların ağaç gövdelerini andıran bacakları arasına karıştığı için onu gözden kaçırmıştı.</span> <span class="kobospan" id="kobo.50.89">Silindir şapkalı küçük adam, kır saçlı beyle kürklü gençkızın çevresinde dört dönüyor, önlerinde sürekli yerlere kadar eğilerek temenna veriyor, kedi miyavlamasını andıran tuhaf sesler çıkararak onların dikkatini çekmeye çalışıyordu.</span> <span class="kobospan" id="kobo.50.90">Ancak kır saçlı beyle gençkız onunla hiç ilgilenmiyorlar, kendi aralarında alçak sesle konuşup gülüşmeye devam ediyorlardı.</span> <span class="kobospan" id="kobo.50.91">Silindir şapkalı küçük adamı biryerden tanıdığını düşündü, ama kim olduğunu çıkaramıyordu.</span> <span class="kobospan" id="kobo.50.92">Sonra birden bir şimşek çaktı kafasında.</span> <span class="kobospan" id="kobo.50.93">Adamı tanımıştı.</span> <span class="kobospan" id="kobo.50.94">SIRZEVK’in aksi kapıcısı, tutkulu âşık ve sabık sihirbaz Cüce Câlut’un ta kendisiydi bu.</span> <span class="kobospan" id="kobo.50.95">Kalbi bir anda hızlı hızlı çarpmaya başladı.</span> <span class="kobospan" id="kobo.50.96">Ağzı kuruyor, nedenini bilemediği bir tedirginlik hissediyordu.</span> <span class="kobospan" id="kobo.50.97">Yerinden kıpırdamaksızın avludaki grubu gözetlemeyi sürdürdü.</span> <span class="kobospan" id="kobo.50.98">Kır saçlı bey kesesinden çıkardığı bir avuç parayı yüzünde aşağılayıcı bir ifadeyle Câlut’un önüne fırlattıktan sonra, araba uşağının yardımıyla arabaya bindi.</span> <span class="kobospan" id="kobo.50.99">Câlut kendisini yere atmış, bir yandan avlunun taşları üzerine saçılan kuruşları toplamaya çalışıyor, bir yandan da bitimsiz hayır duaları okuyordu.</span> <span class="kobospan" id="kobo.50.100">Kır saçlı beyin ardından kürklü gençkız, ondan beklenmeyecek bir çeviklikle iki basamağı bir adımda sıçrayıp arabaya bindi.</span> <span class="kobospan" id="kobo.50.101">Arabanın kapısında bir an duraklayıp yüzünü hafifçe İbrahim Nemrûd’un bulunduğu yana dönünce, ay ışığı ince yüz hatlarını aydınlattı.</span> <span class="kobospan" id="kobo.50.102">İbrahim Nemrûd bu yüzdeki yarı hüzünlü yarı alaycı ifadeyi gördüğü anda, beyninden vurulmuşa döndü ve yakarıyı andıran bir fısıltı döküldü soğuğun çatlattığı dudaklarının arasından:</span></p>

  <p class="normal"><span class="kobospan" id="kobo.52.1">“Şazinuş!”</span></p>

  <p class="normal"><span class="kobospan" id="kobo.53.1">Aylardır ağzından çıkan ilk sözcüktü bu.</span> <span class="kobospan" id="kobo.53.2">Onu kimse duymadı.</span></p>

  <p class="normal"><span class="kobospan" id="kobo.54.1">Doktor Seyfettin Stigma, Şazinuş, Cevri Kalfa, Sarraf Hanı, Venedik Oteli, sabık sihirbaz Cüce Câlut, peştemallı tellaklar çetesi, ikiyüzlü Avukat Hakkı Huzur, dünyanın en tehlikeli albinoları ikiz Arrafî Kardeşler ve SIRZEVK… İbrahim Nemrûd, çok uzun sürmüş bir düşten uyanır gibi, herşeyi anımsıyordu yavaş yavaş.</span> <span class="kobospan" id="kobo.54.2">Kıvamlı bir katran denizinin göz gözü görmez derinliklerindeydi ve yüzeye çıkmak için çırpınıyordu.</span> <span class="kobospan" id="kobo.54.3">Aylardır unuttuğu, daha doğrusu anımsamamak için bilinçaltının derinlerine ittiği, umarsız bir çabayla belleğinin en alt katmanları arasına gizlemeye uğraştığı kişiler, yerler ve olaylar, yeniden bir bir geliyordu gözlerinin önüne.</span> <span class="kobospan" id="kobo.54.4">Şimdi herşeyi bir bir anımıyordu.</span> <span class="kobospan" id="kobo.54.5">Avukat Hakkı Huzur, Arrafî Kardeşler’in fuhuş karteli için çalışıyordu.</span> <span class="kobospan" id="kobo.54.6">Onu kartelin pis işlerini yasal bir kisve altında yaptırmak için tutmuş, bir maşa gibi kullanmıştı.</span> <span class="kobospan" id="kobo.54.7">Miras davası bir kandırmacadan ibaretti.</span> <span class="kobospan" id="kobo.54.8">Arrafî Kardeşler, Seyfettin Stigma’yla zerrece ilgilenmiyorlardı; gerçek amaçları Şazinuş’u ele geçirmekti.</span> <span class="kobospan" id="kobo.54.9">Şazinuş’u bulduğunu öğrenince, tellakları gönderip çocuğu kaçırtmışlardı.</span> <span class="kobospan" id="kobo.54.10">Şazinuş şu anda SIRZEVK’te zorla çalıştırılıyor olmalıydı.</span> <span class="kobospan" id="kobo.54.11">Ona orada neler yaptırılıyor olabileceğini düşünmek bile istemiyordu.</span> <span class="kobospan" id="kobo.54.12">Tek düşünebildiği şey, onu oradan bir an önce kurtarması gerektiğiydi.</span> <span class="kobospan" id="kobo.54.13">Ancak bunu nasıl yapabileceği konusunda en ufak bir fikri yoktu.</span> <span class="kobospan" id="kobo.54.14">Şazinuş’a nasıl ulaşabilirdi?</span> <span class="kobospan" id="kobo.54.15">SIRZEVK’e girmesi hemen hemen olanaksızdı.</span> <span class="kobospan" id="kobo.54.16">Onu bu kılığıyla içeri almalarını ummak hayalcilik olurdu.</span> <span class="kobospan" id="kobo.54.17">Yalnızca zenginlerin girebildiği bu gece kulübüne bir berduşu sokmazlardı.</span> <span class="kobospan" id="kobo.54.18">Şazinuş’la SIRZEVK’e gittikleri geceyi anımsadı.</span> <span class="kobospan" id="kobo.54.19">Gece kulübünün çıkış kapısı Tünel Pasajı’ndaydı.</span> <span class="kobospan" id="kobo.54.20">Bunu, NARH’ın avlusunda tanık olduğu sahneyle biraraya getirince, kafasının içindeki tasarı somutluk kazandı.</span> <span class="kobospan" id="kobo.54.21">Şazinuş’u geceleri SIRZEVK’in dışına çıkardıkları anlaşılıyordu.</span> <span class="kobospan" id="kobo.54.22">SIRZEVK’e giremezdi belki, ama Şazinuş’un dışarı çıkmasını bekleyebilirdi.</span> <span class="kobospan" id="kobo.54.23">Ertesi geceyi iple çekti.</span> <span class="kobospan" id="kobo.54.24">Heyecandan gün boyu gözünü bir an bile kırpmadı.</span> <span class="kobospan" id="kobo.54.25">Saat geceyarısını geçtikten sonra, fıçısından usulca çıkıp arka sokaklardan dolaşarak Tünel’e gitti.</span> <span class="kobospan" id="kobo.54.26">Hiçbir zaman yanından ayırmadığı bavulunu dev bir ansiklopedi cildi gibi koltuğunun altında taşıyordu.</span> <span class="kobospan" id="kobo.54.27">Tünel Pasajı ıssızdı.</span> <span class="kobospan" id="kobo.54.28">Çoğu dükkânın kepenkleri inikti.</span> <span class="kobospan" id="kobo.54.29">SIRZEVK’in çıkış kapısının nerede olduğunu hayal meyal anımsıyordu.</span> <span class="kobospan" id="kobo.54.30">Kısa bir araştırma sonucunda kapıyı buldu.</span> <span class="kobospan" id="kobo.54.31">Bir sahaf dükkânıyla bir kunduracının arasına sıkışmış, pek yüksek olmayan, çift kanatlı, demir parmaklıklı bir kapıydı bu.</span> <span class="kobospan" id="kobo.54.32">Sekiz on adım uzakta, kapıyı rahatça görebileceği bir noktaya gidip duvar dibindeki çöp tenekelerinin arasına yerleşti ve bavulundan çıkardığı eprik çuvalla üzerini örttü.</span> <span class="kobospan" id="kobo.54.33">Kapı her açılışında yerinden doğruluyor, ayağa fırlamamak için kendisini güç tutuyordu.</span> <span class="kobospan" id="kobo.54.34">Ne var ki Şazinuş’un yerine hep başkaları çıkıyordu kapıdan.</span> <span class="kobospan" id="kobo.54.35">Göze çarpacağını düşünerek biraz tedirgin oldu, ama bir süre sonra boş yere kaygılandığını anladı, çöp tenekelerinin arasında saçı sakalına karışmış bir berduşun oturmakta olduğunu görmek kimsenin garibine gitmiyordu.</span> <span class="kobospan" id="kobo.54.36">Kent merkezinde son derece olağan bir görüntüydü bu.</span> <span class="kobospan" id="kobo.54.37">Hatta geçerken önüne birkaç metelik atanlar bile oldu.</span> <span class="kobospan" id="kobo.54.38">Herkes aynı biçimde hoş karşılamıyordu ama onun davetsiz mevcudiyetini.</span> <span class="kobospan" id="kobo.54.39">Borsa simsarına benzeyen, saçları briyantinli bir genç adam, onu görünce yüzünü ekşitti ve önünden geçerken üzerine tükürdü.</span> <span class="kobospan" id="kobo.54.40">İbrahim Nemrûd sesini çıkarmadı.</span> <span class="kobospan" id="kobo.54.41">Kısa berduşluk deneyimi, ona bu tür davranışları olağan karşılamayı öğretmişti.</span> <span class="kobospan" id="kobo.54.42">Mesele çıkarıp dikkatleri üzerine çekmek istemiyordu.</span> <span class="kobospan" id="kobo.54.43">Bu şekilde saatlerce Şazinuş’un çıkmasını bekledi.</span> <span class="kobospan" id="kobo.54.44">Artık umudunu yitirmeye başlamıştı ki, sabaha karşı saat 4’e doğru Şazinuş kapıda belirdi.</span> <span class="kobospan" id="kobo.54.45">Mor renkli bir manto giymiş, yine aynı renk bir kaşkol ve bere takmıştı.</span> <span class="kobospan" id="kobo.54.46">Bu kez yanında orta yaşlı ve seçkin görünüşlü başka bir adam ve koyu renk takım elbiseli üç iriyarı bostancı vardı.</span> <span class="kobospan" id="kobo.54.47">Şazinuş’u görür görmez yanına gidip onunla konuşmayı tasarlamıştı, ne var ki bostancıları görünce, yerinden kalkmadı, onları göz ucuyla izlemekle yetindi.</span> <span class="kobospan" id="kobo.54.48">Adamların görüntüsünden ürkmüştü.</span> <span class="kobospan" id="kobo.54.49">Onlarla sonu başından belli bir kavgaya girişmeyi göze alamıyordu.</span> <span class="kobospan" id="kobo.54.50">VENO’da tellaklarla yaptığı cesur ama umutsuz dövüş geliyordu gözlerinin önüne ve sırtından aşağı soğuk terler boşanıyordu.</span> <span class="kobospan" id="kobo.54.51">Yalnızca yediği korkunç dayak değildi o geceyi her anımsadığında hırsından titremesine yol açan, belki daha çok o yakıcı aşağılanma ve çaresizlik duygusuydu.</span> <span class="kobospan" id="kobo.54.52">Korkunç bir olaya tanık olmuş ve gereken karşılığı verememişti.</span> <span class="kobospan" id="kobo.54.53">Karşılıksız kalan bu kötülük, zamanla, o farkında bile olmaksızın, gitgide acılaşan bir kine dönüşmüştü kafasının içinde.</span> <span class="kobospan" id="kobo.54.54">Şimdi öfkeden köpürüyor, ama yerinden kıpırdamak elinden gelmiyordu.</span> <span class="kobospan" id="kobo.54.55">Şazinuş ve yanındakiler, onun farkına varmadan, ağır adımlarla önünden geçip gittiler.</span> <span class="kobospan" id="kobo.54.56">Pasajın Asmalımescit yönündeki kapısının önünde süslü bir kupa arabası bekliyordu.</span> <span class="kobospan" id="kobo.54.57">Şazinuş yaşlı adamla birlikte arabaya bindi.</span> <span class="kobospan" id="kobo.54.58">Bostancılar arabanın arkasındaki uşak mahalline geçtiler.</span> <span class="kobospan" id="kobo.54.59">Arabacı meşin kırbacını şaklatınca, atlar tırısa kalktı ve araba gecenin içinde gözden yitti.</span> <span class="kobospan" id="kobo.54.60">Gölgelere sığınarak onları oraya dek gizlice izlemiş olan İbrahim Nemrûd, dişleri kenetli, yumrukları sıkılı, arkalarından bakakalmıştı.</span> <span class="kobospan" id="kobo.54.61">Şazinuş’u kurtarmak için birşeyler yapmak istiyor, ama elinden hiçbir şey gelmediği için çaresizlik içinde kıvranıyordu.</span> <span class="kobospan" id="kobo.54.62">Şansını ertesi gece yeniden denemeye karar verdi ve elinde bavuluyla süklüm püklüm fıçısına döndü.</span> <span class="kobospan" id="kobo.54.63">Aylardır ilk kez huzuru kaçmış, kaşları çatılmıştı.</span> <span class="kobospan" id="kobo.54.64">Saatlerce kavanozdaki böcekleri seyretmek bile avutamadı onu.</span> <span class="kobospan" id="kobo.54.65">Ertesi geceyi ve ondan sonraki geceleri Tünel Pasajı’nda geçirdi.</span> <span class="kobospan" id="kobo.54.66">Geceyarısından sonra pasaja gelip çöp tenekelerinin arasındaki yerini alıyor, Şazinuş’un dışarı çıkmasını bekliyordu.</span> <span class="kobospan" id="kobo.54.67">Her seferinde başka bir adamla çıkıyordu Şazinuş kapıdan ve pasajın yakınında bekleyen bir kupa arabasına, bir landoya ya da bir faytona binip gidiyordu.</span> <span class="kobospan" id="kobo.54.68">Değişmeyen tek şey, yanında herzaman üç iriyarı bostancı olmasıydı.</span> <span class="kobospan" id="kobo.54.69">Adamlar Şazinuş’u bir an bile yalnız bırakmıyorlardı.</span> <span class="kobospan" id="kobo.54.70">Bunlar SIRZEVK’in fedaileri olmalıydı.</span> <span class="kobospan" id="kobo.54.71">Arrafî Kardeşler uzun zahmetler sonucunda ele geçirmeyi başardıkları Şazinuş’u bir daha ellerinden kaçırmamak için gerekli önlemleri almışlardı.</span> <span class="kobospan" id="kobo.54.72">Onları nasıl atlatıp Şazinuş’a ulaşabileceğini bilmiyordu.</span> <span class="kobospan" id="kobo.54.73">Günboyu kafasının içinde yüzlerce plan yapıyor, sonra yaptığı bütün planların ne denli çocukça şeyler olduğunu anlayarak büyük bir umutsuzluğa kapılıyordu.</span> <span class="kobospan" id="kobo.54.74">Hiçbir şey gelmiyordu elinden.</span> <span class="kobospan" id="kobo.54.75">Omuzlarındaki yükün gün geçtikçe daha da ağırlaştığını hissediyordu.</span> <span class="kobospan" id="kobo.54.76">Bir sabah erken saatte, kafası yine karanlık düşüncelerle dolu, kendisi ve böcekleri için yiyecek birşeyler bulmak umuduyla Yüksekkaldırım’da kapı önlerine çıkarılmış çöp bidonlarını dalgın dalgın karıştırırken, cildi bozulmuş ve sayfalarının çoğu dağılmış bir kitap geçti eline.</span> <span class="kobospan" id="kobo.54.77">Birşey okumayalı çok uzun zaman olmuştu.</span> <span class="kobospan" id="kobo.54.78">Neredeyse içgüdüsel bir hareketle, kapağı kopmuş olduğu için adını bilemediği kitabın rastgele bir sayfasını açtı.</span> <span class="kobospan" id="kobo.54.79">İlk birkaç satırı okuyunca, kafası karıştı.</span> <span class="kobospan" id="kobo.54.80">Bu kitabı tanıyor gibiydi, bu satırları sanki daha önce okumuştu.</span> <span class="kobospan" id="kobo.54.81">Aceleyle kitabın değişik yerlerini açıp birkaç sayfa daha okudu.</span> <span class="kobospan" id="kobo.54.82">Okudukça, onun için artık silik bir anı haline gelmiş olan önceki yaşamına ait parçalar hayal meyal beliriyordu gözlerinin önünde.</span> <span class="kobospan" id="kobo.54.83">Artık kuşkusu kalmamıştı, kitabı kesinlikle tanıyordu, çocukluğunda defalarca okuduğu Alexandre Dumas’nın</span> <span class="ideitalik1"><span class="kobospan" id="kobo.54.84">Üç Silahşorların Dönüşü</span></span> <span class="kobospan" id="kobo.54.85">adlı romanıydı bu.</span> <span class="kobospan" id="kobo.54.86">Büyük bir heyecana kapıldı birden.</span> <span class="kobospan" id="kobo.54.87">Kafasında bir şimşek çakmıştı.</span> <span class="kobospan" id="kobo.54.88">Bunun işe yarayıp yaramayacağını bilmiyordu, o ana dek yapmış olduğu diğer yüzlerce plan gibi ham bir hayalden öteye geçemeyecekti büyük olasılıkla, ama başarı şansı ne denli küçük olursa olsun, yine de denemeye değerdi.</span> <span class="kobospan" id="kobo.54.89">Yitirecek hiçbir şeyi yoktu.</span></p>

  <p class="normal"><span class="kobospan" id="kobo.56.1">“Yoldaşlar!</span> <span class="kobospan" id="kobo.56.2">Kardeşlerim!</span> <span class="kobospan" id="kobo.56.3">Adaletin yılmaz bekçileri!</span> <span class="kobospan" id="kobo.56.4">Bu gece burada ne amaçla toplandığımızı hepiniz biliyorsunuz.</span> <span class="kobospan" id="kobo.56.5">Olayları herzaman doğal akışına bırakamayız.</span> <span class="kobospan" id="kobo.56.6">Yaşamda herkesin dizginleri eline alması gereken anlar vardır.</span> <span class="kobospan" id="kobo.56.7">Yazgımızı kendimiz belirlemeliyiz.</span> <span class="kobospan" id="kobo.56.8">Kimi olaylar ilk bakışta doğrudan doğruya bizimle ilgili gibi görünmese de, sorumluluğu üstlenmemiz, gidişe müdahale etmemiz gerekebilir.</span> <span class="kobospan" id="kobo.56.9">Bu herbirimizin görevidir.</span> <span class="kobospan" id="kobo.56.10">Görevimizin bilincinde olmalı, vicdanımızın sesine kulak vererek yapmamız gerekenleri yapmalıyız.</span> <span class="kobospan" id="kobo.56.11">İşte bu gece, hem bireysel hem toplumsal açıdan fevkalade önemli böyle bir olayın arifesindeyiz.</span> <span class="kobospan" id="kobo.56.12">Çığır açıcı bir devrim gibi de düşünebiliriz bunu ve bu devrimin başarıya ulaşması bize, evet, yalnızca bizlere bağlı.</span> <span class="kobospan" id="kobo.56.13">Şayet aranızda biraz sonra yapacağımız soylu eyleme katılmak istemeyen ya da eylemin yapılmasına şu veya bu nedenle karşı çıkan varsa, bunu ya hemen şimdi söylesin ya da ebediyen sussun!”</span></p>

  <p class="normal"><span class="kobospan" id="kobo.57.1">Porthos’un sesi boğuktu.</span> <span class="kobospan" id="kobo.57.2">Yuvalarına batmış gözlerinde tuhaf bir ışık vardı.</span> <span class="kobospan" id="kobo.57.3">Üzerindeki paçavralaşmış giysiler, birbirine karışmış saçı sakalı ve kir pas içindeki suratı, olduğundan daha da heybetli ve ürkütücü bir görüntü veriyordu ona.</span> <span class="kobospan" id="kobo.57.4">Koyu renk paltolarının yakalarını kaldırmış olan diğer üç adam hafifçe ürpererek başlarını salladılar.</span></p>

  <p class="normal"><span class="kobospan" id="kobo.58.1">“Ayıbettin, Porthos arkadaş!”</span> <span class="kobospan" id="kobo.58.2">dedi Dartagnan sesindeki titremeyi belli etmemeye çalışarak, “Birimiz üçümüz, üçümüz birimiz için!</span> <span class="kobospan" id="kobo.58.3">Biz bugüne bugün kankardeşi değil miyiz?</span> <span class="kobospan" id="kobo.58.4">Birbirimize yardım etmeye hepimiz namusumuz ve şerefimiz üzerine yemin etmedik mi?</span> <span class="kobospan" id="kobo.58.5">Zor gününde en sevgili arkadaşımızın yanında olmayacağız da, ne zaman olacağız?</span></p>

  <p class="normal"><span class="kobospan" id="kobo.59.1">“Güzel,” dedi Porthos tatmin olmuş bir ifadeyle, “O halde harekât planının ayrıntılarını son bir kez daha birlikte gözden geçirelim.</span> <span class="kobospan" id="kobo.59.2">Herkesin kendi üzerine düşen görevi hatasız bir biçimde yerine getirmesi çok önemli.</span> <span class="kobospan" id="kobo.59.3">Ben Tünel Pasajı’nda, adamların çıkacakları kapının tam karşısındaki çöp tenekelerinin arasında mevzileneceğim.</span> <span class="kobospan" id="kobo.59.4">Aramis ve Dartagnan, siz ikiniz pasaj kapısının iki yanındaki girintilere sineceksiniz.</span> <span class="kobospan" id="kobo.59.5">Athos, sen de arabayı Tünel girişinin önüne çekip bizi bekleyeceksin.</span> <span class="kobospan" id="kobo.59.6">Sıcak temas sağlandıktan sonra, ben yanımda çocukla beraber dışarı çıkınca, Aramis ve Dartagnan gizlendikleri yerlerden fırlayıp arkamızdan gelmekte olan bostancıları oyalayarak arabaya erişmemiz için bize zaman kazandıracaklar.</span> <span class="kobospan" id="kobo.59.7">Biz arkaya atlar atlamaz, Athos atları kamçılayıp arabayı Şişhane istikametinde dörtnala sürecek.</span> <span class="kobospan" id="kobo.59.8">Araba hareket eder etmez, Aramis ve Dartagnan bostancılarla dövüşmeyi bırakıp, biri Taksim’e, diğeri Tepebaşı’na doğru koşarak olay mahallinden uzaklaşacaklar.</span> <span class="kobospan" id="kobo.59.9">Böylece hepimiz ters yönlere gittiğimiz için, bostancılar bizi izlemekte zorlanacaklar.</span> <span class="kobospan" id="kobo.59.10">Sürekli şaşırtmaca vererek arkamızdakilere izimizi kaybettireceğiz.</span> <span class="kobospan" id="kobo.59.11">Gece karanlığı lehimize olacak.</span> <span class="kobospan" id="kobo.59.12">İlk fırsatta güvenli biryere gizlenip adamların peşimizi bırakmasını bekleyeceğiz.</span> <span class="kobospan" id="kobo.59.13">Herşey durulduktan sonra, sabah 7’de Athos’un evinde buluşacağız.”</span></p>

  <p class="normal"><span class="kobospan" id="kobo.60.1">Delici bakışlarını diğer üçünün yüzlerinde gezdirdi.</span> <span class="kobospan" id="kobo.60.2">Tıpkı eski günlerdeki gibi, diye geçirdi içinden, silahşorlar tam kadro olarak yeni bir maceraya atılıyor.</span> <span class="kobospan" id="kobo.60.3">Bu maceraya uygun düşecek adı da bulmuştu:</span> <span class="ideitalik1"><span class="kobospan" id="kobo.60.4">Silahşorların İntikamı</span></span> <span class="kobospan" id="kobo.60.5">– SİLİNTİ.</span> <span class="kobospan" id="kobo.60.6">Evet, gerçekten de tamı tamına buydu, on beş yıl boyunca üzerlerini örtmüş olan ölü toprağından bir hamlede silkinip eski görkemli günlerine geri dönüyorlar, boş hayallerle yitirilmiş bütün bu yılların üzerine sünger çekiyorlardı.</span> <span class="kobospan" id="kobo.60.7">Bir düş gerçekleşiyor, silahşorlar geri dönüyordu.</span> <span class="kobospan" id="kobo.60.8">Artık kötülere karşı birlikte çarpışacaklar, adaletin yılmaz bekçileri olacaklardı.</span> <span class="kobospan" id="kobo.60.9">Üniversite yıllarında hepbirlikte sayısız maceraya atılmış, akla hayale gelmez haşarılıklar yapıp doyumsuz heyecanlar yaşamışlardı.</span> <span class="kobospan" id="kobo.60.10">Ama yıllar sonraki bu macera, yaşamları boyunca gerçekleştirdikleri eylemlerin en müthişi olacaktı.</span> <span class="kobospan" id="kobo.60.11">Bu kez sözkonusu olan, can sıkıntısını savmak için düzenledikleri, kendilerini bıçkın birer kuralkırıcı gibi hissetmelerini sağlamaktan başka hiçbir işe yaramayan basit bir taşkınlık değildi, gerçek bir durumdu bu.</span> <span class="kobospan" id="kobo.60.12">Haklı bir gerekçeden hareket ederek gerçek bir kişiyi kurtaracaklardı.</span> <span class="kobospan" id="kobo.60.13">Bu işi başarmak için göğüs germek zorunda oldukları tehlikeler de gerçekti.</span> <span class="kobospan" id="kobo.60.14">Yeldeğirmenlerine karşı savaşmayacaklardı.</span> <span class="kobospan" id="kobo.60.15">Rakipleri gerçek gangsterlerdi.</span> <span class="kobospan" id="kobo.60.16">Arkadaşlarını ürkütüp kaçırmamak için, durumu açıklarken bu konuyu üstünkörü geçmişti, ama eğer başarısız olurlarsa, bunun ciddi sonuçları olabileceğinin farkındaydı.</span> <span class="kobospan" id="kobo.60.17">Ama zaten bu işi böylesine çekici hale getiren buydu belki de.</span> <span class="kobospan" id="kobo.60.18">Öte yandan, bütün risklerin bilincinde olmasına karşın, yapacakları şey, okul kantininden bir koli gofret yürütmek ya da hayvanat bahçesindeki devekuşu kafesini açıp tutsak hayvanları azat etmek denli masum bir muzurluktan hiç de farklı görünmüyordu ona.</span> <span class="kobospan" id="kobo.60.19">Çevresine ürküntü veren, sert ve ciddî görüntüsünün altında, eski okul arkadaşlarıyla yeniden biraraya gelmiş olmaktan dolayı anlatılmayacak kadar sevinçliydi ve küçük bir çocuk gibi havalara zıplamamak için zor tutuyordu kendisini.</span> <span class="kobospan" id="kobo.60.20">Eski günlerde hep gizli gizli hayalini kurmasına karşın, hiçbir zaman grubun lideri olamamış, yapılacaklara tek başına karar verememişti.</span> <span class="kobospan" id="kobo.60.21">Oysa şimdi yeni konumuna ne denli çabuk uyum sağladığını görerek buna kendisi de şaşıyor, bu becerisinden ötürü enikonu gurur duyuyordu.</span> <span class="kobospan" id="kobo.60.22">Bunca yıldır farkında olmamıştı, ama önderlik onun hamurunda vardı demek ki.</span> <span class="kobospan" id="kobo.60.23">Uzun süredir böcekler dışında kimseyle konuşmadığı için, en başta sesinin titremesine engel olamamış, ancak ilk çekingenliğini üzerinden attıktan sonra, bir zamanlar Athos’un onlara hitap ettiği gibi, kendinden emin, kararlı, tereddütsüz bir tonda konuşmaya başlamıştı.</span> <span class="kobospan" id="kobo.60.24">Soğukkanlılığı ve bilgeliğine hep hayran olduğu Athos ise ev ödevini yapmamış bir mektepli çocuktan farksızdı şimdi onun karşısında.</span> <span class="kobospan" id="kobo.60.25">Telefonda sesini işitince, önce onu tanıyamamış, sonra kimseye haber vermeksizin birdenbire ortadan kaybolduğu için sitem ederek aylardır hangi cehennemin dibinde olduğunu sormuştu.</span> <span class="kobospan" id="kobo.60.26">Başından geçenlerin pek azını anlatmıştı ona Porthos.</span> <span class="kobospan" id="kobo.60.27">Telefon açmadan önce durumu enine boyuna düşünmüş ve Athos ne kadar az bilirse, ikisi için de o kadar hayırlı olacağına karar vermişti.</span> <span class="kobospan" id="kobo.60.28">Üstelik, olanları aylardır kendi kendisine bile tam olarak açıklamayı beceremezken, arkadaşının herşeyi beş dakika içinde anlayıp kabullenmesini beklemek safdillik olurdu.</span> <span class="kobospan" id="kobo.60.29">Tüm gerçeği olduğu gibi anlatmaya kalksa, onunla alay ettiğini ya da düpedüz aklını kaçırdığını düşünerek ona yardım etmeyi reddedebilirdi Athos.</span> <span class="kobospan" id="kobo.60.30">Bu riski göze alamazdı.</span> <span class="kobospan" id="kobo.60.31">Bu işi başarmak için kesinlikle onun ve diğer iki silahşorun desteğine gereksinimi vardı.</span> <span class="kobospan" id="kobo.60.32">Athos’u kendi yanına çekmesinin kritik önemde olduğunu biliyordu, Aramis ve Dartagnan’a açılan kapı Athos’tu çünkü.</span> <span class="kobospan" id="kobo.60.33">İster istemez yarı gerçek yarı yalan bir hikâye uyduruvermişti arkadaşına:</span> <span class="kobospan" id="kobo.60.34">İşin gizliliği dolayısıyla onlara ne yazık ki hiçbir zaman gerçeği anlatamamıştı, ama aslında yıllardır paravan bir meslek olarak sürdürdüğü dava vekilliğinin yanısıra, MİDE (</span><span class="ideitalik1"><span class="kobospan" id="kobo.61.1">Millî Dedektiflik Enstitüsü</span></span><span class="kobospan" id="kobo.61.2">) için çalışmaktaydı.</span> <span class="kobospan" id="kobo.61.3">En son görevi nedeniyle bir süre ortadan kaybolup yeraltına inmesi, tanınmamak için tebdil-i kıyafet edip birtakım şüpheli şahısların peşine düşmesi gerekmişti.</span> <span class="kobospan" id="kobo.61.4">Araştırmaları esnasında, küçük bir çocuğun bu karanlık şahısların elinde ailesinden fidye almak amacıyla rehin tutulmakta olduğunu öğrenmişti.</span> <span class="kobospan" id="kobo.61.5">İşin doğası ve çocuğun kimliği hakkında ona daha fazla bilgi vermeye yetkisi yoktu, ama çocuğu mutlaka o canilerin elinden kurtarması gerekliydi.</span> <span class="kobospan" id="kobo.61.6">Ne var ki şu sıralarda iş yoğunluğu nedeniyle MİDE ona destek güç gönderemiyordu.</span> <span class="kobospan" id="kobo.61.7">Polisi işin içine karıştırmak ise MİDE’nin temel ilkesi olan GİZİL’e (</span><span class="ideitalik1"><span class="kobospan" id="kobo.62.1">Gizlilik İlkesi</span></span><span class="kobospan" id="kobo.62.2">) tümüyle aykırıydı.</span> <span class="kobospan" id="kobo.62.3">Tek başına altından kalkamayacağı denli büyük bir işti bu.</span> <span class="kobospan" id="kobo.62.4">Bu yüzden, aralarındaki eski arkadaşlığa ve bağlılık yeminlerine dayanarak ondan ve diğer silahşorlardan yardım istemeye karar vermişti.</span> <span class="kobospan" id="kobo.62.5">Ayrıca sonuç itibarıyla bu da bir kanun meselesiydi.</span> <span class="kobospan" id="kobo.62.6">Yasalara saygılı birer dava vekili olarak adaletin yerine gelmesini sağlamak dördünün de aslî görevi değil miydi?</span> <span class="kobospan" id="kobo.62.7">On beş dakika boyunca neredeyse nefes bile almaksızın, son derece ciddi, tekdüze ve kasvetli bir sesle anlatmıştı bunları ve daha bir sürü uyduruk ayrıntıyı Athos’a.</span> <span class="kobospan" id="kobo.62.8">Nihayet sustuğunda, Athos kahkahayı basmış, bütün bu yalan dolanları onun tek başına uydurmuş olamayacağını, bunun arkasında mutlaka Aramis ya da Dartagnan’ın olması gerektiğini, çünkü böyle bir hinliğin ancak onların başının altından çıkabileceğini söylemiş, ama bunları ona yutturamayacaklarını ekleyerek kendilerine eğlenecek başka birisini bulmalarını salık vermişti.</span> <span class="kobospan" id="kobo.62.9">Ne var ki Porthos’un hiç gülmediğini, aksine çok ciddi olduğunu görünce, yavaş yavaş dudaklarında donup kalmıştı kahkahası.</span> <span class="kobospan" id="kobo.62.10">Ne diyeceğini bilemeyerek bir iki kem küm etmiş, birkaç anlamsız soru sormaya çalışmış, nihayet yelkenleri suya indirerek arkadaşının otoritesine teslim olmuştu.</span> <span class="kobospan" id="kobo.62.11">Athos yalnızca silahşorların gizli önderi değil, aynı zamanda da Porthos’un en yakın arkadaşıydı.</span> <span class="kobospan" id="kobo.62.12">En yakın arkadaşını aldatıyor olmak, hiç de hoş bir duygu değildi, ancak söylediklerinin büyük bölümü gerçeği yansıttığı için, bunu yaparken fazlaca vicdan azabı çekmemişti.</span> <span class="kobospan" id="kobo.62.13">Ayrıca soylu idealler uğruna kimi zaman pek soylu olmayan yöntemler kullanılmasının mubah sayılacağını biliyordu.</span> <span class="kobospan" id="kobo.62.14">Bu ilk görüşmenin ardından, Aramis ve Dartagnan’a haber verme görevini Athos üstlenmiş, Porthos’un anlattıklarını onlara telefonda kısaca aktarmıştı.</span> <span class="kobospan" id="kobo.62.15">Aramis’ten yardım isteyip istememe konusunu daha önce uzun uzun düşünmüştü Porthos ve sonunda herşeye karşın ona da haber vermenin en doğrusu olacağına karar vermişti.</span> <span class="kobospan" id="kobo.62.16">Rakipleri kalabalıktı, bu yüzden onların da olabildiğince kalabalık olmalarında yarar vardı.</span> <span class="kobospan" id="kobo.62.17">Ayrıca Aramis’i bu işten uzak tutmaya kalkışırsa, durumu Athos’la Dartagnan’a nasıl açıklardı?</span> <span class="kobospan" id="kobo.62.18">Evet, Aramis’in karısıyla yasak bir ilişki yaşadığını öğrenmişti, ama Aramis onun gerçeği bildiğini bilmiyordu.</span> <span class="kobospan" id="kobo.62.19">Bu konuyu onunla daha sonra baş başa konuşmayı yeğlerdi.</span> <span class="kobospan" id="kobo.62.20">Üstelik, üzerinden bunca zaman ve bunca olay geçtikten sonra, karısının onu Aramis’le aldatmış oluşuna artık kızgınlık duyamıyordu neredeyse.</span> <span class="kobospan" id="kobo.62.21">Zamanla kafasının içindeki silik bir resim haline gelmişti karısı.</span> <span class="kobospan" id="kobo.62.22">Ne denli çabalarsa çabalasın, kadının yüzünü gözlerinin önüne getiremiyordu.</span> <span class="kobospan" id="kobo.62.23">Onun bir zamanlar gerçekten varolmuş olduğundan bile yüzde yüz emin olamıyordu artık.</span> <span class="kobospan" id="kobo.62.24">Kimbilir, belki de fazlasıyla uzun sürmüş bir karabasandı bu.</span> <span class="kobospan" id="kobo.62.25">Ancak oğlunu, açık renk teni, zayıf bedeni ve ince kollarıyla açık seçik anımsayabiliyordu hâlâ ve bir zamanlar evli olduğuna ilişkin tek gerçek anının bu görüntü oluşu biraz rahatsız edici geliyordu ona.</span> <span class="kobospan" id="kobo.62.26">Silahşorlar, Porthos’un isteği üzerine ertesi gece Galata’daki salaş bir meyhanede acilen toplanarak eylemin ayrıntılarını görüşmüşlerdi.</span> <span class="kobospan" id="kobo.62.27">Athos tedbirli olmalarını önererek güvenlik güçlerini durumdan haberdar etmenin en doğru çözüm olacağını ima etmeye kalkıştıysa da, Porthos polisin işe karıştırılmasına kesin bir dille karşı çıkmış, Dartagnan’ın da coşkulu bir biçimde ona destek vermesiyle, yarım ağızla yapılan bu çekingen öneri gündeme bile alınmamıştı.</span> <span class="kobospan" id="kobo.62.28">Daha sonra esas gündem maddelerinin görüşülmesine geçilerek Porthos’un önderliğinde ayrıntılı bir eylem planı yapılmış ve izlenecek yöntem üzerinde mutabakata varılmıştı.</span> <span class="kobospan" id="kobo.62.29">Dartagnan, Porthos’un önerdiklerinin en güçlü ve ateşli destekçisi olmuştu toplantı boyunca.</span> <span class="kobospan" id="kobo.62.30">Athos kulüpteki güç dengelerinin değiştiğini, iplerin artık onun değil, Porthos’un elinde olduğunu anladıktan sonra, bir daha genel eğilime ters düşecek birşey söylemeye cesaret edememiş, bütün önerilere gönülsüzce de olsa katılmakla yetinmişti.</span> <span class="kobospan" id="kobo.62.31">Aramis ise gece boyunca kendisine bir soru yöneltilmedikçe konuşmaktan kaçınarak gerektiğinde kaçamak yanıtlar vermiş, arada sırada kuşkulu ve ürkek bakışlarla süzmüştü Porthos’u.</span> <span class="kobospan" id="kobo.62.32">Son olarak, Dartagnan eski günleri yadeden ve Porthos dahil hepsinin gözlerinin dolmasına neden olan duygulu bir konuşma yapmış, bunun ardından geleneksel kulüp yeminlerini yineleyip ertesi gece saat 2’de Tünel Pasajı’nın önünde buluşmak üzere sözleşerek dağılmışlardı.</span> <span class="kobospan" id="kobo.62.33">Porthos ilk önlerine çıkan yan sokağa dalıp kuytu bir köşeye gizlerek arkadaşlarının gitmesini beklemişti.</span> <span class="kobospan" id="kobo.62.34">Athos, Aramis ve Dartagnan, aralarında konuşmaksızın Taksim’e doğru hızlı adımlarla yürüyerek gözden kaybolmuşlardı.</span> <span class="kobospan" id="kobo.62.35">Onlar uzaklaştıktan sonra saklandığı kuytu köşeden çıkan Porthos, Tünel Pasajı’na gidip SIRZEVK’in çıkış kapısı önündeki nöbetine bir gece önce kaldığı yerden devam etmişti.</span></p>

  <p class="normal"><span class="kobospan" id="kobo.64.1">“Tamam mı, arkadaşlar?”</span> <span class="kobospan" id="kobo.64.2">diye sert bir sesle sordu Porthos.</span> <span class="kobospan" id="kobo.64.3">Bu bir soru değil, kayıtsız şartsız itaat edilmeyi bekleyen bir emirdi.</span> <span class="kobospan" id="kobo.64.4">Diğerleri üzerlerine düşen rolü layıkıyla oynayarak Porthos’u düşkırıklığına uğratmadılar.</span> <span class="kobospan" id="kobo.64.5">Üç kafa aynı anda sallandı.</span></p>

  <p class="normal"><span class="kobospan" id="kobo.65.1">“Şimdiye dek yaptığımız eylemlerin bu en haşinini yürürlüğe koymadan önce, kutsal yeminimizi son kez hepbirlikte yineleyelim,” dedi Porthos coşkuyla ve aylardır sokaklarda yatıp kalktığı için artık bir yırtıcı hayvan pençesini andıran sağ elini ileri doğru uzattı.</span> <span class="kobospan" id="kobo.65.2">Silahşorların hepsi sağ ellerini bu kirli ve nasırlı elin üzerinde birleştirdiler.</span> <span class="kobospan" id="kobo.65.3">Porthos kilisede ayin yapan bir papazın sesiyle konuştu:</span></p>

  <p class="normal"><span class="kobospan" id="kobo.66.1">“Üçümüz birimiz, birimiz üçümüz için!”</span></p>

  <p class="normal"><span class="kobospan" id="kobo.67.1">“Üçümüz birimiz, birimiz üçümüz için!”</span> <span class="kobospan" id="kobo.67.2">diye kakofonik bir koro halinde yineledi üç kafadar, “Kâinatın bütün silahşorları, çiftleşin!”</span></p>

  <p class="normal"><span class="kobospan" id="kobo.68.1">“Öyleyse yeminimizi ateşsuyunun ruhanî nûruyla takdis edelim.”</span></p>

  <p class="normal"><span class="kobospan" id="kobo.69.1">Porthos’un sırtındaki heybeden çıkarıp büyükçe bir yudum aldıktan sonra törensel bir edayla Athos’a uzattığı, içinde koyu renk bir sıvı çalkanan şişe, elden ele dolaştı.</span> <span class="kobospan" id="kobo.69.2">İçkiden tadanın benzi atıyor, yüzü şekilden şekile giriyor, gözlerinden alev fışkırıyordu.</span> <span class="kobospan" id="kobo.69.3">Porthos’un bu özel gün için ucuz votka, tuvalet ispirtosu, saf alkol, bezir yağı, cevz-i bevva tozu ve çekilmiş kırmızı pul biberden hazırladığı özel karışım, diğer silahşorlar için fazlasıyla sertti.</span></p>

  <p class="normal"><span class="kobospan" id="kobo.70.1">“Haydi arkadaşlar, cümleten gazamız mübarek ola!”</span></p>

  <p class="normal"><span class="kobospan" id="kobo.71.1">Porthos, iri gövdesinden beklenmeyen bir kıvraklıkla Tünel Pasajı’nın yarı aralık duran yüksek demir kapısından içeri usulca süzüldü ve artık onun için hayli tanıdık olan çöp tenekelerinin arasında kendisine uygun bir yer buldu.</span> <span class="kobospan" id="kobo.71.2">Onun ardından diğer silahşorlar planda belirtilen görev yerlerine geçtiler.</span> <span class="kobospan" id="kobo.71.3">Paltolarının altına sakladıkları kazma saplarını sıkı sıkıya kavrayan Aramis’le Dartagnan, pasaj kapısının iki yanına büzülüp gölgelerin içinde gözden yiterken, Athos ise Mevlanakapı’daki kör bir arabacıdan makul bir ücret karşılığında günübirliğine kiraladığı iki atlı kupa arabasını, kepenkleri indirilmiş olan Tünel’in karanlık ağzı önüne çekti.</span> <span class="kobospan" id="kobo.71.4">Dikkat uyandırmamak için arabanın fenerlerini yakmamıştı.</span> <span class="kobospan" id="kobo.71.5">Elinde meşin kırbaçla sürücü koltuğunda oturuyor, her an harekete hazır bekliyordu.</span> <span class="kobospan" id="kobo.71.6">Bu şekilde bir saate yakın zaman geçti.</span> <span class="kobospan" id="kobo.71.7">Bütün bu süre boyunca tek bir söz söylemeksizin, kıpırtısız, hatta neredeyse nefes bile almaya çekinerek, gizlendikleri yerde kaldılar.</span> <span class="kobospan" id="kobo.71.8">Gecenin bu saatinde sokaktan kimse gelip geçmiyordu, ama onlar olanca dikkatleriyle çevrelerine kulak kabartıp gözlerini kısarak karanlığın içinde birşeyler seçmeye, onlara sezdirmeden yaklaşmakta olabilecek bir tehlikeyi keşfetmeye çalışıyorlardı.</span> <span class="kobospan" id="kobo.71.9">Eğri büğrü sokak lambasının bezgin ışığıyla güç bela aydınlanan taş kaplı meydandaki her tıkırtı, her kıpırtı, her gölge—rüzgârın oradan oraya savurduğu yırtık pırtık bir naylon torba, menteşesi koptuğu için çarpan bir kepenk, çöp tenekesini karıştıran arsız bir mangust—dehşetle donup kalmalarına yol açan ürkütücü bir canavara dönüşüyordu zihinlerinde.</span> <span class="kobospan" id="kobo.71.10">Bunun tümüyle anlamsız, çocukça bir korku olduğunu, hepsinin aklı başında, koskoca adamlar olduklarını, böyle saçma şeylere pabuç bırakmamaları gerektiğini çok iyi bilmelerine rağmen, karşı koyamıyorlardı yerde sürünür gibi sinsice yaklaşıp onları pençelerine alan bu içgüdüsel korkuya.</span> <span class="kobospan" id="kobo.71.11">Ve korku, gecenin iliklere işleyen, nemli ve ısırgan ayazıyla birleşince, dişlerinin birbirine vurmasına engel olamıyorlar, titrediklerini birbirlerine belli etmemek için yakalarını kaldırdıkları paltolarının içine iyice büzülüyorlardı.</span> <span class="kobospan" id="kobo.71.12">Aralarında korku ve soğuğun etkilemediği tek kişi Porthos’tu.</span> <span class="kobospan" id="kobo.71.13">Diğerlerinin tersine, Porthos dikkatle çevresini gözetlemiyordu.</span> <span class="kobospan" id="kobo.71.14">Gözleri hemen hemen kapalıydı ve başı sanki uyuklar gibi göğsüne düşmüştü.</span> <span class="kobospan" id="kobo.71.15">Bu haliyle, köşesine çekilip tefekküre dalmış bir münzevî sanılabilirdi.</span> <span class="kobospan" id="kobo.71.16">Diğer silahşorlar o anda arkadaşlarının aklını okuyabilselerdi, kafasındaki tek şeyin ince ve solgun bir yüz olduğunu görerek şaşıracaklardı.</span> <span class="kobospan" id="kobo.71.17">Bu görüntü, karanlık bir gecede yavaşça bulutların arasından sıyrılıveren ışıltılı bir dolunay gibi gitgide büyüyor ve olanca görkemiyle Porthos’un tüm benliğini kaplıyordu.</span></p>

  <p class="normal"><span class="kobospan" id="kobo.72.1">Geceyarısı saat 4’e doğru, SIRZEVK’in Tünel Pasajı’ndaki kapısı hafif bir gıcırtıyla aralandı.</span> <span class="kobospan" id="kobo.72.2">Porthos bir düşten uyanırcasına başını kaldırdığında, saçları usturaya vurulmuş, sarkık bıyıklı, kötü bakışlı bir kafanın kapının aralığından uzanıp çevreyi hızla kolaçan ettiğini gördü.</span> <span class="kobospan" id="kobo.72.3">Güvenliği tehlikeye atacak bir durum olmadığından emin olunca, kapıyı ardına dek açıp iki büklüm halde dışarı çıktı kafanın sahibi.</span> <span class="kobospan" id="kobo.72.4">Adam doğrulduğunda, enikonu afalladı Porthos ve bunun o güne dek gördüğü en uzun boylu insan olduğunu düşündü ürküyle.</span> <span class="kobospan" id="kobo.72.5">Aslında “uzun” sözcüğü adamı tanımlamaya yetmiyordu, yaklaşık üç buçuk arşın boyunda düpedüz bir devdi bu ve yalnızca uzun boylu değil, aynı zamanda iri yapılıydı da.</span> <span class="kobospan" id="kobo.72.6">Geniş omuzları, sırtındaki özel kesim takım elbisenin içine sığmıyordu.</span> <span class="kobospan" id="kobo.72.7">Damarları şişmiş kalın boynu gömleğinin kolalı yakasından bir çınar gövdesi gibi fışkırmıştı.</span> <span class="kobospan" id="kobo.72.8">Büklüm büklüm kasları koyu renk kumaşın dökümlü kıvrımları altından bile belli oluyordu.</span> <span class="kobospan" id="kobo.72.9">Porthos, bütün gözükaralığı ve kendine güvenine karşın, eğer teke tek kalırlarsa bu adamla baş etmesinin hemen hemen olanaksız olduğunu anlayarak acı acı gülümsedi.</span> <span class="kobospan" id="kobo.72.10">Göğüs göğüse bir çarpışma durumunda, arkadaşlarının yardımına güvenmekten başka çaresi yoktu.</span> <span class="kobospan" id="kobo.72.11">Dev bostancının ardından, sanki onun cüssesini iyice vurgulayıp Porthos’a nanik yaparcasına, elinde silindir şapkasıyla geri geri yürüyerek ve sürekli kırıtıp temenna getirerek Cüce Câlut atladı taş eşiğin üzerinden.</span> <span class="kobospan" id="kobo.72.12">Sonra, Porthos’un neredeyse gözlerini kamaştıran bir ışıltıyla, Şazinuş belirdi kapıda.</span> <span class="kobospan" id="kobo.72.13">Yine kerli ferli, kır saçlı, göbekli bir adamın kolundaydı ve küçük kahkahalar atıyordu.</span> <span class="kobospan" id="kobo.72.14">Bu kez tepeden tırnağa yeşillere bürünmüş, yüzünün neredeyse yarısını kaplayan, pembe camlı, kocaman bir gözlük takmıştı.</span> <span class="kobospan" id="kobo.72.15">Başında üzeri kırmızı tüylerle süslü, geniş kenarlı, türbe yeşili bir şapka vardı.</span> <span class="kobospan" id="kobo.72.16">Grubu tamamlayan diğer iki bostancı en arkadan geldiler ve ağır demir kapıyı pasajın duvarlarında yankılanan bir gürültüyle kapattılar.</span> <span class="kobospan" id="kobo.72.17">Bu ikisinin en önde yürüyen arkadaşları gibi birer dev olmadıklarını görerek rahat bir nefes aldı Porthos.</span> <span class="kobospan" id="kobo.72.18">Bunlar onun cüssesinde, iriyarı adamlardı yalnızca.</span> <span class="kobospan" id="kobo.72.19">Yaptığı plana göre, kafile kapıdan çıkar çıkmaz cepheden sürpriz bir saldırıyla en öndeki bostancıyı ekarte edip Şazinuş’u kaçıracaktı, ama bu son durum karşısında planlarını gözden geçirmesi gerekiyordu.</span> <span class="kobospan" id="kobo.72.20">Dev bostancının üzerine saldırması intihar olurdu, başka bir yol bulmalıydı.</span> <span class="kobospan" id="kobo.72.21">Kafasının içinden şimşek hızıyla yeni bir hesap yaptı ve yerinden kımıldamaksızın, altı kişilik kafilenin ağır adımlarla önünden geçip pasajın Asmalımescit tarafındaki kapısına yönelmesine izin verdi.</span> <span class="kobospan" id="kobo.72.22">Dev bostancı, sekiz on adım önden yürüyor, diğerleri onu izliyorlardı.</span> <span class="kobospan" id="kobo.72.23">En arkadaki iki bostancı onun önüne geldikleri sırada, ağzının içinde anlaşılmaz birşeyler mırıldanarak yavaşça yerinden doğruldu, küfelik bir ayyaş gibi çöp tenekelerine dayana dayana adamlara doğru bir iki adım sendeledi.</span> <span class="kobospan" id="kobo.72.24">Bostancılar ister istemez bir an durup kendilerinden bir kirli metelik ya da bir dal sigara dileneceğini düşündükleri bu insan müsveddesine yarı alay yarı tiksinti dolu bir ifadeyle baktılar.</span> <span class="kobospan" id="kobo.72.25">Onların bu bir anlık gevşemesi Porthos’a yetti.</span> <span class="kobospan" id="kobo.72.26">Kaldırımın kenarındaki büyük çöp tenekelerinden birisinin kapağını sağ eliyle sıkıca kavrayıp kendisine yakın duran bostancının suratının orta yerine çarptı vargücüyle.</span> <span class="kobospan" id="kobo.72.27">Adamın suratının yassıldığını, burnunun ve ön dişlerinin un ufak olduğunu hissetti elindeki teneke kapağın altında.</span> <span class="kobospan" id="kobo.72.28">Bir anda ağzı ve burnundan kan boşanmaya başlayan adam gıkını bile çıkaramadan yere yığılırken, diğer bostancıya doğru atıldı Porthos.</span> <span class="kobospan" id="kobo.72.29">Ama ilk anın şaşkınlığından çabuk sıyrılmış olan ikinci bostancı, çevik bir hareketle geri çekilip kapak darbesini savuşturduktan sonra, belindeki yatağana davrandı.</span> <span class="kobospan" id="kobo.72.30">Silahlar çekilince güç duruma düşeceğinin fakındaydı Porthos.</span> <span class="kobospan" id="kobo.72.31">Bu kavganın fazlaca uzamasına izin veremezdi.</span> <span class="kobospan" id="kobo.72.32">Bostancı kınından sıyırdığı yatağanı olanca gücüyle ileri doğru savurduğunda, bir kalkan gibi göğsüne siper etti çöp tenekesinin kapağını.</span> <span class="kobospan" id="kobo.72.33">Yatağanın sivri ucu, tenekenin eğri büğrü yüzeyinde kıvılcımlar saçarak sekti.</span> <span class="kobospan" id="kobo.72.34">Bir an dengesini yitirerek yana doğru savruldu bostancı.</span> <span class="kobospan" id="kobo.72.35">Bu fırsatı iyi değerlendiren Porthos, kapağın üst kenarını kısa bir kılıç gibi diklemesine kullanarak rakibinin göğsüne doğru bir hamle yaptı.</span> <span class="kobospan" id="kobo.72.36">Dengesini yitirdiği için kendisini koruyamayan bostancı, bu güçlü darbeyi göğsüne yiyince, arkaya doğru savruldu ve kafasını duvara çarpıp yere yıkıldı.</span> <span class="kobospan" id="kobo.72.37">Çarpmanın etkisiyle kafası yarılmış, kanı parke taşlarının üzerine akıyordu.</span> <span class="kobospan" id="kobo.72.38">Porthos bu kadar kanlı bir baskın planlamamıştı, olayların gidişi zorlamıştı onu buna.</span> <span class="kobospan" id="kobo.72.39">Şimdi iki bostancı kanlar içinde ayaklarının dibinde yatarken, biraz şaşkındı, ama kendisini çok iyi hissediyordu.</span> <span class="kobospan" id="kobo.72.40">Uzun süredir yapmak istediği birşeyi nihayet yapmıştı sanki.</span> <span class="kobospan" id="kobo.72.41">Düştüğü yerde yarı baygın inlemekte olan ikinci bostancının işini çıplak elleriyle bitirmeyi düşündü bir an, ama sonra kendisine geldi.</span> <span class="kobospan" id="kobo.72.42">Vakit kaybedemezdi, her anın önemi vardı.</span> <span class="kobospan" id="kobo.72.43">On beş yirmi adım önden yürüyen dev yapılı bostancı, olanların farkına varmış, pasajın boş uzamını inleten ürkütücü bir savaş narası atarak arkadaşlarına yardım etmek için o tarafa yönelmişti bile.</span> <span class="kobospan" id="kobo.72.44">İkinci bostancıyı bırakıp, dehşetten büyümüş gözlerle kavgayı izlemekte olan Şazinuş’la göbekli adama çevirdi dikkatini.</span> <span class="kobospan" id="kobo.72.45">Tam bu sırada, sağ baldırında keskin bir acı hissetti.</span> <span class="kobospan" id="kobo.72.46">Aşağı bakınca, Cüce Câlut’un küçücük kırışık elleriyle bir ağaç gövdesine sarılırcasına ona sarılıp bacağını dişlemekte olduğunu gördü.</span> <span class="kobospan" id="kobo.72.47">“Hoşt!</span> <span class="kobospan" id="kobo.72.48">Kışt!</span> <span class="kobospan" id="kobo.72.49">Kuduz it!”</span> <span class="kobospan" id="kobo.72.50">diye öfkeyle bağırarak silkti bacağını ve yere yuvarlanan cücenin karnına sıkı bir tekme patlattı.</span> <span class="kobospan" id="kobo.72.51">Tekmeyi yiyince, tuhaf bir iniltiyle tespih böceği gibi büzülüp dertop olmuştu Cüce Câlut.</span> <span class="kobospan" id="kobo.72.52">Taş zeminde yuvarlandı ve Porthos’un üzerine doğru öfkeyle koşmakta olan dev yapılı bostancının ayaklarına dolanarak adamın tökezlenip boylu boyunca yere serilmesine neden oldu.</span> <span class="kobospan" id="kobo.72.53">Alnını şiddetli biçimde taşlara çarpan adam, düştüğü yerden kalkamadı, sersemlemişti.</span> <span class="kobospan" id="kobo.72.54">Bu beklenmedik başarıyı vahşi bir zafer çığlığıyla karşıladı Porthos ve sıkılı yumruğunu havada salladı.</span> <span class="kobospan" id="kobo.72.55">Bütün bostancıların kanlar içinde yere serildiğini, artık onu koruyacak kimsenin kalmadığını gören göbekli adamın beti benzi atmış, fırtınaya tutulmuş bir yaprak gibi zangır zangır titremeye, kekelemeye başlamıştı.</span> <span class="kobospan" id="kobo.72.56">Frakının iç cebinden şişkin cüzdanını çıkarmaya çalışıyor, kendisine dokunmamasını, eğer isterse onu çok zengin edebileceğini söylüyordu.</span> <span class="kobospan" id="kobo.72.57">Porthos adama iğrenerek baktı.</span> <span class="kobospan" id="kobo.72.58">Eğer biraz daha zamanı olsaydı, onun da ağzını burnunu kırmak isterdi.</span> <span class="kobospan" id="kobo.72.59">Ama bir an önce Şazinuş’u oradan uzaklaştırması gerekiyordu.</span> <span class="kobospan" id="kobo.72.60">Adamı sertçe kenara itip çocuğun önünde diz çöktü.</span> <span class="kobospan" id="kobo.72.61">Şimdi onunla aynı boya gelmişti.</span> <span class="kobospan" id="kobo.72.62">Ellerini havaya kaldırıp dua edercesine, coşkuyla, neredeyse huşu içinde bağırdı:</span></p>

  <p class="normal"><span class="kobospan" id="kobo.73.1">“Kurtuldun, Şazinuş, kurtuldun!</span> <span class="kobospan" id="kobo.73.2">Özgürsün artık!”</span></p>

  <p class="normal"><span class="kobospan" id="kobo.74.1">Şazinuş gözlüklerini çıkarıp zavallı bir yaratığa, sanki ayaklarının altında kıvranan pis bir solucana ya da iğrenç bir çiyana bakar gibi baktı İbrahim Nemrûd’a.</span> <span class="kobospan" id="kobo.74.2">Gözlerinde tuhaf bir ışıltı vardı.</span> <span class="kobospan" id="kobo.74.3">Dudağının kenarında İbrahim Nemrûd’un çok aşina olduğu o alaycı kıvrım belirmişti.</span></p>

  <p class="normal"><span class="kobospan" id="kobo.75.1">“Ve beni kurtaran da sensin, öyle mi?”</span> <span class="kobospan" id="kobo.75.2">dedi küçümser bir edayla, “İyi de, kurtarılmayı isteyen oldu mu senden?</span> <span class="kobospan" id="kobo.75.3">Üzerlerine hiç vazife olmayan işlere burunlarını sokanlara ne denir, bilir misin?”</span></p>

  <p class="normal"><span class="kobospan" id="kobo.76.1">Çocuğun tepkisi enikonu afallatmıştı İbrahim Nemrûd’u.</span> <span class="kobospan" id="kobo.76.2">Böyle düşmanca bir tavırla karşılaşmayı beklemiyordu.</span> <span class="kobospan" id="kobo.76.3">Aylardır kafasında yüzlerce kez canlandırdığı, evirip çevirdiği, incelediği, en ufak ayrıntısına dek defalarca yeniden ve yeniden ve yeniden kurduğu kavuşma sahnesi bu değildi.</span></p>

  <p class="normal"><span class="kobospan" id="kobo.77.1">“Fakat Şazinuş,” diye itiraz etmeye çalıştı, “O kötü adamlar seni zorla kaçırmışlardı.</span> <span class="kobospan" id="kobo.77.2">Sen onların elinde esirdin.</span> <span class="kobospan" id="kobo.77.3">Oysa şimdi…”</span></p>

  <p class="normal"><span class="kobospan" id="kobo.78.1">Konuşurken, çocuğu omuzlarından tutmuş, kendisine getirmek istercesine sarsıyordu.</span></p>
</body>
</html>