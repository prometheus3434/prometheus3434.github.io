<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>kehribardaki_yusufcuk</title>
  <link href="../Styles/stylesheet.css" rel="stylesheet" type="text/css"/>
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h2 class="h2baslik" id="calibre_toc_45">37<br class="calibre2"/>
  Holyrood</h2>

  <p class="h2baslik1">Edinburgh, Ekim 1745</p>

  <p class="normal">Yeni doldurduğum ilaç çantama baktıktan sonra kapımın çalınması beni şaşırttı. Prestonpan’daki hayret verici zaferden sonra Charles, zaferin tadını çıkartsınlar diye aşırı övündüğü şanlı ordusunu Edinburgh’da topladı. O zaferini kutlarken, generalleri ve klanlarının beyleri askerlerini toplayıp, gelecekte onları bekleyen şey için hazırlık olsun diye gerekli olabilecek araçları tedarik ediyorlardı.</p>

  <p class="normal">Erken zaferle yükselen Charles, Stirling’i sonra Carlyle’i alıp sonra belki güneye ilerlemeyi planlıyor ve hatta Londra’yı alma konusunda özgürce konuşup duruyordu. Ben de boş zamanımı dikiş iğnelerini, birik söğüt kabuğunu, dezenfekte için kullanacağım alkol miktarını hesaplayarak geçiriyordum.</p>

  <p class="normal">“Ne var?” diye sordum, kapıyı açarken. Elçi, gençten bir çocuktu, Fergus’dan biraz büyük gibiydi. Saygıyla yüzüme bakmaya çalışıyordu ama meraklı gözleri onu ele veriyordu. Odamda göz gezdirdiğini ve köşede duran büyük ilaç kutuma bakakaldığını fark ettim. Açıkçası beni endişelendiren dedikoduların Holyrood sarayına yayılmasıydı.</p>

  <p class="normal">“Majesteleri sizi istiyor, Bayan Fraser,” diye cevap verdi. Parlak kahverengi gözleri beni inceliyordu, şüphesiz doğaüstü güçlerin işaretini arıyordu. Sıkıntı verici normal görünüşümden hayal kırıklığına uğradığı belli oluyordu.</p>

  <p class="normal">“Ah, öyle mi?” dedim. “Şey, tamam. Nerede peki?”</p>

  <p class="normal">“Sabahları kullandığı kabul odasında hanımefendi. Ben sizi götürürüm. Ah…” Tam giderken aklına bir şey geldi ve ben kapıyı kapatmadan geri dönmüştü bile. “Eğer zahmet olmazsa, ilaç kutunuzu da yanınızda getirmeniz istendi.”</p>

  <p class="normal">Eskortum görevinde oldukça kendine güveniyordu, Kraliyet Sarayı’nın ek binasında koridordan aşağıya doğru ilerlerken bana eşlik ediyordu. Birileri onu Kraliyet uşağı olma konusunda eğitmişti ama arada sırada olan adımlarındaki sekmeler, işinde henüz yeni olduğunu belli ediyordu.</p>

  <p class="normal">Acaba Charles ne halt etmeye beni yanına istedi ki? Merak ediyordum. Jamie’nin söyledikleri üzerine beni hoşgörüyle karşılarken, La Dame Blanche hikâyesi onu açıkça şaşırtmış ve huzursuz etmişti. Birkaç kez beni gördüğünde gizlice haç işareti ya da iblisleri kovmak için iki parmaklı boynuz işareti yapması beni şaşırtmıştı. O yüzden tıbbi olarak onu tedavi etmemi istemesi pek de mümkün görünmüyordu.</p>

  <p class="normal">Kocaman ve ağır kapı küçük salona açıldığında hala onu tedavi etmemi istemesi mümkün görünmüyordu. Sağlığı oldukça yerinde gibi görünen Prens, boyalı klavsene yaslanırken parmağıyla bir tuşa basıyordu. Nazik teninin hafiften kızarması ateşten değil heyecandandı ve bana bakan gözleri oldukça berrak ve dikkatliydi.</p>

  <p class="normal">“Bayan Fraser! Bu kadar kısa sürede yanıma gelmeniz ne incelik!” Bu sabah her zamankinden daha abartılı giyinmiş, peruğunu takmış, krem renkli çiçek işlemeli yeni ipek yeleğini giymişti. Bir şey için heyecanlandığını düşündüm çünkü ne zaman tedirgin olsa İngilizcesi kötüleşiyordu.</p>

  <p class="normal">“Büyük zevkle, Majesteleri,”dedim ciddiyetle reveransımı bitirirken. Yalnızdı, olağan dışı bir durumdu. Acaba ilaç kutumu kendisi için mi istedi?</p>

  <p class="normal">Oturmam için Şam işi sandalyelerden bir tanesine çabuk ve gergin bir bakış fırlattı. İkinci sandalye çekildi ama o benim önümde bir aşağı bir yukarı yürüyüp duruyor ve oldukça huzursuz görünüyordu.</p>

  <p class="normal">“Yardımınıza ihtiyacım var,” dedi birden.</p>

  <p class="normal">“Hımm?” diyerek kibar bir ses çıkarttım. Bel soğukluğu muydu acaba? Merak ediyordum, çaktırmadan onu inceliyordum. Louise de La Tour’dan başka bir kadın duymadım ama sonra sadece bir kez oldu. Dudakları sanki tam konuşacakmış gibi kıpırdıyordu; sanki bana anlatmaktan başka yollar ararmış gibiydi ama sonunda vazgeçti.</p>

  <p class="normal">“Burada bir şefim var.. Babamın amacına ortak olmayı düşünüyor ama bazı şüpheleri var.”</p>

  <p class="normal">“Bir klan beyi mi demek istiyorsunuz?” Başını evet anlamında salladı, dikkatlice takılmış peruğun lüleleri altından görünen alnı kırıştı.</p>

  <p class="normal">“Oui, Madam. Babamın isteklerini tabii ki de destekliyor…”</p>

  <p class="normal">“Ah, tabi,”diye mırıldandım.</p>

  <p class="normal">“…ama adamlarını bana adamadan önce sizinle konuşmak istiyor, Madam.”</p>

  <p class="normal">Kendi sözlerine inanamıyor gibi konuşmuştu. Şaşkınlık ve öfkeyle bastırılmış hisleri yüzünden yanaklarının kızardığını fark ettim.</p>

  <p class="normal">Ben de bu duruma biraz da olsa şaşırmıştım. Hayal gücüm birden çalışmaya başladı, korkunç bir hastalığa yakalanan bir klan beyi vardı ve bu amaca ortak olabilmesi, benim mucizevî tedavime bağlıydı.</p>

  <p class="normal">“Benimle konuşmak istediğinden emin misiniz?” diye sordum. Ünüm o kadar da yayılmış olamazdı.</p>

  <p class="normal">Charles başını bana onaylarcasına salladı. “Öyle söylüyor Madam.”</p>

  <p class="normal">“Ama ben hiç klan beyi tanımam ki,”dedim. “Bay Glengarry ve Lochiel’i tanıyorum tabii ki. Ah ve bir de Clanranald ve Keppoch. Ama onlar da zaten size kendini adamış durumda. Ve neden…”</p>

  <p class="normal">“Ama o sizin onu tanıdığınızı düşünüyor,” diye Prens sözümü kesti, artan siniriyle cümle kurması gittikçe zorlaşıyordu. Ellerini sıkıyordu, belli ki kendini nazikçe konuşmaya zorluyordu. “Bana katılmaya ikna olması önemli; çok önemli Madam. Bu yüzden…onu ikna etmenizi… sizden… rica… rica ediyorum.”</p>

  <p class="normal">Ona bakarak düşünceli bir şekilde burnumu okşadım. Bir kez daha önemli bir karar vermem gerekiyordu. Olayları avucumun içine almak için önüme gelen bir fırsat daha. Ve bir kez daha hangi kararın en iyisi olduğunu bilemiyordum.</p>

  <p class="normal">Charles haklıydı; adamlarını II. James yanlılarının tarafına çekmek için klan beyinin ikna edilmesi önemliydi. Cameronlar, çeşitli MacDonaldlar ve diğerleri çoktan katılmışlardı; II. James ordusu iki bin adamdan oluşuyordu ve bunların çoğu da gereksiz sorumluluk verilen ayaktakımı ve paspal kadınlardan oluşuyordu.</p>

  <p class="normal">Charles’ı durduramıyorduk; belki Jamie’nin dediği gibi, felaketi önlemenin tek yolu mümkün olduğunca ona yardım etmekti. Destekçiler listesine önemli klan beyinin de eklenmesi diğerlerinin katılmasını da etkileyebilirdi. Bu belki bir dönüm noktası olabilirdi, II. James ordusu gerçek bir ordu seviyesine yükselebilir, istenilen İngiltere istilasına yetebilirdi. Bunlar gerçekleşirse ne olacaktı peki?</p>

  <p class="normal">İç çektim. Ne yapmaya karar verirsem vereyim, bu gizemli kişiyi görmeden tam bir karar veremeyecektim. Klan beyiyle görüşmeye giderken elbisemin uygun olup olmadığına karar vermek için aşağıya doğru bir baktım, ayağa kalktım ve ilaç kutumu koltuğumun altına aldım.</p>

  <p class="normal">“Deneyeceğim Majesteleri,”dedim.</p>

  <p class="normal">Yumruk şeklindeki elleri gevşedi, gerginliği azalmış gibiydi.</p>

  <p class="normal">“Ah, güzel,” dedi. Öğleden sonraları kullanılan büyük salonun kapısına doğru yöneldi. “Gelin, sizi kendim götüreceğim.”</p>

  <p class="normal">Kapıdaki bekçi, Charles kapıyı açmak için onun önüne geçince şaşkınlıkla geriye çekildi. Büyük duvar halılarıyla kaplı odanın bir tarafında kocaman mermer bir şömine vardı, Hollanda porseleni ile kaplıydı. Küçük koltuk ateşin önündeydi, yanında İskoçya kıyafetli büyük geniş omuzlu bir adam duruyordu.</p>

  <p class="normal">Gösterişsiz duruyordu, eteğinin altında damalı çoraplarıyla ağaç kütüğü gibi duran kocaman büyük bacakları vardı. Büyük tavanlı geniş odada, adam, odanın sonundaki duvar halısına işlenmiş mitolojik kahramana göre oldukça büyük duruyordu.</p>

  <p class="normal">Bu dev gibi görüntü karşısında ölü gibi durdum ve bu şaşkınlığımın üzerine kuşku da karıştı. Charles hâlâ yürümeye devam ederken geriye doğru an bir bakış attı ve ateşin önüne doğru giderken ona eşlik etmem için beni başıyla çağırdı. Büyük adama başımla selam verdim. Sonra yavaşça koltuğun etrafında dolanıp üstündeki adama doğru baktım.</p>

  <p class="normal">Beni gördüğü zaman belli belirsiz gülümsedi, güvercin grisi gözler keyifle parıldıyordu.</p>

  <p class="normal">“Evet,” dedi. “Ben de bir daha seninle karşılaşmayı umuyordum. Bunun kaderimizde yazılı olduğuna neredeyse inanıyorum.” Başını çevirdi ve iri yarı uşağına bir el işareti yaptı.</p>

  <p class="normal">“Angus. Bana Claire için bir yudum konyak getirir misin? Beni görmek onu biraz sinirlendirdi.”</p>

  <p class="normal">Düşündüğüm şeyi kibarca söyleyivermişti. Geniş ayaklı sandalyeye oturan Angus Mhor’un bana doğru tuttuğu kristal kupayı kabul ettim.</p>

  <p class="normal">Colum McKenzie’nin ne gözleri ne de sesi değişmişti. İkisi de, ergenlik döneminde onu kötürüm bırakan hastalığa rağmen, otuz yıldır McKenzie klanına önderlik eden adamın özünü oluşturuyordu. Ama diğer her şey üzücü bir halde değişmişti; siyah saçlar grileşmiş, yüzünün hatları, kemiklerinin keskinliğinde gevşeyen cildini yaşlandırmıştı. Geniş göğsü ve güçlü omuzları çökmüş, etleri alttaki zayıf iskeletinden çekilmişti.</p>

  <p class="normal">Yarısına kadar amber renginde içkisiyle dolu olan, ateşin ışığından parlayan bardağını tutuyordu. Acı çekercesine oturduğu yerden kalktı ve bardağını alaylı bir şekilde havaya kaldırdı.</p>

  <p class="normal">“Çok hoş görünüyorsun…yeğenim.” Gözümün bir ucuyla, ağzı açık olan Charles’ı görebiliyordum.</p>

  <p class="normal">“Sen öyle görünmüyorsun,” dedim açıkça.</p>

  <p class="normal">Serinkanlılıkla eğri büğrü bacaklarına baktı. Yüzyıl içinde, bu hastalığı en şiddetli çeken kişiden sonra, Toulouse-Lautrec sendromu denecekti buna.</p>

  <p class="normal">“Hayır,” dedi. “İki yıldır beni görmüyorsun.”</p>

  <p class="normal">Konyağımdan bir yudum aldım. En iyilerden bir tanesiydi. Charles endişeliydi.</p>

  <p class="normal">“Bir cadının lanetine ihtiyaç duyacağını düşünmemiştim,” dedim.</p>

  <p class="normal">“Lanet değil, hayır. Beddua değil ama leydininki gibi bir özelliğe sahibim. Ve ben Geillis Duncan’dan daha iyi bir kâhin neredeyse tanımıyorum - istisnalar hariç.” Başıyla kibarca beni gösterdi, ne demek istediğini belli etmek istiyordu.</p>

  <p class="normal">“Teşekkürler,” dedim.</p>

  <p class="normal">Colum değiş tokuşu şaşkınlıkla izleyen Charles’a bir göz attı.</p>

  <p class="normal">“Bayan Fraser ile görüşmem için yerinizi kullanmama izin vererek yaptığınız bu büyük nezaketinize minnettarım Majesteleri,” dedi, hafif bir reverans yaptı. Ağzından çıkan kelimeler kibar olmasına rağmen ses tonu açıkça adamı kovduğunu belli ediyordu. Hiçbir şekilde kovulması söz konusu olamayan Charles kızardı ve ağzı açık kaldı. Sonra farkına varıp ağzını kapattı, yavaşça reverans yaptı ve geri geri yürüdü.</p>

  <p class="normal">“Nöbetçiye de ihtiyacımız yok,” diye arkasından seslendim. Omuzları çöktü ve peruğunun kuyruğunun altından gördüğüm ensesi gittikçe kızarsa da kapıdaki bekçiye başıyla yaptığı hareketle adamı da peşine takıp çıktı.</p>

  <p class="normal">“Hımm.” Colum kapıdaki kınayan bakışı fark etti ama sonra dikkatini bana yöneltti.</p>

  <p class="normal">“Seni görmek istedim çünkü sana bir özür borçluyum,” dedi hemen konuya girerek.</p>

  <p class="normal">Sandalyeme yaslandım, heyecansız bir halde dururken elimdeki kupa da karnımın üstümde dinleniyordu.</p>

  <p class="normal">“Ah, bir özür mü?” dedim, olabildiğince iğneleyici olmaya çalıştım. “Beni cadılıktan dolayı yakmaya çalıştığın için mi, bunu demek istiyorsun sanırım?” Kibarca boş ver dercesine elimi salladım. “Bana bir şey olmadığına dua et.” Sinirli bir halde dik dik ona bakıyordum. “Özür?!”</p>

  <p class="normal">Gülümsedi, en ufak sinirlenme belirtisi yoktu.</p>

  <p class="normal">“Sanırım bunu küçük bir kusur gibi görebiliriz,” diye konuşmaya başladı.</p>

  <p class="normal">“Buna kusur mu diyorsun?! Beni tutuklayıp, üç gün boyunca yemeden içmeden hırsızların çukuruna tıktığın için mi? Beni yarı çıplak bırakıp Carenesmuir’deki herkesin gözleri önünde kamçılattığın için mi? Zift ve bir tomar odunla dolu olan fıçıdan kıl payı beni uzaklaştırdığın için mi?” Konuşmayı kesip derin bir nefes aldım. “Şimdi kalkıp bu bahsettiklerime ‘kusur’ diyorsun.” Dedim biraz sakinleşmeye çalışarak.</p>

  <p class="normal">Gülümsemesi kayboldu.</p>

  <p class="normal">“Bu bariz saçmalamam için senden özür diliyorum,” dedi yumuşak bir ses tonuyla. “Seninle dalga geçmek gibi bir maksadım yoktu.”</p>

  <p class="normal">Ona baktığımda artık siyah kirpikli gözlerinde keyif parıltısı görmüyordum.</p>

  <p class="normal">“Hayır,” dedim, nefes almadan devam ediyordum. “Senin yaptığını sanmıyorum. Sanırım, şimdi de beni cadılıktan dolayı tutuklatma gibi bir maksadın olmadığını da söyleyeceksin.”</p>

  <p class="normal">Gri gözler keskinleşti. “Bunu biliyor muydun?”</p>

  <p class="normal">“Geilie öyle söyledi. Hırsızların bulunduğu çukurdayken. İmha etmek istediğin kişinin o olduğunu söyledi; ben bir iş kazasıyım.”</p>

  <p class="normal">“Öyleydin.” Birden çok yorgun görünmeye başladı. “Malikânede olsaydın, seni koruyabilirdim. Tanrı aşkına kasabaya neden indin?”</p>

  <p class="normal">“Bana Geilie Duncan’ın hasta olduğu ve beni istediği söylendi,” diye kısaca cevap verdim.</p>

  <p class="normal">“Ah,” dedi yumuşak bir tonla. “Sana öyle söylendi. Kim söyledi, sorabilir miyim?”</p>

  <p class="normal">“Laoghaire.” Şimdi bile, kızın adını duyduğumda sinirimi bastıramıyordum. Kıskançlığından Jamie ile evlenmeme engel olmaya çalışması bir yana ayrıca kasten beni öldürmeye çalışmıştı. On altı yaşında bir genç kız için oldukça kötü niyetli biriydi. Ve şimdi bile, Jamie benim diye düşünüyordum içimden sinirle karışık küçük zalimce bir tatminkârlıkla. Benim. Onu benden asla alamayacaksın. Asla.</p>

  <p class="normal">“Ah,” dedi Colum ve yeniden kızarmış yüzüme düşünceli bir şekilde baktı. “Belki de bunun başka bir yolu yoktur,” diye devam etti, koyu tek kaşını kaldırdı, “eğer tek bir özür kusur gibi seni yaralayacaksa, intikam için ne istiyorsun?”</p>

  <p class="normal">“İntikam mı?” Bu fikre şaşırmış gibi görünmüş olmalıyım ki yüzünde belli belirsiz bir gülümseme oluştu ama espri anlayışı hiç yoktu.</p>

  <p class="normal">“Evet. Küçük kız altı ay önce evlendi, Muldaurlu Hugh MacKenzie ile, mültezimlerden biri. Onu cezalandırmak istediğini biliyorum. Benden ne yapmamı istiyorsun?”</p>

  <p class="normal">Gözlerimi kırpıştırıp teklifini düşündüm. Cevap için acelesi yok gibi görünüyordu; sessizce oturmuş Angus Mhor’un ona yeniden koyduğu konyağı yudumluyordu. Bana bakmıyordu, ayağa kalktım, pencere kenarına gittim, bir an olsun yalnız kalmak istiyordum.</p>

  <p class="normal">Buradaki duvarlar beş fit kalınlığındaydı; derin pencere pervazının içine yaslanarak kendimi gizleyebiliyordum. Parlak güneş, eşiğe yaslandığımda kollarımın tüylerine yansıyordu. Bu bana hırsızların çukurunu hatırlattı, nemli, pis kokulu bir çukur, tepedeki bir açıklıktan güneş ışığı geliyordu ve bu da karanlık çukuru daha çok bir mezara benzetiyordu.</p>

  <p class="normal">Soğuğun ve kirin içinde ilk günümü yaşadıklarıma inanmayarak geçirmiştim; ikinci günümde, Geillis Duncan’ın ve Colum’un yaptıklarını düşününce içimi ıstırap ve büyüyen bir korku kaplamıştı. Ve üçüncü günümde, beni mahkemeye çıkarmışlardı. Karar için sonbahar bulutlarının altında durup utanç ve korku içinde Colum’un tuzağını hissediyorken, Laoghaire adlı genç ortaya bir laf atıverdi.</p>

  <p class="normal">Laoghaire. Açık tenli, mavi gözlü, yuvarlak suratlıydı ama başka hiçbir şey Leoch’daki kızlardan onu ayırt edemezdi. Geillis Duncan ile çukurdayken onu yeterince düşünebilmiştim, birçok şeyi düşünecek vaktim olmuştu.</p>

  <p class="normal">“Tanrı aşkına, o sadece on altı yaşındaydı!”</p>

  <p class="normal">“Evlenmek için oldukça olgundu,” dedi arkamdan alaylı bir ses ve o zaman sesli konuştuğumu fark ettim.</p>

  <p class="normal">“Evet, o Jamie’yi istiyordu,” diyerek arkamı döndüm. Colum hâlâ koltukta oturuyordu, tıknaz bacakları battaniyeyle örtülüydü. Angus Mhor, sessizce arkasında duruyordu, ağırlaşmış gözleri efendisine odaklandı. “Belki onu sevdiğini düşünüyordu.”</p>

  <p class="normal">Adamlar, bağrış çağrış içinde avluda talim yapıyordu. Güneş kılıçların metallerine, tüfeklerine, küçük kalkanların sarı pirinç süslemelerine ve Jamie’nin kırmızı-altın saçına vuruyordu; eliyle çalışmaktan terleyip kızarmış yüzünü silerken saçları rüzgârda uçuşuyor ve Murtagh’ın anlamsız işaretlerine kahkahayla gülüyordu.</p>

  <p class="normal">Laoghaire’in duygularının benim hissettiklerimden daha az olduğunu düşünerek belki ona haksızlık etmiştim. Bunları ya kin duygusuyla yapmıştı ya da gerçek tutkusundan dolayı…bunu asla bilemedim. Her durumda da o başarısız oldu. Ben kurtuldum. Ve Jamie benimdi. Onu izlerken, eteğini kırıştırıyordu ve üstün körü kalçalarını kaşıyordu, güneş ışığı uyluklarının demir gibi sert kıvrımlarındaki yumuşak kırmızımsı-altın tüylere yansıyordu. Gülümsedim ve Colum’un yanındaki yerime geri döndüm.</p>

  <p class="normal">“Özrünü kabul ediyorum,” dedim.</p>

  <p class="normal">Başını tamam anlamında salladı, gri gözleri düşünceliydi.</p>

  <p class="normal">“Merhamete inanıyor musun, hanımefendi?”</p>

  <p class="normal">“Daha çok haksızlığa,” dedim. “Leoch’dan Edinburgh’a onca yolu sırf benden özür dilemek için geldiğini hiç sanmıyorum. Azap verici bir yolculuk olmalı.”</p>

  <p class="normal">“Evet, öyleydi.” Angus Mhor’un iri sessiz bedeni birkaç santim efendisinin arkasında yön değiştirdi ve iri başı efendisine doğru eğildi. Colum hareketi hissetti ve bir elini hafifçe havaya kaldırdı - her şey yolunda, hareketi bu anlama geliyordu, şuan için iyiyim.</p>

  <p class="normal">“Hayır,”diye devam etti Colum. “Aslında Majesteleri Jamie Fraser’dan sözünü edene kadar Edinburgh’da olduğunuzu bilmiyordum, ben de o zaman sizi sordum.” Yüzünde birden bir gülümseme belirdi. “Majesteleri size pek düşkün değil, Bayan Fraser. Ama sanırım siz bunu biliyorsunuz?”</p>

  <p class="normal">Bunu önemsemedim. “Gerçekten Prens Charles’a katılmayı düşünüyor musun?”</p>

  <p class="normal">Colum, Dougal ve Jamie hepsi de, seçme konusu olduğunda düşündüklerini saklama becerisine sahiptiler ama aralarında şüphesiz en iyisi Colum’du. Eğer çekingenliği hissederse, avlunun önündeki çeşmenin üzerinde bulunan oymalı başlardan bir tanesini daha elde edebilirsin.</p>

  <p class="normal">“Onu görmeye geldim,” dediği tek şey buydu.</p>

  <p class="normal">Bir müddet oturdum, eğer bir şey olursa Charles adına ne söyleyebileceğimi ya da ne söylemem gerektiğini düşündüm. Belki bunu Jamie’ye bırakmam en iyisi. Ne de olsa, Colum kazara beni öldürmekten pişmanlık duyuyor olsa da, bu onun bana güvendiği anlamına gelmiyordu. Aslında Charles’ın arkadaş çevresinin bir parçası olmama rağmen, bir İngiliz ajanı olup olmadığım hakkında tartışmalar varken, bu halde olmam normaldi.</p>

  <p class="normal">Colum aniden konyak bardağını yerine koyup bana dik dik bakmaya başladığında hâlâ kendi kendimle tartışıyordum.</p>

  <p class="normal">“Sabahtan beri böyle şeyleri ne kadar çok duyduğumu biliyor musun?”</p>

  <p class="normal">“Hayır.” Elleri düzdü, nasırlıydı ve hastalıktan dolayı sertleşmiş olsa da bakımlıydı. Kızaran göz kapakları ve hafiften kan çökmüş gözlerinin sebebi içkiden olduğu kadar uzun yolculuktan da kaynaklanıyor olabilirdi. Ağzında geveleyerek konuşmuyordu ve sarhoş olmadığını göstermeye çalışan tedbirli hareketleri de yoktu. Ama daha önceden Colum’u içerken görmüştüm ve onun bu konudaki kabiliyetine saygı duyuyordum.</p>

  <p class="normal">Angus Mhor’un sürahiyi tutan elini uzaklaştırdı. “Bir şişenin yarısı. Bu geceye kadar bunu bitirmiş olacağım.”</p>

  <p class="normal">“Ah.” İlaç kutumu da yanımda olmasının istenme sebebi de ortaya çıktı. İlaç kutuma uzandım, yerde duruyordu.</p>

  <p class="normal">“Eğer daha fazla konyağa ihtiyacın varsa, afyon çiçeğinden başka sana yardımcı olacak fazla bir şey yok.” diyerek çeşitli küçük şişe ve kavanozları karıştırmaya başladım. “Burada biraz afyon ruhunun olduğunu sanıyorum ama sana biraz daha-”</p>

  <p class="normal">“Senden istediğim bu değil.” Sesindeki otoriterlik beni durdurdu; ona baktım. Eğer düşüncelerini kendine saklıyorsa, seçme konusunda onları gösterebilirdi de.</p>

  <p class="normal">“Kolaylıkla afyon ruhu temin edebilirim,” dedim. “Sanırım şehirde bu gibi durumlar için gelincik çiçeği, saf afyon çiçeği satan bir eczane var.”</p>

  <p class="normal">Küçük kutunun kapağını kapattım ve ellerimi üzerine koydum. İlacı uyuşmak ve klan önderliğini belirsiz bir halde bırakmak için istemiyordu. Benden istediği geçici bilinçsizlik değilse, neydi peki? Belki sürekli bir bilinçsizlikti istediği. Colum MacKenzie’yi tanıyordum. Geillis Duncan’ın yok olmasını planlayan zeki, acımasız zihni, bunun için de tereddüt etmeyecekti.</p>

  <p class="normal">Şimdi her şey açıklığa kavuşmuştu. Leoch’lu MacKenzielerin II. James gayesine katılıp katılmayacağı hakkında son kararı vermek için Charles Stuart’ı görmeye gelmişti. Bir kez klana kendini adarsa, ona önderlik edecek olan da Dougal’dı. Ve sonra…</p>

  <p class="normal">“İntiharın öldürücü bir günah olduğunu düşünüyorum,” dedim.</p>

  <p class="normal">“Öyle olduğunu tahmin ediyordum zaten,” dedi; rahatsız olmuşa benzemiyordu. “Gururlu bir günah; en azından mirasımı bıraktığımda temiz bir ölüm seçmeliyim, amaçlarıma en uygun olanını. On dokuz yaşımdan beri Tanrı’nın varlığına inanmadığım için de günahlarımı haksız yere çekmiş de olmam.”</p>

  <p class="normal">Oda sessizdi, sadece ateşteki odunların çıtırtısı ve aşağıdaki muharebenin boğuk bağırtıları vardı. Nefes alış verişini duyabiliyordum, yavaş ve düzenli iç çekişlerdi.</p>

  <p class="normal">“Neden beni istedin?” diye sordum. “Haklısın, paran olduğu sürece istediğin yerden afyon ruhu alabilirsin ve alıyorsundur da. Yeterince aldığında seni öldüreceğini de kesinlikle biliyorsun. Bu da kolay bir ölüm olur.”</p>

  <p class="normal">“Çok kolay.” Başını iki yana salladı. “Hayata tutunmak, aklımı korumak için çok az şeyim var. Ölümle tanışana kadar onlara tutunmaya devam edeceğim. Huzura gelince…” koltukta yavaşça yer değiştirdi, rahatsız olduğunu saklamak için çabalıyordu. “şu anda yeterince huzurluyum.”</p>

  <p class="normal">İlaç kutusuna doğru başıyla işaret etti. “İlaç konusunda Duncan’ın bildiklerini sen de biliyorsun. Eşini öldürmek için kullandığı şeyin de farkında olduğunu sanıyorum. Çabuk ve temiz görünüyordu. Ve uygun,” diyiverdi.</p>

  <p class="normal">“Mahkeme kararına göre cadılığını kullanmıştı.” Mahkeme onu ölüme mahkûm etti, senin yüzünden, diye geçirdim içimden. “Yoksa cadılığa inanmıyor musun?”diye sordum.</p>

  <p class="normal">Kahkaha attı, güneşle aydınlanan odada saf ve kaygısız bir ses olmuştu bu kahkaha. “Tanrı’ya inanmayan bir adam, pek Şeytani güçlere de inanmaz, öyle değil mi?”</p>

  <p class="normal">Hâlâ tereddütlerim vardı ama o kendini yargıladığı gibi diğerlerini de zekice yargılayabilen bir adamdı. Benim yardımımı istemeden önce benden özür dilemişti ve adalet ya da merhamet gibi hislere sahip olduğumu da tahmin ediyordu. Ve kendisinin de söylediği gibi bu ölüm gayet uygundu. Kutuyu açtım ve fareleri öldürmek için kullandığım küçük siyanür şişesini çıkarttım.</p>

  <p class="normal">“Teşekkürler, Bayan Claire,” dedi, yeniden resmiydi ama gözlerindeki gülüş hala ordaydı. “Eğer yeğenim Cranesmuir’de tüm ihtişamıyla senin masum olduğunu kanıtlamasaydı bile, yine de senin bir cadı olduğuna kesinlikle inanmazdım. Tanıştığımız ilk günden beri senin kim olduğun ya da neden burada olduğun hakkında hiçbir fikrim yoktu; şimdi de öyle ama cadı olma ihtimalin aklımdan bile geçmedi hiç.” Konuşmasını kesti, tek kaşını yukarıya kaldırdı. “Kim olduğunu ya da ne olduğunu bana anlatacağını da sanmıyorum.”</p>

  <p class="normal">Bir an tereddüt ettim. Ama ne Tanrı’ya ne de Şeytan’a inanan bir adam burada bulunma sebebime de büyük ihtimalle inanmayacaktı. Yavaşça parmaklarımı sıktım ve bıraktım.</p>

  <p class="normal">“Beni cadı diye bilmen daha iyi,” dedim. “Bunu daha kolay anlarsın.”</p>

  <p class="normal">Ertesi sabah avluya çıktığım zaman merdivenlerde Lord Balmerino ile karşılaştım.</p>

  <p class="normal">“Oh, Bayan Fraser!” diyerek neşeyle beni selamladı. “Kime bakıyorsunuz?”</p>

  <p class="normal">Ona gülümsedim; tombul, neşeli bir adamdı, Holyrood’daki hayatın neşeli yüzlerinden biriydi.</p>

  <p class="normal">“Eğer ateş ya da Fransız çiçek hastalığı değilse,” dedim, “bir dakika bekleyebilir mi? Eşim ve amcası Don Francisco de la Quintina yararına Kuzey İskoçya kılıç savaşı gösterisi sunuyorlar da.”</p>

  <p class="normal">“Ah, gerçekten mi? Kendi adıma bunu izlemekten hoşnut kalacağımı söylemek zorundayım.” Balmerino benim yanımdan aşağıya bir adım daha attı, omuzlarım hizasındaki başı neşeyle sallanıyordu. “Sevimli bir adamı kılıcıyla severim,” dedi. “İspanyolları tatlandıran her şeye onayım vardır.”</p>

  <p class="normal">“Benim için de.” Holyrood’da Majesteleri’nin mektuplarını aşıran Fergus için oldukça tehlikeli diye düşündüm, Jamie Charles’ın kendisinden öğrendiklerinden çok bu bilgilere güveniyordu. Ama bu biraz aşırı görünüyordu; Charles Jamie’yi çok yakın arkadaşlarından biri olarak görüyordu - aslında o para desteği açısından küçük yardımda bulunan tek Kuzey İskoçyalı klan beyiydi.</p>

  <p class="normal">Paranın gitmesiyle, Charles, Roma’daki James’e gönderdiği son mektubunda İspanyalı Philip’in desteği hakkında büyük umutları olduğu sırrını vermişti. Tam bir temsilci olmayan Don Francisco, kesinlikle İspanya Sarayı’nın bir üyesiydi ve geri götüreceği Stuart ayaklanmasının ne kadar önemli olduğu raporuna güvenilebilirdi. Kuzey İskoçyalı beyleri ve yurt dışındaki kralları ona katılmaya ikna ederek, Charles’ı taşıyacak kaderine daha çok inanmasını sağlayacak bir fırsattı.</p>

  <p class="normal">“Beni ne için görmek istediniz?” diye sordum Holyrood’un avlusunun kenarında olan yola geldiğimizde. İzleyicilerden oluşan küçük bir kalabalık toplanmıştı ama henüz ne Don Francisco ne de iki savaşçı görünürlerde vardı.</p>

  <p class="normal">“Oh!” dedi hatırlayarak ve Lord Balmerino elini ceketinin cebine götürdü. “O kadar önemli bir şey değil, sevgili leydim. Bunları güneydeki bir akrabasından alan elçilerimden biri verdi. Eğlenceli bulacağınızı düşündüm.”</p>

  <p class="normal">Basit bir tomar ince kâğıdı elime tutuşturdu. Bunların gazete ilanı olduğunu anlamıştım; kasaba ve köylerdeki kapı dikmelerinden ve çitlerden uçuşan popüler genelgelerdi bunlar.</p>

  <p class="normal">“Tahtta Hak İddia Eden Genç Sahtekâr olarak bilinen Charles Edward Stuart” bir tanesini okumaya başladım. “Onun ahlaksız ve tehlikeli biri olduğu biliniyor, yasal olmayan yollardan İskoçya sahillerine ayakbastı, ülke nüfusunu isyana teşvik etmektedir ve haksız savaşın öfkesiyle masum vatandaşları serbest bırakmıştır.” Daha bunlar gibi birçoğu vardı ve hepsi aynı tarzdaydı. “Büyük istekleri olan bu insanı bütün güçle yargıya teslim edin.” Sayfanın başı Charles’ın resmi olduğunu sandığım çizimle süslenmişti; orijinaline pek benzemiyordu ama kesinlikle Ahlaksız ve Tehlikeli görünüyordu, bu da benim desteklediğim genel bir düşünceydi.</p>

  <p class="normal">“Bu da oldukça iddialı,” dedi Balmerino, dirseğimin üstünden bakıyordu. “Diğerlerinin bazıları hem hayal hem de hakareti içeren etkileyici bir diziyi gösteriyor; şuna bakın. Bu benim,” dedi, kâğıdı sevinçle gösteriyordu.</p>

  <p class="normal">İlan, İskoç beresinin altından zalimce bakan gözler ve sarkık kaşlı kalın sakallı çok zayıf bir İskoçyalıyı gösteriyordu. Lord Balmerino’u yandan süzüyordum, alışkanlık olduğu üzere en iyi pantolonunu ve ceketini giymişti; iyi kumaştan yapılmışlardı ama tombul küçük bedenini saklamak için kesimler ve renkler ona göreydi. İlana dik dik bakarken düşünceli bir şekilde yuvarlak yeni tıraşlanmış yanaklarını okşuyordu.</p>

  <p class="normal">“Bilmiyorum,” dedi. “Sakallar beni daha bir romantik havaya sokmuş, değil mi? Ama sakal aşırı derecede kaşındırıyor; resim uğruna olsa bile sakala dayanabileceğimden emin değilim.”</p>

  <p class="normal">Diğer sayfayı çevirirken neredeyse bütün kâğıdı düşürüyordum.</p>

  <p class="normal">“Eşinizi benzetme konusunda biraz daha başarılılar,” diye gözlemde bulundu, Balmerino “ama tabii ki bizim sevgili Jamie’miz kesinlikle iri bir eşkıyaya bakmıyor - affedersiniz, hayatım, sizi kırmak gibi bir niyetim yoktu. Ama o iri değil mi?”</p>

  <p class="normal">“Evet,” dedim fark ettirmeden ilandaki suçlamaları dikkatlice okurken.</p>

  <p class="normal">“Eşinizin küçük çocukları kızartıp, onları yemek gibi bir alışkanlığı olduğunu bilmiyordunuz, değil mi?” dedi Balmerino kıkırdayarak. “Her zaman onun iriliğinin yemeğinde yediği özel şeylerden kaynaklandığını düşünmüşümdür.”</p>

  <p class="normal">Küçük Kont’un saygısız davranışına karşın bir hayli sakindim. Neredeyse kendim bile bu gülünç suçlamalara ve tanımlamalara gülebilirdim ama hâlâ bu ilanları okuyan okuyucuların bunlara ne kadar inanacaklarını da merak ediyordum. Korkmaktan daha çok; insanların çoğunlukla iyi olandan çok daha kötüsüne inanmak için hevesli olduklarına inanıyordum – ve hatta daha da kötüsüne, onlar için iyi olan buydu.</p>

  <p class="normal">“İlginizi çekeceğini düşündüğüm bu en sonuncusu var bir de.” Balmerino düşüncelerimi yarıda kesti ve en son bir ilanı eliyle gösterdi.</p>

  <p class="normal">“Stuart Cadısı” başlık böyleydi. Nokta gibi gözbebekleri olan uzun burunlu bir bayan bana dik dik bakıyordu; metin, haksız davasına destek olması için “Karanlık Güçlere” başvurduğu iddiasıyla Charles Stuart’ı suçluyordu. Samimi arkadaş çevresinde iyi bilinen bir cadının desteği ile - ekinleri kurutup, sığırları yok eden, körlüğe neden olan güce sahip olması kadar adamların hayatlarının ve ölümlerin gücünü elinde tutan biri – Charles’ın ruhunu şeytana sattığı gerçeği hakkında tanıklar ortaya konan metin, neşeli bir şekilde sonuçlanıyordu: “Sonsuza Kadar Cehennemde Yanın!”</p>

  <p class="normal">“Sanırım bu sizsiniz,” dedi Balmerino. “Bunun sen olduğunu düşünmeme rağmen, hayatım, resimdekinin kim olduğu hiç de belli olmuyor.”</p>

  <p class="normal">“Çok komik,” dedim. Lord hazretlerine kâğıtları geri verdim, elimi eteğime silmemek için kendimi zor tutuyordum. Birden kendimi tuhaf hissettim ama yine de Balmerino’ya gülümsedim. O da bana kurnazca bir göz attıktan sonra iç rahatlatıcı bir sıkışla dirseğimi tuttu.</p>

  <p class="normal">“Dert etmeyin, hayatım,” dedi. “Majesteleri tacını bir kazansın, bunların hepsi kısa sürede unutulur. Halkın gözünde dünün vatan haini yarının kahramanıdır; zamanında bunu da gördüm ben.”</p>

  <p class="normal">“Plus ca change, plus c’est le même chose,” diye mırıldandım. Ve eğer Majesteleri Kral James tacını kazanmazsa…</p>

  <p class="normal">“Ve eğer bizim çabamız kazara başarısız olursa,” dedi Balmerino, düşüncelerimi sesli bir şekilde ifade ediyordu, “bu ilanlar endişelenmemize sebep olan en küçük şeyler olacak.”</p>

  <p class="normal">“En garde.” Resmi Fransızca açılışla, Dougal klasik düellocu duruşunu takındı, yan tarafta rakibiyle temas kurmuş durumdayken kılıç tutan kolu kılıcıyla eğildi ve arkadaki kolu muhteşem bir kavisle yukarıya kalktı; eli bariz bir gösterişle bilekten aşağıya düşüyordu.</p>

  <p class="normal">Jamie’nin bıçağı Dougal’ınkinin çaprazındaydı, küçük bir çarpma sesiyle metal buluşma gerçekleşti.</p>

  <p class="normal">“Je suis prest.” Jamie gözlerime baktı, ben de böylece onun yüzündeki gurur pırıltısını görebilmiştim. Geleneksel düellocunun cevabı kendi klanının sözüdür. Je suis prest. “Ben hazırım.”</p>

  <p class="normal">Bir an, Dougal’ın kılıcının bir hamlesiyle nefesinin kesildiğini düşündüm. Ama Jamie, hareketin geldiğini gördü ve kılıcı durduğu yerde çapraz geldiğinde o artık orada değildi.</p>

  <p class="normal">Bıçağın çabuk vuruşuyla yana kaçıp, karşı hamlede bıçaklar uzunlukları boyunca çığlık atıyordu. İki kılıç ikinci kez için kabzalarından hızlıca çıktı ve eskrimciler önce durdular sonra gerileyip daire çizip yeniden atağa geçtiler.</p>

  <p class="normal">Çarpışma ve vuruşla, atlatma ve hamleyle sonunda Jamie, Dougal’ın kalçasının neredeyse içindeydi, yeşil eteğinin parıltısıyla beceriyle yana kaçabildi. Atlatma, kenara sıçrama ve güçlü kılıcı yana atan çabuk bir vuruşla, Dougal ileriye doğru adım attı, Jamie’yi geriye doğru yürümeye zorladı.</p>

  <p class="normal">Don Francisco’yu görebiliyordum, Charles, Sheridan, yaşlı Tullibardine ve diğer birkaçıyla birlikte avlunun karşı tarafında duruyordu. Uzamış bir tutam bıyığının altındaki İspanyol dudaklarında bir gülümseme belirdi ama bu gülüşün savaşçılara duyduğu hayranlıktan mı yoksa normal kibirli tavrından mı kaynaklandığını kestiremiyordum. Colum görünürlerde yoktu. Şaşırmamıştım; normal olarak halk arasında görünmek istemeyişinin yanı sıra Edinburgh’a yaptığı yolculuk yüzünden yorgun olması ihtimali de vardı.</p>

  <p class="normal">Her ikisi de hünerli ve solak olan eskrimciler olan amca ve yeğen ortaya maharetli bir gösteri koyuyorlardı. İki adam Kuzey İskoçya palası kullanıyordu, sert çelikten yapılmış uzun kılıç, düz bıçaklıydı; bir adamın başını boynundan rahatlıkla ayırabilirdi. Amca ve yeğen küçük adamlara uymayacak bir zarafet ve ironi ile bu kocaman silahları kullanıyorlardı.</p>

  <p class="normal">Charles’ın Don Francisco’nun kulağına bir şeyler mırıldandığını görebiliyordum ve İspanyalı da başını evet anlamında sallıyordu; gözlerini çimen kaplı avludaki savaşın ışıltısından ve çarpışmasından ayıramıyordu. Bedeni ve çevikliğiyle uyumlu olan Jamie ve amcası birbirlerini öldürme niyetinde oldukları gibi bir izlenim veriyorlardı. Dougal kılıç kullanım sanatında Jamie’nin hocasıydı ve birçok zaman beraber sırt sırta omuz omuza savaşmışlardı; her ikisi de kendisininki kadar diğerinin stilindeki kurnazlıkları çok iyi biliyordu - ya da en azından ben öyle umuyordum.</p>

  <p class="normal">Dougal ikinci bir hamle ile elindeki avantajı kullanıp Jamie’yi avlunun kenarına doğru gerilemeye zorladı. Jamie çabuk bir hareketle yan tarafa kaçtı, Dougal’ın kılıcını uzaklaştırdıktan sonra kılıcının bıçağını hızla Dougal’ın elbisesinin sol koluna doğru çekerek diğer tarafa sıçradı. Bu sahnede seyircilerden yüksek bir ses yükselirken ortaya çıkan beyaz bir kumaş parçası rüzgârda uçuşmaya başladı.</p>

  <p class="normal">“Oh, harika bir savaştı, efendim!” Kimin konuştuğunu görmek için arkama döndüm, Lord Kilmarnock omuzlarımda duruyordu. Ciddi soluk yüzlü adam otuzlarındaydı, o ve genç oğlu Johnny Holyrood’un misafirhane bölümüne yerleşmişlerdi.</p>

  <p class="normal">Çocuk nadiren babasından uzakta olurdu, onu bulmak için şöyle bir etrafı kolaçan ettim. Bulmak için öyle uzağa bakmama gerek kalmamıştı; hemen babasının diğer tarafında izlerken ağzı şaşkınlıktan açık kalmış bir halde duruyordu. Gözüm bir sütunun uzağındaki belli belirsiz hareketlenmeyi yakaladı; Fergus, siyah gözlerini kırpmadan Johnny’e bakıyordu. Kaşlarımı indirdim ve tehditkâr bir halde ona öfkeyle baktım.</p>

  <p class="normal">Johnny Kilmarnock’un varisi olduğunun ve aynı zamanda on iki yaşında babasıyla birlikte savaşa gitmenin de bir ayrıcalık olduğunun farkındaydı, diğer delikanlıların yanında o lord olma eğilimindeydi.</p>

  <p class="normal">Fergus da tamamen bu ikinci gruba dâhildi. Birkaç gün önce kayalıklı bahçede Johnny’e saldırmasını önleyebilmek için zar zor zapt edilebilmişti. Jamie fiziksel seviyede hızlı bir adalet uygulamış ve Fergus’a şunu hatırlatmıştı; sadakat hayran olunası bir erdemdir ve mirasçısı tarafından değeri oldukça yüksek görünür ama aptallık değildir.</p>

  <p class="normal">“Bu delikanlı senden iki yaş büyük ve iki kaya ağırlığında,” dedi, Fergus’u nazikçe omuzlarından salladı. “Kendi başının koparılmasıyla bana yardım edeceğini mi sanıyorsun? Bedel ödemeden savaşacağın zamanlar vardır ama dilini tutup uygun zamanın gelmesini beklemen gereken zamanlar da vardır. ‘Ne pétez plus haut que votre cul, he?’”</p>

  <p class="normal">Fergus başını tamam anlamında salladı, yanaklarından akan gözyaşlarını gömleğinin uç kısmıyla sildi ama Jamie’nin sözlerinin onu etkileyip etkilemediği hakkında şüphelerim vardı. Şimdi bu büyük siyah gözlerde beliren şüpheli bakışı beğenmemiştim ve eğer Johnny biraz zeki olsaydı, benle babasının arasında duruyor olurdu diye düşündüm.</p>

  <p class="normal">Dougal’ın kulağını vızıltıyla geçen bıçağın ölüm saçan sesiyle Jamie bir dizini yere doğru kırdı. MacKenzie geri çekildikten sonra bir an şaşkınlıkla baktı ve beyaz dişlerinin parıldamasıyla sırıtmaya başladı; hızla bıçağını Jamie’nin başının üstüne düz bir şekilde tuttu.</p>

  <p class="normal">Meydanın karşısında alkış seslerini duyabiliyordum. Savaş zarif Fransız düellosundan Kuzey İskoçyalı bir dövüşe dönüştü ve izleyiciler bu espriden zevk altı.</p>

  <p class="normal">Sesi duyan Lord Kilmarnock, meydanın karşısına baktı ve keskin bir şekilde suratını buruşturdu.</p>

  <p class="normal">“Majesteleri’nin danışmanları İspanyalıyla görüşmek için toplandılar,” diye alaylı bir şekilde gözlemde bulundu. “O’Sullivan ve yaşlı züppe Tullibardine. Lord Elcho’nun tavsiyesini almayacaklar mı? Balmerino, Lochiel ya da hatta alçak gönüllü ben?”</p>

  <p class="normal">Bu açıkça hitabet sanatıyla doğrultulmuş bir soruydu ve ben mırıltılardan hoşnut bir şekilde gözlerim savaşçılarda izlemeye devam ediyordum. Metallerin çarpışması devam ederken sesler, neredeyse Kilmarnock’un sözlerini bastırıyordu.</p>

  <p class="normal">“Hiç de öyle değil!” dedi. “O’Sullivan ve O’Brien ve diğer İrlandalı; hiçbir şeyi riske atmıyorlar! En kötü durumda bile vatandaşlıklarından dolayı savcılıktan dokunulmazlıkları için yalvarabilirler. Ama biz - biz varlığımızı riske atıyoruz, şerefimizi - hayatımızı riske atıyoruz! Önemsenmiyoruz ve normal asker gibi muamele görüyoruz. Dün sabah Majestelerine günaydın dedim, o ne yaptı, yanımdan öylece geçti burnu bir karış havada sanki onunla konuşmakla görgü kurallarını ihlal etmişim gibi davrandı.”</p>

  <p class="normal">Kilmarnock haklı nedenlerine dayanarak öfkeliydi. Charles’ın gayesi için adamlarını ve parasını ortaya koyup onu büyüleyip ona yaranmaya çalışan adamı önemsemeyen Charles sonra onları reddetmiş ve Avrupalı eski danışmanlarını memnun etmeye yönelmişti - onların çoğu da İskoçya’yı gürültülü kalabalık olarak ve alışkanlıklarını da neredeyse yabanilik olarak görüyorlardı.</p>

  <p class="normal">Dougal’dan şaşırılacak şekilde bir çığlık ve Jamie’den de vahşi bir kahkaha geldi. Dougal’ın sol kolu omzundan yırtıldı, kahverengi düzlüğün altından görünen eti bir çizik ve bir damla kan haricinde zarar görmemişti.</p>

  <p class="normal">“Bunu sana ödeteceğim, küçük Jamie,” dedi Dougal, sırıttı. Ter damlacıkları yüzünden akıyordu.</p>

  <p class="normal">“Sen mi, amca?” diyen Jamie hızlı hızlı soluyordu. “Ne ile?”</p>

  <p class="normal">Gözümün ucuna bir şey takıldı ve başımı aniden o tarafa çevirdim.</p>

  <p class="normal">“Fergus!” diye bağırdım.</p>

  <p class="normal">Kilmarnock benim baktığım yöne doğru döndü ve Fergus’u gördü. Çocuğun bir elinde rastgele bulduğu büyük bir baston vardı; eğer üstü kapalı bir tehdit olmasaydı gülünç olarak kabul edilebilirdi.</p>

  <p class="normal">“Endişelenmeyin, leydi Broch Tuarach,” dedi kısa bir bakıştan sonra Kilmarnock. “Eğer durum bunu gerektiriyorsa, kendini onurlu bir şekilde savunma konusunda oğluma güvenebilirsiniz.” Anlayışla Johnny’e gözleri parıldayarak baktıktan sonra dikkatini eskrimcilere çevirdi. Kulağım hâlâ Johnny’nin olduğu yerdeydi. Fergus’un onursuz olduğunu düşündüğümden değildi; bunun Lord Kilmarnock’un ahlak görüşünden tamamen ayrıldığı hissindeydim.</p>

  <p class="normal">“Gu leoir!” Dougal’ın çığlığı üzerine dövüş birden kesildi. Terleyen iki eskrimci Kraliyet grubunun alkışına doğru reverans yaptılar ve tebrikleri kabul etmek için bir iki adım öne çıktılar; Don Francisco’ya tanıtılıyorlardı.</p>

  <p class="normal">“Lordum!” sütundan yüksek bir ses geldi. “Lütfen- le parabola!”</p>

  <p class="normal">Jamie sese doğru döndü, kesintiden dolayı yarı kaşları çatıktı ama sonra omuz silkip gülümsediğinde avlunun ortasına gelmişti. Le parabola, Fergus’un özel bir hileye verdiği isimdi.</p>

  <p class="normal">Majestelerine çabuk yapılan bir reveransla Jamie dikkatlice bıçağın ucundan palasını tuttu, yavaşça omuzlarını çökertti ve muazzam bir fırlatmayla bıçağı döndürerek dümdüz bir şekilde havaya attı. Bütün gözler kafes kabzalı kılıca odaklandığında kılıcın sert metali güneşte parlıyordu; yere saplanmadan önce bir an havada dönüp durdu.</p>

  <p class="normal">Hilenin esası tabii ki silahı fırlatmaktaydı; böylece kılıç yere düşerken ilk atıldığı yere saplanacaktı. Jamie’nin bundaki inceliği düşmenin etkisiyle oluşan kavisin altında direk olarak durmasıydı, düşen kılıç tarafından şişlenmekten sakınmak için son anda geriledi.</p>

  <p class="normal">Kılıç, külçe halinde izleyicilerin hep bir ağızdan çıkardığı “ah!” sesleri eşliğinde evine yani Jamie’nin ayaklarının ucuna düştü. Jamie çimenli kaplamadan kılıcı almak için eğildiğinde izleyici sırasında iki kişinin eksildiğini fark ettim.</p>

  <p class="normal">On iki yaşındaki Kilmarnock sahibi çimenliğin kenarında yüzükoyun yatıyordu, kafasındaki şişlik uzun cansız kahverengi saçlarından şimdi bile belli oluyordu. Diğeri ise görünürlerde değildi ama arkamdaki gölgelerden belli belirsiz bir fısıltı yakaladım.</p>

  <p class="normal">“Ne pétez plus haul que votre cul,” diyordu, büyük bir tatminlikle. Kıçından yukarıya osurmaya çalışma. (Başından büyük işlere kalkışma.)</p>

  <p class="normal">Hava kasım ayı için oldukça sıcaktı; hep hazır bekleyen bulutlar yok olmuştu ve geçici sonbahar güneşi Edinburgh çayırını parlatıyordu. Ben de kısa süreliğine de olsa bu geçici sıcaklıktan yararlanmak içim dışarıya çıkıp Holyrood’un arkasındaki kayalıklı bahçede dizlerimin üzerine oturdum, birkaç Kuzey İskoçyalı da yere oturmuş bu anın tadını çıkarıyor, bir sürahi ev yapımı konyakla güneşten yararlanıyordu.</p>

  <p class="normal">“Tırtıllar mı, hanım efendi?” diye seslendi bir adam.</p>

  <p class="normal">“Hayır, kesinlikle perilerdir, tırtıl değil,” diğer adam da şakalaşıyordu.</p>

  <p class="normal">“O sürahinin içinde benim kayaların altında bulduğumdan daha fazla peri bulursunuz,” diye gerisin geriye seslendim.</p>

  <p class="normal">Adam sürahi tutuyordu, tek gözü kapalıydı ve sürahini derinliklerine gözlerini kısarak bakıyordu.</p>

  <p class="normal">“Evet, öyle, sürahimde tırtıl olmadığı sürece,” diye cevap verdi ve içkisinden büyük bir yudum aldı.</p>

  <p class="normal">Edinburgh’un bu şehirli davranışı nispeten ziyaretçi Kuzey İskoçyalıları etkiliyordu; uzak dağlık köydeyken, eğer büsbütün düşmanlık olmasaydı, böyle bir tavrı şüpheyle izlerdim ama burada zararsız bir tuhaflıktan öte bir şey görünmüyordu. Kuzey İskoçyalılar bana karşı büyük bir saygı gösterirken, buna korkudan başka bir şeyin sebep olmadığını bilerek rahatladım.</p>

  <p class="normal">Eşimin kim olduğu öğrenildiğinde ana dilimin İngilizce olması bile bağışlanmıştı. Sanırım Prestonpan Savaşı’nda Jamie’nin bana anlattığından daha fazlasını asla öğrenemeyecektim ama her ne olduysa İskoçyalıları oldukça etkilemişti ve “Kızıl Jamie” ne zaman Holyrood’dan dışarı çıkmaya kalkışsa bağrışlar ve selamlamalarla karşılanıyordu.</p>

  <p class="normal">Aslında Kuzey İskoçyalıların yanından gelen bir bağrış bu noktada benim de dikkatimi çekti ve Kızıl Jamie’nin kendisini görmek için başımı kaldırdım, çayırlığın karşısında geziyor, sarayın arkasında dizili kayaları incelerken beyleri selamlıyordu.</p>

  <p class="normal">Beni gördüğünde yüzü aydınlandı ve oturduğum kayalıktaki çimenliğe geldi.</p>

  <p class="normal">“İşte buradasın,” dedi. “Biraz benimle gelebilir misin? Eğer istersen küçük sepetini de yanına al.”</p>

  <p class="normal">Ayağa kalkmak için çabaladım, elbisemin dizindeki kuru çimenleri temizleyip küçük bıçağımı sepetime attım.</p>

  <p class="normal">“Tamam. Nereye gidiyoruz?”</p>

  <p class="normal">“Colum bizimle konuşmak istediğine dair bir mesaj yolladı. İkimizle.”</p>

  <p class="normal">“Nerede?” diye sordum, aşağı yola uzun adımlarla giden Jamie’ye yetişmek için adımlarımı genişletmiştim.</p>

  <p class="normal">“Canongate’deki kilisede.”</p>

  <p class="normal">Bu oldukça ilginçti. Colum her ne için bizi görmek istiyorsa, Holyrood’da gizlice bizimle konuşmak istemediği açıktı.</p>

  <p class="normal">Edinburgh tek ana cadde üzerine kurulu olan tepede bir yerdi. Holyrood itibarıyla eteklerine yerleşmişti; Manastırın kemerli mezarlığı, sahte merhamet havası sunuyordu her yana. Edinburgh şatosunun öfkeli varlığı, yüce bir şekilde kayalıkların tepesine konmuştu. İki şato arasında ise Royal Mile kırk beş derecelik bir açıyla kabaca yükseliyordu. Jamie’nin bir yanında kırmızı bir yüzle üfleyip püflerken, Colum MacKenzie’nin çeyrek mil ötedeki kaldırım taşlı bir kilisede görüşmek istemesinin nedenini merak ediyordum.</p>

  <p class="normal">Colum’u kilise avlusunda bulduk, akşamüzeri güneşinin sırtını ısıttığı bir taşta oturuyordu. Karaçalu bastonu yanındaki sıradaydı ve kısa eğik bacakları yerden birkaç santim yukarıda sarkar vaziyetteydi. Omuzları kamburlaşmış, başı düşüncelere dalmış bir halde eğik duruyor, uzaktan bir cüceye benziyordu. Yıpranmış mezarlığın önemli simgesini inceliyordum ama durmamamız gerektiğinin de farkındaydım.</p>

  <p class="normal">Ayaklarımızın altındaki çimenlik sessizdi; Colum biz biraz uzaktayken başını yukarıya kaldırdı. En azından sezgilerinde bir problem yoktu.</p>

  <p class="normal">Yakındaki ıhlamur ağacının altından bir gölge yaklaştığımızda yavaşça hareket etti. Angus Mhor’un sezgilerinde de bir problem olmadığı açıktı. Biz olduğumuzdan memnun olmuşçasına iri uşak sessiz bekçiliğine geri döndü, manzaranın bir parçası olmaya devam etti.</p>

  <p class="normal">Colum selamlarcasına başını salla ve yanına oturmamız için eliyle işaret etti. İki büklüm bedenine rağmen yanındayken adam cüceymiş gibi bir fikre kapılmıyordun. Yüz yüzeyken karşımdaki adamın ruhu dışında hiçbir şey görmüyordum.</p>

  <p class="normal">Jamie, Colum’un gösterdiği yere oturmadan önce taşın yanında bana da bir oturacak yer buldu. Mermer, eteğim kalın olmasına rağmen şaşırılacak derecede soğuktu; bu yüzden ben de biraz yer değiştirdim, altımdaki pütürlü ve rahatsız anıtın üstünde kuru kafa işareti vardı.</p>

  <p class="normal">Burada Martin Elginbrod yatıyor,</p>

  <p class="normal">Ruhuma merhamet eyle, Yüce Tanrım,</p>

  <p class="normal">Çünkü ben Tanrı olsaydım, merhamet eylerdim,</p>

  <p class="normal">Ve sen de Martin Elginbrod olurdun.</p>

  <p class="normal">Jamie beni uyarırcasına tek kaşını kaldırdıktan sonra Colum’a döndü. “Bizi görmek istemişsiniz amca?”</p>

  <p class="normal">“Sana bir sorum olacak, Jamie Fraser,” dedi Colum konuya hemen başlayarak. “Beni akraban olarak görüyor musun?”</p>

  <p class="normal">Jamie bir müddet sessizce durup amcasının yüzünü inceledi. Sonra belli belirsiz gülümsedi.</p>

  <p class="normal">“Gözlerin annemin gözleri,” dedi. “Bunu inkâr edebilir miyim?”</p>

  <p class="normal">Colum bir an şaşırmışçasına baktı. Gözleri berrak, güvercin kanadının rengi gibi gri ve kalın siyah kirpikliydi. Bütün güzelliğiyle soğuk bir metal gibi parlıyordu ve ilk defa olmamak üzere Jamie’nin annesinin nasıl biri olduğunu merak etmiştim.</p>

  <p class="normal">“Anneni hatırlıyor musun? Öldüğünde daha küçük bir çocuktun.”</p>

  <p class="normal">Jamie’nin dudakları bu sözler üzerine büküldü ama serinkanlılıkla cevap verdi.</p>

  <p class="normal">“Yeterince büyüktüm. Hatta anneme biraz düşkün olduğum söylenirdi.”</p>

  <p class="normal">Colum kısa süreli bir kahkaha attı. “Birazdan daha fazla.” Jamie’ye yakından bakıyordu, gözlerini güneşin parıltısıyla kıstı. “Ah, evet, delikanlı; sen Ellen’in oğlusun, buna şüphe yok. Bu saçlar, örnek verecek olursak…” Jamie’nin saçlarına doğru belli belirsiz bir hareket yaptı, saçları parlıyordu, kumral ve kehribar rengiydi, meşe ve zencefil gibi, kırmızı ve altın renginin binlerce tonu birbirine karışmıştı. “… Ve bu ağız.” Colum’un kendi ağzı da bir köşesinden yukarıya doğru kalktı sanki hatırlamakta isteksizdi. “Çobanaldatan gibi büyük, annene sataşmak için böyle derdim. Bir karakurbağa gibi böcekleri yakalayabilirsin, ona böyle söylüyordum, yakalamadın ama yapışkan bir dilin var.”</p>

  <p class="normal">Buna şaşırmışçasına Jamie kahkaha attı.</p>

  <p class="normal">“Bir keresinde Willie bundan bana bahsetti,” dedi ve sonra dudaklarını bastırdı; ölmüş ağabeyinden nadiren bahsederdi ve daha önce Colum’a ondan bahsettiğini hiç hayal edemiyordum.</p>

  <p class="normal">Colum bu dil sürçmesini fark ettiyse bile hiç belli etmemişti.</p>

  <p class="normal">“Ona sonradan yazmadım,” dedi, yan taraftaki taşa dalgın dalgın bakıyordu. “Erkek kardeşini, bebeği çiçek hastalığından öldüğünde. Leoch’dan ayrıldığından beri bu ilk kez oldu.”</p>

  <p class="normal">“Babamla evlendiğinden beri demek istiyorsun.”</p>

  <p class="normal">Colum yavaşça başını evet anlamında salladı, hâlâ uzaklara bakıyordu.</p>

  <p class="normal">“Evet. Annen benden iki yaş büyüktü, biliyorsun, iki ya da daha fazla; kız kardeşinle senin gibi.” Koyu gri gözleri döndü ve Jamie’ye odaklandı.</p>

  <p class="normal">“Kız kardeşinle hiç tanışmadım. İkiniz yakın mısınız?”</p>

  <p class="normal">Jamie konuşmadı ama yavaşça başını salladı, dayısını yakından inceliyordu sanki karşısındaki yıpranmış yüzdeki bulmacanın cevabını arıyordu.</p>

  <p class="normal">Colum da başını salladı. “Ellen ile benim gibi. Sağlıksız küçük bir çocuktum, çoğunlukla o bana bakardı. Güneş saçlarında parlarken, yatağımda bana masal anlattığını hatırlıyorum. Daha sonra bile”- ince dudaklarının kıvrımları hafif bir gülümsemeyle yukarıya doğru kalktı- “ilk kez bacaklarım iflas etmeye başladığında; Leoch’a gelip gittiğinde, her sabah ve her akşam odamda durur, kimleri gördüğünü ve onların neler dediklerini bana anlatırdı. Kiracılardan ve mültezimlerden bahseder, düzenlemelerin nasıl yapılacağını konuşurduk. Sonra ben de evlendim ama Letitia’nın böyle durumlara aklı ermezdi ve pek ilgili değildi.” Eşini aklından uzaklaştırmak için elini havada şöyle bir salladı.</p>

  <p class="normal">“Bazen ikimiz konuşurduk, bazen Dougal ile bazen yalnız, klanın geleceğinin en iyi nasıl yönetileceğinden bahsederdik; klanlar arası huzurun nasıl devam ettirileceğinden, diğer klanlarla hangi anlaşmaların yapılacağından, toprakların ve odunların nasıl düzenleneceğinden… Ve sonra annen gitti,” dedi birden, dizlerinin üzerindeki geniş ellerine bakıyordu. “Ne gideceğini söyledi ne de bir veda etti. O gitti. Bazen başkalarından onunla ilgili haberler aldım ama kendisinden hiç bir şey duymadım.”</p>

  <p class="normal">“Mektuplarına cevap vermemiş miydi?” diye yumuşak bir şekilde sordum, araya girmek istememiştim. Başını iki yana salladı, hâlâ aşağıya bakıyordu.</p>

  <p class="normal">“O hastaydı; çiçek hastalığına yakalanmasıyla birlikte bir çocuğunu da kaybetti. Belki sonra yazmaya niyet etti; düşünmemenin en iyi yolu.” Hafifçe gülümsedi, gururlu değildi sonra yüzü kasvetli bir şekilde rahatladı. “Ama Noel’de on ikinci ayda, annen öldü.”</p>

  <p class="normal">Doğruca dayısının gözlerine bakan Jamie’ye bakıyordu şimdi. “Baban Dougal’ın seni alıp, okul eğitimin için Leoch’a benim yanıma gelmeni istediğini belirtmek için bana yazdığında çok şaşırdım.”</p>

  <p class="normal">“Evlendiklerinde böyle anlaştılar,” diye Jamie cevap verdi. “Dougal’ın yanında büyümemi ve sonra senin yanına gelmemi.” Karaçamın ince kuru dalları ani bir rüzgârla sallandı, Jamie ve Colum ani çıkan soğuk yüzünden omuzlarını kamburlaştırdı, aile benzerlikleri mimik hareketleriyle de kendini gösteriyordu.</p>

  <p class="normal">Colum benzerliklerine güldüğümü gördü ve cevaben dudağının bir köşesi yukarıya doğru kıvrıldı.</p>

  <p class="normal">“Ah, öyle,” dedi Jamie’ye. “Ama anlaşmalar onları yapan insanlar kadar değerlidir ve daha fazlası değildir. Ondan sonra da babanı hiç tanımadım.”</p>

  <p class="normal">Devam etmek için ağzını açtı ama söylemek istediklerini yeniden düşünmesi gerekiyor gibi göründü. Kilise avlusunun sessizliği sohbetin olduğu yere süzülüp boşlukları doldurmuştu sanki söylenecek söz kalmamıştı.</p>

  <p class="normal">Sonunda bir kez daha sessizliği bozan Jamie oldu.</p>

  <p class="normal">“Babam hakkında ne düşünüyorsun?” diye sordu ve ben onun ses tonunda erken yaşta anne babasını kaybedip, onlar hakkında daha fazlasını öğrenmek için ipucu arayan bir çocuğun merakını bir an için gördüm. Bu tepkiyi biliyordum; kendi ebeveynlerim ile ilgili bildiğim küçük bilgi Lamb Amcam’ın sorularıma verdiği tatmin edici olmayan cevaplarla neredeyse tamamlanmıştı - Jamie karakter analizi yapacak bir adam değildi.</p>

  <p class="normal">Diğer taraftan Colum da öyleydi.</p>

  <p class="normal">“Nasıl biriydi demek istiyorsun?” Yeğenine dikkatlice baktıktan sonra keyifle homurdanmaya başladı.</p>

  <p class="normal">“Aynaya bak delikanlı,” dedi, yarı isteksiz gülümsemesi yüzünden gitmiyordu. “Eğer gördüğün annenin yüzüyse, bu lanet olası Fraser kedigözlerindeki bakış da tıpkı baban.” Gerindi ve oturma şeklini değiştirdi, taş sıranın üstündeki yosunlar kemiklerini rahatlatıyordu. Dudakları alışkanlık olarak rahatsız olduğunu belli edercesine sıkıca kenetlendi ve ben burnunun ve ağzının arasındaki derin kırışıklıkların ele verdiği bu tepkiyi görebiliyordum.</p>

  <p class="normal">“Sana cevap verirsem,” diye devam etti, bir kez daha rahat olmaya çalışıyordu, “Babanı çok fazla sevmezdim - ne de o beni - ama bir seferde gurur adamı olduğunu anladım.” Diyerek durdu ve sonra çok yumuşak bir şekilde konuşmasına devam etti, “Senin de aynısı olduğunu biliyorum, Jamie MacKenzie Fraser.”</p>

  <p class="normal">Jamie ifadesini değiştirmedi ama göz kapaklarına hafiften bir titreme gelmişti; sadece benim ona olduğum kadar ona aşina olan birisi ya da Colum kadar dikkatli olan biri bunu fark edebilirdi.</p>

  <p class="normal">Colum uzun bir iç çekişle nefesini verdi.</p>

  <p class="normal">“Delikanlı, bu yüzden seninle konuşmak istedim. Leochlu MacKenzielerin Kral James için mi yoksa Kral Geordie için mi gidip gitmemesi konusunda karar vermek zorundayım, anlıyorsun değil mi?” Acı bir şekilde gülümsedi. “Bu bildiğim şeytan işi ya da değil ama vermek zorunda olduğum bir karar var.”</p>

  <p class="normal">“Dougal-” diye Jamie konuşmaya başladı ki dayısı sert bir el hareketiyle lafını kesti.</p>

  <p class="normal">“Evet, Dougal’ın ne düşündüğünü biliyorum- bu geçen iki senede birazını anladım,” dedi sabırsızca. “Ama ben Leochlu MacKenzie’yim ve karar vermek benim işim. Dougal ben ne dersem onu yapar. Ne yapmam gerektiği konusunda bana vereceğin tavsiyeyi bilmek istiyorum- damarlarında akan klanların kanı aşkına.”</p>

  <p class="normal">Jamie bir gözlerini dikmişti, dayanılmaz koyu mavi gözleri yüzüne parlayan akşamüzeri güneşiyle örtülüydü.</p>

  <p class="normal">“Ben buradayım ve adamlarım da benimle,” dedi. “Benim seçimim çok açık değil mi?”</p>

  <p class="normal">Colum yeniden yer değiştirdi, başını dikkatlice yeğenine doğru kaldırdı sanki ona ipucu verecek bir sesin ya da ifadenin ince ayrıntısını yakalamak istiyor gibiydi.</p>

  <p class="normal">“Öyle mi?” diye sordu. “Adamlar birçok sebepten dolayı bağlılıklarını ortaya koyarlar delikanlı ve onların ancak birkaçı daha fazlasını yapabilir. Lochiel, Clanranald, Angus ve Scotuslu Alex MacDonald ile konuştum. Onların sadece James Stuart’ı gerçek kralları olarak gördükleri için mi burada olduklarını düşünüyorsun? Şimdi seninle konuşuyorum ve babanın şerefi üzerine doğruyu duymak istiyorum.”</p>

  <p class="normal">Jamie’nin tereddüt ettiğini gören Colum devam etti, hâlâ ısrarla yeğenini inceliyordu.</p>

  <p class="normal">“Bunu kendim için sormuyorum; eğer gözlerin varsa, bunun uzun bir süre beni sıkıntıya sokacak bir durum olmadığını görürsün. Ama Hamish için - delikanlı senin kuzenin, hatırla. Eğer onun yöneteceği bir klan varsa, onun yaşında, o zaman şimdi seçimimi yapmak zorundayım.”</p>

  <p class="normal">Konuşmayı kesti ve sessizce oturmaya başladı, şimdi her zamanki ihtiyatlı çehresi rahatlamış, gri gözleri açılmış dinliyordu. Jamie de Colum gibi sessizce oturuyordu, arkasında duran mezardaki mermer melek gibi donmuş kalmıştı. Onun yeniden karşısına çıkan bu ikilemi biliyordum ama katı sert yüzünde bundan eser yoktu. Bu da daha önceden zorlandığımız Lallybroch’dan bizimle birlikte gelecek olan adamları seçme durumunun aynısıydı. Charles’ın Ayaklanması bıçak ucundaydı; Leochlu MacKenzie gibi büyük bir klanla anlaşma diğer klanların da Tahta Hak İddia Eden Atılgan Genç Sahtekâra ve onun başarısına önderlik etmeye cesaret verebilirdi. Ama yine de başarısızlıkla sonuçlanırsa, Leoch’lu MacKenzielerin de bununla birlikte sonu gelebilirdi.</p>

  <p class="normal">Sonunda Jamie bilerek başını çevirdi ve bana baktı, mavi gözleri benimkiyle buluştu. Sen de aynı şeyi söylüyorsun diyordu bakışları. Ne yapmalıyım?</p>

  <p class="normal">Colum’un gözlerinin bana odaklandığını hissedebiliyordum ve kalın koyu renkli kaşlarının soru sorarcasına yukarı kalktığını görmekten çok hissettim de. Ama akıl gözüyle gördüğüm şey kuzeninden çok Jamie’nin oğlu gibi görünen on yaşındaki kırmızı kafalı Hamish’di. Eğer Leochlu MacKenzieler Charles ile birlikte Culloden’da düşerse, hayat onun ve klanının geri kalanı için nasıl olacaktı? Eğer böyle bir durum olursa Lallybrochlu adamlar onları son katliamdan kurtarması için Jamie’ye sahiplerdi. Leochlu adamların yoktu. Ama seçim benim de olamazdı. Omuz silkip başımı eğdim. Jamie derin bir nefes aldı ve kararını verdi.</p>

  <p class="normal">“Leoch’a git amca,” dedi. “Ve adamlarını da orada tut.”</p>

  <p class="normal">Colum uzun bir süre hareketsiz bir şekilde oturup dosdoğru bana baktı. Sonunda dudakları yukarıya doğru kıvrıldı ama ifadesi tam bir gülümseme değildi.</p>

  <p class="normal">“Seni yanmaktan kurtarmak için gittiğinde neredeyse Ned Gowan’ı durduracaktım,” dedi bana. “Durdurmadığım için memnunum.”</p>

  <p class="normal">“Teşekkürler,” dedim, ses tonum onunkine uyumluydu.</p>

  <p class="normal">İç çekip nasırlı eliyle ensesini ovaladı; sanki liderlik yükünün altında ağrı çekiyordu.</p>

  <p class="normal">“O zaman, tamam. Sabahleyin Majestelerini görür kararımı bildiririm.” Aşağıya inen eli, hareketsiz bir şekilde taş sıranın üzerinde o ve yeğeninin arasında duruyordu. “Tavsiyen için teşekkür ederim Jamie.” Tereddütle ekledi. “Ve Tanrı seninle olsun.”</p>

  <p class="normal">Jamie öne doğru eğilip elini Colum’unkininin üzerine koydu. Annesinin kocaman gülümsemesiyle güldü ve şöyle dedi, “Tanrı seninle de olsun, mo caraidh.”</p>

  <p class="normal">Royal Mile yoğundu, kısa süreli de olsa sıcaklıktan yararlanmak isteyen insanlar dışarıya toplanmıştı. Kalabalığın içinde sessizce ilerliyorduk, elim Jamie’nin dirseğinin kıvrımındaydı. Sonunda başını iki yana sallayıp kendi kendine Gaelce bir şeyler mırıldandı.</p>

  <p class="normal">“Doğru olanı yaptın,” dedim, sözlerinden daha çok düşüncesine cevap vermiştim. “Ben de aynısını yapardım. Ne olursa olsun, en azından MacKenzieler güvende olacak.”</p>

  <p class="normal">“Evet, belki.” Yanımızdan geçen bir komutana selam vermek için başını salladı, adam World’s End’in orada toplanan kalabalığı itip kakıyordu. “Ama diğerleri- MacDonaldlar, MacGillivrayler ve gelecek olan diğerleri? Onlar da mı şimdi yok olacak, onlara katılmasını Colum’a söyleyecek gücüm olsaydı, belki onlara da bir şey olmazdı?” Başını iki yana doğru salladı, yüzü bulutlanmıştı. “Hiçbir şey bilmiyoruz, değil mi Sassenach?”</p>

  <p class="normal">“Hayır,” dedim yavaşça, kolunu sıktım. “Hiçbir şey. Ya da belki çok fazla şey biliyoruz. Ama işte bu yüzden de hiçbir şey yapamayız, değil mi?”</p>

  <p class="normal">Hafifçe gülümsedi ve elimi yanına bastırdı.</p>

  <p class="normal">“Hayır, Sassenach. Yapabileceğimizi sanmıyordum. Ve artık olanlar oluyor ve hiçbir şey olanları değiştiremiyor; bu yüzden endişelenmeye gerek yok. MacKenzieler bunun dışında kalacak.”</p>

  <p class="normal">Holyrood’ın kapısındaki nöbetçi asker bir MacDonald’dı; Glengarry adamlarından biriydi. Jamie’yi fark etti ve bahçe avlusunda bizi başıyla selamlarken bir bityeniği aradığı açıktı.</p>

  <p class="normal">Jamie ona Gaelce bir şey söyleyip gülümsedi. Adam kahkaha attı ve gömleğinden bir şey alıp, onu yakaladığı gibi Jamie’ye atar gibi yaptı. Jamie de eleştirel bir şekilde hayali küçük hayvanı şöyle bir inceleyip sonra bana göz kırpıp ağzına attı.</p>

  <p class="normal">“Ee, oğlunuzun başı nasıl, Lord Kilmarnock?” diye Holyrood’un büyük salonundan birlikte geçerken nazikçe sordum. Aslında pek umursamıyordum ama nasıl olsa bu konuşmadan kaçınılamayacaktı ve açıkçası konukseverliğin muhtemelen sergilenmediği bir yerde konuşmak için iyi bir konuydu.</p>

  <p class="normal">Salonun ayırt edici bir özelliği var diye düşündüm. İki büyük şömineli ve yüksek pencereli uzun yüksek tavanlı odada Charles’ın Eylül ayında Edinburgh’a girişinden beri sık sık balolar ve partiler düzenleniyordu. Şimdi ise, Edinburgh’un üst sınıfının aydın kesimiyle doldu, hepsi de - muhtemelen savaşı kazanacak gibi görünen - Prenslerini şereflendirmek için endişeliydiler- salon olumlu bir havayla parıldıyordu. Şeref konuğu Don Francisco, Charles ile birlikte salonun öte ucunda duruyordu. Charles bunaltıcı bir biçimce İspanyol tarzında giyinmiş, bol koyu bir pantolon, biçimsiz bir ceket ve hatta genç ve modern unsurların arasında eğlencesini bastırmaya teşvik eder gibi görünen küçük bir tüy.</p>

  <p class="normal">“Oh, oldukça iyi, Bayan Fraser,” diye Kilmarnock soğukkanlı bir şekilde cevap verdi. “Başındaki darbe o yaştaki bir delikanlıyı uzun süre rahatsız etmez; ama gururunu onarmak biraz daha zaman alacak gibi,” diye ekledi büyük ağzı komik bir şekilde bükülürken.</p>

  <p class="normal">Bunu duyduğuma memnun olmuşçasına ona gülümsedim.</p>

  <p class="normal">“Kızgın değil misiniz?”</p>

  <p class="normal">Başını iki yana salladı.</p>

  <p class="normal">“Kilmarnock’un varisi olarak bilmesi gereken şeyleri John’a öğretmeye çalıştım. Eğitimde alçakgönüllü davrandığım için başarısız oldum; sanırım sizin uşağınız daha başarılı olur.”</p>

  <p class="normal">“Sanırım ona dışarıda hiç vurmadınız,” dedim dalgın dalgın.</p>

  <p class="normal">“Pardon?”</p>

  <p class="normal">“Hiçbir şey,” derken kızarmıştım. “Bakın, bu Lochiel değil mi? Sanırım hasta.”</p>

  <p class="normal">Dans etmek için daha çok nefese ihtiyacım vardı ve Lord Kilmarnock sohbet etmeyi istemiyor gibi görünüyordu; bu yüzden ben de etrafa bakınmak için zaman kazandım. Charles dans etmiyordu; aslında iyi bir dansçıydı ve Edinburgh’ın genç kızları onun ilgisini çekmek için birbirleri ile yarışıyorlardı ama bu gece baştan sona misafirlerini ağırlamakla meşguldü. Öğlen bir tarafında Portekiz markalı küçük bir fıçının mutfağa yuvarlandığını ve Don Francisco’nun sol eliyle yakut renkli sıvıyla dolu olan bardağı tuttuğunu gördüm.</p>

  <p class="normal">Jamie’nin tarafına doğru geçtiğimizde Bayan Williamslar’dan birini dans pistine doğru yönelttiğini gördük. Üçünü bir diğerinden ayırt etmek imkânsızdı. Hepsi kahverengi saçlı ve hepsi de güzel ve bekârdı “Bay Fraser bu soylu davayla öyle ilgili ki, sabırla, onların hepsiyle dans etti, aptalca sorularına tekrar tekrar cevap verdi.”</p>

  <p class="normal">“Dışarıya çıkmak onlar için bir değişiklik, zavallı şeyler,” diye kibarca açıklama yaptı. “Ve babaları zengin bir tüccar; bu yüzden Majesteleri ailenin sempatisini kazanmak istiyor.”</p>

  <p class="normal">Bayan Williams büyülenmiş gibi bakıyordu. Sonra ilgim yön değiştirdi, Balmerino Lord George Murray’nin eşiyle dans ediyordu. Geçerken Murray’nin sevecen bakışının değiştiğini gördüm, Bayan Williamslar’dan biriyle dans ediyordu ve Jamie’nin dans ettiği kişiyi fark etmemle utandı.</p>

  <p class="normal">Sürpriz olmamakla birlikte Colum baloda değildi. Charles ile önceden konuşma fırsatı yakalayıp yakalamadığını merak ediyordum ama muhtemelen konuşmadığına karar verdim; Charles son anda öğrendiği kötü haberle bu kadar neşeli ve canlı olamazdı.</p>

  <p class="normal">Salonun bir yanında iki bodur beden fark ettim, resmi kıyafetlerin içinde rahatsız ve duruma alışkın değil gibi görünen tipler. Glasgowlu kılıç yapımcısı Guild’in Hocası John Simpson ve oğlu yine John Simpson’dı. İskoçya’da ünlü olan kafesli kılıç kabzalı büyüleyici palaların bir tanesini Majesteleri’ne göstermek için hafta içi erkenden gelmişlerdi, belli ki iki esnaf Stuartların sevdiği derin desteği Don Francisco’ya göstermek için bu akşam davet edilmişlerdi.</p>

  <p class="normal">İki adamının kalın koyu saçları ve hafiften grileşmiş sakalları vardı. Yaşlı Simpson bir tutam serpilmiş acı biberli tuz gibiydi; genç Simpson ise don seviyesinin etrafını sardığı karla kaplı koyu bir bayır etkisi veriyordu, beyaz saçları şakaklarında ve yanaklarının yukarısını kaplıyordu. Onları izlerken, yaşlı kılıç yapımcısı oğlunu sırtından dürtükledi ve başıyla tüccarın kızlarından bir tanesini manalı bir şekilde gösterdi, kız babasının koruması altında kenarda duruyordu.</p>

  <p class="normal">Genç Simpson babasına şüpheli bir bakış attı ama sonra omuz silkti, hızla yürü ve kolunu üçüncü Bayan Williams’a uzattı.</p>

  <p class="normal">Dans adımlarıyla döndüklerinde keyifle ve büyülenmişçesine onları izliyordum çünkü daha önceden Simpsonlarla tanışan Jamie genç Simpson’ın hafiften sağır olduğunu söylemişti.</p>

  <p class="normal">“Demire çekiçle vurmaktan diye düşündüm,” demişti, esnaftan aldığı harika kılıcı gururla bana gösterirken. “Bir taş gibi sağır; babası konuşuyor ama genç olanı her şeyi görüyor.”</p>

  <p class="normal">Şimdi keskin koyu gözlerin çabucak yere baktığını gördüm, yandaki çiftle aradaki mesafeyi hesaplıyordu. Genç kılıç ustası biraz ağır yürüyordu ama dans ritimlerini yeterince iyi tutuyordu- en azından benim kadar iyiydi. Gözlerimi kapattım ve çellonun dinlendiği tahta yerde titreşen müziğin tıngırtısını hissettim. Sonra biriyle çarpışmamak için gözlerimi açtım, kemanların arasında ciyaklayan bir müzik hatasıyla irkilen genci gördüm.</p>

  <p class="normal">Dansçıların oluşturduğu halkayla Kilmarnock ve ben Charles ve Don Francisco’nun durduğu yere yakınlaşmıştık, kiremit kaplı büyük şöminenin önünde eteklerini ısıtıyorlardı. Charles’ın Don Farncisco’nun omzunun üstünden bana kaş çattığını gördüğümde şaşırdım, el altından bir eliyle uzaklaşmamı işaret etti. İşareti görünce birlikte döndük, Kilmarnock kısa bir kahkaha attı.</p>

  <p class="normal">“Majesteleri sizi İspanyalı ile tanıştırmaktan korkuyor!” dedi.</p>

  <p class="normal">“Gerçekten mi?” Uzaklaşırken omzumun üstünden arkaya baktım ama Charles sohbetine geri döndü, konuşurken etkileyici İtalyan hareketleriyle ellerini sallıyordu.</p>

  <p class="normal">“Öyle umuyorum.” Kilmarnock ustalıkla dans ediyordu ve ben de konuşurken yeterince rahatlamayı başararak sürekli eteklerime basma endişesinden kurtuluştum.</p>

  <p class="normal">“Balmerino’nun herkese gösterdiği aptalca gazete ilanlarını gördünüz mü?” diye sordu, başımı evet anlamında salladığımda konuşmasına devam etti, “Majesteleri’nin de gördüğünü umuyorum. Ve İspanyalı bu tarz deliliklere komik bir şekilde kafasını takıyor. Duygulu ya da soylu olan hiç kimse böyle bir şeyi ciddiye almaz. Ne de olsa İspanya altını değerli bir kurban,” diye ekledi. Açıkçası, kendi gururunu kurban etmeyi de ekledi; Charles hâlâ İskoçyalı kontlarına ve Kuzey İskoçyalı klan beylerine masasındaki dilenciler gibi davranıyordu ama en azından bu geceki şenliğe davet edilmişlerdi- şüphesiz Don Francisco’yu etkilemek içindi.</p>

  <p class="normal">“Resimleri fark ettiniz mi?” diye sordum, konuyu değiştirmek istiyordum. Büyük Salonun duvarlarında yüzden fazla portre vardı, bütün portreler kral ve kraliçelere aitti. Hepsinin benzerliği dikkat çekiyordu.</p>

  <p class="normal">“Ah, burunları mı?” dedi, keyifli bir gülüşün yerini Charles ve İspanyalının görüntüsüyle yüzünü ele geçiren zalim ifade aldı. “Altındaki hikâyeyi biliyor musunuz?”</p>

  <p class="normal">Öyle görünüyor ki portreler tek bir ressamın eseriydi, II. Charles değerli yenilenme üzerine, Robert Bruce zamanından bu yana olan bütün Kral atalarının portrelerini yapması için Jacob DeWitt’i görevlendirmişti.</p>

  <p class="normal">“Soyunun köklü olduğunu herkese göstererek yenilenmesinin uygun olduğunu garantiye almak için,” diye Kilmarnock açıklama yaptı, dudağı buruk bir şekilde kıvrıldı. “Kral James’in de tahtını yeniden kazandığı zaman benzer projeyi üstlenip üstlenmeyeceğini merak ediyorum?”</p>

  <p class="normal">Her durumda konuşmaya devam ediyordu, DeWitt, Kral’ın isteğine uymak için her iki haftada bir portre tamamlardı. Zor olan tabii ki şuydu, DeWitt’in Charles’ın atalarının neye benzediği hakkında bir bilgisi yoktu ve bu yüzden model olarak herkesi stüdyosuna alıp sadece aile benzerliğini ortaya koymak için aynı seçkin burnu kullanmıştı.</p>

  <p class="normal">“Bu Kral Charles’ın kendisi,” diye Kilmarnock konuşmaya devam etti, harika kırmızı kadife ve tüylü bir şapka takan tam boy portreyi başıyla işaret ederken. Misafirlerini aşırı derecede içirmekle konuk sever olduğunu gösteren kırmızı yüzlü Genç Charles’a şüpheli bir bakış atıyor gibiydi.</p>

  <p class="normal">“Yine de güzel bir burun,” diye Kont mırıldandı sanki kendi kendine konuşurmuşçasına. “Annesi Polonyalıydı.”</p>

  <p class="normal">Gittikçe hava kararıyordu ve Edinburgh’un asilleri şarap ve dansla kendilerinden geçiyorlardı.</p>

  <p class="normal">Ev yolculuğu için son Bayan Williams’ı babasına teslim etmekle açıkça rahatladığı belli olan Jamie, yere yayılan eteklerimin altından ayakkabılarımı çıkartma imkânı sağlayan köşedeki koltuğa, yanıma geldi. Aceleyle onları yeniden giymemeyi umuyordum.</p>

  <p class="normal">Jamie yanımdaki boş yere oturdu, büyük beyaz bir mendille parlayan yüzünü siliyordu. Birkaç kek artığıyla dolu olan bir tepsinin bulunduğu küçük masaya ulaşmak için beni geçti.</p>

  <p class="normal">“Açlıktan ölüyorum,” dedi. “Dans etmek insana aşırı iştah veriyor ve aynı zamanda konuşmaksa daha beter.” Bir seferde bütün bir keki ağzına tıkıp birkaç kez çiğnedi ve diğeri için masaya uzandı.</p>

  <p class="normal">Prens Charles’ın şeref konuğunun düşüp bedenine eğildiğini ve omzundan küçük bir çabayla salladığını gördüm. İspanyalı elçinin başı geriye doğru düşmüş ve ağzı solgun bıyıklarının altında gevşemişti. Majesteleri ayakta duruyordu, sallanıyordu, yardım için etrafa göz atıyordu ama Sheridan ve Tullbardine, iki yaşlı centilmen, dantel ve kadifelerinin içinde bir çift yaşlı köy sarhoşu gibi cana yakın bir şekilde birbirlerine yaslanarak uykuya dalmışlardı.</p>

  <p class="normal">“Majestelerine bir el atsan iyi olur?” diye tavsiyede bulundum.</p>

  <p class="normal">“Hımm.”</p>

  <p class="normal">Yakınmadan kabul eden Jamie, kekin geri kalan kısmını yuttu ama ayağa kalkmadan önce babasını karnından dürtüp duruma dikkat eden genç Simpson’ı gördüm.</p>

  <p class="normal">İhtiyar baba ilerleyip Prens Charles’a resmi bir şekilde reverans yaptı, sonra feri gitmiş Prens cevap vermeden önce, kılıç yapımcıları İspanyalı temsilciyi el ve ayak bileklerinden tuttular. Demir sertliğindeki kasların şişirmesiyle oyunun simgesi gibi aralarında sallanan adamı koltuğundan kaldırdılar ve taşıdılar. Koridorun sonundaki kapıdan kaybolurlarken, Majesteleri de sallanarak onları takip ediyordu.</p>

  <p class="normal">Bu gayri resmi ayrılmayla balonun sona erdiği işareti de verilmiş oluyordu.</p>

  <p class="normal">Diğer misafirler de rahatlamaya ve hareketlenmeye başladılar, leydiler şallarını ve pelerinlerini almak için dinlenme odasında kayboldular, beyler küçük fiyonklarını bağlayıp beklerken, bayanların hazırlanmalarının ne kadar uzun sürdüğü hakkında şikayet etmeye başladılar.</p>

  <p class="normal">Biz Holyrood’da kaldığımız için salonun kuzey tarafındaki kapısından ayrılıyorduk, asıl merdivenlere gitmek için sabah ve akşam kullanılan salonlardan geçiyorduk.</p>

  <p class="normal">Yükselen merdivenler duvar halısı ile kaplıydı, figürler mum ışığında gümüşümsü bir renk almışlardı. Onların aşağısında Angus Mhor’un dev bedeni duruyordu, gölgesi duvarda dev gibiydi, halıda parıldayan duvar halısı figürü gibi sallanıyordu.</p>

  <p class="normal">“Efendim öldü,” dedi.</p>

  <p class="normal">“Majesteleri dedi,” dedi Jamie, “Belki olması gereken buydu.” İğneleyici acılı bir ses tonuyla konuşmuştu.</p>

  <p class="normal">“Dougal yüzünden,” diye ekledi, bu duruma şaşırdığımı görüyordu. “Dougal her zaman savaşta Majestelerine katılmak için çok hevesliydi, hatta hevesten daha fazlasını hissediyordu. Şimdi Colum gitti ve Dougal şef. Ve bu yüzden Leochlu MacKenzieler Kuzey İskoçya ordusu ile birlikte savaşa yürüyecektir,” dedi yavaşça, “zafere- ya da yenilgiye.”</p>

  <p class="normal">Keder ve yorgunluğun izleri yüzünde derinleşti ve arkasına geçip omuzlarının geniş şişliğine ellerimi koyduğumda direnmemişti. Parmaklarım ensesindeki kaslara sertçe bastırdığında rahatlamışçasına uyumsuz küçük sesler çıkartıyor ve başının öne doğru düşmesine izin veriyor, katladığı kolların da dinlenmesine izin veriyordu. Odamızdaki masanın önüne oturdu, mektup ve mesaj yığınları etrafını çevreledi. Belgelerin ortasında küçük bir defter vardı, kırmızı renkli ve yıpranmıştı. Colum’un günlüğüydü bu; Jamie onu II. James gayesine destek vermeyen Colum’un kararını onaylayan son zamanlarında yazılmış bir cümleyi içerir umuduyla dayısının odasından almıştı.</p>

  <p class="normal">“Dougal’ı muhtemelen etkileyen bu olmaz,” dedi, başparmağını yavaşça bitişik yazılı sayfalara vuruyordu, “ama denemekten başka çare yok.”</p>

  <p class="normal">Sonuçta Colum’un günlüğünde son üç gün içinde yazılan bir şey yoktu, sadece kısa ve öz bir şeyler yazılıydı, o da bir gün önce kilise avlusundan döndüğü zamanı açıkça belli ediyordu.</p>

  <p class="normal">Genç Jamie ve eşiyle görüştüm. Sonunda Ellen ile huzura kavuştum. Bu tabii ki Colum için, Jamie için ve muhtemelen Ellen için önemliydi- ama bu Dougal MacKenzie’nin inancını etkilemek için kullanılacak küçük bir şeydi.</p>

  <p class="normal">Bir müddet sonra Jamie doğruldu ve bana doğru döndü. Gözleri endişe ve kabullenmeden dolayı kararmıştı.</p>

  <p class="normal">“Ona kendimizi adadığımızın anlamı bu, Claire- Charles’a demek istiyorum. Öncekinden daha az şansımız var. Onun zaferini garanti etmek için çabalamalıyız.”</p>

  <p class="normal">Şarabı çok içtiğimden dolayı dudaklarımın kuruduğunu hissettim. Cevap vermeden önce onları nemlendirmek için yaladım.</p>

  <p class="normal">“Ben de öyle düşünüyorum. Lanet olsun! Neden Colum biraz daha beklemedi ki? Sadece sabaha kadar sadece Charles’ı görene kadar?”</p>

  <p class="normal">Jamie oransız bir şekilde gülümsedi.</p>

  <p class="normal">“Bu konu hakkında onun çok şey söyleyeceğini sanmıyorum, Sassenach. Sadece birkaç kişi ölüm saatini belirleyebilir.”</p>

  <p class="normal">“Colum kendini öldürdü.” Holyrood’da Colum ile ilk karşılaştığımızda aramızda neler geçtiğini Jamie’ye anlatıp anlatmamak konusunda arada kaldım ama bu durumda Colum’un sırrını tutmak bir işe yaramayacaktı.</p>

  <p class="normal">Jamie buna inanamayarak başını iki yana salla ve iç çekti, omuzları, Colum’un kendi hayatına son verdiği imasının açığa çıkmasının altında çöktü.</p>

  <p class="normal">“Merak ediyorum,” diye mırıldandı, yarı kendi kendine konuşuyordu. “Bunun bir işaret olduğunu düşünüyor musun, Claire?”</p>

  <p class="normal">“İşaret mi?”</p>

  <p class="normal">“Colum artık öldü, bunu yapmadan önce Charles’ın yardım ricasını geri çevirme niyetindeydi. Charles’ın savaşı kazanmasının alnında yazılı olduğunun bir işareti olabilir mi?”</p>

  <p class="normal">Colum’un son halini hatırlıyordum. Ölüm, o, yatakta otururken geldi, elinin yanında dokunulmamış bir konyak bardağı vardı. Ölümü istediği gibi karşılamış, zihni açık ve uyanık; başı arkaya doğru düşmüş ama gözleri gayet açık, arkasında bıraktığı manzarayı donuklaştırıyordu. Ağzı sıkıca kapanmış, burundan çeneye olan alışılmış çizgileri daha bir derinleşmişti. Sürekli onun arkadaşı olan acı olabildiğince ona eşlik etmişti.</p>

  <p class="normal">“Tanrı bilir,” dedim, sonunda.</p>

  <p class="normal">“Öyle mi?” dedi, kollarının arasındaki sesi bir kez daha boğuk çıktı. “Öyle, evet. Birinin bilmesini umuyorum.”</p>
</body>
</html>
