<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>6-4.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x6-4.html" xml:lang="tr-TR">
    <div class="Basic-Text-Frame">
      <p class="split"></p>

      <p class="arabaslik-orta">2</p>

      <p class="resim"><img alt="c.png" class="image" height="9" src="../Images/c_fmt3.jpeg" width="221" /></p>

      <p class="arabaslik-orta">Olgunluk:<br />
      Dünya Kapitalizmi ve<br />
      Neoklasik İktisat, 1850-1914</p>

      <p class="resim"><img alt="sekil.png" class="image" height="22" src="../Images/sekil_fmt2.jpeg" width="47" /></p>

      <p class="arabaslik-sol">DÜNYA İNGİLİZ EKONOMİSİNİN EMRİNDE: BİR SÜRE İÇİN</p>

      <p class="paragraf-3"><span>Her devir kendi damgasını taşır. 19. yüzyılınki sanayileşmeydi –tabii, dayanıklı noktaları olan kapitalizm (en başta ve en çok), ulusçuluk ve emperyalizmle birlikte. Yükselen bu üç “öbek” gelecek iki yüzyılda toplumsal süreci harekete geçiren güçler olmuştur. Sanayi, özellikle 19. yüzyılın ikinci yarısında dünyanın ilk büyük sanayi gücü Büyük Britanya’nın önderliğinde gelişip olgunlaştı.</span></p>

      <p class="paragraf-3"><span>1850’den itibaren yeni toplumlar oluşturup eskilerini dağıtan sanayileşme, yeni bir yüzyıla girerken gelmiş geçmiş en yıkıcı savaşa yol açmıştı. Bu şiddetli çözülmeye sebep olan unsurlar,</span> <span class="char-style-override-3">kapitalist</span> <span>sanayileşme sürecinin Britanya’dan dışarı (Birleşik Devletler’e, Almanya’ya, Fransa’ya, İtalya’ya ve Japonya’ya) kök salarak yayılmasının yarattığı ve miras bıraktığı yapısal unsurlar ile aynıydı.</span></p>

      <p class="paragraf-3"><span>Bunun sebeplerini aşağıda Büyük Britanya’yı incelerken göreceğiz. Bu incelemeyle “kapitalizmin iktisadi hareket kanunları”nın başlıca bileşeni de ortaya konulacaktır.</span></p>

      <p class="paragraf-3"><span>Avrupa, tarihi boyunca, en azından ortaçağa dayanan geçmişinde, “fuarlara” sahne olmuştur. Çeşit çeşit fuar içinde ticaret fuarlarının önemi küçümsenemez: Örneğin 1965’te 800. yılını kutlayan Leipzig ilk fuardır. İngiltere’de 1851’deki The Great Exhibition (“Crystal Palace”), neredeyse her şeyin sergilendiği bir dünya fuarıydı, ama asıl,</span> <span class="char-style-override-3">hem</span> <span>sanayi ürünlerini</span> <span class="char-style-override-3">hem de</span> <span>serbest ticareti kutsayan ilk fuar olmuştu. O tarihten itibaren Britanya her iki alanda da öne geçmiştir.</span></p>

      <p class="paragraf-3"><span>Bu bölümde ele alınan çağda Büyük Britanya’nın rolü, Birleşik Devletler’in II. Dünya Savaşı’ndan sonraki rolünden daha baskındır. Bu duruma gelmelerinde epeyce benzerlik olmakla birlikte, farklılıklar daha ağır basar. Britanya’nın yükselişinin temellerini özetleyen aşağıdaki liste her ikisini de içeriyor:</span></p>

      <p class="paragraf-3"><span>Ada ülkesi olmanın coğrafi avantajları; Kıta Avrupası’ndakilerin aksine İngiliz siyasi kurumlarının değişime ve uyarlanmaya açık fakat istikrarlı yapısı; aşırı sermaye birikimi ve iktisadi örgütlenmelerin kullanımından gelen uzun ve çeşitli deneyimler; Kıta’daki devletlerin karakteristiği haline gelen devrimlerin ve savaşların bozucu etkilerinden görece yalıtıklık.</span><span class="dip" xml:lang="en-US">1</span></p>

      <p class="paragraf-3">Bu hegemonların güçleri arasındaki önemli farklardan biri, II. Dünya Savaşı’ndan sonraki onyıllara bakarken de göreceğimiz gibi, savaşlarla bağlantılıdır. Her iki ülke de 1900’lerde arka arkaya gelen savaşlardan nispeten az zarar görmüş, hatta tersine fayda sağlamış ve güçlenmiş çıkmakla birlikte, 20. yüzyıldaki süreçte kritik bir farklılık söz konusudur. Büyük Britanya iki savaşın ilkinden epeyce zayıflayarak, ikincisinden de dümdüz olarak çıkmıştı. Oysa Birleşik Devletler için durum tam tersiydi. Müttefikler’in başlıca tedarikçisi olarak ABD’nin savaş sırasındaki ve öncesindeki rolü, ciddi düzeye varacak bir durgunluğu savuşturmaktan çok, daha ilk savaş sırasında, hatta sonrasında da, ekonomisini sağlamlaştırmak olmuştu. II. Dünya Savaşı’nın, ABD için çöküntüden kaçmakta ve Avrupa ile Japonya’nın yıkımları sayesinde güç kazanmakta bir araç olduğu tartışmasızdır.<span class="dip" xml:lang="en-US">2</span></p>

      <p class="arabaslik-sol-kucuk"><span xml:lang="en-US">Siyaset, sermaye birikimi ve Sanayi Devrimi</span></p>

      <p class="paragraf-3"><span>Sanayi Devrimi sırasında Britanya’nın sosyo-politik kurumlarının görece esnek olduğunu kabul edince, yukarıdaki alıntıda en dikkat çekici ifade “aşırı sermaye birikimi” olmaktadır. Bu ifade İngiliz sanayileşmesinin ilk üssü olan tekstilin artık sınırına dayandığı 1830’larda ortaya çıkmıştı. Sermayenin bu “bolluğunun” keşfi, –ki çok yerinde bir terimle “atıl” diye tarif edilmişti</span><span class="dip" xml:lang="en-US">3</span><span>– bizi dosdoğru Britanya ticaretinin ve imparatorluğunun çarpıcı yayılmasına ve bu sürecin açıklamasına götürecektir.</span></p>

      <p class="paragraf-3"><span>Ticaretin ve imparatorluğun bu ani öne çıkışları birbirlerini itmelerinin sonucuydu; 17. yüzyıl bitip 18. yüzyıl başlarken ikisi de hızlanmıştı. Burada “ticaret”, haliyle, dış ticaret, yani gemi ve taşımacılık demektir. İlk sanayi toplumunun neden Fransa değil de Britanya olduğunu bundan önceki bölümde gördük. Ama asıl hayret verici olan, bunun neden Hollanda olmadığıdır.</span></p>

      <p class="paragraf-3"><span>17. yüzyıl boyunca gemi yapımında ve gemicilikte hâkimiyet Hollanda’daydı. Nitekim Kuzey Denizi’ndeki komşu ülkelerle başlayıp, Afrika’nın güneyi, Batı Hint Adaları (Karayipler) ve Doğu Hint Adaları (İndonezya) ve Japonya’yla sürecek olan, ticaretteki birinciliğinin temeli de buradadır.</span><span class="dip" xml:lang="en-US">4</span></p>

      <p class="paragraf-3"><span>Ticari ve askerî gemilerden oluşan en büyük filolar İngilizlere ve Hollandalılara aitti. Fakat Hollanda, sahip olduğu dört kat üstünlükle en verimli ticari bölgeler olan Doğu Hint Adaları’nın kontrolünü eline almıştı. İngiltere’nin bu durumu değiştirmeye yönelik çabaları 1651’de ünlü “Seyrüsefer Kanunları” ile başladı. O dönemde öne çıkan tüm ülkeler “merkantilist” olmakla birlikte en başarılı merkantilizm İngiltere’ninkiydi, başlıca sebebi de çıkardıkları kanunlardı.</span></p>

      <p class="paragraf-3"><span>18. yüzyıl boyunca dünyanın dört bir yanında İngiliz kolonileri bitmişti. İzleyen yüzyıl sona ermeden de Britanya, tarihin en geniş ve en kârlı imparatorluğu oldu: “İngiliz Bayrağı üzerinde güneş asla batmaz.” Bu gelişme, sürekli uyardığı üretim yanında açık deniz gemileri sayesinde ve ticaret kanunlarının teşviki ve yardımıyla mümkün olmuştur.</span></p>

      <p class="paragraf-3"><span>Gemilerin başlıca önemi kolonilerin ihtiyaçlarıyla ilgiliydi. İngiliz kolonilerinin</span> <span class="char-style-override-3">tüm</span> <span>ihracatı İngilizlerin yaptığı, sahip olduğu ve çalıştığı gemilerle nakledilmek zorundaydı; kolonilerde “kayda geçilen” pek çok kalem (tütün, pamuk, pirinç, şeker ve gemi yapımı ve onarımında kullanılan ürünler)</span> <span class="char-style-override-3">sadece</span> <span>İngiltere’ye ihraç edilebilirdi; birkaç istisna dışında kolonilerin tüm</span> <span class="char-style-override-3">ithalatı</span> <span>İngiltere çıkışlı olmalıydı; koloniler dışından yapılan ithalat İngiltere’ye İngiliz gemileriyle taşınmak zorundaydı; kıyı taşımacılığı ancak İngiliz gemileriyle mümkündü. Zaten öyle de oldu.</span><span class="dip" xml:lang="en-US">5</span></p>

      <p class="paragraf-3"><span>Bunların (ayrıca gemi ve silah üretimine sağlanan sübvansiyonlar gibi merkantilist desteklerin de) İngiliz ticareti, sanayisi, kolonizasyonu ve Marx’ın terimiyle “ilkel” (sanayi-öncesi) sermaye birikimi üzerindeki uyarıcı etkisini hayal etmek hiç de zor değildir –özellikle de önceki alıntıda belirtilen diğer noktalar hesaba katıldığında.</span><span class="dip" xml:lang="en-US">6</span></p>

      <p class="paragraf-3"><span>Adam Smith zamanındaki Fransa’nın, kapitalizme giden yolda yeterli donanıma sahip olmadığını daha önce belirtmiştik.</span><span class="dip" xml:lang="en-US">7</span> <span>Aslında Avrupa’nın diğer ülkeleri de, Hollanda hariç, bu “gelişmeye” Fransa’dan daha hazır değillerdi. Peki, madem öyle, Sanayi Devrimi’nin doğum yerinin –17. yüzyılın en zengin, en başarılı ticaret ve</span> <span class="char-style-override-3">sanayi</span> <span>toplumu olan– Hollanda değil de Britanya olmasını nasıl açıklayabiliriz?</span></p>

      <p class="paragraf-3"><span>19. yüzyıl bittiğinde, –açık arayla dünyanın bir numaralı kreditörü olan– Britanya, serveti artık ticaret ve sanayi yerine finanstan gelen Hollanda’nın 18. yüzyıl sonlarındaki rolünü üstlenmişti.</span><span class="dip" xml:lang="en-US">8</span> <span>Bunun açıklaması, sanayi-öncesindeki gücün, sanayi çağındaki güçle arasındaki zıtlıkta yatar.</span></p>

      <p class="paragraf-3"><span>Sanayileşme farklarında</span> <span class="char-style-override-3">boyut</span> <span>ciddi öneme sahiptir. Hollanda nüfus ve coğrafya açısından oldukça küçüktü. Toprakları sınai veya diğer ürünlerin kaynaklarından yoksundu. Kıyılara çekilen setler hem su baskınlarından korunmaya hem de ekilebilir alanları korumaya yönelikti. 1700’deki tahmini 1.1 milyonluk nüfusuna karşılık Birleşik Krallık 8.6 milyondu; oysa 1846’da Hollanda hâlâ 2.5 milyonken Britanya 27 milyonu aşmıştı. Ayrıca, Britanya, Birleşik Devletler’e kıyasla küçük ve kaynakları sınırlı olmakla birlikte, kömürü, demiri, yünü ve tarım ürünleri açısından, 18. yüzyılın ortasında başlayan Sanayi Devrimi için ideal durumdaydı.</span></p>

      <p class="paragraf-3"><span>Britanya</span> <span class="char-style-override-3">Sanayi Devrimi’ni</span> <span>bir yüzyıl sonra tamamladı. Artık yolunun üzerinde, sürecin –“ikinci Sanayi Devrimi” denilegelen– ikinci basamağı vardı. Britanya’nın “fazla” sermayesini işe koştuğu bu temel gelişmenin, doğrudan ve dolaylı en önemli etkileri, demiryolu üzerinde olmuştur.</span></p>

      <p class="paragraf-3"><span>1830 itibarıyla kanal ve yol şebekesinin</span><span class="dip" xml:lang="en-US">9</span> <span>yeterli olduğu ve en azından çeyrek yüzyıllık bir dönem boyunca Britanya’nın ulaşım ihtiyacına cevap verdiği kabul edilir. Bununla birlikte aynı dönemde demiryolu gelişiminde iki “patlama” olmuştur. Yeni olduğu kadar pahalı da olan bu gelişme, kârlı bir pazar bulmaktan çok, esas olarak –hatta sadece– sermaye bolluğuyla açıklanabilir. İlk yatırımcıların demiryolu yatırımının kârlılığı konusunda, doğrudan ya da dolaylı, hiçbir fikirleri olamazdı. 20. yüzyılda otomotivin etkisiyle ABD’de ortaya çıkanın dışında, bununla kıyaslanabilecek başka bir gelişme yoktur.</span></p>

      <p class="arabaslik-sol"><span xml:lang="en-US">İKİNCİ SANAYİ DEVRİMİ</span></p>

      <p class="paragraf-3"><span>1840’a gelindiğinde, İngiltere’deki pamuklu fabrikaları teknolojik açıdan eski olmakla birlikte “İngiliz demiryolları, buharın 20. yüzyılın ortasında terk edilmesine kadar, ciddi yenileme gerektirmeyen bir performans tutturmuştu” (Hobsbawm, 89). Demiryolunun en önemli katkısının asla daha etkili bir ulaştırma temin etmek olmadığı, 1850 ile 1900 arasında iyice açığa çıkmıştır.</span></p>

      <p class="paragraf-3"><span>Demiryolu teknolojisinin üretimi ve kullanımı, iktisatçıların “büyüme noktası” dedikleri –ve sadece Büyük Britanya’ya has olmayan– bir işlev görüyordu. Yani “ikinci Sanayi Devrimi’nin” temeliydi. Bu da sonradan bir dizi beklenmedik gelişmeye zemin oluşturmuştur. En öne çıkanı da demiryolu ve buharlı geminin doğrudan</span> <span class="char-style-override-3">sonucu</span> <span>olan şu noktaydı: nispeten ucuzlayan ulaşım ağıyla tüm kıtalara nüfuz edilerek, (daha önce söylendiği gibi) aynı teknolojilerin ve keşiflerin yardımıyla (örneğin petrol gibi) dünya ekonomilerine</span> <span class="char-style-override-3">ucuz</span> <span>maden ve teçhizat,</span> <span class="char-style-override-3">ucuz</span> <span>yakıt ve yağ,</span> <span class="char-style-override-3">ucuz</span> <span>enerji, yükselen sanayi ve emek gücü için asla daha az önem taşımayan</span> <span class="char-style-override-3">ucuz</span> <span>gıda maddeleri sunulmuştur. Bütün bunlar karşılıklı etkileşim içinde sanayileşmeyi her adımda daha derinleştiren ve yaygınlaştıran bir itki vermiştir.</span></p>

      <p class="arabaslik-sol-kucuk"><span xml:lang="en-US">Dörtnala sanayileşme</span></p>

      <p class="paragraf-3">19. yüzyıl bitip 20. yüzyıl başlarken, Veblen’in “fizik ve kimya teknolojisi” diye adlandırdığı üçüncü denilen Sanayi Devrimi doğuyor, buhar gücünün uygulamasını ucuzlatırken, daha elverişli bir enerji olan elektriği ve dolayısıyla elektrikli cihazları üreten yeni sanayileri mümkün kılıyordu. Kimyadaki gelişmeler ağır kimya sanayisini ve onun üzerinden kimyasal süreçlerle elde edilen sayısız ürünü ortaya çıkarmıştı. Her iki alanda da ilk etkiler sermaye malları üzerinde oldu; sonra fazla geçmeden (telefon vb gibi) dayanıklı tüketim malları ve hizmetler ve oradan da günümüzdeki dördüncü Sanayi Devrimi’yle komünikasyona, ulaşıma ve her şeye yansıdı.</p>

      <p class="paragraf-3">Modern zamanların belirleyici karakteri olan sermaye ve tüketim mallarının kitlesel üretimi, 1860 ile I. Dünya Savaşı arasında mümkün ve gerekli olmuştur. Ancak, görüleceği gibi, kitlesel üretimin mümkün ve gerekli olması, gerçek olmasını garantilemiyordu –Birleşik Devletler hariç. Bu ülkenin büyük coğrafyası, nüfusu ve gelir düzeyi (gelir dağılımındaki eşitsizlik alım gücünü sınırlandırmakla beraber) ilk başlarda buna elveriyordu. Ancak Avrupa’da böyle değildi. Orada, ufukta gelmiş geçmiş en ağır kriz ve savaş görünüyordu.</p>

      <p class="paragraf-3">Bunlar hep şu demiryolu yüzünden, öyle mi? Evet, köklerinden çıkıp uzayan dev sekoya ağacı misali. Ancak, detaylara boğulmanın yeri burası değil. Konuyu, izleyen on yıllarda devreye giren lokomotife ve buharlı gemiye değinerek noktalayabiliriz.</p>

      <p class="paragraf-3">Hareketli buhar makinelerinin yakıtı kömürdü ve taşınması için gereken de çelik formundaydı (demiryolu araçları, doklar vs). Hem mekanik aletlerdeki çeşitlenmenin hem de büyük miktardaki kömür ihtiyacı için ocakların modernizasyonunun temel uyaranı bizzat buhar makinesiydi. Ne var ki büyük bir tehlikenin fitilini ateşlemişti.</p>

      <p class="arabaslik-sol-kucuk"><span xml:lang="en-US">Pandora’nın Kutusu’ndaki emperyalizm</span></p>

      <p class="paragraf-3"><span>Yeni kara ve okyanus ulaşımı, yeni ihtiyaçla</span><span>rın ve olanakların kapısını açtı. Kolonyalizm bu süreçte emperyalizme dönüşürken, aralarındaki fark, esas olarak kendi dönemlerinin teknolojisiyle tayin edilmiştir. Bu farkların en kritik olanı Maurice Dobb’un aşağıdaki pasajda yer alan sözleriyle özetlenir:</span></p>

      <p class="paragraf-3">Emperyalizmin gerekli kıldığı şey, eski kolonyal sistemin aksine, kolonyal ekonominin yapısal ve <span class="char-style-override-3">içsel</span> ilişkileri üzerinde kapsamlı bir siyasi kontroldü. Bu sırf “mülkiyeti korumak” ve siyasi riski karşılamayan yatırımın kârını sağlama bağlamak için değil, fakat asıl, sermaye yatırımının kârlılığı için zorunlu koşulları oluşturmak açısından böyleydi.</p>

      <p class="paragraf-3">Bol ve ucuz emek arzını sağlamaya yetecek bir proletaryanın varlığı bu koşullar arasındadır. Ancak, bunun mevcut olmadığı durumlarda geçmişten gelen toplumsal oluşumların uygun bir şekilde dönüştürülmesi gerekir (örneğin kabileye mahsus arazinin daraltılması veyahut Doğu ve Güney Afrika örneklerindeki gibi, kabile arazisinde yaşayan yerlilere yönelik farklılaştırılmış vergi uygulamaları vb).</p>

      <p class="paragraf-3">Böylece emperyalizmin siyasi mantığı, “iktisadi nüfuz”dan, –sömürgenin idaresini veya dolaylı kontrolünü sağlayan– “denetim alanına”, yani, askerî işgal <span class="char-style-override-3">yoluyla</span> idareden, ilhak yoluyla idareye terfi eder.<span class="dip" xml:lang="en-US">10</span></p>

      <p class="paragraf-3"><span>İşte “emperyalizmin</span> <span class="char-style-override-3">gerekli kıldığı şey</span><span>”in özlü anlatımı. Ancak, emperyalizmin ne sebeple o devrin büyük güçleri olan –veya olma peşindeki– ülkeler açısından “gerekli</span> <span class="char-style-override-3">kılındığı</span><span>”nı anlamak da önem taşır.</span><span class="dip" xml:lang="en-US">11</span> <span>19. yüzyılın sonlarında güç, sanayi gücü anlamına geliyordu. Bu da, Avrupa ülkelerinin ve Japonya’nın kaynak yetersizliği göz önüne alındığında, belli hammadde kaynaklarının edinilmesini şart koşuyordu. Yine, aynı ölçüde olmamakla birlikte bir diğer aciliyet de, imparatorluk sayesinde temin olunan pazarlara ve askerî kuvvetlerin konumlandırılması ve savaş gemilerinin yakıt ikmali için –savaşın değişmez</span><span class="dip" xml:lang="en-US">12</span> <span>olduğu bir dünyada tüm güçlerin korku ve umutlarının kilidi olan– stratejik bölgelere erişme olanağıydı. Emperyalizmin daha eksiksiz bir değerlendirmesine bu bölümde, daha ileride gireceğiz.</span></p>

      <p class="paragraf-3"><span>Kısacası durum Büyük Güçler arasında sürekli yükselen bir ihtilaf ve rekabete ve “barış yüzyılı”nın infilak ile sona ermesine zemin hazırlıyordu. I. Dünya Savaşı’na yol açan özgül süreçlerden önce, diğer sanayi toplumlarının –Birleşik Devletler, Almanya ve Japonya’nın– nasıl bu hale geldiklerini incelemek daha doğru olur.</span><span class="dip" xml:lang="en-US">13</span> <span>Her birini ayrı ayrı ve saydığımız sırada ele aldıktan sonra, savaşın patlak vermesini tartışırken hepsini birlikte değerlendireceğiz. Bu ülkelerin izledikleri yolların çeşitliliği yanında, her birinin sanayi kapitalizminin anası olan Büyük Britanya’nın yolundan ne derece farklı olduğuna da bakacağız.</span><span class="dip" xml:lang="en-US">14</span></p>

      <p class="paragraf-3"><span>Sanayileşen ilk ülke olması nedeniyle avantajlarından yararlanması da –o sırada “kafaları meşgul durumda” diye tarif edilen– Kıta’daki rakiplerine kıyasla gayet normaldi. Söz konusu avantajlar arasında, devasa imparatorluğun her yerinden kolayca ucuza yapılabilen gıda ve hammadde ithalatı yanında, büyüyen pazarlara mamul ihracatını (dayanıklı tüketim mallarını, sermaye mallarını ve esas olarak da kömürü içerir) saymak mümkündür.</span></p>

      <p class="paragraf-3"><span>Bu kadar belirgin ve bundan daha önemsiz olmamakla birlikte, Britanya yüzyılın ikinci yarısında, son derece etkileyici bir şekilde, o zamana kadar dünyanın başlıca kreditörü olan Hollanda’nın yerini almıştır. 1913 itibarıyla Britanya’nın yatırımları dünya toplamını 4 milyar sterlin aşıyordu.</span><span class="dip" xml:lang="en-US">15</span> <span>Gıda maddeleri ihtiyacının yarısını, hammadde ihtiyacının 7/8’ini (kömür dahil değil) ithal etmekle birlikte, dış yatırımlarının getirisi bunları rahatça karşılıyordu. Kısım II’de görüleceği gibi, günümüzde Birleşik Devletler’in ciddi, sürekli yükselen müthiş bir ithalat fazlası vardır, kreditör değil borçludur, dış yükümlülükleri toplamı son yirmi yılda çok ciddi bir artış göstermiştir.</span><span class="dip" xml:lang="en-US">16</span></p>

      <p class="yildiz">*</p>

      <p class="paragraf-3"><span>Artık diğer güçlerin bu gelişmedeki rolüne bakabiliriz. 19. yüzyılda Britanya’nın esas borçluları ve 20. yüzyılda da başlıca –ve iktisaden güçlü– rakipleri olan Birleşik Devletler’i ve Almanya’yı (ardından Japonya’yı) ele alacağız. 1913 itibarıyla Almanya yüzde 50, Birleşik Devletler de dört katı daha fazla çelik üretiyorlardı Britanya’dan (Mathias, 233).</span></p>

      <p class="arabaslik-sol"><span xml:lang="en-US">BİRLEŞİK DEVLETLER</span></p>

      <p class="paragraf-3"><span>İncelenecek ülkeler içinde iktisat düşüncesi ve ideolojisiyle Büyük Britanya’yı en yakından izleyeni Birleşik Devletler olmuştur. Aslında bu ülkedeki “serbest piyasa kapitalizmi” söylemi Britanya’da hiç olmadığı bir dereceye varmıştır; yine hiç olmadık ölçüde bu söylem, ABD’nin ekonomik gerçeklerinden kaynaklanmıştır. Japon ve Kıta Avrupası deneyimlerine bakıldığında, bu açıdan bir söylemleri dahi olduğunu söyleyemeyiz –en azından son on yıla kadar.</span></p>

      <p class="paragraf-3"><span>Birleşik Devletler 19. yüzyılın ikinci yarısında, Britanya’nın 1840’larda yaptığı gibi sıkı sıkıya “</span><span class="char-style-override-3">laissez-faire</span> <span>kapitalizmine” sarılsaydı, sosyal ve ekonomik gelişmesi ciddi bir farklılık gösterirdi. Tabii bu, Birleşik Devletler başarıyla sanayileşemezdi demek değildir. Zaman, mekân ve koşullar açısından öylesine zengindi ki, ABD’nin sanayi kapitalizminden geri kalmasına yol açacak bir iktisat politikası paketi</span> <span class="char-style-override-3">hayal etmek</span> <span>mümkün değildi, denilebilir. Öbür türlü söylersek, eğer kapitalist gelişmeye ket vuracak durumlar olsaydı, hepsi –ne lazımsa onunla– bir çırpıda süpürülüp atılırdı.</span></p>

      <p class="paragraf-3"><span>Bu çerçevede kölelik önemli bir olgudur. Güney’in köle sistemi ve ihraç ürünleri (pamuk, pirinç, şeker ve tütün), koloni devrinin ikinci yüzyılı ve millileşmeyi izleyen yüzyılın yarısı boyunca, tüm toplumun ekonomik büyümesi açısından can alıcı önemdeydi. 19. yüzyılın ortasından itibaren değişmeye başlayan şey, kölelikle ilgili ahlak değil, tersine, (Kuzey’deki sanayinin de gördüğü gibi) Güney’li köle sahiplerinin –Britanya’ya tarım ürünü ihracatı ve oradan mamul madde ithalatı şeklindeki– ulusal iktisat politikası uğruna sarf ettikleri gücün olumsuz etkisiydi.</span><span class="dip" xml:lang="en-US">17</span> <span>Kaldı ki her şey, bu köle alım satımı dahil, serbest piyasada yürüyordu.</span></p>

      <p class="paragraf-3"><span>Sistemden çıkarı olanlar sadece köle sahipleri değildi; yoğunlukla New England’da kümelenen Kuzeydoğu’nun köle</span> <span class="char-style-override-3">tacirleri</span> <span>de buradan geçiniyorlardı. İngilizler köle ticaretini 1816’da yasa dışı kılmıştı. Yeni Amerikan toplumunun köle tacirleri için bundan iyisi olamazdı. Veblen’in bu etik inceliklere ait yorumu uzun bir alıntıyı hak ediyor:</span></p>

      <p class="paragraf-3">Köle ticareti hiçbir zaman “hoş karşılanan” bir meşgale ya da hepten suçlanan bir iş olmadı –”müsamahanın kıyısında dengede kaldı.” New England’lı kimi iş adamlarınca iğrenç bulunmasına, hatta her zaman bir ahlaki sapkınlık kuşkusuyla mimli olmasına rağmen, çok büyük hayırlara vesile olma şansı bulmuştu. Ekürisi rom ticaretiyle el ele, bugünkü Amerikan kültürünü oluşturan girişimlerin odağındaki çok ünlü servetlere temel olmuş ve böylece bazı Amerikan hayırseverlerinin ortaya çıkmasını sağlamıştı. Şimdi böyle diyorlar. Belki o dönemde de, yani Amerikan girişimlerinin sol elin yaptığını sağ elden saklamayı öğrendiği o kazanca endeksli ahlaki karanlıkta da böyleydi gerçekten. Kaldı ki, sol elle mükemmel şekilde yapılacak şeyler de vardır daima.<span class="dip" xml:lang="en-US">18</span></p>

      <p class="paragraf-3"><span>Büyük Britanya’nın rekabetiyle baş etmeye çalışan Birleşik Devletler’de, “bebek sanayiler” ile rakibi Jefferson’cılık (Smith’çi) arasında, hem dış ticaret hem de sanayiyle ilgili bir mücadele başlamıştı –şimdilerde ABD, bugünün “yükselen piyasa ekonomileri” tarafından ileri sürülen tezlere burun kıvırıyor. Güney en başından beri Jefferson’cı, Kuzeydoğu da Hamilton’cı tutum almıştı.</span><span class="dip" xml:lang="en-US">19</span> <span>İç Savaş, çoğu kez, II. Dünya Savaşı’nın anti-faşist bir savaş olarak görülmesi gibi, esas olarak (ve sadece) köleliğin kaldırılması hedefiyle değerlendirilir. Ancak, Birleşik Devletler’in ekonomik politikalarını kimin kontrol ettiği sorulmadıkça, Kuzey’in en güçlü çıkarlarına hayat veren ve temeli kadar sonucu da köleliğin kaldırılması</span><span class="dip" xml:lang="en-US">20</span> <span>olan bir savaş, çıkar mıydı acaba, diye düşünmek pekâlâ mümkündür.</span></p>

      <p class="paragraf-3"><span>Daha açık söylersek, İç Savaş’ta ve izleyen on yıllarda, Birleşik Devletler sanayileşmeyi destekleyen bir ekonomi politikası izlemiştir: (1) demiryolu şebekesinin sübvansiyonu (maliyetlerin en az üçte ikisi doğrudan ya da dolaylı olarak federal hükümetçe karşılanıyordu); (2) büyük ikramiye niteliğindeki zengin doğal kaynaklar (kereste, muhtelif maden yatakları, tarıma elverişli araziler ve saire); (3) korumacı gümrük politikası; bunlarla birlikte en az bu üçü kadar etkili, (4) öncelikli olarak mülkiyet haklarını tanımlayan ve işçi haklarını görmezden gelen bir yönetim. Özetle, kapitalist bir cennet bahçesi.</span></p>

      <p class="arabaslik-sol-kucuk"><span xml:lang="en-US">Şanslı olmanın önemi</span></p>

      <p class="paragraf-3"><span>Olup biten her şey, “insan eliyle” (öyle diyorlar) üretilen sanayinin (genel olarak da iş dünyasının) getirdikleri olarak görülebilir. Ama Birleşik Devletler’in nihai zaferini kolaylaştırmada en büyük önem, kıtayı en zengininden bir kaynak üssü yapan ve dışın</span><span>daki savaşlardan yalıtılmasını sağlayan, iki okyanusla çevrili coğrafyasına aittir. Bunu, ABD’nin ulusal bir ekonomi olarak tarihsel yerini almadaki zamanlaması izler: İthal edilen sermaye (fon ve ekipman) ve mamul mallar giderek bollaşarak ucuzlarken, ABD’nin ihraç ürünleri daima revaçta olmuştu (altın, gümüş ve petrol gökten zembille inmiş kabilindendi).</span></p>

      <p class="paragraf-3"><span>Bu kadar bariz değilse de, son derece hayati bir noktayı, kapitalizmin Birleşik Devletler’deki nispeten “kolay” gelişimini de bunlara eklemek gerek. ABD, diğer bütün ülkelerdeki toprağı ve emeği koruyan şekillenmiş sınıfsal ilişkiler ve bunlarla bağlantılı kurumlardan müstesnaydı. Gerçi bunlar sömürge dönemi Amerika’sında yok değillerdi, ancak, Jefferson ile Hamilton, iktisat politikası konusunda kapıştıklarında, çoktan maziye karışmışlardı.</span></p>

      <p class="paragraf-3">Yukarıda anlatılanlar içinde örtük olan, fakat ABD’nin kesin ve göreli güçlerini sağlama bağlamak açısından kritik önem taşıyan nokta, imparatorluk uğruna mücadelesiydi. Aslında bu mücadele, 1870’den I. Dünya Savaşı’nın bitimine kadar, Avrupa’nın bütün Güç’lerini (ve Japonya’yı da) meşgul eden, gerek sınırları dahilindeki sanayileşme için elzem kaynakların yokluğu veya gerekse –yaşamsal niteliği– her yıl daha belirginleşen bir askerî gücü besleme zorunluluğu nedeniyle, tüm ülkeler için kaçınılmaz idi. Tüm bu unsurlar açısından Birleşik Devletler, diğer ülkelerle keskin bir zıtlık sergiliyordu. İktisadi gelişme (ve yoluna çıkabilecek engelleri kaldırıp atmak) için gereken her şey, hatta ihraç edebileceği fazlasıyla birlikte, elinin altındaydı.</p>

      <p class="paragraf-3">Ne var ki, 1890’ların sonuna doğru Birleşik Devletler emperyalist yola girdi<span class="dip" xml:lang="en-US">21</span> –Karayipler’de, Orta Amerika’da ve Pasifik’te. Ancak bu –diğer Güçleri tarif ettiği anlamıyla– ihtiyaçtan değil, daha ziyade fırsat –kaba tabiriyle, yırtıcılık ve gözü doymazlık– güdümlü gelişmelerden kaynaklanıyordu.<span class="dip" xml:lang="en-US">22</span></p>

      <p class="paragraf-3">Boyutlarının büyüklüğü ve kaynaklarının zenginliği Birleşik Devletler için denizaşırı emperyalizmi zorunlu olmaktan çıkarırken, başka bir şeyi öne çekiyordu: Dünyanın yeni sanayi güçleri içinde en büyük nüfusa ulaşmasını zorluyor, tarımdaki paralel gelişmelerle birlikte, hem sermaye hem de tüketim mallarının kitlesel (büyük ölçekli) üretimine olanak sağlıyordu.<span class="dip" xml:lang="en-US">23</span></p>

      <p class="paragraf-3">Kitlesel üretimde kilit unsur, çeşitli parçalardan oluşan ürünlerdeki ikame edilebilen standart unsurları mümkün kılan tekniklerdir. Bir an durup düşünmek, böyle bir standardizasyonun söz konusu ürünler için kitlesel üretim gerektirdiğini anlamaya yeter. Bu tür üretim hatları ilk olarak Birleşik Devletler’de ortaya çıkmıştır.</p>

      <p class="paragraf-3">Eli Whitney ve Simeon North, 1812 savaşında kullanılan ateşli silahların üretiminde bunu gerçekleştirmişti. Haliyle, “kitlesel pazar” ABD hükümetiydi. Böyle teknikler, tüm sınai çeşitliliği içinde ağır ağır, fakat kesin bir şekilde kullanıma girmiştir (en önemlisi Connecticut’taydı) ve İç Savaş’ın bitmesiyle, Birleşik Devletler’de artık norm haline gelmiştir –tarımda, makine sanayisinde, maden işlemede ve saire.<span class="dip" xml:lang="en-US">24</span></p>

      <p class="arabaslik-sol-kucuk"><span xml:lang="en-US">Büyük, daha büyük, en büyük</span></p>

      <p class="paragraf-3"><span>İktisadi gelişmenin merkezinde demiryolu vardı (yüzyılın ikinci yarısında reel yatırımlardaki payı yüzde 15 ila 25’i arasındaydı). Süreçteki tüm makineler, vagonlar ve çelik pek çok sanayi için avantajdı –1900 itibarıyla 200 bin mil yol döşenmişti. Ancak bu gelişme, aynı zamanda, nüfusun sürekli artmasını ve yayılmasını –ve tabii, kentleşmeyi– gerektirmiştir. Sayısız şehrin yatırım –konut, yol, tesis, mağaza, imalâthane– gereksinimi çok büyüktü.</span><span class="dip" xml:lang="en-US">24</span></p>

      <p class="paragraf-3"><span>Bu ve değinilmeyen daha pek çok şey sayesinde Birleşik Devletler –tıpkı Britanya’nın daha önce ilk sanayi ülkesi olması gibi– gerçek bir,</span> <span class="char-style-override-3">par excellence,</span> <span>kitlesel üretim ekonomisi oldu. Boyutları, kaynakları ve (Almanya’nın iki katı) nüfusuyla Almanya’dan çok daha büyük bir güce erişmekle birlikte, “fizik ve kimya teknolojisi” Almanya’dan gerideydi.</span><span class="dip" xml:lang="en-US">25</span> <span>Her iki ülke de, günümüzde Britanya’nın önüne geçmiştir.</span></p>

      <p class="paragraf-3">Bu başarı Veblen’in “önden gitmenin cezası ve borçlanmanın avantajı” şeklindeki “gelişme kanunu”na bir örnekti. Veblen bununla, İngiltere’nin 1600’den sonra Kıta’dan borç aldığı elle işleme teknolojisini “önden gidenlerden” daha yükseğe çıkarttığını ileri sürüyordu. İşte Almanya ve Birleşik Devletler aynı şeyi, sanayi teknolojisini nitelik ve nicelik açısından yükselterek yaptılar. O sırada, yani İngiltere zenginliği ve eski moda iktisadi aletleriyle oyalandığı sırada<span class="dip" xml:lang="en-US">26</span> yaptılar:</p>

      <p class="paragraf-3">Sanayinin kapitalist gelişmesine eşlik eden ve göz atılması gereken iki nokta daha vardır: İlki, firmaların devleşmesi ve tekelleşme; ikincisi de işçilerin sömürüye tepkileridir, ki sendikalaşmaya ve sosyalist harekete yol açmıştır. Bu ikinci nokta, bölümün sonunda emperyalizmle birlikte ele alınacak ve her iki olgu da başlıca etkileriyle incelenecektir. Şimdi yine Birleşik Devletler’e, işverenlerin 19. yüzyılın sonundaki birleşmesine dönelim. İlerledikçe göreceğimiz üzere, diğer sanayileşmiş ülkelerde, bu yönde benzerlikler taşımakla beraber, önemli farklılıklar söz konusudur.</p>

      <p class="paragraf-3">Büyük Britanya’yı konuşurken firmaların devleşmesi, birleşme, tekelleşme ve benzeri yönelimlere değinmedik. Bunun sebebi, oluşumun ortaya çıkmaması değil, fakat yavaşlığı ve ölçeğinin küçüklüğüydü. Buradan hareketle Britanya’nın (mesela) 1910’da dönem itibarıyla teknolojik geriliği, sanayileşmede “önden giden” niteliğiyle açıklanabilir. Güçlü, zengin ve sanayileşmiş Britanya, 1900 itibarıyla Birleşik Devletler’e ve Almanya’ya kıyasla, belirgin bir şekilde “küçük işletmeler” diyarıydı.</p>

      <p class="paragraf-3">Kitlesel üretimin anayurdu olması, Birleşik Devletler’i ister istemez dev firmaların da anayurdu yapmıştır. Birleşme süreçleri önce demiryollarında görülmüş, kitlesel üretimin yaygınlaşmasıyla –metal işlemeden başlayarak– imalat sanayisine de geçmiştir.<span class="dip" xml:lang="en-US">27</span> Microsoft’un bilgisayar sektöründeki durumu, demiryolu ve çelik sanayilerinde olup bitenlerin tekrarı gibidir. Bu süreç, aşırı üretim kapasitelerinin yaygınlaşması ve fiyat rekabeti tehdidi ya da gerçeği ile güç kazanan tekelleşme baskılarını içerir –ki, her ne kadar ideolojiye aykırıysa da, sanayinin zehiridir.</p>

      <p class="paragraf-3">Durum 1870’lerde sorun olmaya başlamıştır. Üretken kapasitelerin artıp fiyatların düştüğü izleyen yirmi yıl içinde, sanayi, kontrol edilemez bir hızla büyüyen bir ekonomi kanalıyla yayıldıkça, iş dünyasının terimiyle, “yıkıcı rekabet”e sebep olmuştur. Çelik, bunun en yoğun olduğu sektördür. “Birleşmelerin” başını Andrew Carnegie çekiyordu. 1900’de 750 firma Carnegie Steel’de birleşti; kalan 11 büyük şirket de 1901’de, dünyanın 1 milyar dolarlık ilk ve en büyük çelik firması olan USS’de (United States Steel Corporation –Birleşik Devletler Çelik Birliği’nde) toplandı.</p>

      <p class="paragraf-3">Aslında bunlar daha büyük bir sürecin en çarpıcı gelişmeleriydi. 1905’ten önceki yıllar içinde çeşitli (bakır, petrol, çelik, viski ve diğer) sektörlerde 5000’den fazla firma birleşerek 318’e indi. Bunlar hep birlikte ekonominin kalbini oluşturuyordu ki, bu da finans dünyasında gelişen benzer yoğunlaşmayla tamamlanıyordu. Finans alanında J.P. Morgan’ın liderliğindeki oluşum, birleşenleri, esaslı bir bedel (genellikle sermayeden pay) karşılığında örgütleyerek kârlarına katmıştır (bugün de böyle).<span class="dip" xml:lang="en-US">28</span></p>

      <p class="paragraf-3"><span>Böylece, teorik görevi verimliliği artırıp fiyatları düşürmek ve iktisadi gücü yaymak olan “rekabet”in yerini, bu üç alanda ekonomiyi (ve de toplumu) tam tersi yöne götüren tekelci fiyatlama, reklam ve mal farklılaştırması ile işleyen “çekişme”nin aldığı, günümüzü de kapsayan bir çağ başladı. Adam Smith’in kafasındakinden epeyce farklı tabii. Veblen, o gerçekten rekabetçi yıllara, 1870’lerde bitmek üzere oldukları sırada tanık olmuştu; 20. yüzyılın başlarında durum öyle değildi:</span></p>

      <p class="paragraf-3">Rekabet, bu bozunan rekabetçi sistem altındaki işleyişi açısından, esas olarak, üretimi kontrol eden iş dünyası ile tüketen halk arasındadır; rekabetin güya cereyan ettiği işler ise, satıcılık ve sabotajdan ibarettir. Bu bağlamda satıcılık yutturmacadan azıcık farklı bir anlama gelirken, sabotaj da üretimden çalma işi anlamına gelir.<span class="dip" xml:lang="en-US">29</span></p>

      <p class="paragraf-3"><span>Birleşik Devletler’de ilk birleşmelerin gerçekleştiği yıllar yepyeni bir işveren yaratmıştı: Aynı sektörde birkaç dev şirket dipdibe iş görüyordu. Ortaya çıkan şey, iktisatçıların “oligopol” dediği bir endüstriyel yapıdır. Sanayi, fiyatı düşürmemek (veya artırmak) için aralarında (gizli) anlaşmalar yapmalarını veya üretimi kısmalarını sağlayacak kadar az sayıda büyük firmanın güdümündedir. Bu yapı “monopol”den –tekelden, endüstriyi oluşturan tek firmadan– farklı olmakla birlikte, pratik sonuçları daha tatsız olabilmektedir. Rekabet, reklam ve çekişme şeklinde sanal olarak devam ettiği için,</span><span class="dip" xml:lang="en-US">30</span> <span>fiyat ve maliyet üzerinden hilesiz rekabet, tüketiciler açısından kalitesi belli bir ürün için fiyatları</span> <span class="char-style-override-3">düşürürken</span><span>, “fiyat–dışı rekabet” (reklam ve yapay ürün farklılaştırması gibi yollarla), maliyetleri yükseltir. Bunlar satıcıya pas edilir ve genellikle yıkıcı bir etkisi olup, ciddi bir israf içerir (Kısım II’de ele alınacak).</span></p>

      <p class="paragraf-3"><span>19. yüzyıl boyunca, I. Dünya Savaşı’na kadar sanayileşmeye karşı Kıta’daki organizasyonel tepkiler de benzerlikler ve farklılıklar gösteriyordu. Küçükler büyük firmalara direniyor –devlere değil,– ancak Almanların “kartel” dediği birliklerde örgütlenerek pazarlarını rekabetten koruyorlardı. Her bir üye firmasını elinde tutmaya devam etmekle birlikte ortak fiyat ve üretim politikasına uymak ve kârı paylaşmak zorundaydı.</span><span class="dip" xml:lang="en-US">31</span></p>

      <p class="paragraf-3"><span>19. yüzyılda dünya, 1800’de hayal edilemeyecek ölçüde –şiddeti ve yönü vahşice değişen, toplulukların ve sınıfların içlerinde ve birbirleriyle karşılıklı ilişkilerinde acımasız çeşitlilikteki sonuçlarıyla– farklı yönlerde ve hızla dönüşmüştü. Söz konusu edilen gelişmelerin Birleşik Devletler’i diğer ülkelerden daha fazla etkilediği ileri sürülebilir. Değinildiği gibi ABD, doğanın nimetlerinden en iyi şekilde yararlanmış, iyisiyle kötüsüyle tarihsel kısıtlamalarından en az etkilenmişti. “İyi ve kötü” konusunu Du Boff şöyle tespit etmektedir:</span></p>

      <p class="paragraf-3">Birikim süreci ... ekonomiyi yüzyıllarla hesaplanan (tabii, fark edilecek kadarsa eğer) küçük hayat standardı artışları çağından çıkarıp, yeni, üretim kökenli büyük alım gücü artışları çağına taşımıştı. Ancak bu cesur yeni çağ, daha başlar başlamaz, fiili özel talebi aşmaya meyilli büyük üretim kapasitelerini mümkün kılan verimlilik kazançları tarafından kemirilmeye başlanmıştı. Problemin kaynağı, verimlilik kazançlarının önünü açan fakat işçilerin alım gücünü tazmin edecek gelir dağılımını bozan sistemin kendisiydi. (Du Boff, 42)</p>

      <p class="paragraf-3"><span>Bu alıntı, önceki yüzyılın kapanışıyla ilgili olmakla beraber, yeni başlayan 20. yüzyıldaki ilişkileri tarif etmek üzere de yazılmış olabilirdi pekâlâ.</span></p>

      <p class="paragraf-3"><span>Şimdi dikkatimizi Almanya’ya, Avrupa’nın iktisadi, askerî ve toplumsal gelişmesinin ağır topuna çeviriyoruz. Ardından da, bilinçli seçimleriyle Almanya’nın ayak izinden giden Japonya’yı çeşitli yönleriyle ele alacağız.</span></p>

      <p class="arabaslik-sol"><span xml:lang="en-US">ALMANYA</span></p>

      <p class="paragraf-3">19. yüzyıl başladığında Almanlar vardı, bir Alman dili, kültürü ve bir Alman tarihi de vardı; ancak bir Alman ekonomisi ve Alman ülkesi yoktu. 1648’deki Vestfalya Anlaşması’nın sonuçlarından biri, dizlerinin üstüne çökertmek üzere Almanya’yı 300 prenslikten oluşan bir yamalı bohçaya çevirmek olmuştur. 1815’deki Viyana Anlaşması bu durumu tersine döndürerek prenslikleri 40’ın altına indirdi. En güçlü prenslik de Elbe’nin doğusundaki Prusya’ydı. Bu Anlaşma, 1815’den önce zaten sahip olduğu gücünü daha da artırdığı doğunun tarımsal Prusya’sına, Elbe’nin batısındaki çok daha gelişmiş Ren topraklarını ilhak etme olanağını verdi. Böylece Prusya, bir kalemde henüz bütünlükten yoksun durumdaki Alman topraklarının hem iktisadi hem de askerî açıdan tartışılmaz gücü olmuştu. Aynı zamanda, “Almanya” retoriğini modern ekonomili gerçek bir ülkeye dönüştüren itici güç de oldu.</p>

      <p class="arabaslik-sol-kucuk"><span xml:lang="en-US">Prusya usulü ekonomi politik</span></p>

      <p class="paragraf-3">İlk adım 1818’de, Prusya’nın batı ve doğu bölgeleri arasındaki engelleri kaldırmayı amaçlayan Maassen Tarifesi’ne girişiyle atıldı. Bu, arta kalan büyümüş prenslikler arasındaki ikili ve genel tarifeleri kaldıran, fakat onlar dışındaki dünyaya engeller koyan<span class="char-style-override-10">32</span> gümrük birliğine, <span class="char-style-override-3">Zollverein</span>’a<span class="char-style-override-3">,</span> ön ayak oldu. 1866-67 itibarıyla Almanya olan her şey birlikten ibaretti; ardından, Fransız-Alman savaşının muzafferane sonucuyla, 1871’de Emperyal Almanya doğdu.</p>

      <p class="paragraf-3"><span>Prusya’nın gümrük girişimi modernizasyon açısından yaşamsal bir ilk adım olmuştur. Fakat Doğu ve Batı Prusya’nın coğrafi ayrılığı ciddi bir meseleydi. Bununla birlikte, Alman pazarını tüm birlik üyeleri için genişleten</span> <span class="char-style-override-3">Zollverein</span><span>, demiryolunu da gerçekçi ve elzem hale getirmişti. Gümrük ve demiryolu, aynı anda devreye girmelerinden bellidir, Prusyalılarca (Friedrich List’in bütünlüklü programı rehberliğinde) sanayileşme sürecinin ikizleri olarak görülmüştür: 1834’te</span> <span class="char-style-override-3">Zollverein,</span> <span>1835’te de Alman demiryolu; 1840’ların “demiryolu devri”.</span><span class="char-style-override-10">33</span></p>

      <p class="paragraf-3"><span>İlişkili sektörlerin etkileşimli büyümesi şeklindeki klasik kalıp, demiryolunun Almanya’daki gelişmesine de (başka yerlerdeki gibi) eşlik etmişti: Uyarıcı etkileri madencilik, metal işleme, makine ve taşımacılık alanlarında doğrudan; hafif sanayilerde, ticarette ve finansta ikinci derecedendi. Böylece “Almanya”, Prusya’nın açtığı şekliyle, ulusal sanayileşme yoluna girmiş oluyordu. İlk bakışta bir gelişme değilmiş gibi görünmektedir. Prusya’nın hâkim gücü, feodal soyluluğu oluşturan militarist toprak sahipleriydi (</span><span class="char-style-override-3">Junker</span><span>’ler): Sanayileşme-karşıtı, kapitalizm-karşıtı, hiç de “pan-Cermen” olmayan, başlıca huzuru çavdarda veya asker taliminde bulan bir zümreydi. Ancak bu değişik dış görünümüne rağmen, kendini kumlu çorak arazisinden birleşik, endüstriyel ve emperyal Almanya’nın yaratıcısı ve yöneticisi olmaya götüren dolambaçlı patikada bulan da, yine bu aynı anakronik feodal çiftçi zümresiydi.</span><span class="dip" xml:lang="en-US">34</span></p>

      <p class="paragraf-3"><span>19. yüzyılın sonunda Prusya, kendini Kıta’nın en güçlü ekonomisinin ve ülkesinin başında bulmuştu. Bach’ı ve Beethoven’i, Schiller’i ve Goethe’yi, Lasalle’i ve Marx’ı yetiştiren topraklar, Fichte’nin, List’in, von Bismarck’ın ve von Moltke’nin ruhuyla yönetilmeye, simgelerini vahşi kartalda ve siperlikli miğferde bulmaya, ekonomisini korumacı gümrük tarifeleriyle, kartellerle denetlemeye, kan, demir ve toprak şarkıları söylemeye geçmişti.</span></p>

      <p class="arabaslik-sol-kucuk"><span xml:lang="en-US">Alman bilimi ve teknolojisi</span></p>

      <p class="paragraf-3"><span>Bu yeni Almanya, eskisine göre hem içerisi hem de dışarısı için kaygı vericiydi. Üstelik giderek derinleşen sıkıntısını Brady’nin “ancak bir pigmenin sığabileceği yerde büyümüş bir dev [...] kabına sığmıyordu, sanayileşmiş Almanya patlamak üzereydi”</span><span class="char-style-override-10">35</span> <span>tiplemesiyle algılayanlar için, bu kaygı son derece anlaşılırdı.</span></p>

      <p class="paragraf-3"><span>Alman sanayisinin gelişimi, cömert tesadüflerle dokunmuş bir süreçte, az şeyle çok iş yapmanın çarpıcı bir örneğidir. Buradaki “az şey” kaynaklarını anlatır. “Cömert tesadüfler” ise yokluklarını aşmadaki yaratıcılıkları yanında, askerî saldırganlık ve savunma güdüsüyle tasarlanıp hızlandırıldığı unutulmadan, tarihin en yoğunlaşmış sanayileşme sürecinin taşıyıcısı olan, demiryolu ağıyla ilgilidir.</span><span class="dip" xml:lang="en-US">36</span> <span>Yine de biz önce Almanya’nın nispeten kısıtlı kaynaklarına göz atalım.</span></p>

      <p class="paragraf-3"><span>Almanya arazi, orman ve potas yönünden zengindi. Ancak diğer doğal kaynakları (demir dışı metaller, yün, pamuk, petrol ve kauçuk) ya yoktu ya da sorunluydu. Yine de Brady’nin dediği gibi “başka hiçbir sanayileşmiş ülke siyasi ve iktisadi kontrolü altındaki sınırlı hammaddeyle büyük ölçekli bir ağır sanayi geliştirmemiştir”.</span><span class="dip" xml:lang="en-US">37</span></p>

      <p class="paragraf-3"><span>Yüzyılın ortasında petrol ve kauçuk henüz yaşamsal nitelikte değildi;</span><span class="dip" xml:lang="en-US">38</span> <span>ancak yün ve pamuğun önemi büyüktü, kömürün ve demirinki ise kritikti. Kömür bol olmakla birlikte kalitesizdi, büyük kısmı linyitti (“kahverengi kömür”), modern sanayinin ihtiyacı olan maden kömürü ve sert kömür azdı. Demir filizinde ise durum tam tersineydi: (Yukarı Silesia’da) kalite iyi, fakat miktar yetersizdi. Ayrıca yataklar tehlikeli biçimde sınıra yakındı. Ancak, Almanya, Fransız-Alman Savaşı’nın bitmesiyle Lorrain’i ilhak ederek Avrupa’nın en değerli filiz yataklarını ele geçirdi. Buna ek olarak, zaferinin bir diğer ödülü de Alsace ve yörenin epeyce gelişkin tekstil endüstrisi olmuştu.</span></p>

      <p class="paragraf-3"><span>Almanya’nın 1870’den önceki ve sonraki iktisadi gelişmesi, ki savaş olmasa kuşkusuz yavaşlardı, Alsace-Lorraine’in Almanya için değerli olmakla beraber çok da kritik olmadığını düşündürüyor insana. Alman iktisadi gelişmesinin esas “kaynağı”, bilimin teknolojiye ve üretime uygulanması kadar, onunla birlikte giden, kaynak tasarrufu sağlayan örgüt ve planlama modelleridir</span><span class="dip" xml:lang="en-US">39</span> <span>–bunların düzeyi ve kombinasyonları Almanya’yı diğer tüm ülkelerden ayırır. Görüleceği gibi her ikisi de, kömür sanayisinin üretim ve örgütlenme alanlarında, doğrudan ve dolaylı olarak kanıtlanmıştır.</span></p>

      <p class="paragraf-3"><span>Alman biliminin yüksek gelişkinliğinin kökleri, Almanya’nın sosyo-politik “geriliği”ndedir. Örgütsel politik iktisadı, tamamen Prusyalı yönlendirmenin sonucu olarak, sosyal miras ve kaynak zayıflığı nedeniyle mümkün ve zorunlu olmuştur.</span><span class="dip" xml:lang="en-US">40</span></p>

      <p class="paragraf-3"><span>Almanya’nın 19. yüzyıl Avrupa’sının öncü ülkelerine kıyasla sosyo-politik geriliği, yüzlerce küçük toplumdan oluşan parçalanmışlığından geliyordu. Nitekim</span> <span class="char-style-override-3">Zollverein</span><span>’ın hedeflerinden biri de buna son vermekti. Ancak bu aşırı bölünmüşlük ve ondan doğan yoğun bürokrasi, Almanları Avrupa’nın en eğitimli halkı yapmaya hizmet etmiştir. Her prenslik kendi idaresini ve (çoğunlukla) kendi gümrüğünü yürüttüğü için, okuma-yazma ve hesap bilenlerin nüfustaki payı, diğer “ülkelere” kıyasla epeyce büyüktü.</span></p>

      <p class="paragraf-3"><span>Bir diğer anakronizma, bu prensliklerdeki zenaatçıların da tarifelerle korunmasıydı (örneğin madencilikte, tekstilde ve kâğıt ürünlerinde). Böylece ürünlerin dışarıda ödüllenmesi kadar, beceriler de “Almanya” içinde ödüllenmiş oluyordu. Bu beceriler, mühendislik de dahil en üst seviyeden işgücünü içerecek şekilde, sanayileşmenin her adımında kolayca modern sanayideki uygulamalara dönüşüyordu.</span></p>

      <p class="arabaslik-sol-kucuk"><span xml:lang="en-US">İki suratlı ülke</span></p>

      <p class="paragraf-3"><span>Söz konusu kültürel ve iktisadi benzersizliğin teyidi –Almanya’nın göz alıcı sanayileşmesiyle birlikte– 1920’lerde ortaya çıktı. 1928 itibarıyla, mesela, Almanya bilimsel ve entelektüel açıdan Mekke’ydi, dünyanın her yerinden bilimcilerin, sanatçıların, yazarların, filmcilerin, müzikçilerin feyz, eğitim ve keyif almak üzere toplandıkları yerdi. Daha önce böyle bir yer hiç olmamıştı. Tıpkı peşinden gelen Cehennem gibi!</span></p>

      <p class="paragraf-3"><span>İngilizlerinkiyle keskin bir zıtlık gösteren Alman sınai gelişiminin, 19. yüzyılda ve 20. yüzyılın başındaki ayırt edici karakterini kavramak için, Brady’nin tasvirine bakalım –vurgular bana aittir:</span></p>

      <p class="paragraf-3"><span>Alman sanayilerinin çoğu sadece</span> <span class="char-style-override-3">kitlesel üretime</span> <span>yönelmekle kalmamış, baskın karakter olarak</span> <span class="char-style-override-3">üretim</span> <span>malları üretir olmuşlardı ... [ayrıca] tüketim malları üreten sanayiler</span> <span class="char-style-override-3">bile</span> <span>büyük kısmıyla ya</span> <span class="char-style-override-3">genel olarak sanayi devlerinin kontrolündeki genel hammadde</span> <span>kaynaklarına bağımlılık nedeniyle dikey bütünleşmelerle, ya da –</span><span class="char-style-override-3">eczada, gübrede, sentetik liflerde</span> <span>olduğu gibi– ağır sanayileri karakterize eden yeni ve karmaşık işlemlerin</span> <span class="char-style-override-3">yan-ürünlerine</span> <span>bağımlılık nedeniyle</span> <span class="char-style-override-3">kömür, çelik, kimya, makine ve mühendislik firmalarına doğrudan</span> <span>bağlanmışlardı.</span><span class="dip" xml:lang="en-US">41</span></p>

      <p class="paragraf-3"><span>Bu, Almanya’nın “ağır sanayi” üzerinden geliştiğini söylemektir. Burada önemli nokta, bu sanayilerin “piyasadan” –özellikle de tüketim malları piyasasından– ziyade</span> <span class="char-style-override-3">sanayileşme</span> <span>için üretim yapmalarıdır.</span><span class="dip" xml:lang="en-US">42</span> <span>Böylece daha önce biraz farklı ifade edilen bir şeyi tekrarlamış oluyoruz: Alman sanayisi Prusyalılarla birlikte iş ve finans dünyasındaki hevesli müttefiklerinin “rehberliği” ile gelişmiştir. Bu yönüyle ne İngiltere’ye ne de ABD’ye benzer.</span></p>

      <p class="paragraf-3"><span>Ayrıca üretim kapasitesinin olanaklarıyla ilgili bir saflık da söz konusu değildir. Alman iş ve siyaset dünyasının liderleri daha 1910’da, rahatsızlık veren iki olayın farkındaydı: O türden bir kapasite ile ağır sanayisi, bütün Avrupa’nın ihtiyacını kolayca karşılayabilirdi; öte yandan hem Avrupa’nın hem de dünyanın sermaye malları piyasası kendilerine kapalıydı. Diğer ülkeler sermaye malları sanayilerini bizzat yürütüp korurken, sömürgelerinin kendilerinden başka ülkeden mal almasını da yasaklıyordu. Bu gerçeklerin ardında yatan tehlike herkes tarafından biliniyordu: Ağır sanayi, savaşın vazgeçilmez iktisadi silahıydı.</span></p>

      <p class="paragraf-3"><span>Almanya’nın üretim malları sektörleri metalürjiyi, makine sanayisini ve gemi imalatını içeriyordu; 1890’larla birlikte dünyayı modern donanmalar oluşturmaya yönelten Almanya, Britanya’yı donanmasını yeniletmek zorunda bırakmıştı</span><span class="char-style-override-10">43</span> <span>–bu erken dönemin “soğuk savaş”ı yakında ısınacaktı. Aşağıdaki metin 1897’de yazılmıştır:</span></p>

      <p class="paragraf-3"><span>Dünyanın göreceği bir savaşa sebep oluşturacak bir milyon manasız münakaşa var. Yarın Almanya ortadan kalksa, ondan sonraki gün daha zengin olan bir tek İngiliz kalmaz dünyada. Ülkeler yıllardır bir şehir uğruna veya sıra bende diye savaşıyorlar; yıllık 250 milyon sterlinlik pazar için mi savaşmayacaklar?</span><span class="dip" xml:lang="en-US">44</span></p>

      <p class="paragraf-3"><span>Modern kimya sanayisinin temellerini atan, Alman bilimiydi. Bu kapsamda geniş sentetik ürünler yelpazesinin önemi çok büyüktür. Savaş ihtimalleri ortadayken yenilikçi süreçlerin en münasibi, modern patlayıcılar sanayisinin temeli olan kömür katranı türevleri olarak öne çıkıyordu ki, gerek savaşçı gerekse barışçı ürünleriyle bundan en çok nemalanan I.G. Farbenindustrie idi.</span></p>

      <p class="paragraf-3"><span>Bu kalem Alman sanayisinin geliştirdiği e</span><span class="char-style-override-3">rsatz</span> <span>(“ikame”) ürünlerin bir örneğinden başka bir şey olmamakla birlikte, bugünkü plastik, sentetik elyaf, boya, ecza ve benzeri ürünlerin atası olması sıfatıyla, büyük önem taşır.</span><span class="dip" xml:lang="en-US">45</span> <span>Oysa kömür sanayisinin ürünlerinden biri olan kok, çelik üretimi için vazgeçilmezdir. Çelik ise rayların, çelikle üretilen makinelerin (ve çelik işlemede kullanılan makinelerin de) üretimi için vazgeçilmezdir.</span></p>

      <p class="paragraf-3"><span>İşte bu karşılıklı bağımlılık ilişkileri Almanya’nın yoğun ve iç içe geçmiş işletme formasyonları (sanayi kartelleri, finansla sanayi arasındaki sıkı bağlar) gibi denetim araçları geliştirmesine ek olarak, (sadece o dönem Almanya’sında olan) başka bir şeyle daha tanışmasına yol açtı:</span></p>

      <p class="paragraf-3">[Yeni ağır sanayiler genişleme sürecinde] çeşitli şekillerde birleşme –gözde Almanca terimiyle, <span class="char-style-override-3">agglutinate –kaynaşma</span>– eğilimi gösteriyordu. Kısmen, dikey entegre olmuş işletmelerin hızlı büyümesi, kısmen de kimya sanayisinin hızlı yayılmasıyla bölgelerindeki hammaddeler üzerinden birbirlerine bağlanıyorlardı... Yaygın temel hammaddeler ile “basamaklı” denilebilecek –yani bir mamul malın veya kimyasal yan ürünün devam eden bir kimyasal süreçte hammadde olduğu– maddeler, ait oldukları işletmeler veya firmalar arasında doğrudan fiziki bağlantıları gerektiriyordu ... 80’lerden başlayarak, yerel olarak iç içe geçmiş, nüve mahiyetinde sanayi grupları yavaş yavaş doğmaya başlamıştı. [Brady, 1943a,14]</p>

      <p class="paragraf-3"><span>Brady’nin bilim, mühendislik, üretim, yerleşim ve örgütsel yoğunlaşma arasındaki güçlü fonksiyonel bağlantıları ortaya koyduğu etraflı bakış, kolaylıkla Almanya’nın ilgili iktisadi</span> <span class="char-style-override-3">ve</span> <span>siyasi/askerî süreçlerini, gereksinimlerini ve olanaklarını kucaklayan bir bakışa çevrilebilir. Almanya 19. yüzyılın sona erdiği on yıllarda çeşitli açılardan şöyle bir durumdaydı: Her türden –iktisadi, coğrafi, siyasi veya sosyal– engele karşı hoşgörüsüz bir ülkeydi, ama o engeller vasıtasıyla iktisadi, siyasi ve gerektiğinde askerî yönden de– baskın bir güç olmak kolayına geliyordu (ya da o arayış içindeydi).</span></p>

      <p class="paragraf-3"><span>Günümüz Almanya’sının o Almanya olmadığı ortadadır; tarihin en dehşetli savaşlarında uğradığı ağır bozgunların, birtakım eğilimleri köklü bir şekilde yok etmiş olması çok mümkündür. Pek çok Almanın da bu konuda bizimle aynı ümidi paylaştığı kuşkusuzdur.</span></p>

      <p class="paragraf-3"><span>Böylece aşağıdaki paranteze gelmiş oluyoruz.</span></p>

      <p class="arabaslik-sol"><span xml:lang="en-US">İLK TAŞI ATMAYA DAİR BIR PARANTEZ</span></p>

      <p class="paragraf-3"><span>Almanya hakkında yaptığımız ve az ileride Japonya’yla ilgili yapacağımız açıklamalar açısından İncil’deki “Hükmetmeyin ki hükmolunmayasınız” emrinin modern tarihin kirli temellerine uygulanmasına dair bir şeyler söylemek uygun görünüyor.</span></p>

      <p class="paragraf-3"><span>Japon sanayileşmesinin pek çok yönlerden Almanya’nın taklidi olduğunu az sonra göreceğiz. Ayrıca sonu gelmeyen savaşlara, faşizme ve bunların yarattığı korkulara yol açtığını da göreceğiz. Ancak gerek Almanya gerekse Japonya fezada değildi. Belirtildiği ve ileride daha yakından bakılacağı gibi bu ülkelerin ekonomileri bir “kurtlar sofrasında” –sınıflar, firmalar ve ülkeler arasındaki– çatışmaların ve rekabetin hâkim olduğu, kazanılmayanın kayıp demek olduğu bir dünyada, sanayileşerek değişmişti.</span></p>

      <p class="paragraf-3"><span>Çok doğru olmamakla birlikte, insanın “e hep öyleydi ki” diyesi geliyor.</span></p>

      <p class="paragraf-3"><span>Ülkeleri ve insanlarının büyük kısmını içeride ve dışarıda kuvvete, şiddete veya diğer türden barbarlığa sevk eden baskılar, çok değişken olmakla birlikte, tarihin hiçbir döneminde eksik olmamıştır. Ancak hiçbiri, çeşitlilik ve büyüklük açısından geçtiğimiz birkaç yüzyıldakilerle kıyaslanamaz.</span></p>

      <p class="paragraf-3"><span>Söz konusu baskılar 16. yüzyıldan başlayarak daha önce hiç olmadığı kadar şiddetlenip çeşitlenmiştir. Hunların Attila’sı bile modern versiyonlarının yanında amatör kalır –tabii bu, Attila’nın karakterinin nispeten iyi olmasından değil, geçtiğimiz yüzyıllarda ortaya çıkan ihtiyaçların ve imkânların, onun yaşadığı çağda doğmamış olmasından dolayıdır.</span></p>

      <p class="paragraf-3">Bunların kaynağında kitabın harcını oluşturan “analitik dörtlü”nün işleyişi, yani kapitalizmin, sanayileşmeciliğin, milliyetçiliğin ve emperyalizmin dinamikleri yer alır. Bu kurum ve süreçlerden her biri, tek başına, servet ve güç arayışını doymak bilmezliğe çevirecek uyaranları taşır; etkileşimleri ise, olumlu sonuçları ne olursa olsun, sertçe bir düşüşü sosyal felakete çevirmeyi sağlamıştır –üstelik modern teknolojinin kuvvetleriyle en dehşet verici şekilde.</p>

      <p class="paragraf-3">Sözü edilen düşüş iki yüzyılı aşkın bir zamandır bu “dört öbeğin” karşılıklı ilişkileriyle devam etmektedir –ama bu, sırf kötülükleri ortada olan Almanya ve Japonya ikilisi yüzünden değil; ölçüsü, şekli, zamanı ve sebebi ne olursa olsun bütün ülkeler yüzünden böyledir.</p>

      <p class="paragraf-3">Almanya ve Japonya, İtalya’yla birlikte 20. yüzyılda faşizmin Büyük Üçlüsü oldular. Aslında sadece modern tarihin it dalaşındaki yerleriyle değil, “yoksun ülkelerin” Büyük Üçlüsü de değiller miydi? Yoksun “olmayanlar” –Britanya, Fransa ve Birleşik Devletler– kendilerinin de “hırlayan köpekler” olduklarını görmezler. Ama öyleydiler. Bu nokta –”özgürlüğün ülkesi ve cesaretin yurdu”– Birleşik Devletler’e, yani doğanın ve konumunun verdikleriyle “ihtiyaçların” başka ülkelere kıyasla çok düşük düzeye indiği, olanakların kolay erişilebilir, bir el uzatmakla elde edilebilir olduğu modern topluma uygulandığında, dikkate değer bir destek buluyor.</p>

      <p class="paragraf-3">Ama –sırf buna bakılsa bile– ABD’nin tarihi iki yüzyıldan uzun süren bir kölecilik iptilası ile lekelidir. Köleliğin ve onun beslediği ırkçılığın, ne ABD tarafından getirilen makul bir ölçüyle kökü kazınmıştır, ne de milyonlar için bir anlamı olmuştur. Dahası, çok daha az dikkat çekmekle birlikte, ABD tarihi hiç de daha az olmayan bir emperyalist vahşetle, yani Amerikan Yerlileri pahasına –onların kültürleri, yaşantıları ve onurları pahasına– kurduğu “iç imparatorluk” uğruna başvurduğu araçlarla da lekelidir.</p>

      <p class="paragraf-3">ABD tarihinin sadece bu iki unsuruna bakmak, sömürgeden günümüze uzanan dönemdeki milyonlarca ölümden, yaşantıları mahvolmuş sayısız insandan ve onların çocuklarından bahsetmek demektir.<span class="dip" xml:lang="en-US">46</span> Ancak, rahatsız edici bir diğer soru vardır: Bu tarih bütün bir toplumsal süreci hangi yönlerden sessizce zehirlemiştir? Ayrıca, kaç Amerikalı, okulunda böyle meselelerin tartışıldığına tanık olmuştur?</p>

      <p class="paragraf-3">Küçük ya da büyük başka bir ülkeye gönderme yapmayacağız. Fransa, Çin, İtalya, Rusya, Hollanda; hiçbirinin geçmişi temiz değildir. İlk taşı atmak hiçbirimizin hakkı değildir. Tabii bu, hepsi suç diye, tüm insanlık suçlarının eşit olduğu anlamına gelmez. Fakat çağımız suçlarının “ulusal karakter” esasında açıklanamayacağı anlamına gelir. “Ulusal karakter”e açıklama getirmek şarttır. Nitekim çağımızın zalim ve iç içe geçmiş gelişmeleri bunu büyük ölçüde başarabilir.</p>

      <p class="paragraf-3"><span>Ancak bu konuda başka araştırmacıların daha iyi ve daha eksiksiz ifade edilmiş çalışmalarına bakılabilir.</span><span class="dip" xml:lang="en-US">47</span> <span>Bizce bu kadarı yeterli.</span></p>

      <p class="paragraf-3"><span>Artık, sanayileşmesi Britanya’nın ve Birleşik Devletler’inkine zıtlığı ölçüsünde Almanya’ya benzeyen ve onunla da hem farklı hem de benzer ihtiyaçları ola</span><span>n Japonya’ya bakacağız.</span></p>

      <p class="arabaslik-sol"><span xml:lang="en-US">JAPONYA</span><span class="dip" style="font-size:0.69em;" xml:lang="en-US">48</span></p>

      <p class="paragraf-3"><span>Emperyal Almanya ile Emperyal Japonya’nın iktisadi gelişmelerindeki ortak noktalardan biri ateşli ulusçuluklarıdır ki kökenleri epeyce farklıdır. Almanya, 17. yüzyıldaki belirgin parçalanmışlığı içinde serpilip gelişmişti. Japonya ise, tam tersine, diğer bütün modern ülkelerden farklı olarak 19. yüzyılın ortasına kadar birleşik ve nerdeyse tamamen –kültürel, siyasi ve iktisadi olarak– yalıtık durumdaydı, hatta 17. yüzyılda bilinçli tercihiyle “inziva siyaseti” güdüyordu.</span></p>

      <p class="paragraf-3"><span>Japonya Tokugawa şogunlarının (askerî valilerinin) klasik feodal yönetimi altındaydı. Esas itibarıyla Avrupalıların 16. yüzyıldaki deniz aşırı keşiflerine tepki olan yalıtık durumu, Batı emperyalizminin 19. yüzyıldaki baskılarıyla sona erdi.</span></p>

      <p class="paragraf-3"><span>16. yüzyıl bitip 17. yüzyıl başlarken, Japonlar ilk Avrupalı konuklarını (Portekiz’i) ülkeden atmışlar ve başkalarının girmemesini de hükme bağlamışlardı –ülkenin güney ucundaki liman Nagazaki’de imtiyaz verdikleri Hollanda hariç.</span></p>

      <p class="paragraf-3"><span>Japonya’nın bu inziva siyaseti, izleyen yüzyıllarda, aynı dönemde diğer tüm ülkelerdekine kıyasla, değişmeden kalan bir toplum ortaya çıkarmıştır. Ancak bu içe kapanıklık yerini 19. yüzyılın başından itibaren saldırganlığa bıraktı. Peter Duus anlatıyor:</span></p>

      <p class="paragraf-3">Dışta kalma siyaseti yaklaşık iki yüzyıldır işliyordu çünkü Batılı ülkelerin Japonya’ya ilgisi Japonların onlara ilgisi kadar azdı ... [Fakat] 1853’ün Haziran’ında gelen Amerikan harp gemileri Japon idarecileri için ciddi bir sürpriz olmuştu.<span class="dip" xml:lang="en-US">49</span></p>

      <p class="paragraf-3"><span>Duus şöyle devam ediyor:</span></p>

      <p class="paragraf-3">Amerikalıların dik kafalı, esprisiz ve küstah komutanı Matthew Perry, intikamcı ve hilekâr olarak gördüğü Japonların gözünü korkutmayı kafasına koymuştu. [ ! ] “Kapkara gemilerini” Edo [Tokyo] Körfezi’nin girişindeki hisarlara dizili topların arasından kentin donakalmış bakışları altında geçirirken, Japonya ile anlaşma görüşmelerinde, güç kullanmaya mecbur kalmak istemiyorum, der gibiydi.<span class="dip" xml:lang="en-US">50</span></p>

      <p class="paragraf-3"><span>Perry 1853’te ayrılırken döneceğine yemin etmişti. 1854 baharında döndü de. Aralarındaki ciddi uyumsuzluk ve kafa karışıklıklarına rağmen yönetimdeki askeri klik, iki tarihsel karar çıkardı: Düşmanlıktan kaçınılacak ve Amerikalılara iki uzak liman açılacaktı.</span></p>

      <p class="paragraf-3"><span>Deve burnunu çadıra sokmuştu, az sonra gövdesi girecekti, peşinden de sürü: Önce Birleşik Devletler, ardından Britanya ... aynı Çin’de olduğu gibi.</span><span class="dip" xml:lang="en-US">51</span> <span>Bütün bunlar yüzlerce yıllık Tokugawa yönetimi altında gerçekleşti. Gerisi</span> <span class="char-style-override-3">samuraylar</span> <span>öncülüğünde yapılan askerî darbe,</span> <span class="char-style-override-3">coup d’etat</span><span>, sayesinde mümkün olan “Meiji restorasyonu” ile 1868’de tamamlandı. Bunu da, feodal düzenin işe yarar kalıntılarının, en uç modernizasyonla harmanından doğan, melez bir toplumun doğuşu izlemiştir.</span></p>

      <p class="paragraf-3"><span>Önceki on yıllarda bazı sanayilerde ve ticarette ufak çaplı bir hareketlenme başlamıştı; yeni rejimin temel amaçlarından biri bu hareketlenmeyi hızlandırmak olmuştur. Hızlı ve yaygın gelişme, feodal kültürün sosyo-politik çerçevesi içinde bir kapitalist sanayileşme yaratıyordu. Feodal yapının yaşaması, hafif sulanmakla birlikte, sürecin bütünü üzerinde belirleyici bir temel etkiye sahipti.</span></p>

      <p class="paragraf-3"><span>Feodalizm fiilen bitmişti ama “ruhu” yönetimdeydi (belli açılardan bugün bile böyledir). Feodalizmin bitmesi toprak mülkiyetinde modifikasyonlar; taşımacılıkta, iletişimde, ticarette kısıtlamaların kaldırılması veya yumuşatılması, mülkiyet kurumlarının ve sınıfsal mobilitenin yeni toplumun gereklerince düzenlemesi anlamına geliyordu.</span></p>

      <p class="paragraf-3"><span>Devlet –toprak sahipleri (</span><span class="char-style-override-3">daimyo</span><span>) ve onlara yükümlü olanlar tarafından yönetilirdi– aynı zamanda taşımacılık, tarım, finans, eğitim, dış seyahat ve ticaret alanları yanında, askerî güç açısından stratejik sanayilerin geliştirilmesi ve sahiplenilmesinde (geçici olmak kaydıyla) yardım, teşvik ve sübvansiyonla aktif rol oynuyordu.</span></p>

      <p class="paragraf-3"><span>E.H. Norman’ın ortaya koyduğu gibi, Japonya sanayileşen diğer ülkelerin yapısal gelişimini (Almanya kısmen dışındadır) tersinden izliyordu –ağır sanayiden hafife, askerîden tüketim mallarına.</span></p>

      <p class="paragraf-3">Meiji politikası, eskiden [feodal] sahiplerine ait olan cephanelik, dökümhane, tersane ve madenleri hükümetin kontrolü altına almak, merkezîleştirip yüksek bir teknik yetkinliğe erişinceye kadar geliştirmek ve bir yandan da kimya sanayisi gibi stratejik girişimleri başlatmak ... ve son adımda da bu sanayilerin büyücek paylarını güvenilir finans oligarklarının eline bırakmaktı. Ancak hükümetin mühimmat, tersaneler ve madenciliğin bazı alanları gibi en hayati stratejik sanayiler üzerindeki kontrolü devam ediyordu ...<span class="dip" xml:lang="en-US">52</span></p>

      <p class="paragraf-3"><span>Japon ekonomik gelişmesini denetleyenlerin –ve nimetini yiyenlerin– çekirdeğini “güvenilir finans oligarkları”,</span> <span class="char-style-override-3">zaibatsu</span><span>’lar, oluşturuyordu.</span><span class="dip" xml:lang="en-US">53</span> <span>Sadece sanayide değil, tarım, ticaret, taşıma ve bankacılık alanlarında da denetim onlardaydı. Bu yapı yaygın bir kartelleşme ve tekelleşme sergiliyordu. Bir alanın en tepesinde bir</span> <span class="char-style-override-3">zaibatsu</span> <span>vardı ve o da Mitsui, Mitsubishi, Sumitomo ve Yasuda isimli en büyük dört grup tarafından sevk ve idare ediliyordu. Sayılan isimler bugün de vardır.</span><span class="dip" xml:lang="en-US">54</span></p>

      <p class="paragraf-3"><span>1895 ile 1905 arasında Japonya büyük bir sanayi gücüne erişti. Gayrisafi millî hasıla itibarıyla Britanya’nın, Almanya’nın ve Birleşik Devletler’in hemen arkasındaydı. Asya’da tekti. Doğusunda uzanan Pasifik Okyanusu ve batısındaki büyük kara kütlesi, Birleşik Devletler’inki türünden bir savunma alanı sağlarken bir yandan da menzili dahilindeki (daha güçsüz) yörelere yayılmacı iştahını artırıyordu.</span></p>

      <p class="paragraf-3"><span>1895’teki Çin-Japon ve 1905’teki Rus-Japon savaşları –arkası gelecek olan, ama (görüleceği gibi) hiç gelmeyecekmiş gibi duran koşullar– Almanya’nın gelişimini incelediği yıllarda, Veblen’in dikkatini çeken koşullardı.</span></p>

      <p class="paragraf-3"><span>Kamu çıkarının öne çıkıp özel çıkarın geride kaldığı 19. yüzyılın son çeyreğinin Japonya’sı, Almanya dışında, başka her yerden daha karanlıktır. Veblen’in Japonya hakkında 1915’teki düşünceleri:</span></p>

      <p class="paragraf-3">kendinden menkul, kendini tayin eden aristokratik kabineye ait bir iktidar ... tavsiye destekli, arkasında bir “parlamento” rızası yok, fakat tavsiyesi var. Denetimin bürokratik yapısı “Japonya’nın Eski Ruhu”nu hâlâ canlı tutuyor ve hâlâ aynı feodal ruhun canlı tuttuğu bir halka yaslanıp ondan güç alıyor ... Yeni Japonya’nın eskisiyle farkı sadece maddi yöntemleri ve araçlarıyla, teknolojik donanımı ve bilgisiyle ilgilidir.<span class="dip" xml:lang="en-US">55</span></p>

      <p class="paragraf-3"><span>Veblen, gözlemlerine</span><span class="dip" xml:lang="en-US">56</span> <span>sanayileşme sürecinin eski şarabın yeniden şişelenmesi olmadığını, yeni şarap sanayisinin kendi şişesini gerektirdiğini –kendi deyişiyle,</span> <span class="char-style-override-3">ürettiğini</span><span>– söyleyerek devam eder:</span></p>

      <p class="paragraf-3">“Japonya’nın Eski Ruhu” kurumsal bir konu; yani, ırka özgü bir doğal yetenekten çok, edinilmiş bir düşünme, gelenek ve eğitim adetleri meselesidir ... Japonya Batı’nın endüstriyel işlerinde ciddi netice almıştır, dolayısıyla halkı da Batı kültürünün –teknolojik olarak daha gelişmiş olgun Batılı toplumların aynı endüstriyel işlerdeki titiz disiplininin yönlendirdiği etik değerler, davranış ilkeleri ve manevi bakış şeklindeki– vasıflarını ve hatalarını oluşturan özgün düşünme alışkanlıklarıyla haşır neşir olmak durumundadır. Ama iyi ama kötü ... modern sanayi sistemi ... uzun dönemde ortaçağ zihniyetinin önyargılarıyla uyumlu değildir.<span class="dip" xml:lang="en-US">57</span></p>

      <p class="paragraf-3"><span>Metni, sanayi ile toplum arasındaki bağlara dair kuru bir akademik saptama olarak okumak mümkündür; ancak Veblen’in kafasında çok başka şeyler vardı. I. Dünya Savaşı’nın hemen bitiminde yazarken, Japonya’nın büyük bir güç olarak geleceğinin, eski kültürüyle yenisini nasıl dengeleyeceğine bağlı olduğunu söylüyordu. “Japonya’nın önündeki fırsat”, feodal kültür ve disiplindeki “çözülmeyi” zamanında, yani Meiji seçkinlerinin “hanedanı büyütmeye hizmet eden” sanayi planlarını tehlikeye düşürmeden önce görmek açısından “hâlâ güvendeydi”.</span></p>

      <p class="paragraf-3">Ancak, [Japonya’nın] endüstriyel gücü ... kurumsal çözülmenin katlanarak büyüyen hızının, maddi verimlilik kazançlarının düşen hızını yakalayıp götürmesinden önce hayata geçirilmelidir: Bu da demektir ki Japonya vurmak zorundadır ... mevcut kuşağın yaşam süresi içinde ... bütün gücünü kullanarak, çekincesiz, ikirciksiz tek bir hamleyle; çünkü durum ikinci bir fırsat verecek türden değildir. [Veblen, 266]</p>

      <p class="paragraf-3"><span>Japonya 1895’teki Çin ve 1905’teki Rus savaşlarından başarılı çıkmasına rağmen Batı’nın gözünde geri kalmış ve yabani bir ülkeydi. “Mevcut kuşağın yaşam süresi içinde” Japonya (1930’lara girerken), Çin’e saldırdı, Mançurya’yı ilhak edip zengin mineral yataklarına el koydu. Zaten çok geçmeden de Asya topraklarında güneye ve batıya doğru ilerlemeye, Pearl Harbor’u bombalama planları yapmaya başladı.</span></p>

      <p class="paragraf-3"><span>I. Dünya Savaşı Japonya’nın işine yaradı. İhracatı artıp Asya’daki göreli stratejik konumu güçlenirken, diğer güçler (Birleşik Devletler hariç) kan kaybetmişti. 1920’lerin son döneminde Japonya da dünya ekonomisindeki ayrışmanın sıkıntısını çekiyordu. Ağır sanayisi hammadde ve pazar ihtiyacı içindeydi. Ayrıca, savaş öncesinde ve sonrasında emek hareketleri ve sosyalist hareketlerle uğraşmak –ve bastırmak– zorunda kalmıştı: Bu hareketler –başka yerlerdeki gibi– Japonya’da gelişen sanayi kapitalizminin sonuçlarından biriydi. 1930’la birlikte İtalya’dan sonra f</span><span>akat Almanya’dan önce, kısmen benzer ve kısmen de çok farklı sebeplerle, Japonya, Veblen’in öngörüsünü haklı çıkarıyor, ikinci büyük faşist ülke oluyordu.</span></p>

      <p class="yildiz">*</p>

      <p class="paragraf-3">1914 itibarıyla dünyanın (sanayileşen ve sanayileşmemiş diğer ülkeler dışında kalan) hâkim ekonomik güçlerinin kapitalist sanayileşmesini incelerken etraflı olmayı gözetmedik.<span class="dip" xml:lang="en-US">58</span> Ülkeler temelindeki tartışma şu noktaları aydınlatmaya yönelikti: 1) Ele alınan ülkelerin izledikleri farklı yolların doğası; 2) bu yollara girmelerini gerektiren veya sağlayan başlıca sebepler; 3) biraz daha farklı bir mesele olarak da, 1850-1914 arasında ortaya çıkan iktisadi durumun analizine zemin oluşturması açısından tarihsel süreç. Bu tarihsel süreç, ufak tefek istisnalar hariç, iktisat mesleğinin affedilmez bir şekilde –fakat anlaşılır sebeplerle– dönemin açık iktisadi gerçekleri karşısındaki kayıtsızlığını gösteriyor –tabii Marx ve Veblen’i içeren küçük grup bunun dışındadır.</p>

      <p class="paragraf-3">Neoklasik iktisadın evrilmesine geçmeden önce, biçimlenmesinde rol oynayan ve eleştirisini yapan iki gelişmeyi ele almak zorunludur. Bunlar, kapitalist sanayileşmeyi, yanında veya karşısında yer alarak savaşın yıkımına sürükleyen gelişmelerdir. Bir sonraki daha da yıkıcı savaşı yaratan kargaşa ve gerginliklerin de kaynağı olmuşlardır: Emek hareketi ve sosyalist hareket ile küresel emperyalizmin yapısı ve yayılması.</p>

      <p class="arabaslik-sol"><span xml:lang="en-US">UYAN, ESİRLER DÜNYASI!</span><span class="dip" style="font-size:0.69em;" xml:lang="en-US">59</span></p>

      <p class="paragraf-3"><span>Sanayi kapitalizmi önce Britanya’da ortaya çıktığı için, gerek yavaşlatmaya veya hızını çevirmeye yönelik ve gerekse nemalananlarla kayba uğrayan büyük kitle arasındaki dengeleri yeniden oluşturma –yani, reform– girişimlerinin ilk yurdu da, yine Britanya olmuştur. Buradaki “reforma” dikkat, amaç “devrim” değildir. 1918’e kadar geçen dönemde</span> <span class="char-style-override-3">Britanya’daki</span> <span>bütün çabaların özü buydu. Kıta’da meseleler daha farklıydı, Birleşik Devletler’de ve Japonya’da da farklıydı, hem Britanya ve Avrupa’ya göre hem de birbirlerine göre. Britanya’yla başlayalım.</span></p>

      <p class="paragraf-3"><span>Bölüm 1’de belirtildiği gibi, modern sanayileşme sürecinin başlamasından önce, çitleme hareketi tarımda çalışanların çok büyük kısmı için ciddi sonuçlar doğurmuştu. 1800’den yarım yüzyıl önceki bu durumu tarif için söylenebilecek en iyi şey, fabrika sisteminden ehven olduğudur: Herkes için –genç, ihtiyar, erkek, kadın, çocuk– acımasız ve tehlikeliydi. Aşağıdaki metin, kapitalizmi eleştiren değil benimseyen bir çalışmada geçiyor:</span></p>

      <p class="paragraf-3">Laissez faire şartlarındaki fabrika işçilerinin statüsüyle ilgili olguların yapısı ve sınırsız rekabet, 1816’daki bir Parlamento komitesinin tutanaklarına başvurarak betimlenebilir. Bir pamuklu imalatçısının ifadesine göre 5 yaşındaki çocuklar çalıştırılıyordu; normal çalışma süresi ondört saat iken bazı imalathanelerde bu süre onbeşe çıkıyordu; bazı işyerlerinde yemek arasına izin yoktu. Bilirkişi tanıklığına göre sıcak, nemli, havalandırmasız imalâthanelerde, pamuk tiftiği ... havayı kirletiyor, sıkça kusturucu tatbikini gerektiren bir durum yaratıyordu. Kayınpederi imalathane sahibi olan bir hekimin “son derece gönülsüz” tanıklığına göre, kapalı, havası nemli ve sıcak imalathaneye girmeleriyle birlikte çocuklarda yüksek ateş ve ateşe bağlı halsizlik görülüyordu. Makinelerden korunma yoktu, işçilerin ölümcül yaralar aldığını “çok sık” görmüştü, ayrıca çocukların ellerinin parçalanması “oldukça yaygın bir şey” idi. Hekimin ifadesine göre ayrıca ... çalışma saatlerinde çocukların oturmasına izin verilmiyordu; çocuklar evlerinden işyerlerine iki mil yürüyorlardı; kendi bölgesindeki fabrikalar sabah saat 6’dan akşam yazın 7’ye, kışın da 8’e kadar çalışıyordu ... verem had safhada yaygındı. (BKU, 433-4)</p>

      <p class="paragraf-3">Bu ve bununla ilgili konulara dair tartışmalar Fabrika Yasaları hakkındaki metinlerde geçer –ki 1800’den sonraki yılları simgeleyen bu yasalar, emek üzerinde hiçbir korumanın olmadığı olağanlaşmış mağduriyetlere ket vurmak anlamına geliyordu. Madenlerde ve imalathanelerde çalışan kadın ve çocukların sağlık, iş saatleri ve iş güvenliği koşullarını iyileştirmek üzere 1802, 1819, 1833, 1842, 1844 ve 1847 yıllarında çıkan bu yasalara ait özetlerde değinilen noktalar muhteliftir. Bir kere, “erkekler sözleşme özgürlüğü ve <span class="char-style-override-3">laissez faire</span> ilkelerine riayetin dışında tutulmuş”; ikinci olarak “kanunla ilgili en önemli olgu, kanunun daha baştan ölü doğduğu” veya “kanunun uygulanmadığı”; ve üçüncü de, (ilk tekstil fabrikasının sahibi) Richard Arkwright’ın adı veriliyor, ilgili Kanun’un kapsadığı 14 yıl içinde “fabrikası sadece iki kere ziyaret edilmiş” (aynı yerden).</p>

      <p class="arabaslik-sol-kucuk"><span xml:lang="en-US">“Yas tutmakla vaktimizi ziyan etmeyelim: Örgütlenelim”</span><span class="dip" style="font-size:0.69em;" xml:lang="en-US">60</span></p>

      <p class="paragraf-3"><span>1800-1850 arasına ait bu gerçekler daha büyük ve daha karanlık bir tabloya işarettir.</span><span class="dip" xml:lang="en-US">61</span> <span>O dönemde ve sonraki on yıllarda olup bitenler Britanya’daki işçilerin (ve dinsel olsun olmasın Robert Owen gibi reformcuların) neden sendikalar kurduklarını, reformlar için baskı yaptıklarını, sosyalist hareketi ve İngiliz İşçi Partisi’ni başlattıklarını fazlasıyla açıklar.</span><span class="dip" xml:lang="en-US">62</span></p>

      <p class="paragraf-3">Yüzyılın ilk yarısı çalkantılarla geçmiş, mülk sahibi sınıfların sinirleri her zamankinden fazla yıpranmıştı. Her şeyden önce, sayıları her seferinde daha büyüyen, çaresiz, –varoluşları (öncekilerden farklı olarak) birtakım acımasız yabancılardan aldıkları asgari ücrete bağımlılıkla tanımlanan– “proleter” kitlesiyle kuşatılmışlardı. İkinci olarak, bu yoksullaştırılmış çalışan kitlesinin fabrikalarda –madenler hariç– karşılaştıkları iş görme araçları ve yöntemleri, endüstri öncesindekilerle keskin ve müthiş zıtlık içindeydi. Bu bir yana, düzenliliğinin, tekdüzeliğinin, tehlikelerinin ve –Marx’ın tarif ettiği gibi– “yabancılaşma”nın<span class="dip" xml:lang="en-US">63</span> birlikte etkisiyle, sadece potansiyel olarak değil, fakat fiilen de kundakçı bir nitelik arz ediyordu.</p>

      <p class="paragraf-3"><span>Üstelik bu insanların “yaşadığı” yerler kırsal yöreler</span> <span class="char-style-override-3">değil</span><span>, tersine kentlerdi, Hobsbawm’ın nidasıyla “ne kentler!”</span></p>

      <p class="paragraf-3">Tepesini kaplayan duman ve içini dolduran pislikten başka, temel kamu hizmetlerinin –su, sağlık, yol, açık alan vs– hızına yetişemediği kitlesel göç de, özellikle 1830’lardan itibaren, kolera ve tifo salgınları yanında 19. yüzyılın iki dehşetengiz kentli katilini –hava ve su kirliliğini, yani solunum yolu hastalıkları ve iç hastalıklarını– yaratıyordu ... (Hobsbawm, 1968, 67)</p>

      <p class="paragraf-3">“Başka” bundan ibaret değildi. Zengin azınlık, yoksulluğun her an hatırlattığı bir toplumda –Disraeli’nin “iki dünyası”nda– cereyan etmesi nedeniyle, bal gibi biliyordu ki, yoksul kitleler ürettikleri servetin fabrikalarda ve madenlerde yattığını fark edebilir, dolayısıyla büründüğü özel mülk biçimini, yani –Veblen’in “rahatsız edici tüketim, gösteriş ve israf”<span class="dip" xml:lang="en-US">64</span> diye adlandırdığı– büyük evleri, atları, arabaları, uşakları, süslü kıyafetleri, gösterişli baloları fark edebilirdi. Hatta daha fazlasını da, açlıktan kırıldıklarını, ailelerinin parçalandığını, yaşlanmadan öldüklerini de fark edebilirdi. Zengin olup da kaygılı olmamak mümkün müydü?</p>

      <p class="paragraf-3">Ancak malum sebeplerle hepsi Kurulu Düzenin –yani “yönetici sınıf”ın kibarcası– yanına kâr kaldı. İlk sebep, Devlet’in inatçılara en yüksek bedeli –hapis, sınırdışı, idam vb– ödetmek üzere hazır beklemesiydi. İkincisi de sendika ve kooperatif kurmanın veya Luddist (“makine kırıcıları”)<span class="dip" xml:lang="en-US">65</span>, Çartist vb örgütlenmenin karşısındaki doğrudan engellerden başka, insanların korkuları ve iç bölünmeler gibi engellerdi. Bunlarla uğraşmak bugün bile zordur, o zamanlar daha zordu.<span class="dip" xml:lang="en-US">66</span></p>

      <p class="paragraf-3">1850’den önceki hayatın katılığı en iyi, özellikle de 1870’lerle yüzyılın sonu arasında sürdüğü söylenen, sözümona “altın yıllar”la birlikte anlaşılır. Tahminlere göre Londra’da ve York’ta “çalışan kesimin yaklaşık yüzde 40’ı yoksulluk içinde yaşıyordu”, rahat bir yaşam sürenler –ki “işçi aristokrasisi” diye tabir ediliyordu– yüzde 15’ten fazla değildi. (Hobsbawm, 1968, 134)</p>

      <p class="paragraf-3"><span>Belki fiziksel bir ölçü başka olguların simgelediğinden daha anlamlı olabilir:</span></p>

      <p class="paragraf-3">1870’lerde 11-12 yaş grubundaki çocuklardan üst tabaka halk okullarında okuyanlar, sanayi okullarındakilerden, ortalama <span class="char-style-override-3">5 inç daha uzundu</span>, 13-19 yaşlarındakilerin boyu ise, zenaatçıların oğullarından 3 inç daha uzundu.<span class="dip" xml:lang="en-US">67</span> (aynı yerden, vurgular Hobsbawm’ın.)</p>

      <p class="paragraf-3"><span>İngiliz sendikal hareketinin bütün sömürü ve baskı koşullarına rağmen –ve bu nedenle– 1850’den önce belini doğrultamaması, Devlet’in gücünün kanıtıydı. Bu hareket çağdaş biçimine 1870’lerdeki örgütlenme hamlesiyle ulaşmıştı. Ama olup olacağı da ondan ibaretti.</span></p>

      <p class="paragraf-3"><span>Sendikacılığın sanayide ve İngiliz siyasetinde öne çıkmaya başlaması ancak yüzyılın sonundaki “zor zamanlar”da mümkün olmuştur –sosyalist hareket sayesinde (iki grup, biri radikaller diğeri ılımlılar). Oradan da, I. Dünya Savaşı’ndan sonra İşçi Partisi’nin öneminin artmasına temel oluşturmuştur.</span><span class="dip" xml:lang="en-US">68</span></p>

      <p class="arabaslik-sol-kucuk"><span xml:lang="en-US">Avrupa’da sosyalist hareketler</span></p>

      <p class="paragraf-3">İşçilerin Kıta’daki mücadelesi Britanya’dakiyle keskin bir karşıtlık içindedir. Almanya’yla başlayıp Fransa ve İtalya ile devam eden sanayileşme, 19. yüzyılın ikinci yarısından sonra ortaya çıkmıştır.<span class="dip" xml:lang="en-US">69</span> Üç ülkede de yükselen sendikal hareketler kısa zamanda Marksist sosyalizmin, anarşizmin (veya anarko-sendikalizmin) ve genellikle bunlara tepki niteliğindeki Hıristiyan sosyalizminin teorik çerçevesini birleştirerek politize olmuştu –bunlar sonradan sosyalist, komünist, hıristiyan sosyalist partilere dönüşmüşlerdir.<span class="dip" xml:lang="en-US">70</span></p>

      <p class="paragraf-3">Kıta ülkelerinin Britanya’yla gösterdikleri bu keskin farklılaşmanın nedenleri, kısaca özetlenemeyecek kadar karmaşıktır. Ancak, farkları yaratan temel noktalara değinmek mümkündür. Bir kere, emek ve sermaye Britanya’da keskin bir şekilde karşı karşıya gelmiş olsa da, sınıfsal yapı Fransa’da ya da diğerlerindeki kadar katılık göstermiyordu. Sonra, Britanya ilkti ve (Kıta’daki gelişmelerin son şeklini almaya başladığı) 1870’lerde, “öncü” olmanın avantajından yararlanıp sömürgelerini yağmalarken, belli ölçüde de olsa işçi sınıfının bazı kesimleriyle “zenginliği paylaşması” mümkün oluyordu (“altın yıllar”). Son olarak, Kıta ülkeleri Britanya’nın “ileriliği” ölçüsünde “geride” idiler, toplumsal kımıldanmalar daha azdı.</p>

      <p class="paragraf-3"><span>Belirttiğimiz ve ilişkili diğer nedenlerle, burada değinmek hem uygun hem de ilginçtir, Marx, sosyalizmin Britanya’da veya Birleşik Devletler’de</span><span class="dip" xml:lang="en-US">71</span><span>, üstelik barışçı</span> <span>bir şekilde, iktidara gelmesini bekliyordu. Ne yazık ki yanıldı.</span><span class="dip" xml:lang="en-US">72</span></p>

      <p class="arabaslik-sol-kucuk"><span xml:lang="en-US">Birleşik Devletler’de de öyle mi?</span></p>

      <p class="paragraf-3"><span>ABD’de sermaye ile emek arasında s</span><span>ınıf savaşı olmamış mıydı? Olmuştu elbette, fakat hissedilmesi yukarıdan aşağıya değil aşağıdan yukarıyaydı. Gabriel Kolko’nun aşağıdaki cümleleri konuyu netleştirici niteliktedir:</span></p>

      <p class="paragraf-3">Amerikan toplumunu ... <span class="char-style-override-3">nihai</span> sınıf çatışmasının olmadığı bir sınıfsal yapı, çatışmanın ölüm kalım düzeyinde olmayan sorunlarla sınırlı, muhalefet yapmanın bedelinin sistemin devamı açısından nispeten makul olduğu bir toplum olarak görmek mümkündür. Özetle, hizmet ettiği çıkarlar ve değerler yöneten sınıfa ait olmakla birlikte, Amerikan toplumunda sınıfsal yapı hedeflere hizmet eden donmuş, statik bir karakterdedir.<span class="dip" xml:lang="en-US">73</span></p>

      <p class="paragraf-3"><span>Bunlara (ve daha başkalarına) ek olarak, Amerikan işçilerinde sınıf bilincinin başka yerlerdekinden zayıf olmasının başlıca sebebi, Roediger’in söylediği gibi “ödenen beyaz-adam ücretleri” olmuştur (hâlâ öyledir). Bu “ücretler” genellikle parasal olmaktan çok üstünlüğü, korkuyu ve nefreti birleştirir ve içten-yıkmaya yönelik tutumlara destek mahiyetindedir –ki bu tutumlar statükonun devamını (ve daha kötüye gitmesini) sürekli kılacak şekilde işlenir ve beslenir.</span></p>

      <p class="paragraf-3"><span>Bu çerçevede ABD’deki sendikalar, Yeni Düzen liberalizmine veya radikalizme nadiren ve kalıcı olmayan kaymaların dışında, ta başından itibaren nispeten tutucu olagelmiştir. AFL (American Federation of Labor-Amerikan Emek Federasyonu), ABD’deki sendikacılığın yatağı olarak bir sürekliliği ifade eder. Her ne kadar I. Dünya Savaşı’ndan önce üyelerinin üçte biri (Eugene Debs liderliğinde) ASP (American Socialist Party–Amerikan Sosyalist Partisi) üyesi idiyse de, AFL’nin 1890’larda belirlenen anti-sosyalist çizgisi o zamandan beri istikrarını bozmamıştır.</span></p>

      <p class="paragraf-3"><span>AFL 1930’larda, yeni kurulan CIO’nun (Congress of Industrial Organizations-Sanayi Örgütleri Meclisi’nin) otomotiv, çelik, lastik gibi büyük ölçekli üretim yapan sanayilerdeki işçileri örgütleme arayışıyla ciddi bir krize girmişti. İşçiler I. Dünya Savaşı’ndan önce ve hemen ardından gelen kısa dönemde, radikal hareketlerle güçlü bağlantılar içindeydi. En büyük kısmı ASP’de, sayıları daha az ama daha radikal olanlar IWW’de (Industrial Workers of the World-Dünya Sanayi İşçileri’nde) yer alıyordu. Bu iki gruptaki işçileri Avrupalı ve İngiliz işçilerden ayıran şey, ikisinin de çok kritik bir noktada takındıkları görkemli tutumdu: ABD’nin I. Dünya Savaşı’na girmesine muhaliftiler.</span></p>

      <p class="paragraf-3"><span>Bizzat Debs ve diğer Sosyalistlerle birlikte pek çok Vobli (Wobbly-IWW üyelerinin lakabı) hapse atılmış veya sınırdışı edilmiştir. Ayrıca, savaşın ardından Voblilerin AFL üyeleri ve savaştan dönen askerler tarafından linç edilmesi sıradan bir olay haline gelmiştir. (Nitekim 1920’lerdeki “Kızıl Korkusu” bu grupların varlığına son verirken, sendikalar da ciddi ölçüde zayıflamıştır.)</span></p>

      <p class="paragraf-3"><span>Sendikacılığın diğer ülkelerdekinden farklı olarak Birleşik Devletler’de aldığı “işveren sendikacılığı” ismi, genelde alay etme amacıyla kullanılmaz. Yüzyılın başlarında hedef, ABD’de bugünkü sendikaların da törpülediği şekliyle, daha iyi ücret ve iş koşullarından (1960’larda öne çıkan emeklilik, sağlık, ücretli izin vb) ibaret kalmış ve neredeyse sadece ilgili sendikayla sınırlı olmuştur.</span></p>

      <p class="paragraf-3"><span>Her şeye rağmen, asla gereksiz olmayan bu çabaların genel toplumsal süreçteki katkısı cüzidir. Bu durum, bağlantılı partiler kanalıyla siyasi ve daha başka amaçlara hizmet edebilecek güç arayışındaki İngiliz ve Avrupa sendikalarının çok yönlü çabalarıyla zıtlık gösterir. Bu meselelere Kısım II’de döneceğiz. İlk savaşın öncesi ve sonrası hakkında şu kadarını söylemekle yetinelim ki Amerikan işçileri, oylarını hemen hemen her zaman, artık ehven-i şer olduğundan mı yoksa meziyetlerinden dolayı mı bilinmez, Demokratik Parti’ye vermiştir –ta ki Reagan’ın irrasyonelliği pazarlamadaki becerisi pek çok işçiyi sendikacılık karşıtı GOP’un (Grand Old Party-Cumhuriyetçi Parti) gönüllü kurbanı haline getirene kadar.</span></p>

      <p class="arabaslik-sol-kucuk"><span xml:lang="en-US">Japonya ve Almanya (tekrar)</span></p>

      <p class="paragraf-3">Daha önce gördüğümüz gibi Japonya’nın I. Dünya Savaşı’ndan önceki gelişimi –Almanya’yla bazı benzerlikleri hariç– kendine hastı. Kültüründeki militarizmin uzun geçmişinden gelen kuvvetin, Devlet’in içinde de etkili olan büyük zaibatsu gücüyle birleşiminden doğan nedenlerle (başka nedenler de var), Japonya’da sendika örgütlenmesinin önündeki engeller, diğer sanayi ülkelerine kıyasla daha bir heybetliydi. Bu engelleri Lockwood şöyle özetliyor:</p>

      <p class="paragraf-3">zaibatsu’nun emek piyasasıyla ilgisi, özenle koruduğu ortak cepheyi sarsmadan, canlı sendikacılık hareketinin büyümesini engellemeye yönelikti. Sendikacılığın önünde başka engeller de vardı: nüfus baskısı, fabrikaların kadın emeğine yaslanması, küçük işletmelerin ülke çapındaki yaygınlığı ve demokratik kitle örgütlenmesinde tecrübesizlik. Ancak, yirmilerde had safhaya çıkmış olan toplu pazarlığın güçsüzlüğü ve Japonya’nın özellikle fabrika ve sosyal yasama alanındaki gecikmeli gelişmesi, [sanayideki] her ilerlemeyi alkışlayan işletmelerin çıkarlarına göre yönlendirilen muhalefetin şiddetine atfedilmelidir. Büyük firmalar, aralarındaki çekişme ne olursa olsun, bu konuda rütbelerini bir kenara koyup katı bir cephe oluşturuyorlardı. Siyasi açıdan da, iş dünyasının bu merkezî gücü bir yandan ülkedeki demokratik hareketlerin büyümesini geciktirirken, aynı zamanda dışarıya dönük askerî saldırganlık için esnek bir enstrüman sunmuş oluyordu.<span class="dip" xml:lang="en-US">74</span></p>

      <p class="paragraf-3">I. Dünya Savaşı öncesindeki sosyalist ve işçi hareketleriyle ilgili bu tartışmayı bitirirken, Almanya’nın deneyimini, diğer ülkelerle, en çok da büyük ölçüde benzerlikleri olan Japonya’yla karşı karşıya getirmek ilginç olacaktır.</p>

      <p class="paragraf-3"><span>Almanya’da da sendikalaşma, özellikle de –yasa dışı kılınmış– sosyalistlerin etkinlikleri büyük baskılar altındaydı. Ancak Alman işçilerinin umutsuzluk içindeki hayatlarıyla (19. yüzyılın sonunda dünyanın en yükseği olan) üretim verimlilikleri arasındaki keskin farklılıklar, etkili örgütlenme ve daha ötesi için, aralıksız baskıyı sürdürmeye yönelik genel umutsuzluklarıyla birleşmişti.</span></p>

      <p class="paragraf-3"><span>Demir Şansölye Bismarck, başka devirlerdeki ve yerlerdeki muadillerine kıyasla daha bir “görece muhalif” olarak, “sosyalist hareketi iyilik ile öldürmek” maksadıyla, 1881 yılında yeni çağın ilk toplumsal yasasını, sanayi kapitalizminin kapsamlı ilk “sosyal güv</span><span>enlik programı”nı bizzat takdim etmişti.</span></p>

      <p class="paragraf-3 para-style-override-13"><span>Kanun 1880’li yıllarda işledi; ancak 1890’ların sonunda, hayat şartlarının katılığı, işçileri, kısa zamanda dünyanın en büyüğü olacak bir sosyalist parti kurmaya sevk etti. Sendikalardaki gücü ve Reichstag’daki sandalye sayılarıyla Alman sosyalistleri, Marx’ın bazı beklentilerini yerine getirecek gibi duruyorlardı. Ancak Alman solunda Aşil’in topuğundan vardı. Bu durumu Veblen erkence, 1907’</span><span>de, aşağıdaki analizi yazarken görmüştü:</span></p>

      <p class="paragraf-3"><span>zamanla savaş dönemi siyasetine alışılması ve askerî disiplin, Sosyal Demokratları yavaş yavaş şoven milliyetçilikle enfekte ederek doğruları duymaya sabredemeyecek ölçüde coşkulu sadakat şarkıları söyletir olmuştu ... Alman sosyalist kesimlerinin millî ve enternasyonal ideallerinin göreli önemleri 1870’lerden itibaren birbiriyle yer değiştirmiştir ... Sosyal Demokratlar’ın Alman vatanseverliği ön plana çıkmış, sosyalistliği arka plana geçmiş, mevcut düzenin devamı için çalışan bir siyasi parti olduklarını söyler hale gelmişlerdir.</span><span class="dip" xml:lang="en-US">75</span></p>

      <p class="paragraf-3 para-style-override-14"><span>Yedi yıl sonra Alman sosyalistleri, Fransa ve Britanya’daki sosyalistlerin kendi parlamentolarında yaptıkları gibi, Reichstag’da Almanya’nın I. Dünya Savaşı’na girişini finanse edecek “savaş kredileri” lehinde oy kullanıyorlardı.</span></p>

      <p class="paragraf-3 para-style-override-13"><span>Veblen’in gözlemlerinden yaptığı bu iç karartıcı çıkarsamalar, yüzyılın sadece ilk birkaç yılına değil tümüne de uygulanabilir –ayrıca, ne yazık ki, vatanseverlik duygularını tüm coşkularıyla (bilerek ya da bilmeyerek, maddi kazanç karşılığında) {erken} Soğuk Savaş’a yatıran ABD (ve diğer ülkelerin) işçilerine de uygulanabilir:</span></p>

      <p class="paragraf-3"><span>İmparatorluk siyaseti, hiç baskı kurmasına gerek kalmadan, sırf emperyalist düşünme tarzının gücüyle toplumun tüm kesimlerini etkileyerek [Almanya’daki] devrimci sosyalizmin hakkından gelmenin yolunu bulmuşa benziyor. Diğer ülkelerde benzeri bir arındırma sürecinin inşasının veya sosyalist hareketi dışlamasının ne kadar uzak olduğu karanlık ... [Veblen, 456]</span></p>

      <p class="paragraf-3 para-style-override-14"><span>Artık, sanayi kapitalizmiyle el ele vererek dünyayı savaşın yıkımına sürükleyen “imparatorluk siyaseti”ne bakabiliriz.</span><span class="dip" xml:lang="en-US">76</span></p>

      <p class="arabaslik-sol"><span xml:lang="en-US">GÜNEŞTE BİZE DE BİR YER</span></p>

      <p class="paragraf-3"><span>Bu deyim, Almanya’nın emperyalist arayışlarının sloganıydı. Potansiyel güçleri, diğer tüm sınai kapitalist ülkelerle birlikte, harareti had safhaya çıkarıyordu. Daha Britanya’nın sömürge imparatorluğu alabildiğine yayılmadan önce, tüm dünyayı saran emperyalist kaynamaya dahil olmuştu. “Emperyalizm”, açımlanmayı gerektiren bir terim. Bunun nedeni, sadece pek çok iktisatçının ve birtakım tarihçilerin olguyu inkâr etmesi ve kavramın içini boşaltması değil, fakat olguyu kabullenenlerin de analitik değişikliklerle benzerini yapmasıdır.</span><span class="dip" xml:lang="en-US">77</span></p>

      <p class="paragraf-3"><span>Emperyalizm konusu sistematik olarak ilk kez İngiliz iktisatçı J.A. Hobson’ın (1858-1940)</span> <span class="char-style-override-3">Imperialism: A Study</span> <span>(</span><span class="char-style-override-3">Emperyalizm: Bir İnceleme</span><span>) (1902) kitabında ele alınmıştır. ABD’deki siyasi kategorilere göre Hobson’ı bir radikal veya Marksistten ziyade Yeni Düzen liberali gibi görmek mümkündür. Yaklaşımının odak noktası, İngiltere’deki işsizliğin esas itibarıyla halkın alım gücündeki yetersizliğin sonucu olduğu ve onun da gelir eşitsizliğinden kaynaklandığı idi. Bu eşitsizliğin ve onun sonucu olarak zenginlerin yüksek tasarruf oranlarının, ülke ekonomisini görece yüzer durumda tutmak için dış yatırıma muhtaç olduğunu ve yol açtığını söylüyordu –bedeli de yüksek işsizlikti.</span><span class="dip" xml:lang="en-US">78</span> <span>Bunun çaresi de eşitsizliğ</span><span>i kaldırarak çalışan kesimin alım gücünü artırmak ve emperyalizm gereğini bertaraf etmekti.</span></p>

      <p class="paragraf-3">Hobson’ın analizinin, yanlışı yahut eksiği ne olursa olsun, hem Rosa Luxemburg’un The Accumulation of Capital (Sermaye Birikimi, 1913) hem de Lenin’in Imperialism: The Highest Stage of Capitalism (Emperyalizm: Kapitalizmin En Yüksek Aşaması, 1916) için bir uyaran ve başlangıç noktası olduğu genel bir kabuldür. Çalışma, Marksist analizin devamına ve emperyalizmle ilgili tartışmalara zemin oluşturmuştur ki buna olgunun yokluğunu –yahut varsa bile zaten hep olageldiği için kapitalizmle ilgisiz olduğunu– ileri süren egemen görüşün iktisatçıları da dahildir.</p>

      <p class="paragraf-3">Egemen görüşün –kapitalizmin olgunluk aşaması olarak– emperyalizmle ilgili itirazlarının çoğu tarihçilere aittir; egemen görüşten olup da emperyalizm tezlerini –ve genel olarak Marksizmi de– ciddiye alan tek iktisatçı Joseph A. Schumpeter’dir (1883-1950).<span class="dip" xml:lang="en-US">79</span> Schumpeter’in de sıkça, Veblen gibi, en az iktisatçılığı ölçüsünde tarihçi ve sosyolog olarak görüldüğünü belirtmek yersiz olmaz; güvenilir bir iktisatçının –siyasi görüşü ne olursa olsun– ilgili sosyolojik ve tarihsel konulara ciddi ölçüde aşina olması gereğine nadiren dikkat edilir.</p>

      <p class="paragraf-3">Schumpeter’in Marksist emperyalizm kuramına eleştirisi büyük ölçüde sosyolojiktir. Emperyalizmin, çalışmasından yarım yüzyıl önceki “haltlarının” çirkin tabiatını inkâr etmez (yani egemen görüşten pek çok düşünürün yaptığını yapmaz). Ona göre emperyalizm, iktisadi hayatı örgütlemeye yönelik rasyonel, “burjuva” bir sistem olarak kapitalizmin hiçbir şekilde doğal sonucu değil, hatta gerçek yapısı itibarıyla özünden karşıtıydı.</p>

      <p class="paragraf-3">en eski zamanlardan 20. yüzyıla, insanlar, modelin [saf kapitalizm] varsaydığı rasyonel maddi çıkarlarla kesişen akıldışı ve doğal güdülerle yönlenmiştir ... kendini siyasi arenada ortaya koyan güdülerle.</p>

      <p class="paragraf-3">Bu ifade kendi tanımına temel oluşturur: “Emperyalizm, devletin amaçsız, sınırsız güçle yayılmaya yönelik mizacıdır”.<span class="dip" xml:lang="en-US">80</span></p>

      <p class="paragraf-3">Süregelen tartışmada zımnen uzlaşılamayan şey bir iktidar kuramı, daha daraltarak söylersek, Devlet kuramıdır. Devlet’in güçleri iktidarın diğer alanlarından, özellikle de iktisadi alandan bağımsız mıdır? Eğer öyleyse, Schumpeter’in (yukarıdakinden daha fazlasını içeren) tezini kabul etmek mümkündür. Ama (Marx, Veblen ve diğerleriyle de uyumlu olarak) burada kabul edildiği gibi, eğer Devlet’in güçleriyle sermayenin güçleri organik bağlara sahipse ve kapitalist süreçte hangisinin nerede başlayıp nerede bittiği ayırt edilemiyorsa, o zaman Marksizm ve o kapsamdaki kuramlar makul olacaktır. Bu çerçevede, örneğin Devlet’in ve iş dünyasının bir ve aynı gücün farklı formları olduğu kabul edilebilir. Ancak buradaki kabul bu değildir. Veblen’in ve pek çok Marksistin kabulü de bu değildi. Aslında, son grupta bu konuda çeşitli ihtilaflar çıkmıştır ve çıkmaktadır. Ne var ki bu durum sadece süreçlerin ve ilişkilerin çeşitliliği ve iç içeliğinden değil, Marksizmin başlıca boşluklarından biri olan Devlet kuramından da kaynaklanıyor –ki geçtiğimiz birkaç on yılda doldurulmaya başlanmıştır.</p>

      <p class="paragraf-3">Tartışmayı burada keserken izleyen pasajlar şu kabullere dayanacak: Emperyalizm –sömürgecilikten (kolonicilik) farklı olarak– 19. yüzyılın son yarısında ortaya çıkmıştır; belli bir ülkenin değil, tersine, tüm sanayi kapitalisti ülkelerin siyasetidir; sanayileşmecilik gibi o da kapitalist gelişmenin –sonuçları felaket olan bir birleşim çıkaracak şekilde– tümleyeni olmuştur.</p>

      <p class="paragraf-3"><span>Şimdi de sıra daha yüksek (vey</span><span>a derin) konularda.</span></p>

      <p class="arabaslik-sol-kucuk"><span xml:lang="en-US">Sıçanların yarışı başlıyor</span></p>

      <p class="paragraf-3"><span>Kapitalist gelişmenin emperyalist evresi yüzyılın ortasında, Japonya’yı titretip yeniden dünyaya döndüren “Çin için kapışma” karmaşasında başladı. 1880’lerde “Afrika’nın parsellenmesi” iyice şiddetli ve tehlikeli bir hal almış, halihazırda orada olan İngilizlere, Fransızlara ve Hollandalılara, dilimlerini alma derdindeki başkaları da katılmıştı. Dilimden ziyade kıymıkla yetinen Belçika’yı</span><span class="dip" xml:lang="en-US">81</span> <span>ihmal edebiliriz (asıl, Almanlar ve İtalyanlardı).</span></p>

      <p class="paragraf-3"><span>Ama bu süreç, yani çok anlama çekilebilecek tabiriyle “karanlık Kıta”nın yağma ve köle ticaretiyle yolunması, geriye askerî şiddet ve sosyal yıkımlar şeklindeki nicel ve nitel parlamalar getiren yüzyılları bırakmıştır. Neredeyse hiç değinilmeyen bir noktadır, –bugün</span> <span class="char-style-override-3">şeklen</span> <span>de olsa Batı’dan özgür olan– Kıta’da hâlâ devam eden alabildiğine yaygın ve sonu gelmez gibi duran trajediler işte bu “parselleme” sürecinin kaçınılmaz sonucudur. 500 yıllık dönem sadece ölüm ve yıkımdan ibaret değildir. Afrika’daki sayısız halkın eski ve “doğal” sosyal örgütlenme biçimleri emperyalistlerin çizdikleri sınırlara uyacak şekilde “reorganize” edilmiştir. Çok sayıda kabile kendilerini ülke olmaya zorlanır halde bulmuş, çoğu durumda kendilerine yapay gelen sınırlarla ayrılmışlardır. Bu sınırlar içindeki her şey, hükümet, hâkim din, ekonomi, askerî güç, bu insanların dillerini, geleneklerini, ihtiyaçlarını ve yaşamlarını bilmeyen –daha da kötüsü, asla umursamayan– birilerinin elindeydi.</span><span class="dip" xml:lang="en-US">82</span></p>

      <p class="arabaslik-sol-kucuk"><span xml:lang="en-US">... Yarış kızışıyor</span></p>

      <p class="paragraf-3">Avrupa ülkeleri Ortadoğu, Afrika ve başka yerlerle meşgulken 1880’lerden başlayarak Japonya ve Birleşik Devletler, coğrafi olarak Avrupa’nın ciddi askerî çatışmalarının dışında, her türlü yaptırımdan muaf, irili ufaklı emperyalist lokmalar kopartıyorlardı.</p>

      <p class="paragraf-3">Japonya Formoza’ya (bugünkü Tayvan) 1870’lerde girmiş, 1880’lerde Fransızların yardımıyla sepetlendikten sonra, 1895’teki Çin-Japon savaşının kazancı olarak 1945’e kadar kalmak üzere yine dönmüştü. 1904-1905 Rus-Japon savaşının temettüsü olan kıta Çin’ine yaptığı ilk hamlelerle, Kore’yle Mançurya’nın sınırına kurulmuştu –1920’de Kore’nin denetimini resmen ele geçirerek 1931’deki Mançurya’nın (zengin kömür, demir ve petrol yatakları yanında tarımıyla) istilasını kolaylaştırmış ve böylece 1937’deki esas istilanın yolunu döşemiş oluyordu.</p>

      <p class="paragraf-3">Birleşik Devletler’e gelince, tarihçi William Appleman Williams 1870 ile 1914 arasında “savaş ilanı yapılmayan Amerikan müdahaleleri” hakkında 25 kayıt verir. Kuşkusuz, ilan edilmiş olanlar da var, en önemlisi de İspanyol-Amerikan savaşı.<span class="dip" xml:lang="en-US">83</span> Müdahalenin açıklanan sebebi, İspanya’yı Küba’dan çıkarmak için başlayan devrimde Kübalılara yardım etmekti; sonuçta İspanyollar kovuldu fakat ABD girdi (Fidel Castro kovana kadar).</p>

      <p class="paragraf-3">ABD sadece Küba’yla kalmadı, en irisi Porto Riko olmak üzere Karayipler’den başka parçalar ve lokmalar da kopardı. Aynı zamanda ve aynı sebeplerle, Filipinler’in kendini İspanyollardan kurtarıp Amerikalılara karşı, tahmin edilen en ılımlı rakamla, 300 bin Filipinlinin öldüğü bir savaşta bulmasına yardım etti. Zaten Filipinler bundan sonra Amerikan sömürgesi oldu.</p>

      <p class="paragraf-3"><span>Özetle Afrika’nın bugünkü ölümcül sorunlarının sebebi Afrikalılar değil, geçmişin istilacılarıdır. Aynı şey Güney Amerika’da, Karayipler’de, Asya’da ve Pasifik adalarında, Orta Doğu’da ve Akdeniz sahillerinde, Balkanlar’da ve Doğu Avrupa’da da olmuştur. Amerikan yerlilerine yapılanlara daha önce değinmiştik zaten.</span><span class="dip" xml:lang="en-US">84</span></p>

      <p class="arabaslik-sol-kucuk"><span xml:lang="en-US">... Ve infilak</span></p>

      <p class="paragraf-3"><span>Emperyalizmi bir mikrokozmos, belli bir coğrafyadaki belli bir süreç olarak, savaşa eğilimli doğasıyla incelemek aydınlatıcı olacaktır. Söz konusu süreç Ortadoğu’da ve basit gibi görünen bir ulaştırma meselesi, “Berlin-Bağdat Demiryolu” olarak cereyan etmiştir.</span></p>

      <p class="paragraf-3"><span>Her şey Türkiye’nin İstanbul (Konstantinopol) ile Ankara’yı (ikisi de Türkiye’de) bağlayan ve çeşitli hatlarından biri de Fars’a (bugünkü İran) uzanan bir demiryolu inşası için, Almanya’ya verdiği imtiyazla başlamıştır. Ne var ki hemen ardından, birbirine giren iş ve ülke çıkarlarıyla projenin finansmanı ve kontrolü arapsaçına dönmüş, büyük ülkeler çıkarlarının bozulacağı veya tehlikeye düşeceği korkusuna kapılmışlardır (haklı olarak). Akdeniz’deki en büyük deniz gücü ve Süveyş Kanalı’nın hâkimi olarak Doğu ile ticareti yürüten Britanya en katı tutumuyla</span> <span class="char-style-override-3">her türlü</span> <span>demiryoluna karşı çıkıyordu. Türkiye’yle aralarındaki husumet uzun geçmişe dayanan Rusya, Alman etkisinin artması ihtimali karşısında gergindi. Fransa ise Ortadoğu’daki güçlü ama giderek kırılganlaşan konumunu yitirme kaygısı içindeydi. Durum böylece devam ediyordu. Sinirler gerildi, korkular büyüdü, ihtilaflar çoğaldı, kâh orada, kâh burada, kâh şurada muharebeler patlak vermeye başladı: ufak ufak başlayıp zamanla sayıca ve önemce arttılar.</span><span class="dip" xml:lang="en-US">85</span></p>

      <p class="paragraf-3"><span>Sonra, 1914 Haziran’ın güneşli bir öğleden sonrası, akıldışı görünen bir şey oldu, Saraybosnalı bir öğrenci Avusturya Arşidükü Ferdinand’ı ateş ederek öldürdü. Peşinden de cerahatli yaralar kangrene çevirdi.</span></p>

      <p class="paragraf-3"><span class="char-style-override-3">The Economic Consequences of the Peace</span>’in (<span class="char-style-override-3">Barışın İktisadi Neticeleri</span>) ilk sayfalarında Keynes, o anı kendi kibar (belki de küçümseyen) tarzıyla şöyle vurguluyordu: “1914 Ağustos’unda sona eren o devir, insanlığın iktisadi gelişiminde ne fevkalade bir safhaydı!” Devamında o “safhanın halkın çoğunluğu” için en bilinen başarısına birkaç paragraf değiniyor ve bitirmeden önce ekliyordu:</p>

      <p class="paragraf-3">Ancak hepsinden önemlisi, o zat [“Londra’nın sakini”] bunları normal, doğru ve kalıcı, başka türlüsünü de istisnai, rezil ve kaçınılması gereken ilişkiler olarak görmüştür. Militarizmin ve emperyalizmin ırk ve kültür karşıtlıklarıyla, tekellerle, kısıtlamalarla ve dışlamalarla ilgili bu cennetin yılanı rolündeki politika ve projelerinin, zatın gazetesindeki eğlenceliklerin biraz fazlasından öte bir şey olmadığı, pratikte uluslararası niteliğe bürünmeye başlayan sosyal ve iktisadi hayatın olağan akışına, neredeyse hiçbir etkide bulunmadığı ortaya çıkmıştı.<span class="dip" xml:lang="en-US">86</span></p>

      <p class="paragraf-3"><span>“Bu cennetin yılanı rolündeki projeler, politikalar ve husumet”, yapı itibarıyla, sivilceden ziyade, ihtilaf ve rekabeti bir yandan kızıştırıp bir yandan da bunlardan etkilenen sosyal kurumların biçimlendirdiği bir dünyanın eti, kemiği ve kıkırdağıydı. Bu bağlamda savaş kaçınılmazdı; en iyi ihtimalle ertelenebilirdi ki o da ancak iktisadi ve coğrafi genişlemenin devamıyla mümkündü. Fakat kârlı pazarların büyümesinin ve gezegenin sınırlarına gelinmişti, sırada önce alım gücü, sonra da doğa vardı.</span></p>

      <p class="paragraf-3"><span>1914’te savaşın patlak vermesi sürprizse, savaşın derinliği, süresi, yaygınlığı ve (o zamana kadarki) benzersiz vahşeti hem sürpriz hem de şoktur.</span></p>

      <p class="paragraf-3"><span>Sanayiyle bağlantılı ilk savaş –Birleşik Devletler’deki İç Savaş– hariç bir savaşın böyle yıkıcı, böyle uzun olabileceği kimsenin aklından bile geçmemişti. Daha 1915’te, Almanya’da –”savaşı başlatan” ülkede,– en büyük destekçilerince “sonu gelmeyen savaş” deniliyordu.</span></p>

      <p class="paragraf-3"><span>Bu savaşın yol açtığı tahribatın bir örneği daha yoktu. Ölen (en az) 10 milyon asker, ölü ve yaralı sayısız sivil, heba olan malzeme ve kaynak, ölçü olamazdı. Asıl kalıcı tahribat toplumsal alandaydı: savaşın sonuçları ağır bir depremin sonu gelmez artçı şoklarıydı –nitekim hiç durmamıştır ve asla durmayabilir de.</span></p>

      <p class="paragraf-3"><span>Savaşın iktisadi denilebilecek sebeplerinin çözülmediğini, hatta daha da derinleştiğini sonraki bölümde göreceğiz. Bu durum Keynes için gayet açıktı (nitekim</span> <span class="char-style-override-3">Consequences’</span><span>ın ana temalarından biridir). I. Dünya Savaşı’nın sonunun II’ncinin ön hazırlığı olduğunu uyaranlardan biri Keynes’tir –diğeri Veblen’di ancak muhakemesi farklıdır.</span></p>

      <p class="paragraf-3"><span>Aslında, savaşın yıkıcılığının</span> <span class="char-style-override-3">kâfi</span> <span>gelmediği düşünülebilir; savaşa yol açanları daha ileri bir toplumsal çılgınlıktan arındıracak ölçüde zayıflatmaya</span> <span class="char-style-override-3">kâfi</span> <span>gelmemiştir. “Yeterince yıkıcılık” II. Dünya Savaşı’na kalmıştır. Savaş bittiğinde büyük ya da küçük tüm güçler içinde sadece Birleşik Devletler idame edebilir –hatta bir ara sadece karnını doyurabilir– durumdaydı</span> <span class="dip" xml:lang="en-US">87</span> <span>Bu kadar bariz olmasa da en azından önemli olan bir nokta, kapitalizmin –dolayısıyla bütün toplumsal sürecin– kalbinden yaralanmış olmasıydı. Artık işleyen bir dünya ekonomisi yoktu.</span></p>

      <p class="paragraf-3"><span>Böylece –”dört büyük” ekonomi olan Britanya, Birleşik Devletler, Almanya ve Japonya tarafından taşınan– kapitalizm, sanayileşmecilik, milliyetçilik ve emperyalizm arasındaki dinamik etkileşim, sahneyi, sonu II. Dünya Savaşı’na çıkan bir kaosa ve karmaşaya, devrimlere ve karşı-devrimlere, ekonomik yıkımlara, kültürel ve toplumsal dönüşümlere terk ediyordu. Bu, Barış Anlaşması’nın ve getirdiği “silah bırakışmasının” öngörülebilir (hatta öngörülmüştür) sonucuydu ve aslında ateşkesin istikrarsızlığını ve silahlı içeriğini makyajlıyordu.</span></p>

      <p class="yildiz">*</p>

      <p class="paragraf-3"><span>1880’den 1910’a kadarki dönemde yaşayıp da sadece neoklasik iktisatçıların yazdıklarını okuyan biri olsaydınız, tarihin en hızlı toplumsal, iktisadi, kültürel ve teknolojik değişiminin cereyan ettiğini, dünyanızın içine düştüğü kargaşayı (ve haykırışı) ruhunuz bile duymazdı. İktisadın mühim şahsiyetleri –başka bir dünyanın sakin sularında kendi yollarına gidiyorlardı. İşte, analizin bu cici yüzü, Keynes tarafından “Londra’nın tipik sakini” olarak ölümsüzleştirilmiştir.</span></p>

      <p class="arabaslik-sol"><span xml:lang="en-US">İKTİSATÇILAR HARİKALAR DÜNYASINDA</span></p>

      <p class="paragraf-3">Cızbız vakti, sümsünek kertenbuşonlar</p>

      <p class="paragraf-3">döne döne eşelendiler bahçede.</p>

      <p class="paragraf-3">Mızmız domuz ve paspastüylü kuş onlar</p>

      <p class="paragraf-3">çemkiriyorlardı kayboldular diye.</p>

      <p class="paragraf-3"><span>Bu dizelerdeki dinginlik ve saçmalık,</span><span class="dip" xml:lang="en-US">88</span> <span>iktisadın 19. yüzyılın üçüncü çeyreğinde vardığı yeri ve bütün bu olup bitenlere rağmen yüzyılın sonunda almış olduğu –”neoklasik iktisat” denilen– merkezî evreyi temsil eder.</span></p>

      <p class="paragraf-3"><span>“Bütün bu olup bitenleri” bu bölümde gördük. Ancak bunlar sükûnetle ilgisi olmadığı gibi, neoklasik iktisadın kapitalist ideolojinin incir yaprağı olması ve öylece kalması kadar saçma da değildi. Olguları örtme çabası, bir “yöntem” meselesi olarak sistematikti ve hâlâ da öyledir: Neoklasik kuramsal sistemin yapısı, kuramın içine “taşındığı” bir varsayımlar grubu (kendi “paradigması”) idi.</span></p>

      <p class="arabaslik-sol-kucuk"><span xml:lang="en-US">“Varsayalım ki...”</span></p>

      <p class="paragraf-3"><span>Neoklasik kuramın varsayımlar (ön kabuller) yapması elbette yanlış değildir. Bunu her kuram mecburen yapar ki gerçeklikle ilgili soyutlamalara gitme</span> <span class="char-style-override-3">gereğini</span> <span>anlatır.</span><span class="dip" xml:lang="en-US">89</span> <span>Bir kuramın varsayımları, kuramcının, meselenin esası yönünden gerekli görmediği, dolayısıyla “bir kenara koyabileceği”, sınamaya</span> <span class="char-style-override-3">almayacağı</span><span>, kuramında hesaba</span> <span class="char-style-override-3">katmayacağı</span> <span>noktalardan ibarettir.</span></p>

      <p class="paragraf-3"><span>Gereksiz olmakla birlikte tekrarlayalım, gerçekliğin belli bir durumuna yaklaşabilmek için varsayımların “gevşetilmesi”, ilgili kuramın geçerliliğini etkilemez. Yani, Newton, S = ½ GT</span><span class="char-style-override-10">2</span> <span>modelinde sürtünmeyi yok saydı diye yerçekimi kuramının gerçek dünyada sınanıp doğrulanması engellenmez.</span></p>

      <p class="paragraf-3"><span>Ancak neoklasik varsayımların (değil tümünün!) bir tanesinin bile “gevşetilmesi” –yani, gerçekliğin, önüne konulan barikatları aşması– halinde ortaya çıkan şeyin bu olmadığı herkesin malumudur. Niçin böyle olduğu, o düşünce biçiminin nedenlerinin ve nasıllarının incelenmesiyle ortaya çıkar.</span></p>

      <p class="paragraf-3"><span>Bölüm 1’de de değinildiği gibi, klasik ekonomi politik, feodal ve merkantilist dönemlerin dağılan kalıntılarına yönelik eleştiriler ve saldırılarla doğmuştu. Dolayısıyla değişimle ve gelişimle ilgili bir iktisat idi. Bu açıdan da, ekonomiyle toplum arasındaki</span> <span class="char-style-override-3">bağlantılar</span> <span>nedeniyle epeyce uzun bir zamana yayılan bir sürecin hızıyla, yönüyle ve biçimleriyle ilgilenmişti: kısacası “ekonomi politik” idi.</span></p>

      <p class="paragraf-3"><span>Oysa neoklasik iktisadın dünyaya gelişi, iktisatçıların, genelde Büyük Britanya’da olmak üzere, sanayileşmeci kapitalizmi tamamıyla</span> <span class="char-style-override-3">kurulmuş</span> <span>olarak görmeye başlamalarıyla olmuştur. Bu iktisada genel çerçevesini ve görünümünü verenlerin başında Alfred Marshall (1842-1924) gelir. Sadece bir ilk değil, aynı zamanda hepsinin üstündedir de. Diğerlerinin çalışmalarını birleştirmiş, böylece neoklasik iktisadın “karakterini” –ki kelimenin tam anlamıyla tutucudur– oluşturmuştur.</span><span class="dip" xml:lang="en-US">90</span></p>

      <p class="paragraf-3"><span>Bize göre, bu kuram, iktisadi hayatın başlıca üç alanıyla ilgilenir: Piyasaların (emek, mal ve sermaye) tek tek işleyişleri; ekonominin bütünsel işleyişi yahut “makroiktisat”; ekonominin dünya çapındaki işleyişi yahut “{dış}ticaret kuramı”. Sonuncusu Ricardo’dan mirastır ve geçen zaman içinde çok az değişmiştir, tabii her seferinde daha soyutlaşması –tıpkı ekonominin kendi gibi– bunun dışındadır.</span></p>

      <p class="paragraf-3"><span>İlk bölümde gördüğümüz makroiktisat, “arz kendi talebini yaratır” şeklindeki Say Kanunu üzerinden yazılmıştır ve öz itibarıyla, hükümeti ekonomiden uzak tutmak dışında</span> <span class="char-style-override-3">hiçbir</span> <span>sorun olmadığını ileri sürer.</span><span class="dip" xml:lang="en-US">91</span> <span>Burada ele aldığımız dönem çerçevesinde, konjonktürel iniş çıkışları itibarıyla ekonominin toptan davranışına yönelik bir ilgi söz konusu olmuştur. Beraberlerindeki ampirik çalışmalar dışında kalıcı bir değeri olmayan bu konjonktür kuramları, Schumpeter tarafından çözümlenmiş ve sınanmıştır.</span><span class="dip" xml:lang="en-US">92</span></p>

      <p class="paragraf-3"><span>Kısacası neoklasik iktisadın neredeyse sırf ticaret kuramı ve mikroiktisattan oluştuğu söylenebilir ki ikincisinin esas parçalarını da “firma kuramı”, “(bireysel) talep kuramı” ve “bölüşüm kuramı” oluşturur.</span><span class="dip" xml:lang="en-US">93</span> <span>Bu kuramdan yaklaşık bir asır önce ortaya çıkan iktisat, iki dünya savaşı arasında bir bocalamaya girmiştir. Bunun sebebi hem makro bir iktisadi bakışın yokluğu hem de serbest ticaret, rasyonalite ve tam rekabet konularında acı gerçek karşısında düştüğü –Say Kanunu’nda olduğu gibi– muhteşem (veya, trajik) çelişkilerdir. Bugünkü durum eskisinden çok daha ilkel, çok daha soyut, çok daha saçma (ve hatta çok daha tehlikeli) olmakla birlikte, başlı başına bir inceleme konusudur. Aşağıda mikroiktisadın başlangıçtaki yapısını, doktrinin kalbini inceleyeceğiz.</span></p>

      <p class="arabaslik-sol-kucuk"><span xml:lang="en-US">Zırva tarifleri</span></p>

      <p class="paragraf-3"><span>Neoklasik iktisat şeklindeki tepkinin kökeni bir yanıyla (toplumsal gerilimin büyüdüğü dönemde Marx’ın etkisini yok etme amacıyla) ideolojikti. Öbür yanıyla, yani kaynaklara ve pazara yönelik giderek artan rekabet ortamında ekonominin –daha doğrusu genel anlamıyla iş dünyasının– nispeten daralan ihtiyaçlarını görecek bir iktisat olarak “teknik” idi. İktisat açısından akılcılık (rasyonalite), “tasarrufun, maksimizasyonun ve verimliliğin bilimi” olmak ve böylece tarihin analizinden kaçarak statükocu bir “istatistik” kuramı haline gelmek olmuştu.</span></p>

      <p class="paragraf-3"><span>Bu iktisat, başlıca “yöntembilimcilerinden” –bunlar kuramcılardan, örneğin Marshall’dan farklıdırlar– biri olan Sir Lionel Robbins’in sözleriyle, “insan davranışlarını</span> <span class="char-style-override-3">kıt</span> <span>kaynakların alternatif kullanımları ile hedefler arasındaki ilişki açısından</span> <span class="char-style-override-3">inceleyen</span> <span class="char-style-override-3">bilim</span><span>” idi.</span><span class="dip" xml:lang="en-US">94</span></p>

      <p class="paragraf-3"><span>Ama eğer “bilim”, hipotezlerin olgular karşısında sınanmasını gerektiriyorsa ve “inceleme” de gerçekliği kastediyorsa, iktisat bu tanımıyla –ki hâlâ aynıdır</span><span class="dip" xml:lang="en-US">95</span><span>– “dezenformasyon” olarak tabir edilen şey, yani ideoloji ailesinin üyesi oluverir.</span></p>

      <p class="paragraf-3"><span>Yaşamsal gerekler ve kaynaklar konusunda kıtlık</span> <span class="char-style-override-3">elbette</span> <span>vardır. Ancak, Kısım II’de daha eksiksiz bir şekilde tartışacağımız gibi, ziyan ettiğimiz doğal kaynakların ve –dolayısıyla aynı ölçüde– insan kaynaklarının düzeyi, makul herhangi bir ölçüye göre rezillik boyutundadır.</span><span class="dip" xml:lang="en-US">96</span> <span>Hatta, kaynakların bu şekilde kötü kullanılmasına ek olarak, oligopol ve monopol şartlarında kıtlığın (hemen hemen her şey için) çeşitli tekniklerle bilhassa</span> <span class="char-style-override-3">yaratılması</span> <span>söz konusudur –bu teknikler, piyasada bolluğa (böylece fiyatların ve kârların düşmesine) yol açmayacak şekilde fiyatları yüksek tutmak üzere tasarlanmıştır. Yine gözden kaçırılmaması gereken şeylerden biri, çoğunluğun hayatını zehir eden bu kıtlıkların, ücretleri düşük tutmaya yönelik politikaların sonucu olmasıyken, diğeri de, eski geçim kapılarının, Britanya’daki çit-çekme sırasında olana benzer şekilde, durduk yerde “modernleştirilmiş” olmasıdır.</span></p>

      <p class="paragraf-3">Asla itibar etmedikleri bu noktalar, neoklasik iktisatçılar için, “uzun dönemde” iyileşecek çarpıklıklar olarak görülebilen cici dipnot malzemeleridir. Peki bu iktisadın esas “varsayımları” nelerdir öyleyse? Hepsi, Stiglitz’in “Temel Rekabet Modelinin Elementleri” dediği şeyde yer alır ki başka her şeyin değiştiği bir asırda bir gıdım değişmemiş, sadece daha matematiksel hale gelmiştir –o da bilimsel yapısı gereği bir tasvir niteliğindedir. Stiglitz’ce özetlenen söz konusu elementler şu üçüdür:</p>

      <p class="paragraf-3">1. Çıkarını güden rasyonel tüketiciler.</p>

      <p class="paragraf-3">2. Kâr maksimizasyonu peşindeki rasyonel firmalar.</p>

      <p class="paragraf-3">3. Fiyatı veri alan davranışa dayalı rekabetçi piyasalar. (Stiglitz, 31)</p>

      <p class="paragraf-3">Önce bu üçlüye yüzyıl evvelki gerçekler açısından bakalım, sonra da nasıl değiştiklerine göz atalım:</p>

      <p class="arabaslik-sol-kucuk para-style-override-15"><span xml:lang="en-US">1. Tüketiciler</span></p>

      <p class="paragraf-3"><span>Bir yüzyıl (veya daha) önce (mevcut iktisat dünyaya geldiğinde) insanların büyük kısmı bugünkü anlamıyla “tüketici” değildi. Daha ziyade, çok düşük ücretlerle geçinen, patatesi mi yoksa ekmeği mi daha az yiyeceklerine karar vermek dışında seçim yapamayan insanlardı (tabii madenlerdeki ve fabrikalardaki</span> <span class="char-style-override-3">erkeklerin</span> <span>harcamalarıyla –ki büyük kısmı tütüne ve biraya gidiyordu– ilgili tutumlarını bunun dışında tutuyoruz). Seçim</span> <span class="char-style-override-3">yapabilen</span> <span>tüketiciler, gerçekten de “ilave” geliri olan ve tüketim alışkanlıkları Veblen’ce ayıplanarak “gösterişten ve israftan ibaret” diye sınıflandırılan tüketicilerdi.</span><span class="dip" xml:lang="en-US">97</span></p>

      <p class="paragraf-3"><span>“İrrasyonel seçim” denilen de bu olmalıydı. Demek ki zamanında pek az kişinin yaptığı şey, bugünkü tüketim çağında halkın genelinin “seçim yaparken” yaptığı şey olmuş. Diğer bir deyişle, günümüzde, özellikle seçimi</span> <span class="char-style-override-3">irrasyonelleştirmek</span> <span>için tasarlanan mecburi, karşı konulmaz, yeri göğü kaplayan reklamların gereğince, Paul Baran’ın dediği gibi, “ne lazım değilse istesinler, ne lazımsa istemesinler.”</span><span class="dip" xml:lang="en-US">98</span> <span>Sonra da bunu yapmak için rasyonaliteyle uzak yakın alakası olmayan bir şekilde borçlansınlar.</span></p>

      <p class="arabaslik-sol-kucuk para-style-override-15"><span xml:lang="en-US">2. Kâr maksimizasyonu güden firmalar</span></p>

      <p class="paragraf-3"><span>İşletmeler kârlarına bakarlar, ama burada itiraz edilmesi gereken bir nokta vardır. Örneğin küçük işletmeler –kitapçı, bakkal, ayakkabı tamircisi, berber vb– ele alındığında, hepsi (genelde ailece) çok çalışan bu gruptakiler, kendi işlerini devam ettirmeyi makul bulurlar. Çünkü alternatifleri, dükkânlarını kapatıp başkalarının yanında (geliri daha yüksek ya da en azından garantili olan) bir işe girmeleridir. Dolayısıyla hayatlarını sürdürmek için yaptıkları şeyin makul olduğu söylenebilse de, bu –iktisatçıların kullandığı anlamda– rasyonel demek değildir. Bu iktisatçıların</span> <span class="char-style-override-3">hesabı</span> <span>doğru değildir, çünkü böyle bir hesap</span> <span class="char-style-override-3">nicel</span> <span>değerlendirmenin ötesine geçmez. Ayrıca, yine eklenmesi gerekir ki Birleşik Devletler’deki işletmelerin büyük kısmı oldukça küçüktür –15 milyon toplam işletmenin rahatça yüzde 95’i böyledir. Zengin olmadıkları gibi güvenceleri de yoktur.</span> <span class="dip" xml:lang="en-US">99</span></p>

      <p class="paragraf-3"><span>“Rasyonalite”, büyük firmalar için daha bir mümkündür. Ama içinde çalışan herkes bilir, büyük firmalarda –”bürokrasi” denilen– irrasyonel angaryanın kâra etkisi olumludan ziyade olumsuzdur. Bu durumun ülkeden ülkeye farklılık gösteren çok çeşitli sebepleri olsa da, bürokrasi daima mevcuttur. Mesela Birleşik Devletler’de (idari gelirler) Japonya’dakinden daha yüksektir. Ama iktisatçılar</span> <span class="char-style-override-3">ne</span> <span>rasyonalite</span> <span class="char-style-override-3">ne de</span> <span>kâr maksimizasyonu açısından bunun ölçümüne girerler.</span></p>

      <p class="arabaslik-sol-kucuk"><span xml:lang="en-US">3. Rekabet</span></p>

      <p class="paragraf-3"><span>Neoklasik kuramın gerçekçilik açısından en dehşetengiz varsayımı budur: fiyatın veri alındığı rekabetçi piyasalar.</span> <span class="char-style-override-3">İktisatçıların</span> <span>tanımladığı şekliyle piyasalar, içindeki bütün firmaların aynı ürünleri ürettiği sektörlerde yer alırlar (bu yüzden firmaların reklam yapmaları aptallık olur). Hiçbir firma üretimini kısarak piyasa fiyatını etkileyemez ve bütün işletmeler (ve tüketiciler de) rasyonel seçim için gereken tüm bilgiye sahiptirler.</span></p>

      <p class="paragraf-3"><span>Ayrıca Devlet’in ekonomik sürecin dışında kaldığı, teknolojinin olmadığı ve toplumsal sürecin konuyla ilgisiz olduğu varsayılır. Özetle, hem iktisatçılar hem de onların öğrencileri, “toplumu” sosyal bilimlerin inceleme konusu değil de “parametrenin” eşanlamlısından ibaret bir şeymiş gibi düşünmeye alışırlar. Başvurulan değerler de çoğu kez farazi ve sadece aritmetik alıştırmalar içindir.</span></p>

      <p class="paragraf-3"><span>“Ama” diye başlardı itiraza, yukarıdakileri okuyan egemen görüşten bir iktisatçı, “haksızlık ediyorsunuz, iktisadın bütün ‘eğerlerini ve fakatlarını’ kaldırıp atıyo</span><span>rsunuz.” Doğru, atıyorum, çünkü hepsi iktisat mesleğinin (ve iktisadi analizin) karanlık gizleri olarak görülür ve neredeyse asla açık edilmez.</span></p>

      <p class="paragraf-3"><span>Yani, iktisat politikalarının formülasyonunda temel mantık –gerek geçen yüzyılda, gerek şimdi– politika için en iyi kılavuzun piyasa (“Piyasaya kulak verin!”)</span> <span class="char-style-override-3">ve</span> <span>piyasaların da tam rekabetçi olduğu varsayımıdır –oysa, istisnasız bütün iktisatçılar bunun böyle olmadığını</span> <span class="char-style-override-3">bilirler.</span> <span>Üstelik o teoriler kurulurken de böyle değildi.</span><span class="dip" xml:lang="en-US">100</span></p>

      <p class="paragraf-3"><span>Özetle, bu asla bir iktisat değil, ustaca kamufle edilmiş bir ideolojidir ve bu haliyle faydasız olmaktan da beterdir. 1930’lara kadar iktisat politikasına kılavuz olarak hizmet eden bu iktisat, arada vakitlice öldüğü sanılan bir dönemin ardından, bugün yine tüm dünyayı sarmıştır. Geçmişteki insani ve sosyal bedellere ek olarak günümüzde ödenen çevresel bedeller düşünüldüğünde, suçla çılgınlığın karışımı bir şeye yaklaşmaktadır.</span></p>

      <p class="paragraf-3"><span>Şimdi, gerekçeleri büyük ölçüde benzer olan fakat yöntembilimsel, siyasi, etik yahut rasyonel/bilimsel açıdan</span> <span class="char-style-override-3">asla</span> <span>böyle “iktisat” yapmayan Marx ve Veblen’e kulak vereceğiz</span><span>.</span></p>

      <p class="arabaslik-sol-kucuk"><span class="char-style-override-1" xml:lang="en-US">Karşı saldırı: Karl Marx</span></p>

      <p class="paragraf-3">Bilen de vardır bilmeyen de, fakat bugün kapitalizmi anlama derdine düşen herkes –onunla aynı ruhu paylaşmasa da– en azından ilk analitik aletleri Marx’ın döktüğünü bilir. Ancak bu aynı zamanda şöyle bir vurgu içerir: kapitalizmi anlamak, başka şeyler yanında Marksist “aletleri” kullanmayı mecbur kılar.</p>

      <p class="paragraf-3">Bu, sırf yapısını kavrayarak kapitalizme adını verenin Marx olmasından ileri gelmez. 19. yüzyılın ortasında Britanya’daki sanayi kapitalizmini yeni bir sosyal formasyon olarak teşhis etmek, Marx’ın geçmişinde yer alan ve çalışmalarında sürdürdüğü bilimsellikten ve derinlikten kaynaklanır. Bu teşhistir ki kendisini kapitalizmin “iktisadi hareket kanunlarını”, kapitalizmi ileri iten yakıtı ve motoru bulup çıkarmaya götürmüştür.<span class="dip" xml:lang="en-US">101</span></p>

      <p class="paragraf-3">Baş sayfalarda yayılma, sömürü ve oligarşik yönetim, kapitalizmin evvel emri, sine qua non’u olarak öne çıkarılmıştı. Her biri –aslında üçünü bir görmek daha doğru– kapitalist toplumsal sürecin dolambaçlı derinliklerinden çıkarılmış, soyutlamanın ve deneyin bütün düzeylerinde sınanmış ve kendi tespitiyle “kendini açığa çıkarmıştır”.</p>

      <p class="paragraf-3"><span>İktisadi anlayış itibarıyla Marx’ın çalışmalarının bir benzeri daha yoktur; olmayacağını da varsayabiliriz. Mesele her şeyi doğru yapması veya ne lazımsa onu incelemesi değildi. Yapmadı, yapamazdı –kendi dönemi için bile, hadi bizimki bir yana– ve bunun farkındaydı da.</span><span class="dip" xml:lang="en-US">102</span></p>

      <p class="paragraf-3"><span>Marx’ın yaptığı, büyük güçleriyle, gerekleriyle ve sonuçlarıyla “birbirine kenetli” ve dinamik ilişkili “parçalardan” oluşan organik bütünlüğünü görecek şekilde, kapitalist sürecin yüzeysel görünümünün arkasına geçmekti –bilerek veya bilmeyerek, olumlu ya da olumsuz sonuçlarıyla (aşağıda göreceğiz).</span></p>

      <p class="arabaslik-sol-kucuk"><span xml:lang="en-US">Sosyal süreç</span></p>

      <p class="paragraf-3"><span>1859’da incelerken görmüştü,</span> <span class="char-style-override-3">Contribution to the Critique of Political Economy</span><span>’nin</span> <span>(</span><span class="char-style-override-3">Ekonomi Politiğin Eleştirisine Katkı</span><span>) başlangıcındaki ünlü ifadesinde (alıntılar, sonradan “Marksist teori” olacak şeyin kilit unsurlarını işaret eder):</span></p>

      <p class="paragraf-3">İnsan, sürdürdüğü toplumsal üretim içinde isteklerinden bağımsız, zaruri nitelikte belli ilişkilere girer; bu üretim ilişkileri, belli bir gelişmişlik durumundaki maddi üretim güçleri ile birlikte var olurlar. Üretim ilişkilerinin bütünü, toplumun iktisadi yapısı’nı –gerçek temeli’ni– oluşturur ki üzerinde hukuki ve siyasi üstyapı ve toplumsal bilinç’in karşılık gelen belli biçimleri yer alır. Toplumsal, siyasi ve zihinsel süreçleri genel olarak maddi yaşantı içindeki üretim tarzı belirler. İnsanların varoluşunu belirleyen, bilinçleri değildir, tam tersine, toplumsal varoluşlarıdır bilinçlerini belirleyen ...<span class="dip" xml:lang="en-US">103</span></p>

      <p class="paragraf-3">“İktisadi determinist” diyerek alay edilmiştir Marx’la. Sırf yukarıda italik verilen tamlamaların dikkatlice incelenmesi bile, öyle olmadığını gösterir ve bu yüzden çalışmasının bütününe yönelik karşı tezlere girmeye ayrıca gerek yoktur. Aşağıdaki alıntı, başlı başına incelenmeye değer; “geçmişten gelen”in (yani, tarihin) önemi üstünedir ve haliyle sadece “iktisadi” olandan ibaret değildir, fakat onu da kapsar:</p>

      <p class="paragraf-3">İnsanlar tarihlerini kendileri yaparlar, ama öylesi hoşlarına gittiği gibi değil; kendilerince tanımladıkları koşullarda değil, aksine, geçmişten gelen, karşılarında buldukları, veri koşullarda yaparlar. Ölüp gitmiş tüm kuşakların geleneği, yaşayanların beyinlerine korkulu bir düş gibi çöker.<span class="dip" xml:lang="en-US">104</span></p>

      <p class="paragraf-3">Yukarıda yazdığımız gibi, Marx, kapitalist sürecin hem olumlu hem de olumsuz sonuçlarını görmüştü. Olumsuzlar tamam da; olumlular da var ha? Kesinlikle! Köktenci tutumu Marx’ı 19. yüzyılın iyimserliği karşısında körleştirmedi. Kapitalizmle ilgili olumlu bulduğu şey, en ilerlemeci tarihsel sistem olmasıydı –insanları ve toplumları yavaş yavaş çürüten bir geçmişten koparıyordu; üstelik bunu asla sadece teknolojiyi özgürleştirerek yapmıyordu. Aynı zamanda, sancılı olmakla birlikte, insanlığı da özgürleştirerek yapıyordu. Nasıl?</p>

      <p class="arabaslik-sol-kucuk"><span xml:lang="en-US">19. yüzyılda kapitalist gelişmenin dinamikleri</span></p>

      <p class="paragraf-3">Kapitalizmin planlı başarılarından biri sermaye birikimidir. Fakat Marx bunun zorunlu olarak bir çatı altında ağır koşullarda hep birlikte çalışmaya mahkûm büyük kitlelerden oluşan bir işçi sınıfını gerektirdiğini ileri sürer. Buradan da, insan olmaları nedeniyle, ister istemez, çalışanların iktidarını getirecek bir örgütlenmeye yöneleceklerini çıkartır. Öte yandan, birikim süreci, zorunlu olarak genel bir aşırı üretim krizine yol açacağı için, bir noktada işçi sınıfının yükselen gücüyle karşı karşıya gelecektir. Kapitalizm mezar kazıcılarını dünyaya getirmiştir.<span class="dip" xml:lang="en-US">105</span></p>

      <p class="paragraf-3">Uzun yaşamak gerekiyor. Öngörüleri tutmasa da Marx’ın analitik aygıtı kendi zamanı için önemliydi. Pek çok yönüyle günümüzün kapitalist süreçlerini anlamaya esas oluştururken, pek çok yönüyle de oluşturmaz. Şimdi bunların neler olduklarını çok özet olarak ele alacağız.</p>

      <p class="paragraf-3">Öncelikle, Marx’ın iktisat kuramını Kapital’in üç cildinde anlatıldığı gibi anlamak gerekir. Ayrıca, bu ciltler –sonunda her ne çıkıyorsa çıksın– iktisat kuramı olarak yazılmışlardır ve (birinci cildin alt başlığında belirtildiği gibi) “klasik ekonomi politiğin eleştirisi”dir. Bu şekliyle ortaya konulacak bir eleştirinin, eleştirilecek olanın diliyle ve aynı “sahada” yapılması şarttır; bu da, her şeyden önce, Ricardo’cu kuramın alanına girmek anlamına gelir.</p>

      <p class="paragraf-3">Ricardo’nun meselesi onu önce dış ticarete yöneltmişti. Bununla birlikte Principles, gelir dağılımı üstünde durarak başlar ve hedef de, gelir dağılımının sanayi kapitalistinin lehine ve toprak soylusunun aleyhine olacak şekilde değişmesidir. Kitabın başlangıç satırları tekrarlanmaya değer:</p>

      <p class="paragraf-3">Toprağın ürünü –yani emek, makine ve sermayenin birlikte uygulanmasıyla üretilen her şey, toplumun üç sınıfı arasında, toprak sahibi, toprağı işlemek için gereken sermayenin sahibi ve çabasıyla toprağı işleyen emekçiler arasında bölüşülür.<span class="dip" xml:lang="en-US">106</span></p>

      <p class="paragraf-3">Daha önce de belirtildiği gibi Ricardo, tezlerinde önemli rolü olan “emek-değer kuramı”nı benimser. Ayrıca tarzı son derece soyuttur (nitekim iktisadın analiz tarzı haline gelmiştir). Marx’ın kuramsal dünyadaki gezisinin başladığı yıllarda en etkili iktisatçı tartışmasız Ricardo idi.</p>

      <p class="paragraf-3">“Emek kuramı”nı Marx yaratmamıştı ama kuramla haşır neşir olması gerekmişti. Bunu yaparken de, Ricardo’nun varsayımlarını kabul ederek toprak sahiplerinin gelirden aldıkları ve “rant” –bizce aşırı kâr demek uygundur– adı verilen kritik önemdeki payın, üretime katkıdan değil fakat güç’ten kaynaklandığının gösterilebileceğini ortaya koymak yoluyla, kuramı yaratıcılarının aleyhine çevirmişti. Aynı şey kapitalistlerin “kârları” için de doğruydu. Toprak sahiplerinin gücü parlamentoda dile geliyor ve korumacı gümrük tarifelerini tesis ediyordu; kapitalistlerin gücü ise geçim araçlarının, yani üretim gereçlerinin denetiminden ve sahipliğinden ileri geliyordu. Bunun işçi için nihai anlamı hayatta kalmak uğruna sömürülmekti.</p>

      <p class="paragraf-3"><span>Elbette ki sömürüyle ilgili gerçeklerin doğrulanmak için bir</span> <span class="char-style-override-3">kurama</span> <span>ihtiyacı yoktur; “sömürü” terimi makul ölçülerle tanımlandığı sürece, bakılması gereken</span> <span class="char-style-override-3">şey</span> <span>çalışma koşullarından, ücretlerden ve işçilerle işverenler arasındaki güç ilişkilerinden ibarettir. Zaten Marx’ın emek değer kuramını ele alışında böyle bir doğrulama yoktur, ayrıca, kuram söz konusu olduğunda “oyunun kuralları” da bunu gerektirmez. Marx, göstermeye çalıştığını bu “kurallar” içinde göstermiştir; kaldı ki ilgili gerçekler, tespit edilmiş olgular halinde,</span> <span class="char-style-override-3">Kapital</span><span>’in sayfalarındadır. Bu arada, okumamış olanlar için, içindekiler tablosuna değinmek yerinde olacaktır.</span></p>

      <p class="paragraf-3"><span>Öncelikle belirtilmelidir ki o dönemin kuramının</span> <span class="char-style-override-3">eleştirisi</span> <span>olduğu gözden kaçırılırsa,</span> <span class="char-style-override-3">Kapital</span><span>’in kuramsal özünün karmaşık olduğuna hükmedilebilir; eleştirilen kuramın ne olduğunu bilmeden Marx’ın kuramsal tezlerine ciddi anlamlar vermek epeyce güçtür; bunlar birinci cildin üçte birini işgal ederler. Bu açıdan birinci cildi sondan başa doğru okumak daha doğrudur sanki: Kısım VIII (ciltteki son “Kısım”dır) ile başlayın, mükemmel bir tarihsel çerçevede kapitalizmin dünyaya nasıl geldiğini anlatır. Ardından cildin özellikle 10, 15 ve 25 numaralı ara bölümlerini okuyun –kitabımızın bir önceki bölümünde anlattığımız çalışma koşullarıyla ilgili kanıtları aldığımız bölümlerdir ve sömürünün</span> <span class="char-style-override-3">tanımına</span> <span>doğru giden bir yol izlemektedir. Sonra ve son olarak Kısım I’e, birinci bölüme, soyut kuramın ilk paragrafına geçin. (Başlarda değindiğimiz, kendinden önceki iktisadi düşünce hakkında özlü bir bilgi verecektir.)</span></p>

      <p class="paragraf-3"><span>İktisat bugünkü periler ülkesine giden yolu henüz bulmuştu ki, aynı anda, “sömürü” teriminin iktisadi tartışmadan kayboluşuyla ilgili her şeyden (veya gerçeklikten) soyutlanmanın yolunu da buldu. Ararsanız, bulamazsınız –sömürü kelimesini tabii, kendisi başka mesele. Eğer kelimeyi görürseniz, o zaman da “doğanın sömürülmesi” anlamında olacaktır. Kaldı ki sırf</span> <span class="char-style-override-3">bu</span> <span>sömürünün bile, çok ciddi bir tehlike olarak görüldüğü nadirdir.</span></p>

      <p class="paragraf-3"><span>Ancak, Marx’ın kuramsal olarak ileri sürdüklerinin pek çoğunun günümüz kapitalizmini anlamaya yeterince kılavuzluk edemeyeceği ortadadır. Dayandığı varsayımlar bütünü, 19. yüzyılda, yaşadığı dönem için anlamlı olmakla beraber, bugün öyle görülemez. O varsayımlar “Ricardo’cu” idi ve ürkütücüdür ki günümüzün iktisadına kadar da devam etmiştir (bu bölümün başlarında kısmen göz atmıştık).</span></p>

      <p class="paragraf-3"><span>Günümüz kapitalizmi Marksist açıklamalarla hâlâ önemli ölçüde örtüşür. Bu kapsama girenler de, genelde destekleyici nitelikte bir grup (Veblen’ci, Keynesçi) analizle ve hiç değilse kısmen de Paul Baran ile Paul Sweezy’nin</span> <span class="char-style-override-3">Monopoly Capital: An Essay on the American Economic and Social Order</span> <span>(1966)</span> <span>[</span><span class="char-style-override-3">Tekelci Sermaye: Amerikan Ekonomik ve Sosyal Düzeni Üzerine Bir İnceleme</span><span>] adlı öncü çalışmalarıyla dolgu yapılmış</span> <span class="char-style-override-3">çağdaş</span> <span>Marksist açıklamalar olurlar. (Kitabın başlığındaki “Amerikan” ve “sosyal” sıfatlarına dikkat.)</span></p>

      <p class="paragraf-3"><span>Marx’ın dönemindeki sanayi kapitalizmi Britanya demekti (</span><span class="char-style-override-3">bütünüyle</span> <span>İngiliz verilerini kullanmıştır). Günümüzün kapitalizmi Amerikan tarzının ve yöntemlerinin hükmü altındadır. Ayrıca, Marx döneminin kapitalizmi şimdikine göre daha az “iktisadi” idi; günümüzün kapitalizmi ise gereğince işlemek için toplumsal varoluşun bütün unsurlarını “kapitalist” kılmış olmalıdır.</span> <span class="char-style-override-3">Tekelci Sermaye</span><span>’de ortaya konulduğu gibi, topluma daha fazla nüfuz eden bugünkü kapitalizm, Marx’ın zamanındaki “emeğin sömürülmesine” bir de (hem arz hem de talep üzerindeki tekelci güç sayesinde) tüketicinin ve vergi mükellefinin (büyük çoğunluğun ödediği verginin nimetinden faydalanamaması, küçük azınlığın da faydalandığı kadar vergi ödememesi sonucu) sömürülmesini eklemiştir. Eklediği bir diğer şey de muazzam (tüzel yapılarıyla) Devlet’tir ki o da kapitalizmin zaaflarının büyük kısmına çözüm olarak (vergilerle karşılanarak kâr yaratan) kalıcı militarizmi keşfetmiştir.</span></p>

      <p class="paragraf-3">Bunların tümü Tekelci Sermaye’nin analitik yapısını analiz ettiğimiz Kısım II’de daha bir enine boyuna tartışılacaktır. Kapitalizmin her seferinde daha hızlı bir şekilde değiştiğini vurgulamıştık; dolayısıyla “güncelleştirilme” gereği sadece Kapital için değil Tekelci Sermaye için de vardır. Konuyla ilgili olarak, başlangıcından bugüne Marksist ekonomi-politiğin temelini oluşturduğu düşünülen birkaç unsurun güncelleştirilmesine ve genişletilmesine, günümüzde de iş görebilmelerini sağlamak amacıyla, Kısım II’de bir kez daha gireceğim. Bunu yaparken de (kabaca 1950-75 ve 1975-90’a denk gelen) Tekelci Kapitalizm I ve II ile, şu sıralar yakında gireceği krizin tohumlarını çimlendiren şimdiki sistemimiz Tekelci Kapitalizm III şeklinde düşünebileceğimizi ileri süreceğim.</p>

      <p class="paragraf-3"><span>Bir şeyden emin olunmalıdır ki, fazlası ya da noksanı ne olursa olsun, bu çabamız en geç, eğer daha önce gerekmezse, önümüzdeki on yıl içinde güncelleştirilip genişletilmelidir.</span></p>

      <p class="paragraf-3"><span>Artık Marx’tan çok şey öğrenen (ve ona vurucu eleştiriler getiren), kapitalist dünyayı anlama çabasında kendi yaklaşımını –kısmen</span> <span class="char-style-override-3">Tekelci Sermaye</span><span>’de içerilmiştir– geliştirmeye yönelen Veblen’e geçebiliriz.</span><span class="dip" xml:lang="en-US">107</span></p>

      <p class="arabaslik-sol-kucuk"><span class="char-style-override-1" xml:lang="en-US">Ve Thorstein Veblen</span></p>

      <p class="paragraf-3"><span>Veblen çok başka biriydi, Marx da dahil herkesten farklıydı; bununla birlikte, Marx hakkındaki eleştirel denemesinde söylediği gibi, “İktisadi kuram olarak Marx’ınkinden daha mantıklı bir sistem yoktur”.</span><span class="dip" xml:lang="en-US">108</span></p>

      <p class="paragraf-3"><span>Veblen, analizinde radikaldi, ama siyasi görüşünde öyle olmadığı gibi, söyleminde de öyle değildi. Devlet’e ve militarizme karşı, örgütlü dine karşı, (aşk duyduğu) üniversitenin yozlaşmasına, basına ve daha pek çok şeye karşı eleştirileri enine boyuna derinlikliydi.</span></p>

      <p class="paragraf-3"><span>Veblen ne “kapitalizmden” ne “işçi sınıfından” ne “yöneten sınıftan” ne de</span> <span class="char-style-override-3">başka</span> <span>bir sınıftan dem vurdu –ancak, topluma hükmedenlere taktığı isimle, “aylak sınıf” bunların dışındadır. Dili asla sivri değildir –tabii biri çıkar da ima dolu –veya bugünkü moda tabirle, “örtülü”– hinliğini okur, o başka. Cümleleri uzun, iç içe ve dolambaçlı, kamuflajlıdır. Nitekim, bu sıfatlara karşılık gelecek şekilde, örneğin kapitalizm yerine “iş teşebbüsleri sistemi” veya işçi sınıfı yerine “tabandaki halk” ya da güç sahipleri yerine “çıkar grupları” der. Doğal olarak bu kamuflaj, halihazır düşmanları kadar potansiyel dostlarını da ters köşeye yatırır. Ama Veblen bunu umursar mıydı bilinmez. Kaldı ki önemi de yoktur, çünkü pek çok kimse onun şifrelerini çözmeyi başarmış ve üstünde kendi analizini geliştirmiştir –mesela biri Robert A. Brady’dir, bir diğeri de,</span> <span class="char-style-override-3">Tekelci Sermaye</span><span>’de yaptığı gibi, Paul Sweezy’dir.</span></p>

      <p class="paragraf-3">Yine de, Veblen’in kafasındakinin (“sınai demokrasi”nin) farklı ve daha iyi bir sistem olduğunu düşünmek için haklı sebepler vardır. Asla <span class="char-style-override-3">açıktan</span> siyasi desteği veya angajmanı olmamıştır. Analitiktir ama soyutlamalara nadiren başvurur (<span class="char-style-override-3">Business Enterprise</span>’daki bir bölüm hariç). Disiplin <span class="char-style-override-3">dışı</span> sistematiğinin talihsiz sonuçlarından biri, eserlerinin altındaki tutarlı bütünlüğün kolayca ortaya çıkmamasıdır; yani okuyanı da çalışmaya mecbur bırakır.<span class="dip" xml:lang="en-US">109</span></p>

      <p class="arabaslik-sol-kucuk"><span xml:lang="en-US">Sistem karşısında insan</span></p>

      <p class="paragraf-3"><span>Veblen, damardan kuşkucuydu. Bu yüzden,</span> <span class="char-style-override-3">öyle</span> <span>olmayana karşı bir hissiyat sergilemiş olabilir; nitekim neoklasik kuram hiç</span> <span class="char-style-override-3">öyle</span> <span>değildi. İnsanın tabiatıyla ilgili görüşünü koyduğu</span> <span class="char-style-override-3">Instinct of Workmanship</span> <span>(</span><span class="char-style-override-3">Ustalık İçgüdüsü</span><span>, 1914) adlı çalışmasında, neoklasiklerin Bentham’dan beri evrilen (bugüne kadar da hiç değişmeyen) ve “psikolojik hedonizm” diye adlandırılan insan tabiatıyla ilgili görüşleri hakkındaki şen şakrak eleştirisi, özellikle, hatta yakıcılık ölçüsünde coşkuluydu:</span></p>

      <p class="paragraf-3">Hazza odaklı insan kavramında kişi, uyarıma bağlı olarak yeri değişen ama şekli değişmeyen mutluluk arzusuyla dolu homojen bir top gibi titreşen bir zevk ve acı terazisidir. Öncesi ve sonrası yoktur. Kuvvetler sepetinden bir dış etkiye maruz kalıp da yerinden oynatılmadıkça kararlı dengesini sürdüren, yalıtık, eksiksiz bir insan müsveddesidir. Eleman uzayında durumdan vazife çıkarır ve kuvvetler paralelkenarınca yamultulana kadar ruhsal ekseni etrafında topaç gibi döner. Darbenin kuvvetine maruz kalınca da, kendinden-şarjlı arzu topu gibi başlangıçtaki huzuruna kavuşur.<span class="dip" xml:lang="en-US">110</span></p>

      <p class="paragraf-3"><span>Daha önce de belirttiğimiz gibi Marshall’ın</span> <span class="char-style-override-3">Principles</span><span>’ı “firma teorisiydi”. Varoluşu itibarıyla (bugün bile) “temsili firma” olan ve “her zamanki işini” yapan bu firmanın görevini Veblen şöyle tarif ediyordu:</span></p>

      <p class="paragraf-3">her zamanki işini yürüten, yani her zamanki zıt hedeflerini gözeten, her zamanki emek ve malzeme israfını sürdüren, her zamanki gibi üretimi kısan, her zamanki gibi işsizlik yaratan, işçilerle her zamanki kavgasına devam eden, her zamanki gibi rekabetçi satışlara giren, her zamanki yalan reklamlarını veren, her zamanki lüzumsuz ölçüde ziyan ve sıradan insanın her zamanki yoksunluğu.<span class="dip" xml:lang="en-US">111</span></p>

      <p class="paragraf-3"><span>Bunlar, Veblen’in neoklasiklere açtığı yaylım ateşi örnekleyen sayısız pasajdan sadece ikisidir. Yazıları ve kitapları, fonksiyonları ne olursa olsun ülkesindeki yahut başka ülkelerdeki çağdaş her kurumun zararlı sonuçlarını sergilemek açısından ilginç ve önemliydi –en içten eleştirileri de</span> <span class="char-style-override-3">canevini</span> <span>oluşturan eğitim alanına ilişkin olanlardı.</span><span class="dip" xml:lang="en-US">112</span></p>

      <p class="paragraf-3"><span>Henüz 1904’te yazmasına rağmen –kesinlikle İspanyol–Amerikan-Küba savaşından ve etrafında kopan gürültüden etkilenmişti–, Veblen o sırada henüz uç vermeye başlayan iç içe geçmiş eğilimleri (burada değinilmemekle birlikte medyanın rolü de buna dahildir) pekâlâ sezmişti:</span></p>

      <p class="paragraf-3">İş çevrelerinin çıkarları agresif bir millî politikayı zorluyor ve işadamları tarafından yönlendiriliyor. Bu, vatansever olduğu kadar savaş yanlısı bir politikadır. İş dünyasının bu savaş yanlısı politikasının kültürel anlamı iki tane değildir. Halk kitlesinde düşmanca duygular yaratmaya yöneliktir. Savaşta, orduda ve sıkıyönetimde sivil haklar rafa kalkar; savaş hali ve silahlanma sürdükçe bu daha da güçlenir ... Ordu, bir emir-kumanda örgütüdür. İtaatsizlik ölümcüldür. [Böylece ordu için doğru olan, sivil halk için de doğru olmaya başlar.] İnsanlar rütbe, kumanda ve itaat gibi savaş terimleriyle düşünmeye, kendi sivil haklarına yönelik saldırılara daha bir hoşgörü duymaya başlarlar ... Bu sayede [vatanseverlikle] halkın ilgisi de adil gelir dağılımı ve refah gibi meselelerden, kurumsal olarak daha tehlikesiz, daha soylu meselelere çevrilir.<span class="dip" xml:lang="en-US">113</span></p>

      <p class="paragraf-3">Veblen, belki de en derinlikli ve kapsamlı incelemesine, insanın tabiatı kuramını geliştirdiği The Instinct of Workmanship’de girmiştir. Burada (ve başka yerlerde) ileri sürdüğü şey, türümüzün iki eğilime sahip olduğudur.<span class="dip" xml:lang="en-US">114</span> Biri yırtıcılık (“avcılık içgüdüsü”) ki yıkıcıdır; diğeri hayatı sürdürme eğilimi (“çalışma içgüdüsü”) ki yapıcıdır. Modern kurumların iç içe geçmişliği yıkıcı yanımıza güç verir. Veblen’in anlatımındaki incelikli kamuflaj kaldırıldığında ortaya çıkan şey, derin bir kötümserliktir:</p>

      <p class="paragraf-3">Gizil olarak mevcut ebeveynlik temayülü ve çalışma duygusu gibi, toplumun maddi refahını doğrudan üreten içgüdülerin gerçekleştiği, yani, inceleme konumuz olan uygar toplumun süregiden yaşamsal çıkarlarına göre değişen kurumsal elementlerin yeterince güçlü olmadığı durumlarda, âdetlerin, reçetelerin, ilkelerin, geleneklerin bağları kopmuştu –veya hayatın akışının ve kültürel gelişmenin gecikmeli ya da gecikmesiz devamına izin verecek şekilde gevşemişti yahut kaymıştı. Ne var ki tarih, bu mutlak tehlikeli kurumsal vaziyetten içgüdüsel kavrayışın gücüyle kurtulan insanlarınkinden ziyade, zekâsız kurumların zaferlerine ait daha muhteşem ve daha fazla sayıda örnek kaydetmiştir. Buna örnek de, Hıristiyan alemindeki insanların yüzyüze olduğu durumdur.</p>

      <p class="paragraf-3"><span>Bu metin 1914’teki “zekâsız kurumlar” için yazılmıştı; oysa bu satırların yazıldığı andaki “kurumsal vaziyet” kesinlikle daha az “mutlak tehlikeli” olmadığı gibi kurumlar da en az o kadar zekâsızdır. “Kurtulan” olacak mı acaba?</span></p>
    </div>
  </div>
</body>
</html>
