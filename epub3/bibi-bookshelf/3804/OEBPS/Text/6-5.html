<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>6-5.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x6-5.html" xml:lang="tr-TR">
    <div class="Basic-Text-Frame">
      <p class="split"></p>

      <p class="arabaslik-orta">3</p>

      <p class="resim"><img alt="c.png" class="image" height="9" src="../Images/c_fmt4.jpeg" width="221" /></p>

      <p class="arabaslik-orta"><span class="char-style-override-4">Can Çekişme:<br />
      Kaos, Savaş, Bunalım, Yine Savaş; İktisat Kargaşada, 1914-1945</span></p>

      <p class="resim"><img alt="sekil.png" class="image" height="22" src="../Images/sekil_fmt3.jpeg" width="47" /></p>

      <p class="arabaslik-sol">TÜM SAVAŞLARA SON VEREN SAVAŞ - AMA ÖYLE OLMADI</p>

      <p class="paragraf-3"><span>Tarihte asla o kadar çok kanlı çatışma olmamıştı. Sonu gelmeyecek gibiydi. 1918’den</span> <span class="char-style-override-3">sonrası</span> <span>hakiki bir ıstırap, kan ve felaket deniziydi. Dünya yeni çağın başında çıldırmıştı sanki. Niye böyle olmuştu, niye böyle hâlâ?</span></p>

      <p class="paragraf-3"><span>Derste veya ders dışında, egemen görüşten iktisatçıların önüne bu türden sorular geldiğinde yanıtları malumdur: “Bize niye soruyorsun ki? Bizim alanımız değil”. Yanıttaki lanetli gerçek şudur: İktisat, toplumsal sürecin dışında bir yörüngeye oturtulmuştur. Bu iktisatçıların böyle meseleleri, iktisadın kutsal sınırları (“parametreleri”) içinde vatandaşlığa layık gördükleri “şeyler” uğruna “başka her şeyin öylece kaldığı”</span><span class="dip" xml:lang="en-US">1</span> <span>bir Arafa sürdüklerine daha önce değinmiştik. “İktisat sadece piyasalara bakar.” (Hakkında varsayımlar yapmak yerine bari bunu yapsalar, bu bile bir şeydir.)</span></p>

      <p class="paragraf-3"><span>Ancak, iktisatçılar, gururla bilimci olduklarını deklare ederek Newton geleneğindekilere uygun zannettikleri soyutlamalar yaparlar: Yani, “ekonomik sistem” veya “piyasa sistemi” gibi kapsamlı, yahut “marjinal fayda” veya “fayda” gibi daha dar (ama kritik) soyutlamalara gitmek, büyük bir gelenekte (Isaac</span> <span class="char-style-override-3">adımlarıyla</span><span>) yürümek oluverir.</span></p>

      <p class="arabaslik-sol-kucuk"><span xml:lang="en-US">Kirli dünyanın temiz iktisadı</span></p>

      <p class="paragraf-3"><span>Ne var ki Newton (ve diğer fen bilimciler), olan dünyayla, olan uzayla, olan tartılarla ve ölçülerle, sürtünmeyle, olan şeylerle ilgilidir. Piyasaların –gıda, giyim, otomobil, çelik vb– var olduğuna kuşku yoktur. Haliyle, biri kalkıp bu piyasaları inceleyebilir –üretim, alım, satım ve stok miktarları nelerdir diye sorabilir. Gel gör ki bu iktisatçıların “modelini” kurup inceledikleri</span> <span class="char-style-override-3">piyasa</span> <span>ve</span> <span class="char-style-override-3">ekonomi</span><span>, kendi icatlarından başka bir şey değildir.</span><span class="dip" xml:lang="en-US">2</span> <span>Öte yandan, örneğin, bazı gıda piyasaları (veya genel olarak gıda piyasası) sadece diğer piyasalarla değil, gerçek insanlarla, yani belli bir ülkede yaşayan, gelir kazanan ve yaşantılarını sırf gıda harcamalarıyla değil, hayatın diğer boyutlarıyla da sürdüren insanlarla dinamik etkileşim içindedir.</span></p>

      <p class="paragraf-3"><span>Herkes bir şeyler der. İktisatçılar da diyeceklerdir. Ama siz ya da ben gıda harcamalarımızla, hayatımızın diğer alanları arasındaki bağlantıyı ihmal etmeyiz, edemeyiz; iktisatçıların da ihmal etmemesi gerekir, ama onlar</span> <span class="char-style-override-3">ederler.</span> <span>Onlara, bunun doğal ve gerekli olduğu, aksini yapmalarının oyunun kurallarını bozmak olduğu</span> <span class="char-style-override-3">öğretilir</span><span>.</span></p>

      <p class="paragraf-3"><span>“İktisadi” süreçlerin “toplumun diğer alanları” ile etkileşimi yokmuşçasına incelenmesi, iktisatçılar dışındaki herkesin nutkunun tutulmasına, dumura uğramasına yol açacak ölçüde manasız, içi boş bir şeydir.</span></p>

      <p class="paragraf-3"><span>Bu nedenle önceki bölümü, şu soruyu sormayı gerektiren tezler (ki yenileri de eklenecektir) grubu olarak görebiliriz: “1914’ten önceki ve sonraki sosyal süreçte kapitalizmin rolü olmasa, I. Dünya Savaşı’nın çıkması mümkün müydü (veya</span> <span class="char-style-override-3">muhtemel</span> <span>miydi)?”</span> <span class="char-style-override-3">Muhakkak</span> <span>mümkündü; ne mümkün değildir ki! Peki, muhtemel miydi?</span> <span class="char-style-override-3">Kesinlikle</span> <span>değildi.</span></p>

      <p class="paragraf-3"><span>Bu ihtimal-</span><span class="char-style-override-3">dışılık</span> <span>toplumsal sürecin yatak-arkadaşları olan kapitalizmin, sanayileşmeciliğin, milliyetçiliğin ve emperyalizmin birbirleriyle ikili münasebetleriyle ilgilidir: Kapitalizmin, yapı ve anlam olarak (son derece soyut –ve saptırıcı– birtakım “kapital” teorileri dışında) iktisat külliyatında yeri yoktur. Öbür üçüne gelince, onları unutun gitsin zaten (iktisatçı dediğin, öyle yapar).</span></p>

      <p class="paragraf-3"><span>Kaldı ki (mesela) teknolojik değişmeyi “veri” almak, sanayi toplumunu veri almaktan daha mı anlaşılır oluyor? Bir de “veri” olarak</span> <span class="char-style-override-3">alındığında</span><span>, uzaydan geliyor mübarek, insan eli değmemiş oluyor sanki!</span></p>

      <p class="paragraf-3"><span>Kapitalizmin tarihine birazcık dikkatli bir bakışla</span><span class="dip" xml:lang="en-US">3</span> <span>bile görülür ki kapitalizmin ilerlemesi ülke içindeki ve dışındaki iktisadi yayılmaya bağlıdır. Bu da teknolojik gelişmelere ve o da yine dönüp aynı...</span></p>

      <p class="paragraf-3"><span>Sanayi kapitalizmi olmaksızın, I. Dünya Savaşı</span> <span class="char-style-override-3">olası değildi</span><span>. Bunun için savaşın yayıldığı alanı ve yıkım gücünü düşünmek yeterlidir. Tabii, savaşlar yine çıkardı da,</span> <span class="char-style-override-3">dünya</span> <span>savaşı çıkar mıydı? Hem de I. Dünya Savaşı gibi bir savaş?</span><span class="dip" xml:lang="en-US">4</span> <span>Ya da 1917’den günümüze kadar süren kargaşa hali? Bazı şeyleri, “iktisadi” tabiatlı motiflere dayandırmak mümkündü.</span><span class="dip" xml:lang="en-US">5</span> <span>Bu anlamda, ilerleyen sayfalarda, savaşın getirdiği –iktisadi, siyasi ve askerî– felaketlerin olmaması halinde, Bolşevik Devrimi’nin olmayabileceğini ileri süreceğiz. Devrimcilere karşı mücadelenin en öne çıktığı ülkeler İtalya, Almanya ve Japonya idi. İlk ikisinde bunun sebebi sosyalist/komünist hareketin boyutu ve enerjisi idi. Peki dört ayaklanmanın da</span> <span class="char-style-override-3">kapitalizm</span> <span>ile bağıntılı olması şart mıydı?</span></p>

      <p class="paragraf-3"><span>Hem İtalya’da hem de Almanya’da 1918’den sonraki Sol hareketlerin iktidarı ele geçirmeye ramak kalmasının</span> <span class="char-style-override-3">askerî</span> <span>karşı-duruşun yokluğundan ileri geldiği açıktır. Fakat ona da, egemen –kapitalist– güç yapılanmasının desteği olmadan imkân yoktur. Bu yüzden İtalyan (1922) faşizmi de Alman (1933) faşizmi de canilik ölçüsünde baskıcı olmuşlardır.</span></p>

      <p class="paragraf-3"><span>Japonya’daki işçilerin sömürünün getirdiği gerginliklerden doğan örgütlenme çabaları, 17. yüzyıldan I. Dünya Savaşı’na kadar art arda gelen askerî hanedanlar yüzünden, en ufak bir şans bulamamıştı: 1920’lerde, daha başlarını kaldırdıkları anda boyunları koparılmıştı.</span><span class="dip" xml:lang="en-US">6</span></p>

      <p class="paragraf-3"><span>“Bü</span>yük Savaş” diye tabir edilen şeyin “Büyük Güçler” arasındaki derin ihtilafların sonucu olduğu ortadadır. Bu güçler ise çok önceden şekillenmiş bu dört “öbek” arasındaki etkileşimlerin sonucudur. En az bu kadar ortada olan bir şey de, yaklaşmakta olan savaşın kendisinin, bir süredir yeni bir ilişkiler ve süreçler “öbeği” haline gelmiş olmasıydı. Böylece fonksiyonel “müthiş dörtlü” artık “müthiş beşli” oluyordu. Bu da demek oluyordu ki kıyamet sadece kopmakla kalmayıp ilâ-nihaye devam edecekti; ediyor nitekim.</p>

      <p class="paragraf-3"><span>Savaşın çıkması, kapitalizmin dünya ölçeğindeki işleyişinin durduğunu duyuruyordu; dolayısıyla herhangi bir ülkede işlemeye devam etmesi de söz konusu değildi. Aynı zamanda, zorunlu olarak, ulus-devleti tanımlayan gerek iç gerekse dış ilişkilerle ilgili bütün siyasi kurumların kırıldığını (ya da çatırdadığını) ifade ediyordu.</span></p>

      <p class="paragraf-3"><span>Savaş, Avrupa’nın bütün ekonomilerini fena halde zorlamış, hatta bu zorlanma pek çoğu için savaştan</span> <span class="char-style-override-3">sonra da</span> <span>devam etmiştir. Enflasyon, bütün memleketleri vurmuş, bazıları için yıkıcı olmuştu. Dünya ekonomisinin giderek artan zaafları ve enflasyon birbirini besliyordu. Bütün bunların getirdiği güçlükler, toplumsal kırılganlıkla daha da büyüyordu. Detaylara, çok kısaca, sadece birkaç ülkeyle sınırlı olarak gireceğiz.</span></p>

      <p class="arabaslik-sol-kucuk"><span xml:lang="en-US">Ne ekersen, onu biçersin</span></p>

      <p class="paragraf-3"><span>I. Dünya Savaşı, Birleşik Devletler ve Japonya dışında, sebep olduğu iktisadi, politik ve toplumsal sıkıntıları derinleştirerek yaymıştı –bu da demek oluyordu ki Japonya için de, Birleşik Devletler için de, “güzel günler” eninde sonunda bitecekti. Belli başlı ekonomilerin 1918’den sonraki iktisadi davranışlarına üstünkörü bir bakış bile bunu açıkça ortaya koyar.</span><span class="dip" xml:lang="en-US">7</span></p>

      <p class="paragraf-3"><span>“Bir düzensizlik ve yeni tecrübeler çağı” diye başlıyordu W. Arthur Lewis 1919-1938 arasını incelediği çalışmasına (1949, 12). Bu yıllardaki değişimin süratine, her yeri saran toplumsal karışıklıklara bakınca, “düzensizlik” ve “tecrübeler” için “eşi benzeri yok” nitelemesi hafif kalıyor –görece daha sakin gibi duran Birleşik Devletler ve Britanya için bile.</span></p>

      <p class="paragraf-3"><span>Savaşın esas fiziki tahribatı “Fransa’dan Belçika’ya uzanan beş millik derin kesik” ile sınırlı kalmıştı.</span><span class="dip" xml:lang="en-US">8</span> <span>Ancak Rusya (daha savaş sürerken) ve eski Avusturya-Macaristan İmparatorluğu’nun büyük kısmı ve çevresindeki memleketlerle birlikte Almanya, bir “açlık, tükenmişlik, şaşkınlık, iktisaden ve ahlaken çökmüşlük ... [ve bir] ümitsizlik hissi” içine düşmüştü (ibid.).</span></p>

      <p class="paragraf-3"><span>II. Dünya Savaşı’ndan sonraki gibi kapsamlı bir destek gerekiyordu ki kıtlıklar ve beraberinde gelen salgınlar (ve tabii toplumsal ayaklanma yönündeki tahrikler) engellenebilsin. Haliyle, gereken yardımı sağlayabilecek sadece Birleşik Devletler vardı.</span><span class="dip" xml:lang="en-US">9</span> <span>Destek çabaları 1920’lerin başlarına kadar sürmüştür.</span></p>

      <p class="arabaslik-sol-kucuk"><span class="char-style-override-1" xml:lang="en-US">Savaşla gelen akla-zarar iktisadi yarar</span></p>

      <p class="paragraf-3"><span>Bu arada, savaştan hemen sonra, Orta ve Doğu Avrupa dışında, ekonomik “patlama” diye görülen şey meydana geldiyse de, bu genişleme hemen hemen bütün ülkelerde izleyen birkaç yıl içinde sönmeye yüz tuttu.</span></p>

      <p class="paragraf-3"><span>Bu sönümlenme, Batı Avrupa’da ve Birleşik Devletler’de tüketici talebinin “ertelenmesi” ile güçlenmişti. Ayrıca, erimiş olan hammadde stoklarının yeniden büyümesi, savaş yıllarında aşırı yüklenen üretim teçhizatının (fabrikaların, madenlerin, ulaştırma araçlarının) yeniden işler hale getirilmesi gerekiyordu. Sonucunda yüzeysel bir zenginleşme ortaya çıktı, talep hızla yükselmişti ama fiyatlar daha da hızlıydı.</span><span class="dip" xml:lang="en-US">10</span></p>

      <p class="paragraf-3"><span>Enflasyonsuz yer yoktu. Ama, birkaç yer dışında, kısa süreliğine bile olsa, o eski “iyi günler”den eser yoktu. Enflasyon, ülkeden ülkeye değişen zamanlarda ve çeşitli sebeplerle önce tavana sonra da dibe vurmuştu. Britanya’da fiyatlar 1918’in sonlarından 1920’nin başlarına kadar yüzde 50 civarında yükselmiş, o tarihten sonra da İngiliz ekonomisi</span> <span class="char-style-override-3">sıradaki</span> <span>savaşa kadar şu veya bu ölçüde direnerek süren bir çöküşe girmişti –1920’lerin başındaki ortalama yüzde 10’luk işsizlik oranıyla birlikte.</span></p>

      <p class="arabaslik-sol-kucuk"><span xml:lang="en-US">Birleşik Devletler</span></p>

      <p class="paragraf-3"><span>ABD diğer herhangi bir ülkeden daha iyi durumdaydı. Savaşın tahribatından kurtulup muharebeyi birkaç sıyrıkla atlattığı gibi, ekonomisi de nicel ve nitel olarak savaşın nimetlerini görmüştü. Hem imalât hem de tarım ürünleri ihracatı 1917’de savaşa girmesinden yeterince önce, hatırı sayılır ölçüde arttı. Öyle ki, etkisi, 1914’teki durgunluğu genişlemeye çevirmek oldu.</span><span class="dip" xml:lang="en-US">11</span></p>

      <p class="paragraf-3"><span>Ayrıca savaşın niteliksel getirileri de oldu elbette. En önemlisi savaş teknolojisinin barış zamanındaki tüketici ve üretici mallarına dönmesidir –özellikle de elektrik ve otomotiv alanlarında.</span></p>

      <p class="paragraf-3"><span>ABD’deki enflasyon acıtmamış, yumuşak ve kısa ömürlü olmuştur. Yani fiyatlar 1921 ile 1929 arasında düzeyini korumuştur. O yıllardaki genişleme açısından savaşın uyarıcı etkisi kritiktir. Genişlemenin nimetlerindeki eşitsizlik ayrı bir konudur, ileride geleceğiz; fakat o yıllara “müreffeh on yıl” adını verdirecek ölçüde güçlüydü. Buraya kadar anlatılanlar çerçevesinde Birleşik Devletler’in dünyada bir benzeri yoktu –ve bu ne ilk ne de son kez böyleydi.</span></p>

      <p class="arabaslik-sol-kucuk"><span xml:lang="en-US">Almanya</span></p>

      <p class="paragraf-3"><span>Savaştan fena darbe alan Alman ekonomisi savaştan sonra darmadağın olmuştu. Hiçbir şeyin arzı yeterli değildi, (seçimle gelen) hükümet panikteydi. Enflasyon rekor üstüne rekor kırıyordu. Fiyatlar 1918 ile 1923 arasında 1</span> <span class="char-style-override-3">trilyon</span> <span>kat fırlamıştı.</span><span class="dip" xml:lang="en-US">12</span> <span>İstikrarsızlık toplumun her alanını, en çok da ekonomiyi, köşe bucak sarmıştı.</span><span class="dip" xml:lang="en-US">13</span></p>

      <p class="paragraf-3"><span>Almanya savaştan önce zaten çalkantılar içindeydi. Üstüne bir de o akıl almaz enflasyondan doğan korkunç gerilimler biniyordu. Bu gerilimler de dönüp Versay Anlaşması’nın ağır şartlarının Almanlarda yarattığı son derece anlaşılır kızgınlığı bileyliyordu.</span><span class="dip" xml:lang="en-US">14</span> <span>1920 itibarıyla hepsinin bir araya gelmesi, Alman sosyo-ekonomik problemleri için aklı başında çözüm imkânlarının sonu oldu. Almanya aşırı Sağ ve bölünmüş Sol şeklinde kutuplaşmış, merkez ise gölgelere karışmıştı.</span><span class="dip" xml:lang="en-US">15</span></p>

      <p class="arabaslik-sol-kucuk"><span xml:lang="en-US">Japonya</span></p>

      <p class="paragraf-3"><span>Savaşın Japonya’ya sağladığı kazançlar çeşitli şekillerde olmuştu. Büyük Güçler (Birleşik Devletler dahil) Avrupalıların savaşıyla meşgulken Japonya’nın Avrupa’ya ve Asya’ya toplam ihracatı artıyordu. Savaş yıllarında Asya, iktisadi ve coğrafi açılardan eskiye göre Japonya’ya daha bir “açık” idi. 1920’lerin ortasından itibaren Japonya’nın toplam ihracatı hafif hafif sönmeye yüz tuttu ki bu tam da ihtiyaç duydukları şey için baskıyı, yeni topraklara iştahlarını artırdı. Ülke içinde toplumsal yenilenme yolunda atılan adımlar da, aynı anda, zor kullanılarak bozulmaya yüz tutuyordu.</span></p>

      <p class="paragraf-3"><span>Daha önce değinildiği gibi, siyasi demokrasinin savaştan önce başlayan embriyonik kıpırtıları anında bastırılmıştı. Aynı şey 1920’lerde yine oldu. Savaşla başlayan ve sonrasında devam eden iktisadi canlanmayla birlikte, işçi sendikalarının, kooperatiflerin ve sosyalist hareketin yeniden açan tohumlarının getirdiği bir çeşitlilik de (yeniden) doğmaya başlamıştı –bunların hepsi, diyordu Brady, “yukarıdan gelen baskılardan nispeten ‘muaf’” idi. Fakat 1930’larla birlikte böyle tüm muafiyetler “törpülenmişti” ve varılan yerde:</span></p>

      <p class="paragraf-3">her ne niyetle veya maksatla olursa olsun, liberal demokratik anlamda örgütlenme özgürlüğü artık yok[tu] ... endüstriyel, ticari ve tarımsal [tüm] faaliyetler sadece bir tek sendikada, dernekte, federasyonda yahut meslek birliğinde örgütlü [idi]. Ama bütün bu örgütlenmenin ardında, “kendini-atayan<span class="dip" xml:lang="en-US"><a class="footnote-link" href="#footnote-225-3" id="footnote-225-3-backlink">3</a></span> özerk bürokrasi”nin ataerkil normları ile feodal “itaatkâr dayanışma” ruhunun harmanı yatıyordu.<span class="dip" xml:lang="en-US">16</span></p>

      <p class="paragraf-3"><span>Böylelikle Japonya, resmî dini olan Şintonun eski geleneklerine ve</span> <span class="char-style-override-3">Bushido</span><span>’ya, yani “statüsünün genel geçer kurallarına kendi rızasıyla itaat öğretisine ve pratiğine ... ki üstünün önerisiyle ölüme gitmeye hazır olmak da dahil”</span><span class="dip" xml:lang="en-US">17</span> <span>yeniden hayat vermiş oluyordu.</span></p>

      <p class="yildiz">*</p>

      <p class="paragraf-3"><span>I. Dünya Savaşı’nın sonuçlarından biri Almanya’da ve Japonya’da (ve İtalya’da da) meydanı faşizme bırakmak oldu. Japonya, feodal sanayi kapitalizminden faşist sanayi toplumuna birkaç kanlı hamleyle geçmiş, baskı ve zulümün artması dışında pek değişiklik olmamıştı. Almanya’nın faşizm güzergâhı daha dolambaçlıydı.</span></p>

      <p class="paragraf-3"><span>Savaşı izleyen enflasyon kasırgasının dinmesiyle, Almanya, dikkate değer denilebilecek bir refah dönemine girdi. 1925 ile 1929 arasında dünyanın en yetenekli insanlarına kucak açarken, bir yandan da sermaye mıknatısı oldu. Öte yandan, aşağıda volkan kükrüyordu. Üstelik en iyi yıllarda bile, bu gayet barizdi. Ancak, Almanya’da 1930’un kıyısına gelene kadar püskürmedi.</span></p>

      <p class="paragraf-3"><span>Rusya (1917) ve İtalya (1922) hariç, 1920’lerin sonuna kadar neticeleri kalıcı nitelikte olan devrimci yahut karşı-devrimci durumlarla karşılaşılmamıştır. Bu iki ülke, sayfalarımızda daha önce hiç yer almadı. Bunlar ilk komünist ve faşist toplumlardır ve bu yönleriyle modern tarihin “başrol oyuncuları” arasına katılmışlardır. Bu yüzden kısaca ele alınmaları gerekir.</span></p>

      <p class="arabaslik-sol-kucuk"><span class="char-style-override-1" xml:lang="en-US">Sovyetler Birliği</span></p>

      <p class="paragraf-3">Üstünde evrensel bir uzlaşma olmamakla birlikte, buradaki görüş, Rusya’nın 1917 itibarıyla modern veya kapitalist bir ülke olmadığı şeklindedir. I. Dünya Savaşı’ndan önce “Büyük Güçler”den biri olarak görüldüğü kuşkusuzdur. Nüfusu ve boyutları aşırıydı. Avrupa’dan Asya’ya uzanan bu imparatorluk Avrupa tarihinde (Napolyon’u geri püskürtmesi de dahil) önemli bir rol oynamıştır. À la française {alafranga} kültürü haute {elegant} idiyse de ekonomisi Avrupa’nın gerisindeydi. Adının modern sanayi toplumlarıyla birlikte geçtiği doğrudur. Ancak işin merkezinde İngilizler, Fransızlar veya Almanlar vardı; Rusya Ana’nın ekonomisi, bunların sakat çocuğuydu.</p>

      <p class="paragraf-3">Yeni sosyo-politik kurumlar, yüzyılın başlamasından önce henüz oluşum aşamasında bile değildi.<span class="dip" xml:lang="en-US">18</span> Savaş, eski yeni demeden her şeyi parçalayıp bırakmış, daha da kötüsü, Doğu Avrupa’nın eteklerindeki pozisyonu (ve Sibirya üzerinden Valdivostok’a kadar yayılan devasa cüssesi) yüzünden ülkenin savunmasını düşürmüştü (ya da savaşın başında Polonya’yı ve kendi altındaki Baltık memleketlerini “yitirdiğinde” olduğu gibi, kopmalara yol açmıştı).</p>

      <p class="paragraf-3">Rusya’nın ulaşım ağı daha savaştan önce yetersizdi. Nitekim bu zaaf, kaynaklarının (birbirine uzak) konumlarından doğan talihsizlikle birleşince, başlı başına tahribat sebebi olmuştur. Ayrıca ablukaya bağlı olarak (hayati önem taşıyan) dış ticaretini de ciddi ölçüde daraltmıştı. Bütün bunlar kolunu kanadını kırmadıysa da, savaşa girmesiyle birlikte üretimdeki milyonlarca çiftçiyi ve işçiyi mahşeri rakamlarda katledildikleri bir savaşa sürükledi.</p>

      <p class="paragraf-3">Yüzde 80’i okuma-yazma bilmeyen ve ücra köylerde yaşayan Rus halkı, 1916’ya gelindiğinde, bariz bir hoşnutsuzluk içindeydi. Başlıca sebebi, zengin bir “sivil” çevre ile şakşakçı bir sarayın göz yumduğu opera buffa (İtalyan komik operası) tarzındaki bir ailenin başlarında olmasıydı. Bunların da savaşın acılarının ve gerginliklerinin üstüne gelmesiyle, Rusya için eksiksiz bir isyan reçetesi ortaya çıkıyordu.</p>

      <p class="arabaslik-sol-kucuk"><span xml:lang="en-US">Erken doğum</span></p>

      <p class="paragraf-3"><span>Devrim doğduğunda, ay</span><span>aklanma, Marx’ın umut ettiği sosyalist devrimler gibi değil, daha çok, 1789’daki ve 1848’deki orta sınıf devrimleri gibiydi. Ancak önceki burjuva isyanlarına kıyasla daha fazla ve değişik sorunlar sö</span><span>z konusuydu.</span></p>

      <p class="paragraf-3">1917 Mart’ında imparatorluk rejiminin yerini alan Geçici Hükümet halli çok güç bir problemle karşı karşıya kalmıştı. İtilaf Devletleriyle birlikte “muzaffer demokratik barış”a kadar savaşı sürdürmeye angaje durumdayken, aynı anda Rusya’nın yeni demokratik çizgide yapılanmasını tamamlamaya girişmek zorundaydı. İktisadi açıdan sadece savaşa özgü problemlerle değil, halk kitlelerinin acil ve köklü toplumsal reformlara dönük ısrarlı talepleriyle de karşı karşıyaydılar ... Bu [ve diğer] koşullar altında Bolşeviklerin muhalefetiyle baş edemediği için Geçici Hükümeti peşinen suçlu görmek mümkündür.<span class="dip" xml:lang="en-US">19</span></p>

      <p class="paragraf-3">Kasım 1917’de Geçici Hükümeti devirmek üzere Bolşevikleri yönlendiren de, ve neredeyse yalnız başına, gerçek bir kaostan düzen üreten de Lenin’di.<span class="dip" xml:lang="en-US">20</span> 1917 yılında Rusya’daki durum gerçek anlamda devrimci idi, ama sonuca götürecek bir yönlendirme yoktu. Çetrefilli bir sosyo-ekonomik değişim, halkın desteği olsun-olmasın, program gerektiriyordu; ama halk basit, acil –ve olanaksız– çözümler talep ediyordu.</p>

      <p class="paragraf-3">Lenin bu uçuruma, Rusya’yı genel toplumsal değişim programına zorlayan bir stratejiyle ve taktik adımlarla yürüdü. Erdemleri ve ayıpları ne olursa olsun bu program, mutlak bir düzensizlikten yeni (ve, görüldüğü gibi, erişilemez) bir dünyaya doğru büyük bir tarihsel sıçrama demekti: ilke ve hedef açısından, Büyük Güçlerin en gerisindeki Rusya en ileriye geçmek için sıçrıyordu.</p>

      <p class="paragraf-3">Devrim, sosyalist bir devrimdi ve öyle de olacaktı, fakat zamanı çok yanlıştı, yeri çok yanlıştı.<span class="dip" xml:lang="en-US">21</span> Bolşevik devriminin vaadi, ayrımı besleyen sorunları temizlemekti. İlk önceleri çok popüler oldu. Ancak kısa sürede program, kaçınılmaz olarak mecburi bir program haline geldi: Çünkü öyle olmasa hedefler ulaşılmaz olacaktı; ama daha kötüsü, öyleyken de ulaşılmazdı.</p>

      <p class="paragraf-3">“Militer Komünizm” veya “Savaş Komünizmi” denilmiştir. Getirdiği olumlu –ki varlığını sürdürme buna dahildir– şeylere rağmen, katılıklarının toplumsal ve iktisadi bedeli, cezalandırıcı bir nitelik sergiledi.<span class="dip" xml:lang="en-US">22</span></p>

      <p class="paragraf-3">Lenin mevcut çizgiyi sürdürmenin getirdiği başarısızlıkları ve tehlikeleri fark edince “Yeni İktisat Politikası”nı gündeme getirdi (genellikle “devlet kapitalizmi” diye söz ederdi) ki bu, 1921’den Stalin’in beş yıllık planları başlattığı 1928’e kadar sürmüştür. Yeni İktisat Politikası (hem tarımda hem sanayide) küçük girişimlerin özel mülkiyeti ve özel işletmesiyle ekonominin (“komuta mertebesindeki”) kritik sektörlerinde ve ulaşımda, devlet denetimi ile devlet mülkiyetini harmanlamıştı.</p>

      <p class="paragraf-3">Yeni İktisat Politikası Sovyet ekonomisini belli türden bir çalışma düzenine itmiştir. Fakat Sovyet ekonomisinin 1928’deki gücü, henüz 1910 Britanya’sının bile değil (hele Almanya’nın ve Birleşik Devletler’in gücünün hiç değil), olsa olsa 1860 Britanya’sının gücü kadardı.</p>

      <p class="paragraf-3">Lenin 1924’te öldüğünde 50’lerindeydi. Uzun yaşasa Sovyetler Birliği nasıl bir çizgi izlerdi, onu asla bilemeyiz. Bilemeyeceğimiz bir diğer şey de, 1917’den sonraki yıllar boyunca İtilaf Devletlerinin manüple edip aktif rol aldığı iktisadi ve askerî mücadelelere girmemesi halinde, Sovyet tarihinin nasıl olacağıdır.</p>

      <p class="paragraf-3">Lenin’in politikalarının, çeşitli kereler kendi de belirtmiştir, irili ufaklı arızaları vardı. Yetersizlikleri epeyce fazlaydı ve ciddi nitelikteydi. Ancak, Lenin’in (kardeşinin Çarlık rejimine karşı çıkması nedeniyle asıldığını gördüğü) gençlik döneminden beri devrimci olmakla birlikte, henüz olgunlaşmadan kendini, oluşumunda katkısının olmadığı bir devrimci çalkantının içinde bulduğu söylenebilir. 1917’nin başındaki o kaostan çıkmanın beylik bir yolu yoktu. Dolayısıyla 1921’deki strateji değişikliğinin dış askerî tehdidin dinmesinin hemen ardından geldiğini söylemek yanlış olmaz. Bununla birlikte daha o tarih itibarıyla akla gelebilecek her şey, başa gelmişti.</p>

      <p class="arabaslik-sol-kucuk"><span xml:lang="en-US">Zorla sanayileşme</span></p>

      <p class="paragraf-3"><span>Batı, Sovyetler’in büyük kapitalist devletlerle ilgili sürekli ve haklı kuşkusunun, son derece ciddi bir tahribat olduğunu, bir gün mutlaka anlamak zorundadır. Lenin’in ölümünden sonraki iktidar için verilen zalim mücadelede zafer kuşkusuz Stalin’in olmuştu. Stalin’in paranoyak olduğu söylenmiştir –amacımız açısından kabul edelim ki öyleydi. Fakat, iktidara gelmesinden önceki olaylara</span> <span class="char-style-override-3">ve</span> <span>1939’a</span><span class="dip" xml:lang="en-US">23</span> <span>ve oradan da 1945’e kadar olanlara bakıldığında, Stalin’in Batı hakkındaki kuşkuları “gerçekçi paranoya” olarak görülmek gerekir. Nitekim beş yıllık planların yapısı bu korkuların yansımasıdır.</span></p>

      <p class="paragraf-3">Planlar hızla sanayileşmeyi ve tarımda kolektifleşmeyi hedeflemiştir. İki program da (ki ikisinde de dayatma hâkimdir) fonksiyonel bir noktada birleşirler: tarımsal üretim mutlaka artacaktı, ancak, sanayileşmenin hızla ilerlemesi şartıyla. İkincisi, madenler, fabrikalar ve ulaşımda çalışmak üzere çiftliklerden emek çekilmesini mecbur kılıyordu; ilkinde, yani tarımda, üretim ancak verimlilik artışıyla mümkündü. Anlaşılabileceği üzere bu, büyük ölçekli tarıma geçmek anlamına geliyordu ki o da traktör demekti ve o da büyük ölçekli traktör üretimi demek oluyordu. O traktörler ise bir çırpıda tank oluverirler.</p>

      <p class="paragraf-3">Stalin’in kuşkuları yersiz miydi? Artık askerî işgal tehdidi kalkmıştı. Ama nitekim, 1928 yılı itibarıyla faşizm İtalya’da<span class="dip" xml:lang="en-US">24</span> (Macaristan’da ve Portekiz’de de) tam anlamıyla yerleşmiş, ayrıca başka ülkelerdeki faşist hareketler bariz bir büyüme içindeydi. 1924’te Nazilerin Reichstag’daki sandalye sayısı 32 idi; Fransa’da ise, savaştan önce İtalya’daki ilk faşist gruplar gibi, üniformalı ve silahlı proto-faşist gruplar oluşmuştu (Croix de Feu - Ateşten Haç ve Camelots du Roi - Kralın Kamelotları). Britanya’da Oswald Mosley faşist parti kurma tehdidiyle hırlıyordu ki 1932’de başardı.</p>

      <p class="paragraf-3">İspanyol İç Savaşı, Stalin’in kuşkularının temelsiz olmadığını gösterdi. Britanya, Fransa ve Birleşik Devletler –tarafsızlık adı altında– bir yandan demokratik hükümete yardımı engelliyor, öbür yandan da faşistlere malzeme tedariği şeklinde yardım ediyorlardı.<span class="dip" xml:lang="en-US">25</span> (Veblen’in, “sol elin yaptığını sağ elden saklamak” dediğine örnektir.)</p>

      <p class="paragraf-3">Böylece, Sovyetler Birliği hızla ve başarıyla sanayileşti. Ayrıca, bunun “Batı” açısından iyi olduğunun altını çizmek gerekir. Genel kanıya göre –Amerikalı generallerce de paylaşılır– Avrupa’daki savaşın kazanılması, Alman silahlı kuvvetlerinin Stalingrad’daki ve Leningrad’daki yakıcı çarpışmalarda adamakıllı hırpalanıp eritilmesi sayesindedir. Sonunun gelmesi sadece bir an meselesiydi –ki o arada yine milyonlar ölmüştür.<span class="dip" xml:lang="en-US">26</span></p>

      <p class="paragraf-3">Bu konudaki tartışma son derece kısa ve amaca yönelik tutulmuştur. Daha da kısa ve amaca yönelik olmak açısından şöyle bir genelleme yapacağız: Stalin canavar bir liderdi, ancak –II. Dünya Savaşı’ndan öncekiler ve sonrakiler de dahil– bu canavarlıklarda kapitalist demokrasilerin de payı vardı. Diğer ülkeler “kendi haline” bıraksalardı Sovyetler Birliği tarihi nasıl olurdu, hiç kimse bilemez. Ama şunu söylemek mümkündür: Batı’nın dahli olmadan Lenin’in “militer komünizm”i de o kadar (eğer öyleyse tabii) militer olmazdı. Peki Lenin’den sonra ne olurdu? Lenin’in ölümü yine Stalin’in gelmesine yol açar mıydı? Gelse bile kalıcı olur muydu? Olsa bile, yaptıklarını yine yapar mıydı?</p>

      <p class="paragraf-3">Elbette böyle sorularla (“...seydi/saydılarla”) kesin yanıtlara gidilmez. Ama, Sovyet tarihinin mümkün yollar arasından hangisine girdiğini göstermek açısından önemlidir. Sovyetler bu yola, büyük ölçüde, dış askerî ve iktisadi baskılar karşısında, varlığını sürdürmek için girmişti.</p>

      <p class="paragraf-3">Birleşik Devletler güdümünde “Batı”nın güç bloğunu oluşturan ülkeler (haliyle Japonya da dahil) hâlâ bundan ders almış gibi değiller. Daha çok, tüyleri kabarmış, baskıcı ve (açık yahut gizli) militarist politikalar “sürdürme” dersini çıkarmış gibiler. Her şey bir yana, geçen yüzyılın sonu itibarıyla gelişimini sürdüren kapitalizm dışı veya karşıtı hiçbir güç yoktur. Var mıdır?</p>

      <p class="paragraf-3">Aksi takdirde, “tüm savaşlara son veren” ikinci savaştan bu yana devrimci Küba’ya, Çin’e, Vietnam’a, Şili’ye, Nikaragua’ya (ve diğerlerine) yönelik (çok çeşitliliği içinde) aynı zalim, tehlikeli ve –ileri süreceğimiz gibi– her iki tarafa da zarar veren politikalarla süregelen icraatın daha iyi bir izahı olması gerekmez mi? Bu üzücü öykü, “Soğuk Savaş” başlığı altında Kısım II’de anlatılacaktır.</p>

      <p class="arabaslik-sol-kucuk"><span class="char-style-override-1" xml:lang="en-US">Faşist İtalya</span></p>

      <p class="paragraf-3">“Faşist”, öyle insanlık dışı, öyle vahşi ve gaddar bir tınıya sahip ki bel paese’nin {güzel ülke} başında, olacak şey değilmiş gibi duruyor. Oysa başındaydı. Üstelik 20 yıldan fazla. Bu, –kapitalist sürecin olmasa da– toplumsal sürecin kırılganlığının bir diğer işaretidir.</p>

      <p class="paragraf-3">Denilebilir ki tanımı gereğince faşizm, her durumda gaddar ve acımasız bir toplumsal sistem olmuştur. “Eldivensiz kapitalizm”<span class="dip" xml:lang="en-US">27</span> olarak karakterize edilir. Ancak, eldivenli (yani, siyasi demokrasi) haliyle bile iktisadi ve toplumsal açıdan demokratik olmamış (ki bu durumda kapitalizm olmaktan çıkar), ciddi ölçüde iktisadi güce bağımlı olmuştur. İktisadi güce ek olarak, eldivensizlik, bu gücün çeşitli biçimleri artı şiddet ile “huzur ve güven ortamını korumak” için gereken yoğun propaganda demektir.</p>

      <p class="paragraf-3"><span>Bu da bizi, İtalyan faşizminin nedenlerine ve geçmişine bakmaya götürür. Niçin</span> <span class="char-style-override-3">şiddet</span><span>? Yanıt İtalya’da yaşananlardan gelir: Kapitalizm karşıtı devrimci muhalefet, defedilmesi için şiddeti gerektirmişti; tabii, gereken başka ne varsa hepsiyle birlikte.</span></p>

      <p class="arabaslik-sol-kucuk"><span xml:lang="en-US">İlk işçi sınıfı mı?</span></p>

      <p class="paragraf-3">İtalyan faşizminin kökleri Mussolini’den yüzyıllar öncesine uzanır. 16. yüzyılda kuzey İtalya’nın nispeten büyük ölçekli ve pazara dönük tarımında, ücret karşılığı çalışan bir köylü sınıfı vardı. Yani kapitalist çizgide gelişme başlamıştı.</p>

      <p class="paragraf-3">19. yüzyılın sonundaki tecrübeler ve belli başlı tıkanıklıklar tarım işçilerini “kızıl” sendikalar kurmaya itti. Başarı, sanayi ve tarım işçilerini birleştiren son derece güçlü, militan ve sayısız grevlere<span class="dip" xml:lang="en-US">28</span> gitme yeteneğine sahip bir hareketi getirdi. Ardından da sahne, bu sendikaların birbirleriyle ve faşizmin zeminini oluşturan kapitalist toprak sahipleri, sanayiciler ve yatırımcılar, milliyetçiler, savaştan sonra düşleri kırılmış (çoğu işsiz) insanlar ve Kilise ile kavgalarına kaldı.<span class="dip" xml:lang="en-US">29</span></p>

      <p class="paragraf-3">İtalya’da iktidarı ellerinde tutanlar kaygılarında haklıydı. I. Dünya Savaşı, sonuçları itibarıyla İtalya’ya derin bir istikrarsızlık getirmişti. Savaşta taraf olması, doğrudan insan kayıpları açısından felaket olmuştu.<span class="dip" xml:lang="en-US">30</span> Ayrıca, İtalya’nın kandırılıp mantıksız bir trajediye sürüklendiği şeklindeki inancın savaş sırasında büyümesini de engellememişti –ki o inanç, Almanya’dan ve Avusturya’dan alınan savaş ganimetinin umulandan az olmasıyla, küskünlüğe dönüşmüştür.<span class="dip" xml:lang="en-US">31</span></p>

      <p class="paragraf-3">Sol, savaştan önce de sonra da, hiç abartısız binlerce grev için çağrı yapacak ve İtalya’daki iktidar yapısını korkutacak güçteydi –1920’de zirveye ulaşmıştır.<span class="dip" xml:lang="en-US">32</span> Ama iktidarı alacak güçte değildi. Başka her yerde olduğu gibi, iktidar mücadelesi veren Sol, 1917’den itibaren hemen her açıdan yokluklar içindeydi: 1) aralarında oluşturdukları dışında fonları yahut kültürel veya kurumsal güçleri çok azdı; 2) güçleri, sayılarına ve işçi olmayanları (veya diğer çalışanları) ikna becerilerine bağlıydı; 3) sınırlı kaynakları ile oluşturabilecekleri stratejileri ve taktikleri geliştirmede yetersizdiler; 4) fena halde gruplara bölünmüş, bu kaynakların denetimi için dövüşüyorlardı, hatta gruplarda bile kesinlik yoktu.</p>

      <p class="paragraf-3">Sağın güçleri bölünmemiş yahut akıllı değildi. Az önce verdiğimiz listeye şöyle bir bakış –toprak sahipleri, sanayiciler– Sağ içindeki benzer çatışmayı ortaya koyar. Ancak, tıpkı bugünkü muadilleri gibi, kaynaklarının sağlam olması nedeniyle akla muhtaç değildirler: İçlerindeki her grup önemli bir iktisadi, siyasi veya toplumsal gücün varisidir (hatta düş kırıklığına uğramış savaş gazileri bile bu kapsamdadır).</p>

      <p class="paragraf-3">Ancak bu takımın sahip olduğu başka bir şey, gözle görülemeyen, fakat çok derin önemi olan bir şey vardır: Statüko üzerinde, statükonun düşünce ve duygu alışkanlıkları, statükonun “sağduyusu” –”sağlıklı duyusu” değil– üzerinde söz sahibidirler. Kendisinin “ideolojik hegemonya” dediği şey ellerindedir: Antonio Gramsci’nin o dönemki ve bugünkü önemi, değinmeyi zorunlu kılıyor.</p>

      <p class="arabaslik-sol-kucuk para-style-override-15"><span class="char-style-override-1" xml:lang="en-US">Antonio Gramsci</span></p>

      <p class="paragraf-3"><span>Gramsci savaştan önceki ve sonraki mücadelelerde yer aldı; 1921’de İtalya Komünist Partisi’nin kurulmasına yardım etti, 1924’te de başına geçti. 1926 yılında faşistlerce tutuklandı ve hapse atıldı. Uzun süren bir hastalığın ardından 1937’de öldü (45 yaşındaydı).</span></p>

      <p class="paragraf-3"><span>Gramsci, özetle söylersek, İtalyan Solunun güçlü yönlerini, hatta daha çok, zayıf yönlerini kavramak açısından gayet iyi bir konumdaydı. Bu konulardaki temel fikirlerini hapisteyken geliştirmişti –nitekim derinlikli çalışmasının</span> <span class="char-style-override-3">Antonio Gramsci’nin Hapisane Defterleri</span> <span>şeklindeki başlığı bunu çok iyi anlatır.</span><span class="dip" xml:lang="en-US">33</span></p>

      <p class="paragraf-3"><span>Gramsci Marksistti fakat Leninist değildi –tabii burada, Leninizmin İtalya’ya (veya başka yere) uygulanamazlığını düşünerek geliştirdiği görüşleri kastediliyor. Tezleri, Solun iktidara gelmesi halinde sonradan</span> <span class="char-style-override-3">veda</span> <span>etmeyecek şekilde yapacaklarıyla ve bunun makul yollarla olmasıyla ilgili çözümlere dönük, uzun bir sorunlar dizisi üzerinde yoğunlaşıyordu. Tezlerinin merkezindeki kavram,</span> <span class="char-style-override-3">hegemonya</span><span>, özel bir tanıma sahiptir:</span></p>

      <p class="paragraf-3">bir düzendir ki içinde belli bir hayat ve düşünce tarzı hâkimdir; kendini zevk, namus, gelenek, din ve siyaset ilkeleri şeklinde sergileyen bir tek gerçeklik kavrayışı, bütün kurumsal ve özel tezahürleriyle topluma, tüm toplumsal ilişkilere, özellikle de düşünsel ve ahlaki çağrışımlara zerk edilir.<span class="dip" xml:lang="en-US">34</span></p>

      <p class="paragraf-3"><span>Bu temel analitik kavram üzerinde Gramsci şöyle diyor: “İşçi sınıfı, Devlet gücünü ele geçirmeden</span> <span class="char-style-override-3">önce</span><span>, siyaset, kültür ve ‘etik’ alanlarında hâkim sınıf olma iddialarını tesis etmek durumundadır” (Cammett’ten, 205; vurgular bana ait). Bu, görece kısa vadeli bir süreç demek olan “Devlet’in parçalanması” şeklindeki yaygın devrimci amaç ile taban tabana zıttır. Bu amacı güdenler, bilerek veya bilmeyerek, Lenin’i ve Sovyet devrimini kendi modelleri olarak kullanmışlardı, Gramsci yanılıyordu.</span></p>

      <p class="paragraf-3"><span>Devlet’in “her şey ve sivil toplumun da devletin ilk evresi demek olduğu” Çarlık Rusyası’ndaki konular, stratejik açıdan cazip olsun-olmasın, kesinlikle bambaşkaydı:</span></p>

      <p class="paragraf-3"><span>Batı’da, Devlet ile sivil toplum arasındaki ilişki, gereği gibidir; Devlet’in tökezlemesi [İtalya’daki gibi] sivil toplumun sağlamlığının ölçüsü olmuştu. Devlet, en dıştaki savunmayı oluşturan hendekti, asıl direnç, ardındaki taş duvarların oluşturduğu sistemdeydi; bu, Devletten Devlete değişmeyen bir durum olarak ...</span> <span class="dip" xml:lang="en-US">35</span></p>

      <p class="paragraf-3"><span>Gramsci’nin (başka yerlerde de) ortaya koyduğu bir diğer şey, hâkim-sınıf baskısının sürekliliğine temel olan</span> <span class="char-style-override-3">kuvvetin ve şiddetin</span> <span>önemini azaltmaktır. Onun önemsediği şey, bu kadar açık olmayan fakat aynı ölçüde –nihai olarak daha büyük– önem taşıyan ideolojik denetim, kumanda ve şartlanma mekanizmaları, yani, hepimiz adına “sağduyu ve namus” tanımı getiren toplumsal yöntemler ve araçlar idi.</span><span class="dip" xml:lang="en-US">36</span></p>

      <p class="paragraf-3"><span>İşte bu yöntemlerin ve araçların, alışkanlıkların ve davranışların</span> <span class="char-style-override-3">öğrenilmemesi</span> <span>gerekir ki başka yöntemlerin ve araçların</span> <span class="char-style-override-3">öğrenilmesi</span> <span>için “zihinlerde ve duygularda yer” açılabilsin. “Devlet’i parçalamak” imkânsız değildir, ancak, öyle bir çırpıda olmayacağı da kesindir.</span></p>

      <p class="paragraf-3"><span>Yine İtalya’ya dönebiliriz. İtalya, Avrupa’nın geri kalanı gibi, başka sıkıntılarına ek olarak, savaşta ve daha sonra ağır iktisadi koşullar altındaydı. Mussolini’nin ve faşist kadrosunun “hadlerini öğrenmeleri” epeyce uzun sürmüş, İtalyan ekonomisi 1920’li yıllar boyunca yamalı bohçaya dönmüştü: işsizlik azalmıştı ama</span> <span class="char-style-override-3">yegâne</span> <span>sebebi askerî harcamaların artmasıydı;</span><span class="dip" xml:lang="en-US">37</span> <span>ayrıca 1928’deki GSMH 1922’dekinden daha büyük olmakla birlikte kişi başına</span> <span class="char-style-override-3">tüketim</span> <span>daha düşüktü. Sonraki on yılda meydana gelen başlıca değişiklik, hapse atılanların çokluğu (belki ancak Almanya’dakinden azdır), ölenlerin çokluğu ve bir de sıradaki savaşa götüren ve savaş sırasındaki yıllarda kaderleri İtalyan serüvenlerinde ölmek olanların, çokluğu idi.</span><span class="dip" xml:lang="en-US">38</span></p>

      <p class="arabaslik-sol-kucuk"><span class="char-style-override-1" xml:lang="en-US">Geleceğin gölgesi düşerken</span></p>

      <p class="paragraf-3"><span>Açıkçası 1920’li yıllarda dünyanın ve Avrupa’nın geri kalanı hakkında tek kelime söylemiş değiliz; ama bu demek değildir ki onların bir tarihi yoktur. O dönemde neredeyse bütün dünya küçüklü büyüklü değişimler geçiriyor, sıkıntılarla boğuşuyordu. Değişmenin ve çalkantının böylesine yaygın olmasının başlıca nedeni, dünyanın 19. yüzyılın ortasından itibaren giderek bütünsel bir “kapitalist gövde” olmaya yüz tutmasıydı: birinci “küreselleşme”.</span></p>

      <p class="paragraf-3"><span>Bu süreç, en güçlü ülkelerin, dünyanın diğer kısmını ekonomilerine bağlama gereğinden ve bu yöndeki yeteneklerinden doğmuştu. Zayıf toplumlar üzerindeki etkisi de darbenin büyüklüğü nispetindeydi: ekonomilerini vurmuştu kuşkusuz; ama asıl,</span> <span class="char-style-override-3">bütün yönleriyle</span> <span>yaşamlarını vurmuştu –siyasi, kültürel yaşantılarını,</span> <span class="char-style-override-3">varoluşlarını</span><span>.</span></p>

      <p class="paragraf-3"><span>Avrupa tarihi I. Dünya Savaşı tarafından dürülüp bırakıldığında, güçlü memleketlerin dünyanın geri kalanı üzerindeki kontrolü daha savaş sürerken gevşemişti. Nitekim kilit faktör olarak bu gevşeme, uzun dönemli bağımsızlık çabalarının çoğalmasına, bunalım ile</span> <span class="char-style-override-3">sıradaki</span> <span>savaş arasında, karşı konulamayacak şekilde soluklanmasına fırsat vermişti –kanlı veya kansız.</span><span class="dip" xml:lang="en-US">39</span></p>

      <p class="paragraf-3"><span>1920’lerin ortasında, başka şeylerle birlikte, yüzeye ilk çıkan, gelecekte Çin Halk Cumhuriyeti’ne dönüşecek olandı: Kuomintang’ın (Çangayşek’e tabi) milliyetçi kanadıyla, 1949’da Mao Zedung ve Çu Enlay liderliğinde komünistleri iktidara götürecek “Uzun Yürüyüş”ün ilk ayağı arasındaki korkunç savaşla çıkmıştı.</span><span class="dip" xml:lang="en-US">40</span></p>

      <p class="paragraf-3"><span>1920’ler öyle sıradan bir on yıl değildi. Toplumsal bir sismograf olsa, o yılların sosyo-ekonomik dünyası için, kürenin “fayı” kaymış gibi bir artçı sarsıntılar grafiği verirdi. Tabii, içlerindeki en belirleyici sarsıntılar, ekonominin, her yerde, her türden, alabildiğine ciddileşen zaaflarıydı. Hele dış ticaretteki zaaflar (ki yakında hepten çökecekti) had safhada önem taşıyordu.</span></p>

      <p class="paragraf-3"><span>Sonu I. Dünya Savaşı’na çıkan onlarca yıllık “küreselleşme”, şiddeti ve kapsamı itibarıyla bugünkünün yanına bile yaklaşmasa da, sanayi kapitalizminin tohumlarını filizlendirmeye yetmişti. Sürecin etkisinde kalan hiçbir toplum, onunla beraber gelen dış ticaret bağımlılığından kurtulmayı başaramamıştır. Dış ticaretin bozulması ölçüsünde, ihracattaki kayıp ithalatın kısılmasını gerektiriyordu.</span></p>

      <p class="paragraf-3"><span>1920’lerde, ekonomilerin birbiri ardına ithalattan “korunma” ihtiyacı duymalarıyla yayılan çaresizlik, aritmetik olarak, hepsinin toplam ihracatının düşmesi demekti: Deliler loncası.</span></p>

      <p class="paragraf-3"><span>Sahneye Birleşik Devletler girer.</span></p>

      <p class="paragraf-3"><span>Birleşik Devletler’in 1928’deki baş ekonomisti, Harvard’dan Profesör Irving Fisher, aynı yıl, yerdeki gerçeklere değil de göklerdeki hisse senedi piyasasına bakarak, ABD ekonomisinin konjonktür sorununu çözüp “sonsuz gönencin yüksek düzlüklerinde”</span><span class="dip" xml:lang="en-US">41</span> <span>sükûn bulduğu şeklindeki ünlü anonsunu yapıyordu.</span></p>

      <p class="paragraf-3"><span>Fisher’ı yanılgıya düşüren “ekonomi”, –</span><span class="char-style-override-3">günümüzde</span> <span>herkesin malumu olduğu üzere– aslında hiç de sükûn bulmuş değildi; tersine; spekülatif bir deprem dalgasının üstündeydi. Ama bundan daha önemli bir şey vardı: Spekülasyonu besleyen fonlar 1) kârlı yatırım alanı bulamayan çok yüksek gelirli kişilerden gelen hazır fonlar ve 2) yurtdışına (özellikle Almanya’ya ve Latin Amerika’ya) ödünç verilmiş fakat yurtiçi menkul ve gayrimenkul “yatırımlarının” yüksek kazançları nedeniyle, geri çekilen fonlar idi. Bir de, iç piyasaların yumuşamasına ek olarak, 3) hem Avrupa’da hem de Latin Amerika’da kredilerdeki daralma (ve bunun üretimde ve ticarette yarattığı baskı) idi. İşte, Lewis’e 1929-39 dönemiyle ilgili sözlerini söyletenler de bu gerçeklerdi:</span></p>

      <p class="paragraf-3">Savaşın bıraktığı, bilhassa istikrarlı bir uluslararası para sisteminin oluşturulması, tarımsal ekonominin büyüklüğünün ayarlanması, Britanya’nın, Almanya’nın ve Fransa’nın savaştan sonraki dünyada yeniden yönlendirilmesi gibi sorunlar öylece duruyorlardı. Çok yakında, Amerika da büyümeyi ve borç vermeyi kesecek, böylece meydan, derinlerden çıkıp gelen uyumsuzluklara kalacaktı.<span class="dip" xml:lang="en-US">42</span></p>

      <p class="paragraf-3"><span>“Meydan” sahiden de onlara kaldı. Böylece, bir türlü geçmeyen grip, çift taraflı zatürreye çevirmişti, kırık bir bacak da cabası. Sismograf mecazına dönersek, 1930’lar, Richter Ölçeğine sığmıyordu.</span></p>

      <p class="arabaslik-sol"><span xml:lang="en-US">BÜYÜK OLAY</span></p>

      <p class="paragraf-3">1930’ların çöküntüsü, 1870’leri izleyenden daha global ve bu yüzden de daha anlaşılır idi. Çünkü, başlayan “küreselleşme”nin 20. yüzyılla birlikte genişlediğini yansıtıyordu. I. Dünya Savaşı, bu küreselliği kesintiye uğratmış ama bitirmemiştir. Ülkeler arası bağımlılıklar, “yerini” hiçbir şeyin doldurmadığı, yeterli doz temin edilemediğinde krizin felakete döndüğü, bir çeşit uyuşturucu iptilası haline gelmişti.</p>

      <p class="paragraf-3">1930’lardakinin boyutunda bir iktisadi heyelan, daha önce hiç olmamıştı. Sonucu kendinden de beterdi: öncekilerden daha uzun, akıl almaz ölçüde daha çirkin ve sinir bozucu bir savaş. 1930-45 aralığındaki yıllar pek çok yönden öylesine yıkıcıdır ki insan, gereken dersin çıkarılmış olduğunu düşünür. Çıkardık çıkarmasına da, ileride görüleceği üzere, makul, güvenli ve düzgün bir toplum oluşturmaya yetmedi. Çıkarılan ders, generallerle ilgili yakıştırmaya benzer: akılları hâlâ yeni biten savaştadır. Böyle böyle, Kısım II’de ileri sürdüğümüz gibi, çok daha dengesiz ve tehditkâr bir dünyaya girdik, yeni tehlikeler oluştu, işler daha kötüye gidiyor.</p>

      <p class="paragraf-3">Çıkarılan derslerden biri, ki Keynes ve ardıllarından öğrendik, bunalımlara neyin sebep olduğudur. İleride daha fazlasını söyleyeceğiz ama şu arada söylememiz gereken bir şey var: çıkarılan dersler, iktisat mesleğince 1970’lerin ortalarından itibaren sistematik bir şekilde yok sayılmaktadır.</p>

      <p class="paragraf-3">Bellekler bile körelmiştir. İktisatçılar bundan, böyle bir felaketin meydana gelmesinin nedenini ve başından sonuna gelişmesinin nasılını göz ardı etmenin “dersini” çıkarmışlardır –aslında bu, egemen iktisadi düşüncenin dünya gerçekleri karşısındaki aymazlığına bakınca, gayet anlaşılır geliyor. Böyle toplumsal çapta bellek yitimi çok ciddi çalkantılar yaratıyor. Bir kez daha dünyayı büyük felaketlerle son bulabilecek iktisadi sıkıntılara sürükleyebilir.<span class="dip" xml:lang="en-US">43</span></p>

      <p class="paragraf-3">Artık, 1929’da başlayan on yıl içindeki sarsıntıyı, bunalımın tarihini anımsamaya başlıyoruz. Sayacağımız olaylar çoğunlukla Birleşik Devletler’den,<span class="dip" xml:lang="en-US">44</span> bunalımın merkezindendir ve –Almanya hariç– başka yerlere kıyasla çok daha korkunçtur. Sayısal durum her yerde aynı gibiydi, ancak –izleyen bölümde ele alınan– toplumsal sonuçlar tarifsiz ölçüde berbattı.<span class="dip" xml:lang="en-US">45</span></p>

      <p class="arabaslik-sol-kucuk"><span xml:lang="en-US">Tatlı ile tatsız</span></p>

      <p class="paragraf-3"><span>“Müreffeh onyıl” 1920’li yıllardaki Birleşik Devletler’in geneline yakıştırılır. Oysa halkın en çok üçte biri için geçerlidir. Peki geri kalan üçte iki? Onlar, tıpkı günümüzün parlak ekonomilerindeki muadilleri gibi, çeşitli derecelerde güçlükler, baskılar, sıkıntılar veya derin bir yoksulluk içindeydi.</span></p>

      <p class="paragraf-3"><span>1920’lere bu ışıltıyı veren başlıca gelişmelerden biri, hem ürünlerde hem de üretim tekniklerinde doğan teknolojik gelişme dalgasıydı. Tüketimciliğin (reklamın ve</span> <span class="char-style-override-3">göz kamaştırıcılığının)</span> <span>başlangıcı bunlardı. Bunlar, topluca üretilen ve (doğal olarak halkın sadece üçte biri tarafından) topluca tüketilen otomobil, buzdolabı, telefon, radyo ve başka şeylerden oluşan büyük bir mamuller demeti anlamına geliyordu.</span></p>

      <p class="paragraf-3"><span>Bu “modernizasyon” aynı zamanda, günümüzdeki “masraftan kısma ve dışarıya yaptırma”nın ve “ikili ekonomi”nin ilk türleri anlamına geliyordu –biçimleri farklı fakat sonuçları aynıydı. Bunu ortaya koymak için iktisadi karınca dualarına bir bakış yeter.</span><span class="dip" xml:lang="en-US">46</span></p>

      <p class="paragraf-3"><span>Ekonomi kendini dönüştürüyordu. Trenler, yerlerini otomobillere ve kamyonlara bırakacakları uzun gerileme dönemine çoktan girmişlerdi. Kömür madenciliği, pamuklu dokuma, çiftçi nüfusun büyük kısmının çalıştığı temel tarım (en başta tahıl ve pamuk) tümüyle küçülüyordu: pek çok işin geleceği karanlıktı, pek çoğu kaybolmuştu.</span></p>

      <p class="paragraf-3"><span>1930’lara kadarki işsizlik oranları asla güvenilir olmamakla birlikte, 1920’li yıllar için kullanılabilir niteliktedir ve yüzde 5 ile 13 arasında değişir. Ancak, o zamanki ortalama gelir düzeylerinin ve “hayat standardı”nın bugünkünden ne kadar düşük olduğu ve çöküşü frenleyecek</span> <span class="char-style-override-3">hiçbir</span> <span>şey, yani işsizlik yahut</span> <span>sağlık sigortası veya</span> <span>sosyal güvenlik</span> <span class="char-style-override-3">olmadığı</span> <span>düşünülünce, bu rakamların anlamı büyür.</span></p>

      <p class="paragraf-3"><span>Şu rakamlar çoğunluğun içinde bulunduğu zorlukları sergiler: 1929’da yıllık temel ihtiyaçları için bir aileye (1929 değerleriyle) 2.000 dolar gerekliydi. Fakat ailelerin yüzde 40’ının gelirleri 1.500 dolardan, yüzde 71’ininki de 2.500 dolardan azdı. Bu rakamlarla ilgili olarak şu değerlere bakalım: 1923 ile 1929 arasındaki (enflasyonsuz) yıllarda şirket kârları yüzde 62 artarken, ücretler imalat sanayisinde sadece yüzde 8 artmış, tarımda sabit kalmış ve madencilikte yüzde 14</span> <span class="char-style-override-3">azalmıştı</span><span>.</span></p>

      <p class="paragraf-3"><span>1920’lerin öncü iki sektörü otomotiv ve inşaat, büyük miktarlarda hem sermaye hem de emek istihdam ediyordu. Her ikisi de hali vakti yerinde –yahut borçlanabilir– tüketicilere ciddi ölçüde bağımlıydı. Nitekim o tüketiciler borçlandı ve böylece “Amerikan yaşam biçimi”nin o perdesi başlamış oldu. Ne var ki, borçlanma, hem tüketiciler için oldukça yeni, hem de şimdikine göre oldukça zor bir şeydi:</span></p>

      <p class="paragraf-3">taksitli satışlar büyümenin er ya da geç yavaşlamasını önleyemezdi. Taksitli kredi kullanan tüm ailelerin istiap haddinin dolacağı bir zamanın gelmesi kaçınılmazdı. Uzun dönemde bu sektörleri büyür durumda tutmanın tek yolu, tüketicilerin <span class="char-style-override-3">nakit</span> alım güçlerinin yükseltilmesi olabilirdi,<span class="dip" xml:lang="en-US">47</span> bu ise, ya ücretlerin ve maaşların artmasıyla ya da perakende fiyatların düşmesiyle mümkündü.</p>

      <p class="paragraf-3"><span>Bu da, imalatta, madencilikte, ulaştırmada ve tarımda kullanılmayan kapasitenin artarak yaygınlaşması demek oluyordu. Bir diğer yakıt ise (aynı şimdiki gibi) yüksek gelir gruplarına ait yüksek tasarruflar üzerinden gayrimenkul ve borsa spekülasyonu idi. Bu kesimin fonları gerçek yatırımlara gitmeyi keserek (hem de atıl kapasite varken öyle mi?) spekülasyona yönelmişti. Olduğu üzere,</span> <span>finansal varlıkların fiyatları (aynı şimdiki gibi) şişti de şişti, ta ki, tüm köpükler gibi, patlayana kadar. Çöküş!</span></p>

      <p class="arabaslik-sol-kucuk para-style-override-15"><span xml:lang="en-US">Kasisli yokuşta iniş</span></p>

      <p class="paragraf-3">Bunalım şöyle hatırlanır –ekonomi aniden çöküyor, patlayan balondaki hava şiddetle püskürüyor: Borsada Kanlı Perşembe; fiyatlar birkaç gün içinde dibe vuruyor; gönenç içindeki ABD ve dünya ekonomisi, neredeyse bir gecede tepetaklak bunalıma düşüyor. Böyle düşünceler olgusal açıdan yanlıştır. Ayrıca cari gelişmelerin, çekimin gücünü ölçmekte veya değerlendirmekte kullanılması halinde, aldatıcıdır da. ABD konjonktür analistlerinin en uyanığı bunu açıkça göstermiştir.</p>

      <p class="paragraf-3">1929’un son çeyreğinde borsanın çökmesinden ve iş hacmindeki keskin daralmanın ardından, 1930’un ilk aylarında, otomobil üretimindeki kısmi düzelme ve konut-dışı inşaat sektöründeki gelişmeyle, başarısız bir toparlanma olmuştu ... Fiyatlardaki düşüş 1930 boyunca devam etti. Otomobil üretimindeki artış kısa-ömürlü olduğunu gösterdi ... 1931’in ilk aylarında Amerikan ekonomisi yeniden düzelme emareleri gösterir gibiydi ... 1931 baharının sonunda uluslararası mali yapı tamamıyla çökmüş, Avrupa’da başlayan mali kriz, yeni bir tasfiye dalgasıyla tüm dünyayı vururken Birleşik Devletler’deki bunalımı derinleştirmişti ... [bu] çöküş 1932 yazı boyunca sürdü ... [1932’nin] üçüncü çeyreğinden başlayarak Birleşik Devletler’de ve diğer memleketlerde dikkat çekici bir gelişme gözlenmeye başlandı ... Birleşik Devletler’deki toparlanma, 1933’ün başında Orta Batı eyaletlerinde patlak verip hızla diğerlerine yayılan banka kapanmalarına tosladı. Son kerteye varan panik dalgası, modern bankacılığın esasını oluşturan güven duygusunu temelinden dağıttı ve böylece Mart’ın ilk haftası biterken, Birleşik Devletler’deki tüm bankalar kapandı.<span class="dip" xml:lang="en-US">48</span></p>

      <p class="paragraf-3">Tepe noktasından dip noktasına bugibugideki bu yolculuk dört yıl sürdü, bir aşağı bir yukarı, bir aşağı bir yukarı. ... Olgusal açıdan bu durum, genişleme ve daralma süreçlerinin her zamanki ilerleyişinden farksızdı, sadece daha keskindi. Şimdi biraz da yıkımın bütünsel boyutlarına bakalım:</p>

      <p class="paragraf-3">Spekülatörlerin bireysel kayıpları çok büyüktü kuşkusuz, ama (en azından burada görüldüğü üzere) düştükleri kötü durum itibarıyla anlayış bekleyen başkaları da bulunuyor. 1929 ile 1933 arasında GSMH 104 milyar dolardan 56 milyar dolara düştü. Kişi başına kullanılabilir (yani vergilerden sonra kalan) gelir 678 dolardan 360 dolara indi. Çiftlik sahiplerinin geliri 5.7 milyardan 1.7 milyara (1932’de) inerken, işsiz sayısı 1.5 milyondan 12.8 milyona çıktı –ki işgücünün yüzde 25’idir (en hafif tahminle).</p>

      <p class="paragraf-3">Durgunluğun yahut bunalımın nedenleri ve sonuçları çeşitlidir. İçlerinde en önemlisi, toplumun üretim olanaklarının –işçilerin, kaynakların ve donanımın– yetersiz kullanımıdır. Otuzlu yıllardaki kapasite kullanım rakamlarına bakarken, optimumun yüzde 85 ile 95 civarında düştüğü akılda tutulmalıdır. Daha 1928’de kullanım oranları yüzde 85’in altına düşmeye başlamıştı. Sonra:<span class="dip" xml:lang="en-US">49</span></p>

      <p class="paragraf-3 para-style-override-16">1930: yüzde 66 1935: yüzde 68</p>

      <p class="paragraf-3">1931: yüzde 53 1936: yüzde 80</p>

      <p class="paragraf-3">1932: yüzde 42 1937: yüzde 83</p>

      <p class="paragraf-3">1933: yüzde 52 1938: yüzde 60</p>

      <p class="paragraf-3">1934: yüzde 58 1939: yüzde 72</p>

      <p class="paragraf-3 para-style-override-16">Kapitalist bir toplumda işler kötü gidince (hemen hemen) her şey sarpa sarar. Haliyle, işsizlik de artar. Aşağıda, iki-üç yıl boyunca sürekli artan askerî harcamalara (Avrupa’ya satışlara) rağmen, işsizliğin ancak yüzde 9.9’a indiğini gösteren, 1942 yılına kadarki rakamlar yer almaktadır.<span class="dip" xml:lang="en-US">50</span></p>

      <p class="paragraf-3 para-style-override-16">1930: yüzde 8.7 1936: yüzde 16.9</p>

      <p class="paragraf-3">1931: yüzde 15.9 1937: yüzde 14.3</p>

      <p class="paragraf-3">1932: yüzde 23.6 1938: yüzde 19.0</p>

      <p class="paragraf-3">1933: yüzde 24.9 1939: yüzde 17.2</p>

      <p class="paragraf-3">1934: yüzde 21.7 1940: yüzde 14.6</p>

      <p class="paragraf-3">1935: yüzde 20.1 1941: yüzde 9.9</p>

      <p class="arabaslik-sol-kucuk"><span xml:lang="en-US">Dünyaya sirayet</span></p>

      <p class="paragraf-3"><span>Bunalımın, önceki tüm daralmalardan farklı pek çok yanı vardı. İlki, süresiydi: aradaki bazı yükselişlere rağmen, 1939’daki gerçek GSMH 1929’dakiyle aynı kalmıştır; oysa normal büyüme oranıyla üçte biri kadar artmış olması gerekirdi. İkincisi, derinliğiydi: yukarıdaki tablolarda sergilenmiştir. Üçüncüsü de kalıcılığıydı: en kaba hesapla, 1929’dan 12 yıl sonra ABD hâlâ bunalımdaydı (tıpkı savaşın patlak verdiği 1939’a kadar dünyanın geri kalanı gibi). Üstelik 1938’den itibaren askerî harcamaların artmasına rağmen böyleydi.</span></p>

      <p class="paragraf-3"><span>Bu kalıcılık, sadece ABD ekonomisine bakarak açıklanabilir. Tekrar ediyoruz ama, daha önce de altını çizdiğimiz gibi, dünya ekonomisini geliştirmeksizin hiçbir kapitalist ekonominin gelişmesi mümkün değildir. 1920’lerle ilgili daha önce söylediklerimiz çe</span><span>rçevesinde, o yıllarda çoğunluğu sıkıntı içindeki belli başlı ekonomiler itibarıyla, tüm gezegenin tepetakla gitmemesi muhtemel değildi.</span></p>

      <p class="paragraf-3">1929’da süreç başladığı sırada zaten yetersiz düzeyde olan dünya ticareti daha da küçüldü, ardından dünya sanayi üretimindeki düşüş geldi. Bunun getirdiği sorunlar 1931 mali krizini ateşledi, bir kez alev alan otlar, kır yangını olup her yeri sardı.</p>

      <p class="paragraf-3">Kriz sınırlı bir alanda başladı. İç bağlantıları, günümüze ışık tutması bakımından yakından göz atmaya değer:</p>

      <p class="paragraf-3">1931’in başında, Almanya ve Avusturya bir gümrük birliği [ahir-zaman Zollverein’ı] kurmak istediklerini deklare ettiler. Bu öneri, en başta, kısa vadeli fonlarını çekerek baskı uygulamaya girişen Fransa olmak üzere, eski itilaf devletlerini kızdırdı. Fonların çekilmesi Avusturya’ya yönelikti. Ülkenin en büyük bankası Creditanstalt 1931 yılında ödeme aczine düştü. Bankanın yükümlülüklerini Avusturya hükümeti üstlendi [“batırılmayacak kadar büyük”].<span class="dip" xml:lang="en-US">51</span> Uluslararası kredi temin edildi, dış kreditörler çekişleri durdurmaya rıza gösterdi. Ne var ki bu başarısızlık, dikkatleri Orta Avrupa’nın [Uzakdoğu’nun] mali zaaflarına çekmeye hizmet etti. Alman dış rezervleri üzerinde yeni bir baskı doğdu; Reichsbank ciddi bir altın kaybına uğradı ve en büyük ticari bankalardan biri olan Donat Bank Temmuz’da tatil edildi. Almanya üzerindeki baskı devam ederken ... daha fazla direnemeyen Avusturya’da ve Almanya’da itimat en alt düzeye düştü ve ilgi Londra’ya yöneldi ... [burada] kısa vadeli taahhütler büyüktü ... ayrıca kısa vadeli alacaklar da büyüktü ancak çoğunluğu ... Avusturya’da ve Almanya’da bağlı durumdaydı. Bu yüzden İngiltere Bankası altın olarak ödeme yapmak mecburiyetindeydi ve çekişler o kadar süratle gerçekleşti ki 1931 Eylül’ünde altın ödemeleri askıya alındı. Büyük Britanya altın standardını terk etmiş, paund aşınmaya bırakılmıştı.<span class="dip" xml:lang="en-US">52</span></p>

      <p class="paragraf-3">Öykülenen uluslararası altın standardı kısa zamanda tarihteki yerini aldı. 1932 itibarıyla altın karşısında aşınan ulusal paraların sayısı 32’ye düşmüştü. Birleşik Devletler de 1933’te altın standardını terk edince, II. Dünya Savaşı’ndan sonraya kadar, şu ya da bu türden bir uluslararası para sistemi kalmamış oluyordu.</p>

      <p class="paragraf-3"><span>Geçen 40-50 yılda serbest ticaret benzeri bir durum, pratik olarak (Britanya dışında) yoktu. 1870’te Almanya’nın ve Fransa’nın başlattığı korumacılık, 1930’dan sonra evrenselleşmişti. 1930’da ABD’nin Hawley-Smoot tarifesi bunu daha da uyardı (en yüksek düzeye çıkardı): Birleşik Devletler dünya üretiminin ve ticaretinin uzak ara en büyüğü oldu.</span><span class="dip" xml:lang="en-US">53</span> <span>İki sene içinde ticaretin önündeki engeller –bilerek ve isteyerek– baş edilemez hale geldi; tıpkı bunalım gibi.</span></p>

      <p class="arabaslik-sol-kucuk"><span xml:lang="en-US">Yanlışlıklar tragedyası</span></p>

      <p class="paragraf-3"><span>Bunalım, Hoover Yönetimi sırasında başladı. Yönetimin tutumunu en iyi, şu eski matrak tabir özetler: “Sakın kıpırdamaya kalkma, öylece dur.” Ancak bu, aynı zamanda hem Kongre’nin hem de iş çevrelerinin tutumuydu –ve temelinde ilk federal müdahalenin feci sonuçları yatıyordu. 1928’deki bu müdahale çiftçileri desteklemek amacıyla yapılmıştı.</span></p>

      <p class="paragraf-3"><span>Aynı yıl içinde Federal Farm Board (FFB-Federal Çiftçi Kurulu) oluşturuldu. Çiftçilerin yirmili yıllardaki sıkıntıları, dünya ekonomisi çöktükçe derinleşti. Siyasi güç sahibi çiftçi topluluğu, geniş bir ürün yelpazesinde asgari fiyat garantisi sağlayan bir program elde etmeyi başarmıştı. Ancak, üretim miktarıyla ilgili bir düzenleme yoktu. Üretim ister istemez hızla arttı. Ancak piyasa talebinde dikkate değer bir artış söz konusu değildi. Sonuç olarak Board, dağlar gibi büyüyen taahhütlerini yerine getiremedi ve program</span> <span>1930’da işlevini yitirdi.</span></p>

      <p class="paragraf-3"><span>İktisat mesleğinden de yardım gelmedi. Acı sona yolculuk, (yüz yaşındaki) Say Kanunu’yla birlikte yapıldı. 1932’deki biçimi –ki bunalımın etkisiyle pek az değişmiştir– yaşanan ağır işsizliğin, aslında “işsizlik” olmadığını söylüyordu. Bu düşünce sahiplerine göre işsizlik, işçilerin cari ücretten çalışmak isteyip iş bulamamasını ima eder; yine onlara göre 1930’ların problemi, işçilerin aşırı yüksek ücret talebiydi. Yorum yok.</span></p>

      <p class="paragraf-3"><span>Hoover 1932 seçimlerinde ağır bir yenilgi aldı. Fakat yerine geçen de iktisadi meseleler açısından, aynadaki aksinden çok farklı değildi. Roosvelt de tutucuydu; tıpkı Demokrat Kongre gibi. İlk icraat olarak, 1933 Mart’ında, banka moratoryumu ilan etti. Yani, gözü dönmüş hesap sahiplerinin olmayan paralarını geri almak için önünde sıraya girdikleri bankaların kapılarını kapattı. Böylece görüntüyü kurtardı.</span></p>

      <p class="arabaslik-sol-kucuk"><span xml:lang="en-US">Süpürge yeni diye iyi süpürmesi gerekmez</span></p>

      <p class="paragraf-3">Üretim ve piyasa talebi çöküp işsizlik artarken, FDR (Franklin Delano Roosvelt), iş çevrelerinin en güçlü unsurlarının fikrini aldı. Doğal olarak, bu fikirler, çıkarları yansıtıyordu. Sonuç, National Recovery Administration (NRA-Millî İyileşme İdaresi) şeklinde kendini gösterdi. Kurumun yapısı hakkında fikir verecek en iyi şey, 1934 yılında Almanya’dan bir delegasyonun, Nazi Almanyası’nın NRA’dan bir şeyler öğrenebileceği kanaatiyle Birleşik Devletler’e gelmesidir –gayet haklı bir sebep.<span class="dip" xml:lang="en-US">54</span></p>

      <p class="paragraf-3">NRA ile ilgili temel düşünce, ilk önce, 1920’lerin sonuna doğru “Swope Planı” olarak General Electric’in başı Gerard Swope tarafından geliştirilmişti. İlgili teklif 1931 yılında Kongre’ye sunuldu (bu sırada Swope, ABD Ticaret Odası’nın başıydı). Mitchell şöyle anlatıyor:</p>

      <p class="paragraf-3">Swope, üyeliğin zorunlu olduğu sektör içi ticari birlikler peşindeydi; bunların faaliyetleri kanalıyla “üretim ve tüketim, daha zekice ve daha kapsamlı bir şekilde koordine edilebilecekti”. Ancak, bu amaç açıkça, Sherman [Antitröst] Yasası’nın değişmesini gerektiriyordu. Swope ve Ticaret Odası tarafından verilen teklifler NRA tedbirlerine çok yakındı ... Daha sonra, iş dünyasının büyük kısmı NRA’nın aleyhine dönünce, tedbirin kaynağının örgütlü iş dünyası olduğunu hatırlatmak icap etmiştir.<span class="dip" xml:lang="en-US">55</span></p>

      <p class="paragraf-3">İsteyenler, istediklerini aldılar. Millî Sanayiyi İyileştirme Yasası Haziran 1933’te çıktı. Sanayi birliği (üyelik mecburi idi) 800’den fazla “sanayi kodu”nu idare ediyordu. Birliğin idaresi, birliğin görevlilerine aitti; karşılığında, kendi sektörlerinin en güçlü şirketlerinin mümessili oldular. “İdare ettikleri” kodlar hem üretimin ve yerel kotaların ayarını hem de asgari fiyatların tespitini sağlıyordu.</p>

      <p class="paragraf-3">Süreç pek çok yönden, yarım yüzyıl önce Almanya’nın önayak olduğu Avrupa’daki kartel sistemine benzer. Ancak iki önemli fark vardır. Kartellerde kârlar katılımcılar arasında orantılı olarak bölüştürülür; ayrıca Devlet’in yasal desteği yoktur. Oysa NRA’nın birlik kurallarının ardında federal mahkemeler vardı.</p>

      <p class="paragraf-3">Başka bir şey daha var: NRA’nın simgesi “mavi kartal” idi. Katılımcı firmalar –hem üreticiler hem de perakendeciler– bu simgeyi görünür kılmak durumundaydı (ambalajlarda, mağazalarda vb). “Sadece Mavi Kartal Simgesi Taşıyanı Al!” sloganı, başka bir sloganla eş anlamlı olmuştu: “Amerikan Malı Al!” NRA’nın başındaki General Hugh Johnson, işleri –ve memleketi– ordudaki gibi yönetiyordu: Disiplin, hamaset ve baskı gani ama iktisadi canlanmadan eser yok.</p>

      <p class="paragraf-3">1935’teki ABD Yüksek Mahkemesi 1920’lerde atananlardan oluşuyordu. Yargıçlar son derece tutucuydu. New York metropol yöresinde bir tavukçunun NRA’yı protestosu, mahkemece anayasaya aykırı bulunmuştu –daha iyi gerekçeler bulabilirlerdi.<span class="dip" xml:lang="en-US">56</span></p>

      <p class="paragraf-3">Büyük işletmenin tehlikelerini ve meşruiyetini bir kenara bıraksak bile, NRA iktisaden yanlış yöndeydi. “İyileşme” adına üretim kısıtlamasına ve iş kaybına göz yumuyor, fiyatların, daralan talebe uygun ölçüde düşmesini engelliyordu. Oysa gereken, bunun tam tersiydi. Peki ama neydi o?</p>

      <p class="paragraf-3">Kuşkusuz, “biz daha azına çalışırız!” diye, tek sesle haykıran işçiler değildi. Gerçi uzun kuyruklarda çorba beklemek yerine, böyle –nafile– haykırmaya hazır pek çok işçi de yok değildi.</p>

      <p class="paragraf-3">İktisatçıların bunalım karşısındaki tepkilerini, bölümün sonunda el alacağız. Şimdi, “İlk New Deal” (1933-35) ile “gerçek” veya “İkinci New Deal” (1935-38) arasındaki önemli değişimleri incelemeye devam ediyoruz.</p>

      <p class="arabaslik-sol"><span xml:lang="en-US">NEW DEAL {YENİ BAKIŞ}</span></p>

      <p class="paragraf-3">1933’ten 1935’in ortasına kadar geçen dönem, (allahtan) başarısız denemeler dönemidir. Yapılanlar, batan gemiyi kurtarmak için suyunu maşrapayla boşaltmaya benzer. Zaten hepsi ondan ibarettir. Biraz daha yaratıcı olunmuşsa, o da bankacılık ve finans alanındadır: 1) Federal Deposit Insurance Corporation (FDIC-Federal Mevduat Sigortası Kurumu) –hiç değilse küçük mevduatlara güvence getirip sahiplerini (paniği derinleştiren) uzun kuyruklarda dikilmekten kurtarmıştır; 2) Securities and Exchange Comission (SEC-Menkul Kıymet ve Döviz Komisyonu) yolsuzluğu, spekülasyonu ve yoğunlaşmayı {tekelleşmeyi} küçültmeye yönelik yasal düzenlemeler (ki 1980’den beri yapılmıyor veya devre dışı bırakılıyor); 3) Federal Merkez Bankacılığının güçlendirilmesi. Bunlar bütün cazibelerine rağmen korumacı önlemlerden ibaretti.</p>

      <p class="paragraf-3">1933 Agricultural Adjustment Act (AAA-Tarımsal Düzenleme Kanunu) tarımda fiyat desteği için miktar kısıtlaması getirerek FFB’nin tedbirlerinin ötesine geçti. Ancak, AAA ile büyük ölçekli tarımın güçleneceği ve küçük çiftçiliğin kaybolacağı, kanun taslağını hazırlayanların fark edemeyeceği bir nokta idi. Üretim miktarı çoğaldıkça, kısıtlama büyüyor, toplanan federal kesintiler artıyordu. Bu mantık, tersi yönde de geçerlidir. 1935 yılında 7 milyon çiftlik vardı. Şimdi 2 milyondan azdır ve devlet yardımlarının yüzde 90’ı “çiftçilerin” yüzde 10’una gitmektedir (zaten artık ziraat veya tarım yerine “tarım endüstrisi/işi” deniliyor.)</p>

      <p class="paragraf-3">İlk New Deal’ın iktisat politikaları sıkı bir şekilde sürdürüldü. Bunalıma girildiğinde yapılması gereken şey ekonomiyi uyarmak idi. İkinci New Deal da böyle araçlar geliştirdi; o da önemli sosyo-ekonomik reformların ötesine geçti.</p>

      <p class="paragraf-3">FDR, 1935’ten itibaren farklı türden bir başkan oldu. En yakınındakiler öyle yapması gerektiğini söylediler, o da onlara uydu –ilk zamanların akıllı politikacısı sonradan epeyce değişti. Bu dönemine ilişkin belirtiler gözden kaçacak gibi değildir:</p>

      <p class="paragraf-3">1. 1934 seçimleri belirgin bir şekilde çok daha liberal bir Kongre getirmiştir.</p>

      <p class="paragraf-3">2. 1934’te ve 1935’te daha da artan ölçüde, öfkeyle ve şiddetle damgalı büyük çaplı grevler ve büyüyen sendikalar –üstelik, kanunlar karşılarında olmasına rağmen.</p>

      <p class="paragraf-3">3. Ülkenin her yanında “aşırı” hareketler görülüyordu: Louisina’da Huey Long ve başında olduğu “Share the Wealth” (Serveti Paylaşalım); Upton Sinclair ve “End Poverty in California” (EPIC-California’da Yoksulluğa Son); Detroit’te Peder Coughlin ve faşist “Silver Shirts” (Gümüş Gömlekliler); ayrıca belli başlı kentlerdeki sosyalist ve komünist gruplar.</p>

      <p class="paragraf-3">Almanya gibi değildi; ama Birleşik Devletler gibi de denilemezdi. Değişim dönemiydi; Roosvelt bu değişimin hem sözcüsü hem de simgesi oldu.<span class="dip" xml:lang="en-US">57</span></p>

      <p class="arabaslik-sol-kucuk"><span class="char-style-override-1" xml:lang="en-US">Olsun da, geç olsun</span></p>

      <p class="paragraf-3"><span>İkinci New Deal, ekonomiyi uyarmakla uğraşıyordu; bir o kadar, hatta belki daha bile önemli işi de, getirdiği sosyal reformlardı. Her iki çerçeveyi de özetleyerek geçeceğiz.</span></p>

      <p class="paragraf-3">İyileşme, ekonomiyi canlandırmak için, “piyasa”nın ötesine geçmeyi gerektiriyordu. Bu da, sevgiyle (yahut alayla) “kısaltmalar çorbası” şeklinde dile getirilen iki tür faaliyetin federal finansmanı demek oluyordu: 1) PWA (Public Works Administration-Kamu İşleri İdaresi) tarafından yürütülen “altyapı projeleri” (barajlar, yollar, köprüler, okullar) ile 2) WPA (Works Progress Administration-İş Geliştirme İdaresi), CCC (Civil Conservation Corps-Sivil Savunma Bünyeleri) ve NYA (National Youth Administration - Millî Gençlik İdaresi) gibi kamu hizmeti veren programlar.</p>

      <p class="paragraf-3">WPA ile, aktörleri, müzisyenleri, öğretmenleri, yazarları ve ressamları kapsayan ve ülkenin kültürel yaşantısına hayat ve derinlik veren projeler oluşturuluyordu. CCC’nin alanı çiftliklerde, ormanlarda ve parklarda gençlere iş imkânı sunmaktı. NYA ise eğitim kurumlarındaki öğrencilere kendi alanlarında işler sunuyordu (öğretim elemanlarına yardımcılık gibi). Bir an durup düşünmek, bütün bu etkinlikleri –üstelik fazlasıyla– bugün de yapabileceğimizi gösterir, iyi günde de kötü günde de.</p>

      <p class="paragraf-3">Reform alanlarının en önemlileri sendikalaşmayı, barınmayı ve sosyal güvenliği ilgilendirenlerdi. Şimdi hepsine sırayla bakalım.</p>

      <p class="arabaslik-sol-kucuk"><span xml:lang="en-US">Sendikalar</span></p>

      <p class="paragraf-3">1933 Millî İyileşme Kanunu (Kısım 7(a)) gereğince “çalışanların kendi seçtikleri temsilciler aracılığıyla örgütlenme ve toplu pazarlık yapma hakkına sahip olmaları” her bir “madde” tarafından temin edilmeliydi. Tedbirler alındı, hayata geçmeleri için National Labor Board (Millî Çalışma Kurulu) oluşturuldu, sonra, –pratikte– ihmal yahut ihlal edildiler, zaten NRA da göçüp gitti.</p>

      <p class="paragraf-3">Ama sendikalaşmanın önündeki duvar delinmişti. 1935’te sendikal çatışmalar ülkeyi boydan boya sararken, Wagner Kanunu (Sen. Robert Wagner, NY) çıktı. Bu kanunla National Labor Board’un yerini National Labor Relations Board (Millî Çalışma İlişkileri Kurulu) aldı, Kısım 7(a)’ya yeniden hayat verdi. Bununla birlikte, izleyen üç yılda grevlerin esas meselesi {toplu sözleşme yetkisi için} “sendikayı benimsetmek” idi –doğal olarak çalışanların seçimiyle resmiyet kazanıyordu. Ancak, 1938’de Yüksek Mahkeme tarafından Kanunun o anlama geldiği tasdik edildikten sonra. Aslında emeğin örgütlenmesi, esas olarak II. Dünya Savaşı’nın yol açtığı iktisadi emek yetersizliğinden kaynaklanmıştır.</p>

      <p class="arabaslik-sol-kucuk"><span xml:lang="en-US">Barınma</span></p>

      <p class="paragraf-3">1937 yılındaki ABD Konut Kanunu belirleyici olmuştur. “Güvensiz ve sağlıksız barınma koşullarına ve düşük gelirli ailelerin acil ihtiyacı olan güvenli ve hijyenik konut sorununa çare olacak” şekilde yerel topluluklara federal yardım sağlayan bu kanun, 1965 yılında eklerle genişletilmişti. Ancak 1970’lerden itibaren, görüleceği üzere, söz konusu federal yardım skandalla sonuçlandı. Böylece, 1983 tahminlerine göre “yaklaşık 50 milyon insan slums {kenar mahaleler}, denilen kötü ve sosyal standardın düşük olduğu yerlerde” yaşıyordu. O zamandan bu yana, yoksul hanehalklarına yönelik konut desteği Kongre tarafından kısıldıkça durum daha da kötüleşti –ama refah gelirleri artıyordu.<span class="dip" xml:lang="en-US">58</span></p>

      <p class="arabaslik-sol-kucuk"><span xml:lang="en-US">Sosyal güvenlik</span></p>

      <p class="paragraf-3">Birleşik Devletler bu konuda –”sosyal güvenlik ağı” ile ilgili diğer tüm konularda olduğu gibi– epeyce geç kalmıştır. 1935’teki Sosyal Güvenlik Kanunu ile ilk adım atıldı. Bu, bir yandan iyi bir ilk adımdı, çünkü yıllar boyunca artan yoksulluk, yaşlılar ve engelliler, dar gelirliler için yaşamsal önem kazanmıştı. Öte yandan, kötüydü, çünkü, mali prensipleri daha işin başından bozuktu ve bugünkü heyula gibi sıkıntıların da kaynağıdır (yine de, görüleceği gibi, itiraf edilmemiştir). Ayrıca yapılması gerekip de yapılmayan daha pek çok şey vardı. Her şeye rağmen bir başlangıç idi.</p>

      <p class="paragraf-3">Benzer durumlarda sıkça karşılaşıldığı gibi, Kanun, fonlamanın nasıl olması gerektiği ve kimin ne yarar sağlayacağı üzerine bir uzlaşmayla başladı. Sonuçta benimsenen uygulama açısından ABD tektir:</p>

      <p class="paragraf-3">1. Bordro kesintileri esastır, ki başka her yerde finansman (artan oranlı) genel vergilerle yapılır.</p>

      <p class="paragraf-3">2. Kesinti oranı bir azami gelir düzeyine kadar hep aynıdır (şu anda 62 bin dolara kadar yüzde 7.6 civarında). Buna göre, gelirinin küçük bir payına kadar, en zengin de en fakir de, aynı oranda ödeyecek demektir: 62 bin doların yüzde 7.6’sı. Olup olacağı da ondan ibarettir. Gelir ne olursa olsun, isterse 2 milyon dolar olsun, yine 62 bin doların yüzde 7.6’sı.</p>

      <p class="paragraf-3">3. Elde edilecek yarar ihtiyaçla değil fakat katkıyla orantılandırılmıştır. Bu da, yoksulların ömürleri boyunca (en yükseğine ihtiyaç duyarken) en düşük, hali vakti yerinde olanların daha fazla ve zenginlerin, yani hiçbir ihtiyacı olmayanların da, en yüksek düzeyde yarar sağlayacağı anlamına gelir.</p>

      <p class="paragraf-3">Birleşik Devletler’de ortaya çıkan durum, hiç yoktan iyiydi, kuşkusuz. Bununla birlikte, dünyanın en zengin ülkesinde, halkın, en cimri sosyal güvenlik sistemine sahip olması için geçerli hiçbir sebep yoktu, hâlâ da yoktur.</p>

      <p class="paragraf-3"><span>Öte yandan 1930’larda başka yerlere şöyle bir bakmakla bile, milyonlarca insanı çok kötü şartlarda yaşayan Birleşik Devletler’in, başlıca kapitalist güçler içinde en az etkilenen ülke olduğu hemen anlaşılır. En kötü durumdaki Almanya’ydı.</span></p>

      <p class="arabaslik-sol"><span xml:lang="en-US">NAZİ ALMANYA</span></p>

      <p class="paragraf-3">Gökler göndermezse görünür ruhlarını aşağı</p>

      <p class="paragraf-3">Bu alçakça saldırıları dindirmek üzere derhal,</p>

      <p class="paragraf-3">Gelecek bellidir,</p>

      <p class="paragraf-3">Kendini yer insanlık mecburen,</p>

      <p class="paragraf-3">Derinlerdeki canavarlar misali.<span class="dip" xml:lang="en-US">59</span></p>

      <p class="paragraf-3"><span>II. Dünya Savaşı sonrası, Almanlar için, Nazi dönemindeki “alçakça saldırıları” kınamak, açıklamak, red ve inkâr etmek yahut unutmanın yollarını aramak ile geçmiştir. Ancak, eğer kınamalar ve açıklamalar Almanya’nın ve Almanların ötesine geçebilseydi, türümüzün geleceği için kaygıya gerek olmazdı: Nazi Almanya, Almanya’nın olduğu kadar, “Batı uygarlığı”nın da canavar çocuğuydu.</span></p>

      <p class="paragraf-3">Şu açıklamayı yeniden yapmaya değiyor: 1920’lerin sonundaki Almanya, Batı uygarlığının zirvesi olarak görülüyordu; bunu hak ediyordu da. Sanatta ve bilimde, mühendislikte, Thomas Mann’ın, Bauhaus’un, Einstein’ın, von Stroheim’ın ve diğerlerinin –aklın, ince zevkin ve gelişmenin tüm zenginliğiyle ifade ettiği her şeyin– ülkesiydi: “Batı uygarlığı”nın cisimleşmiş örneği, ta kendisiydi.</p>

      <p class="paragraf-3">Aynı Almanya’nın bir de öteki yüzü vardı –tıpkı uygarlığımızı tanımlayan diğer bütün toplumların –şimdi de– sahip olduğu gibi. Bertold Brecht’in, George Grosz’un ve Kurt Weill’ın<span class="dip" xml:lang="en-US">60</span> derinlikli eserlerinde sergilendiği gibi, 1920’lerin Almanyası, için için çürüyordu; ekonomisi geçen on yılın ilk yarısını zar zor atlatmıştı; siyasi çatışmanın ve şiddetin batağındaydı.<span class="dip" xml:lang="en-US">61</span> Almanya, 1920’lerin sonuna gelindiğinde, iyi gibi görünen ekonomisi enflasyona ezilmiş binlerce küçük firmanın enkazıyla dolu, güçlü sendikalarla çatışan dev firmaların güdümünde ve dünyanın en büyük, en örgütlü Soluna ve en aşırı Sağına sahip bir ülkeydi.</p>

      <p class="paragraf-3">Bu “öteki yüzü”nü Alman özelliğine –tabii, “Aryan” ırkı denilen o acayip Nazi miti bir yana– gönderme yaparak açıklamaya çalışmak saçmalık olur. Tersine, bunun için bakılması gereken yer, Almanya’nın, modern Avrupa’nın doğuşuyla kuşatılmış tarihi, ölenlerin büyük kısmını Almanların oluşturduğu –bütün Almanların üçte ikisinin öldüğü tahmin edilen– “Otuz Yıl Savaşları”nın ardından (Bölüm 1’de vurgulandığı üzere), parçalandığı yüzyıllardır.<span class="dip" xml:lang="en-US">62</span></p>

      <p class="paragraf-3">Nazi Almanya’nın kendi insanına ve diğer insanlara reva gördüğü alçakça saldırı her türlü tasavvurun ötesindeydi; daha önce Fransızların, İsveçlilerin, Hollandalıların, vb’nin Almanlara reva gördüğünden çok daha alçakçaydı kuşkusuz. Ancak, böyle mukayeselerle bir yere varılamaz. Bunlar yerine, doğru dürüst açıklamalara ihtiyaç vardır. Böyle caniyane bir sistemin neden ve nasıl ortaya çıktığını ve –her ne kadar evrensel ölçüde olmasa da– böylesine destek bulduğunu doğru tespit etmek şarttır. Ne özgül nedenleri, ne de özgül yapısı tekrar etmiştir. Yine de, bu şeyin doğasını anlamadıkça (hatta, anlamış bile olsak), 21. yüzyılda yeni bir formunun ortaya çıkması gayet mümkündür.</p>

      <p class="arabaslik-sol-kucuk"><span class="char-style-override-1" xml:lang="en-US">Boz bulanık gerçek</span></p>

      <p class="paragraf-3">Nazizmin dehşetini normal karşılamayı mümkün kılan neydi? Böyle bir iğrençlik, nasıl oldu da yıllar içinde, uygarlığımızın zirvesi olmuş bir toplumda, on yıldan fazla bir zaman Almanya’nın günlük hayatına girebildi? Beethoven’i ve Goethe’yi yaratan bir ulus, nasıl oldu da Nazi suçlarına ortak olabildi (veya göz yumabildi)?</p>

      <p class="paragraf-3">Yeterli bir yanıt mümkün olmadığı gibi, öyle bir yanıtın birkaç sayfaya sığması da mümkün değildir. Ama yanıt için belli bir temel oluşturulabilir. Geçen iki yüz yıl boyunca bütün toplumların tarihinde devasa kuvvetler işbaşındaydı. Bu kuvvetler daha önceki sayfalarda çok kez tekrarlandı: Kapitalizm, milliyetçilik, sanayileşmecilik ve sömürgecilik. Hiçbirinin bir diğerinde veya tüm toplumlarda ve halklarda en kötüyü açığa çıkardığı söylenemez. Oysa bunların etkileşimi temelinde, modern tarihin bütün ana çizgileri açıklanabilir: sevdiklerimiz de, nefret ettiklerimiz de.</p>

      <p class="paragraf-3">1918’den Hitler’in Şansölye oluşuna kadar dolambaçlı bir çizgi cizilebilir. Naziler, 1919’da, yedinci üyesi Hitler olan Alman İşçi Partisi’nden türemişlerdir. Bir sene içinde, Hitler’in enerjisi, tutkusu ve siyasi yeteneği ile Nazilere, yani Nasyonal Sosyalist Alman İşçi Partisi’ne (NSDAP) dönüştüler. “İşçi”ye dikkat!</p>

      <p class="paragraf-3">Naziler 1920’li yıllarda küçük, hırgürcü ve az tanınan bir partiydi.<span class="dip" xml:lang="en-US">63</span> Bunalımla birlikte tanındılar. Bunalım, Almanya’da, Birleşik Devletler’deki gibi, üretimi yüzde 50 düşürdü (1929-1933). Bu da, ilk savaştan sonraki “iktisat dışı” unsurlarla zaten yeterince beslenmiş olan yangını daha da körükledi. Nazilerin 1929’da sadece 176 bin olan üyeleri, 1932 yılında on katından fazlaya çıkarak 2 milyona dayanmıştı.</p>

      <p class="paragraf-3">1920’lerde tutuklanıp içeri atılan Nazi zorbalarının, 1930’dan itibaren kahverengi gömlekli ve svastikalı {gamalı-haçlı} hücum kıtaları halinde sokakları sarması sıradanlaşmıştı. Ya polis başka yana bakarken Yahudileri ve Kızılları dövüyorlardı, ya da zaten polisin giderek azalan müdahalesi sonucunda çıkarıldıkları mahkemelerce (ve basın tarafından da) görmezden geliniyorlardı.<span class="dip" xml:lang="en-US">64</span></p>

      <p class="paragraf-3">Faşizm korkuyla beslenir, “sunabileceği” şey de nefret, şehvet, kibir ve tamahtır. Naziler, korkulara yaslanarak iktidar oldular. Kontrolü ele almalarıyla büyüyen güçleri, Almanya’yı korkunun, nefretin ve şiddetin toprağı haline getirmelerini sağladı.</p>

      <p class="paragraf-3">Daha 1932 bitmeden sınıfı, statüsü ve işlevi ne olursa olsun, Almanya’da ele geçirmedikleri hiçbir yer kalmamıştı. Geriye sanayicilerin, bankerlerin ve bunların siyasi ve profesyonel yandaşlarının oluşturduğu güç sahiplerinin korkuları kalmıştı. Bu kesimler, Nazilerin ayakta kalan tek muhaliflerinden, yani Soldan korkuyorlardı.<span class="dip" xml:lang="en-US">65</span></p>

      <p class="paragraf-3">1932’den önceki yıllar seçim muharebesine sahne olmuştu. 1932 yılında Nazi oylarıyla karşısındaki Komünist ve Sosyal Demokratların birleşik oyları başa baş idi. 1933’te Nazi oyları aniden düştü, birleşik Solun oyları yükseldi. Zaman Soldan yana işliyor gibiydi. Ancak iki gelişme, bambaşka bir sonuca yol açtı: Birincisini, ekonomi bozulmaya devam ederken, Brady işaret ediyor:</p>

      <p class="paragraf-3">Ren havzasındaki sanayi ve finans dünyasının önde gelenleriyle Hitler arasında bir dizi görüşme yapıldı. Onların desteğini Junkerlerin ... imalatçıların ve taşımacıların büyük kısmının desteği izledi. Böylelikle örgütlü iş dünyası açık yahut gizli desteğini Hitler’den yana koymuştu.</p>

      <p class="paragraf-3">İkinci gelişme, bundan az önce, o dönemde iktidarda olan “Sosyal Demokrat Parti’nin tek başına oynamayı seçip, merkez yahut cumhuriyetçi denilen partilerle işbirliğine gitmesi” (1937, 20) olmuştu. Brady, bundan başka, Devlet aygıtının kontrolünü elinde tutan parti olarak Sosyal Demokratların, gitgide artan Nazi vahşeti ve bağnazlığı karşısında ürkek kaldığını, “Nazileri yürürlükteki ceza kanununa uymaya bile zorlamadığını” (1937, 21) ekliyor.</p>

      <p class="paragraf-3">Cumhurbaşkanı Hindenburg, 1933’te Hitler’i şansölye tayin etti. Kısa süre sonra Weimar Anayasası rafa kaldırıldı. Dünkü bierstube {birahane}, itiş-kakış ve sokak terörü, Üçüncü Reich olarak kurumsal ve tanımlı bir kimlik kazandı. Nazileri desteklemiş olanlar veya o yönde eğilimleri olanlar tam anlamıyla otoriter, totaliter ve militer bir toplumun elemanları olurken, kalanlar –yani “iyi Almanlar”– ya sessiz kaldılar veyahut esir edilmek ya da öldürülmek üzere kamplara gönderildiler.<span class="dip" xml:lang="en-US">66</span></p>

      <p class="paragraf-3">Çöküşün dehşete dönüşmesinin belirleyici unsuru, Brady’nin gösterdiği gibi, çoğunluğun refahına yahut istikrara dönük bir yapılanması veya eğilimi olmayan bir ekonominin, patlamaya hazır bir toplumsal durumla çakışmasıydı. Naziler, genel görüşün aksine, yaygın ve köklü bir anti-Semitizmi Nazizme çevirmekte değil, (örneğin Fransa’ya, Polonya’ya ve Rusya’ya kıyasla) daha “ılımlı” bir anti-Semitizmi histeriye ve yangına çevirmekte deha göstermişlerdi; tıpkı, o habis, akılsız –ve sonuç vermeyecek şekilde yürütülen– Versay Anlaşması’nı toplumsal insafsızlıklarına alet etmekte gösterdikleri gibi.<span class="dip" xml:lang="en-US">67</span></p>

      <p class="paragraf-3">Analizine ve politikalarına kısaca değineceğimiz Keynes’in Birleşik Devletler’de ve –Almanya hariç– Avrupa’da icraata geçirilecek ölçüde ciddiye alınması II. Dünya Savaşı’ndan önce değildir. “Askerî Keynesçilik” tabirinin de mucidi olan Hitler’in ekonomisti Hjalmar Schact, bu görüşlerin Nazizme yarayacak taraflarını görmüştü.</p>

      <p class="paragraf-3">1934’te Almanya’daki istihdam Avrupa’nın en yükseğiydi. 1938 yılı itibarıyla tam istihdamın sağlandığı yegâne kapitalist ülke Almanya idi. Aslında aşırı-tam demek gerekir. Askerî üretimdeki artış ile militer ve paramiliter kuvvetler, işgücünün artmasını zorunlu kılmıştı: gençler ve kadınlar (Arbeitdienst ve Frauenwerk) için mecburi hizmet vardı.<span class="dip" xml:lang="en-US">68</span></p>

      <p class="paragraf-3">Hitler, 1938 güzünde Almanya’nın kaslarını açmaya girişmişti, bir yıl sonra da çalıştırmaya başladı.</p>

      <p class="arabaslik-sol-kucuk"><span class="char-style-override-1" xml:lang="en-US">Bitik ülke</span></p>

      <p class="paragraf-3"><span>Almanya’nın ilk iki coğrafi genişleme eylemi tek kurşun bile atılmadan kotarıldı: İlki, 1938 Mart’ında, sağcı hükümetinin işbirliğiyle Avusturya’nın ilhakıdır (“Anschluss”) ve ikincisi de, genellikle Alman asıllıların yaşadığı Çekoslovakya’nın Sudetler bölgesi üzerindeki egemenlik iddiasının, 1938 Eylül’ünde Münih Paktı ile gelen başarılı sonucudur.</span></p>

      <p class="paragraf-3"><span>Bu olaya kısaca “Münih” denilegelmiştir. “Münih”te çıkarı olan güçlerin başında –kendilerince de öyle görüldüğü gibi (Çekler yahut Sovyetler değil)– Fransa, Britanya, İtalya ve Almanya geliyordu (sırasıyla, Daladier, Chamberlain, Mussolini ve Hitler tarafından temsil ediliyorlardı).</span></p>

      <p class="paragraf-3"><span>İlk sonucu Sudetler’in Almanya tarafından ilhakı oldu. İkinci sonucu da Sovyetler Birliği’nin karışmasıdır. Sovyetler de Fransa gibi Çekoslovakya’nın müttefikiydi, ancak Çekoslovakya gibi, o da “Münih”te temsil edilmiyordu. Stalin, haklı olarak, Münih’in bu dört gücünün, “çağımızın barışı” ile örtüşmeyecek sebeplerle, anti-Sovyet cephe için “tokalaştıklarına” hükmediyordu (Chamberlain bu uzlaşmayı doğrulamıştır). 23 Ağustos 1939’da atılan bir adımla dünya donakaldı: Molotov ile von Ribbentrop, Nazi-Sovyet saldırmazlık paktını imzaladılar.</span></p>

      <p class="arabaslik-sol-kucuk"><span class="char-style-override-1" xml:lang="en-US">Kıyamet kapıda</span></p>

      <p class="paragraf-3"><span>Nazilerin Polonya’yı işgal amacıyla giriştikleri</span> <span class="char-style-override-3">blitzkrieg</span> <span>{yıldırım harekâtı} 1 Eylül’de başladı. Britanya ve Fransa 3 Eylül’de savaş ilan ettilerse de ardından önemli bir askerî direniş gelmedi. Polonya bir aydan az zamanda işgal edildi. Danimarka ve Norveç, Nisan’da teslim oldular. Yedi haftalık bir diğer</span> <span class="char-style-override-3">blitzkrieg</span> <span>sonunda Hollanda ve Belçika, Haziran’da da Fransa düştü. Tam bir yıl sonra 2 bin millik bir cephe boyunca Sovyetler Birliği istila edildi. Böylece</span> <span class="char-style-override-3">blitzkrieg</span> <span>son bulurken, kıyıcı, alabildiğine yıkıcı bir savaş başlıyordu.</span></p>

      <p class="paragraf-3"><span>Japonlar, Nazilerin hızlı zaferlerini ve Birleşik Devletler’in savaşa kayıtsız tutumunu, Asya’nın kendilerine kalacağına yordular.</span><span class="dip" xml:lang="en-US">69</span> <span>Çin’de artırdıkları hareketliliklerini, Güneydoğu Asya’yı kapsayacak şekilde genişlettiler. Sonra da Pearl Harbor’a saldırdılar. Tek başına bu olay, ABD kamuoyunun savaşa ilgisiz tutumunu bir gecede hararete çevirmişti.</span></p>

      <p class="paragraf-3"><span>Altı yıl süren savaşın ayrıntılarına girmiyoruz, ancak bazı sayılar vereceğiz: 1936 ile 1945 arasında sadece Avrupa’da 60 milyon insan öldü. Birleşik Devletler için insan kaybı, 400 bin; yaralı, 1 milyon idi. Mukayese amacıyla veriyoruz, Paul Kennedy’nin tahminine göre, ölüler ve kayıplar olarak 13.6 milyon Alman (çoğu mahkûm) ve 20-25 milyon da Sovyet yurttaşı vardır.</span><span class="dip" xml:lang="en-US">70</span> <span>Ayrıca Pasifik’teki savaş da bunların dışındadır.</span></p>

      <p class="paragraf-3"><span>I. Dünya Savaşı’nın Belçika’dan Fransa’ya uzanan “beş millik kesiği”, II. Dünya Savaşı’nın yıkımı yanında çok küçük kalır. 1914-18’deki silahların modası geçmiş gibidir: zayıf ateş açan çok yavaş ve dayanıksız tanklar, 50 librelik bombalar atan çadır bezinden mamul uçaklar. Modası geçmiş gibidir, ama tam anlamıyla değil: zehirli gazı bütün taraflar kullanmıştır. Ayrıca bu savaş, sonu gelmez ve zalim bir siper savaşı olarak anılır. Çılgınlık.</span></p>

      <p class="paragraf-3"><span>Ancak, yine bir çılgınlık olan II. Dünya Savaşı’nın modası geçmiş olmakla uzak-yakın ilgisi yoktur. Tanklar, uçaklar gibi, güçleri, hızları ve silah donanımları ile çok büyük gelişme göstermişlerdi. I. Dünya Savaşı’ndaki 50 librelik bombaları güçlü kuvvetli biri pekâlâ taşıyabilirken, ikinci savaştaki en hafif bomba 250 libre geliyordu. Savaşın sonuna doğru, dört motorlu bombardıman uçakları, her biri 500 librelik bir düzine veya daha az sayıda yarım tonluk yahut bir tonluk bombalar taşıyorlardı. Tabii finalde de, Hiroşima’ya ve Nagazaki’ye atılan bombalar var: her biri 20 bin tonluk TNT’ye eşitti.</span></p>

      <p class="paragraf-3"><span>Hiroşima’dan önce bütün kentler yangın bombalarıyla yıkılmıştı. Bunlar içinde en bilinen ikisi Dresden ve Tokyo’dur. Kayıpların büyük çoğunluğu, doğal olarak, sivillerdi; yıkılan yapılar da yükselmeleri on yıllar (hatta yüzyıllar) alan fabrikalar, altyapı ve konutlardı. Amaç da dehşet ve yılgınlık vermekti. Akıldışı.</span></p>

      <p class="paragraf-3"><span>Sınai kapitalizmin üretimdeki verimliliği, iş dünyasının önderlerinin ve iktisatçıların gururla işaret ettikleri bir noktadır. Ama, hem iki dünya savaşının (ve ikisinin arasında kalan ve arkasından gelen dönemin), hem de Soğuk Savaş’ın on yıllarca süren silahlanma harcamalarının yol açtığı zararlar bu hesapta görünmez.</span><span class="dip" xml:lang="en-US">71</span></p>

      <p class="paragraf-3"><span>Peki, nasıl olur da görünmez? Yanıtı açıktır: iktisadi ile “iktisadi-olmayan” süreçlerin ilişkili</span> <span class="char-style-override-3">olmadığını</span> <span>varsayarak. Buradaki “iktisadi-olmayan” kavramı, son derece sınırlandırılmış bir “arz ve talep” dışındaki her şeyi içerir –o arz ve talep de, ne askerî ıvır-zıvırın “arzını” ya da “talebini” ne de onlara eşlik eden yoz siyasete ilişkin bir şeyi içerir.</span></p>

      <p class="yildiz">*</p>

      <p class="paragraf-3">Nazilerin yenilgiye uğramalarının üstünden 50 yıldan fazla geçti. O yıllar, uzak veya yakın geçmişteki sosyal acıların tetiklediği, bitmez tükenmez kavgalarla, kan seliyle damgalı yıllardı. Çatışmalar bazen zorbalığı yok etmek, bazen sürdürmek, bazen de dayatmak içindi. Pek çok baş rol vardı. Hepsinin içinde en kudretlisi olması nedeniyle herhangi bir mecburiyeti olmayan da Birleşik Devletler idi –en azından Güneydoğu Asya’da, ama sadece orayla sınırlı değil.</p>

      <p class="paragraf-3">Mussolini ve Hitler, uygarlığımıza en ağır mağlubiyetlerinden birini hediye etti. Ama daha sonra, yine hepsi bir o kadar ağır, başka yenilgiler de oldu. Türümüz daha rafine başka seçeneklere de sahip –sahip olmak zorunda. O seçeneklerin oluşturulması mecburi, tabii eğer (Veblen’in dediği gibi) “hayatımızı kurtaracak” isek.<span class="dip" xml:lang="en-US">72</span></p>

      <p class="paragraf-3">Eğer buna niyetliysek, çok şeyin yapılması gerekiyor. Bunların büyük kısmı siyasi arenayla ilgili. Bir kısmı da, iktisatçılarınkinden farklı olarak, ideallerimizle ve kavrayışımızla ilgili. Bu meslekten olanların çoğunun iki savaş arasındaki ukala inatçılıklarına rağmen, ciddi gelişmeler olmadı da değil –en önemlileri Schumpeter, Keynes, Joan Robinson ve Alvin Hansen’dir. Şimdi, çok kısa bir şekilde ve isim sıralarına göre çalışmalarını inceleyeceğiz (ayrıca Kısım II’de, nasıl bastırıldıklarını inceleyeceğiz).</p>

      <p class="arabaslik-sol"><span xml:lang="en-US">İKTİSAT: ESKİ SÖYLEMİ OUT, YENİ SÖYLEMİ IN</span></p>

      <p class="paragraf-3">I. Dünya Savaşı ile II. Dünya Savaşı’nı izleyen (1970’lere kadar uzanan) dönem, “iktisadı” nasıl tanımladığımıza ve hangi iktisatçılara baktığımıza göre, egemen görüş itibarıyla durgun bir göl yahut azgın bir ırmak olarak görülebilir.</p>

      <p class="paragraf-3">Çoğu, Lionel Robbins’in daha önce de verdiğimiz tanımını esas alır: “İnsan davranışlarını, kıt kaynakların alternatif kullanımları ile hedefler arasındaki ilişki açısından inceleyen bilim.” Bu ifadedeki “inceleyen”, konuyla ilgili gerçek-dışı varsayımlar yapan anlamına gelir. O kadar ki, dünya, tufanlarıyla yangınlarıyla, dönmeye devam ederken, onlar varsayımlarından dönmemiştir.</p>

      <p class="paragraf-3">Öte yandan egemen akımdan olup, süregiden çalkantının etkisiyle hayatı anlamaya girişenler de vardır. Asla belli bir “grup” oluşturmayan bu iktisatçılar, sanki farklı bir iktisat tanımına varmaya ya da şu ortak soruya cevap vermeye çabalamışlardır: “Ekonomi hakkında bilmemiz gereken nedir, ekonominin toplum çıkarına işlemesi için ne yapmak gerekir?” Yani, “iktisadı” değil, “iktisadi süreçleri ve ilişkileri” incelemişlerdir. Çeşitli araçlar kullanarak ve en yüksek soyutluktan en derin deneyselliğe değişik düzeyde çalışmalarla, birtakım anlamlı sonuçlara ulaşmışlardır.</p>

      <p class="paragraf-3">Önce kısaca, gelenekçi yaklaşımı sürdürenlere bakalım. Sonra da, egemen iktisadın adını temize çıkaranların –nihayet!– verilerini, çözümlemelerini ve sonuçlarını inceleyerek devam edelim.</p>

      <p class="arabaslik-sol-kucuk"><span class="char-style-override-1" xml:lang="en-US">Eski tas eski hamam</span></p>

      <p class="paragraf-3"><span>Marshall’ın</span> <span class="char-style-override-3">Principles</span><span>’ı 1920’de, yirmi yılı aşkın bir süre, iktisadın Kitabı Mukaddes’i idi. II. Dünya Savaşı’ndan sonra Birleşik Devletler’deki ve (özellikle) Britanya’daki iktisatçıların büyük kısmı için de epeyce bir süre öyle kaldı. Üstünde çalışılacak pek çok şeyin olduğu ve de çalışıldığı 1950’lere gelindiğinde bile (aşağıda görüleceği üzere), Marshall başlangıç noktası olmaya devam etti.</span></p>

      <p class="paragraf-3"><span>Bölüm 2’de değindiğimiz gibi, Marshall, 19. yüzyılın sonlarında neoklasik iktisadı derleyip toplayan kişi olarak bilinir. Geçmiş on yıllar boyunca Bentham, Ricardo, Jevons, Menger ve Walras gibi çeşitli düşünürlerce ortaya konulan bir dizi dağınık analizi ve tekniği bir araya getirmiş, hepsinin ticarete ait kavramlarını fayda, ahenk, maksimizasyon ve denge ile etiketlemiştir.</span></p>

      <p class="paragraf-3"><span>Marshall’ın yeteneği, tümünü aynı hedefe dönük bir şekilde toparlamak oldu. Onun ilgisi tekil firma; hedefi de “denge”nin koşullarının tarifiydi.</span></p>

      <p class="paragraf-3"><span>Başarısı, iktisadın merkezine yerleşmesinden gelir; diğer başarısı da,</span> <span class="char-style-override-3">Principles</span><span>’ı kalkış noktası olarak alan çalışmaların varlığıydı –bunlar, yüzyılın hemen başında, hem eksiklerini gidermeye hem de onu aşmaya yönelik çabalardı.</span></p>

      <p class="paragraf-3"><span>Eksikler (benzer düşüncedekilerce görüldüğü üzere) muhteliftir: 1) Firma kuramının doğru olması halinde, gelirin (ücret, faiz, kâr ve rant arasında) bölüşümü gibi hayati bir meseleye değinilmemesi –konuyla John Bates Clark ilgilenmiştir. 2) Tekil firma için denge koşullarının yerine gelmesi halinde, “genel denge”nin, yani ekonominin bütünü açısından durumun ne olacağı? Bu konuda Irving Fisher, Marshall’ın da ötesine geçip, tekrar Pareto’ya ve Walras’a dönerek çare arayışına girişti (ve böylece matematiksel iktisadın istatistiğe uygulanmasının başlıca basamağını döşedi: “ekonometri”) 3) Böyle sorunların bir şekilde çözülmesi halinde, “tam rekabet”in –ki bu yaklaşımın ve politik önermelerinin odak ve dayanak noktasıdır– yaygın olmayıp nadir olduğu çıplak gerçeği karşısında, modelin tepkisi ve nasıl uyumlandırılacağı?</span><span class="dip" xml:lang="en-US">73</span> <span>Söz konusu tepki, Joan Robinson (1903-93) ve Edward H. Chamberlin (1899-1967) tarafından, birbirlerinden bağımsız olarak, fakat neredeyse aynı zamanda incelendi. İkisinin kitapları da 1933’te çıktı. İkisi de 1951’de Robinson tarafından çürütüldü.</span><span class="dip" xml:lang="en-US">74</span></p>

      <p class="paragraf-3"><span>Bu düşünürlerin hepsi, kuramın üç temel eksiğini giderme çabasında neoklasik yönteme (ve dolayısıyla kabullerine) bağlı kalmış, bir veya ikisini “gevşetmek” dışında varsayımlarını aynen sürdürmüşlerdir: herkes rasyoneldir, zaman yoktur, değişme yoktur, insanlar ve piyasa ilişkileri imgesel varlıkları kadar mevcuttur.</span><span class="dip" xml:lang="en-US">75</span></p>

      <p class="paragraf-3"><span>Ukalalık gibi gelecek ama, burada kısaca, Marshall sonrası bu gelişmelerin aslında hiç de “gelişme” falan olmadığını, yerinden çıkmış, boşa dönen bir tekerlekten</span><span class="dip" xml:lang="en-US">76</span> <span>ibaret olduğunu göstereceğiz.</span></p>

      <p class="arabaslik-sol-kucuk"><span xml:lang="en-US">John Bates Clark</span></p>

      <p class="paragraf-3"><span>Clark’ın “marjinal ürüne göre bölüşüm kuramı”, fayda kuramının devamıdır. Olgu desteğinden yoksun bir şekilde, her gelirin (ücretin, kârın, faizin ve rantın) üretime katkıyla orantılı olduğu kabul edilir. Burada sihirli sözcük</span> <span class="char-style-override-3">katkı</span><span>dır. Klasiklerde (Smith ve diğerlerinde) üretime katkının sadece</span> <span class="char-style-override-3">bir</span> <span class="char-style-override-3">tek</span> <span>kaynağı vardır, o da işi görendir (kol gücüyle, aklıyla yahut yöneterek); faiz, kâr ve rant, sahiplerinin (ve güçlerinin) ödülüdür, yoksa üretime katkının</span> <span class="char-style-override-3">değil</span><span>.</span></p>

      <p class="paragraf-3"><span>Clark, bölüşümü kapsayacak şekilde “marjinalizmi” konunun bütününe uyarlayarak Marshall’cı kuramı genişletmiştir. Tabii, mesele bu şekilde ve bu ölçüde karartılınca, geriye itiraz edecek bir şey de kalmamıştır.</span><span class="dip" xml:lang="en-US">77</span> <span>Kendisi 1918’de öldü, ancak kuramı o zamandan beri, mesela sizin ücretinizin de, Bill Gates’in kârlarının da</span> <span class="char-style-override-3">yegâne</span> <span>“açıklaması” olmuştur (hâlâ da öyledir). Egemen düşünce içinde buna itiraz etme eğilimi çok azdı, zira itiraz etmek, “sınıf ahengini” geçersizleştiren o güçlü silahı kapitalizmi eleştirenlere vermek, ekonomi politiğin kilit unsurunu hayata döndürmek olurdu.</span></p>

      <p class="arabaslik-sol-kucuk"><span xml:lang="en-US">Irving Fisher</span></p>

      <p class="paragraf-3"><span>Fisher (1867-1947), dünya meseleleriyle ilgili, makul bir insan gibi görünür. Ne var ki diğer pek çok iktisatçı gibi, “ekonomi” diye, matematiksel hale getirilmesi mümkün birtakım –sanal ya da gerçek– nicelikleri kapsayan bir şeyin peşine düşmüştü. Böylece iktisat, bir dizi “doğal” (“sosyal” değil, ondan farklı) olgular topluluğu oluyor ve bir ekonominin bütün gerçekleri görmezden gelinecek şekilde, matematik manipülasyonun inceliklerine giriliyordu –e yani, kime, ne zararı vardı ki bunun? Fisher’ın katkısı, temellerini oluşturduğu “ekonometri”dir. İşe yaradığı söylenebilir; ama asıl, iktisatçıları boşlukta yüzdürme teknikleri olarak işe yaramıştır.</span><span class="dip" xml:lang="en-US">78</span></p>

      <p class="arabaslik-sol-kucuk"><span xml:lang="en-US">Joan Robinson 1</span></p>

      <p class="paragraf-3"><span>“1” dememizin sebebi,</span> <span class="char-style-override-3">Eksik Rekabet</span> <span>kitabından sonraki on yılı aşkın zamanda geçirdiği değişimdir. Bayan Robinson kitabına iktisatçı Piero Sraffa’nın tespitiyle başlar. “Serbest rekabet çizgisini terk edip ters yöne, yani, tekele doğru gitmek ... zorunludur.”</span><span class="dip" xml:lang="en-US">79</span> <span>Sonra, tam rekabet kuramının kendi</span> <span class="char-style-override-3">zıt benliği</span> <span>olan tam tekel kuramını içerdiğini; her ikisinin de aynı kabullerle aynı yolda ilerlediğini ve nihayetinde birbirlerinin ayna görüntüsü olduklarını belirterek devam eder.</span></p>

      <p class="paragraf-3"><span>“Tam tekelci” bir sektör, sadece bir tek firmadan ibarettir. Böyle bir olgu yok değildir (özellikle kamu hizmetlerinde), ama çok nadirdir. Asıl yaygın olan, şu veya bu</span> <span class="char-style-override-3">derecedeki</span> <span>tekel, yani piyasa gücü (veya hâkimiyetidir). Burada Robinson’ın yaptığı, “eksik rekabet”in (ve “eksik tekel”in) tatsız durumları için ayarlanmış malum denklemlerle ve şemalarla bütünleyerek, meselenin inciğini boncuğunu bulup çıkartmaktı –o sırada Chamberlin de, analitik çeşitlemelerle, kendi “tekelci rekabet”i için aynı şeyi yapıyordu.</span></p>

      <p class="paragraf-3"><span>Ama muhakemeleri, tam rekabetin akıl ve gerçek dışılıklarına göre o kadar mantıklıydı ki meslekten olup da (Robinson gibi) daha bir araştırmacı olan bazı beyinler, gerçekten bir ilerleme olduğunu zannettiler. Oysa bu, bir simyacının üstüne diğerinin katkısı cinsinden, curufa az biraz bakır ekleyince altına daha fazla benzemesi gibi bir gelişmeydi. Bu yeni kuramlar, üniversite öğrencilerine sınav sorusu olmaktan öte bir işe yaramamıştır.</span><span class="dip" xml:lang="en-US">80</span></p>

      <p class="arabaslik-sol-kucuk"><span class="char-style-override-1" xml:lang="en-US">Dünyayı döndürmek</span></p>

      <p class="paragraf-3"><span>Kendi “hatalı dönüş” açıklamalarında Robinson’ın da fark ettiği gibi, statik analiz çerçevesinde kalarak –yani,</span> <span class="char-style-override-3">zamanı</span> <span>(ve daha başka şeyleri) dışlayarak– eksik rekabet –yahut diğer türden– piyasaları kavramak, imkânsız hale geliyordu:</span></p>

      <p class="paragraf-3">tarihsel zamanı gereğince değerlendirmekteki eksiklik ve ele alınan ekonomi türü için oyunun kurallarını koymaktaki başarısızlık ... çağdaş sorunları makro ve mikro kapsamlarda çözümlemek açısından kuram denilen aygıtı işe yaramaz kılıyor.<span class="dip" xml:lang="en-US">81</span></p>

      <p class="paragraf-3"><span>Robinson, bu anlayışını zaman içinde sosyo-ekonomik sürecin bütününe uyguladı.</span> <span class="char-style-override-3">General Theory</span> <span>üzerine Keynes ile işbirliği, egemen akımı Marksist analizle birleştirme çabaları ve iktisat kuramını kendisine “radikal” sıfatını kazandıran alanlara taşıyan çalışması, bu kapsamdadır. Buradan itibaren, zorlamalarla ve manipülasyonla neoklasik kuramı anlamlı kılma çabalarını bir kenara bırakıp, dikkatimizi çok farklı nitelikteki üç iktisatçıya çevireceğiz: Keynes, Robinson 2 ve Schumpeter. Üçü de yaratıcı karakterin örneğiydi. Amaçları öyle olmamakla birlikte, neoklasik kuramın varsayımlarını saran duvarları yıkmışlardır.</span><span class="dip" xml:lang="en-US">82</span></p>

      <p class="arabaslik-sol-kucuk"><span xml:lang="en-US">John Maynard Keynes</span></p>

      <p class="paragraf-3"><span>Keynes (1883-1946) kuramını oluştururken daima neoklasik varsayımlar çerçevesinde kalmıştır. Ancak, “vizyonu”nun, (gitgide artan bir) sıklıkla, bu iskeletin taşıdığı</span> <span class="char-style-override-3">laissez-faire</span><span>’</span><span class="char-style-override-3">ci</span> <span>kapitalizmle çatıştığını göreceğiz.</span></p>

      <p class="paragraf-3">Çığır açan The General Theory of Employment, Interest, and Money (İstihdamın, Faizin ve Paranın Genel Teorisi, 1936) adlı baş yapıtında bile Keynes, neoklasik bütünden, mikro ya da makro kapsamda, ayrılmamıştır –tasarrufların faizin fonksiyonu olduğu kabulünden sapmak dışında. Eğer böyle değilse –yani tasarruflar, Keynes’in dediği gibi gelir düzeyinin fonksiyonu ise– laissez-faire’ci kapitalizmin (yani, devlet müdahalesine gerek duymayan ekonominin) başlıca dayanaklarından biri olan Say Kanunu çöker.</p>

      <p class="paragraf-3">Bu ifade daha önceki (ve sonraki) sayfalarda pek çok kez vurgulanan bir şeyle, bir kuramın varsayımlarının, o kuramın mümkün kıldığı, daha doğrusu ürettiği sonuçlar üzerindeki etkisiyle ilgilidir. Böylece bir kez daha, kuramcıyı belli varsayımları yapmaya veya yapmamaya iten nedir, sorusuna geliriz. Bu da bizi Keynes’in düşünsel evrimine götürür.</p>

      <p class="paragraf-3">Keynes’in bir neoklasik iktisatçı olarak I. Dünya Savaşı’ndan önce kazandığı ün, 1936’ya gelirken daha da artmıştı. Genelde, “Keynes devrimi”ne yol açan “dönüm noktası”nın Bunalım olduğu kabul edilir. Ancak, çalışmalarına göz atılırsa, General Theory’nin unsurlarının, ilk yazılarıyla birlikte şekillendiği görülür.</p>

      <p class="paragraf-3">1911’de (henüz 28 yaşındayken), iktisatçıların temel referanslarından biri olan The Economic Journal’ın editörü olmuş ve 1945’e (ölümünden bir yıl önceye) kadar da öyle kalmıştı. Keynes 1918’de Versay Barış Konferansı’na Hazine Baştemsilcisi olarak atandı. Bu da Economic Consequences of the Peace (Barışın İktisadi Neticeleri, 1920) adlı çalışmasına vesile oldu. Anlaşmanın ciddi bir eleştirisi olan bu kitabı, bir yıl sonraki ilkesel istifası izlemiştir.</p>

      <p class="paragraf-3">Kitabın ilk sayfaları, 16 yıl sonraki durumun önceden çekilmiş fotoğrafını verir:</p>

      <p class="paragraf-3">Avrupa’nın [1914’ten önceki] sosyal ve ekonomik örgütlenmesi en yüksek sermaye birikimini sağlayacak şekildeydi. Halk kitlesinin günlük yaşam koşullarındaki gelişme bir parça süreklilik kazanmışken, Cemiyet {Royal Economic Society} gelir artışının büyük kısmını, tüketme ihtimali en az olan sınıfın kontrolüne almaya kilitlenmişti ... Aslında olay tamamıyla, devrin başka devirlere göre ayırt edici yanı olan sermaye üretiminin ve maddi servetin muazzam birikimini mümkün kılan servet dağılımındaki eşitsizlikti. Nitekim Kapitalist Sistemin haklılık gerekçesi da burada yatar.<span class="dip" xml:lang="en-US">83</span></p>

      <p class="paragraf-3">Bu “haklılık gerekçesi”, Keynes’in iktisadi laissez-faire dediği şey ve arkasındaki iktisat teorisi şeklinde kurumsallaşmıştı:</p>

      <p class="paragraf-3">Bu türden bir teorinin sadeliği ve güzelliği öylesine müthiştir ki dayandığı şeyin olgular değil de sadelik adına eksik kurulan bir hipotez olduğunu unutmak işten değildir ... En yüksek zenginliğin, bireylerin kendi çıkarları uğruna başlarına buyruk davranışlarıyla sağlanacağı neticesi, düşsel bir varsayımlar dizisine dayanır. Bunlar, üretim ve tüketim süreçlerinin organik bağının olmadığı, durumlar ve gerekler hakkındaki ön-bilginin ve o bilgiye ulaşmayı sağlayacak yeterli olanağın mevcut olduğu anlamına gelen varsayımlardır. İktisatçıların, tezlerinin ileriki adımları için çekinceler koyması –(1) verimli üretim birimlerinin tüketim birimlerine göre daha fazla olmasından, (2) genel veya ortak giderlerin varlığından, (3) içsel ekonomilerin üretimi toplulaştırmaya yöneltmesinden, (4) uyarlanma için gereken sürenin uzamasından, (5) cehaletin bilgiye baskın çıkmasından ve (6) tekellerin ve birliklerin toplu sözleşmelere müdahale etmesinden– ortaya çıkan komplikasyonlarda, olguların analizinin sonraki aşamalarına çekince koymaları demektir. Öte yandan, sadeleştirilmiş hipotezin olguyla gereğince örtüşmediğini teslim edenlerin pek çoğu da, bu kez, bunun sahiden “doğal” olanı, dolayısıyla ideal olanı temsil ettiği sonucuna varırlar. Sadeleştirmeyi, sağlık; ileride çıkacak komplikasyonları da hastalık addederler.<span class="dip" xml:lang="en-US">84</span></p>

      <p class="paragraf-3">Keynes, birkaç sayfa sonra, hedefine yönelirken şu tespiti yapıyor:</p>

      <p class="paragraf-3">Şimdi biraz laissez-faire’in temelini oluşturan metafizik yahut genel prensiplerden sıyrılmaya bakalım. Bireylerin iktisadi eylemlerinde reçeteli bir “doğal özgürlük” sahibi oldukları doğru değildir. Öyle, Edinenler veya Kazananlar adına tanımlı, kalıcı bir haklar paketi yoktur. Dünya hiç de öyle, özel ve toplumsal çıkarları denk getirecek şekilde yukarıdan kumanda edilen bir yer değildir. Dünya, bunların aşağıda pratik olarak denk geleceği şekilde idare edildiği bir yer de değildir. Açık kişisel çıkarların daima kamu yararına işleyeceğini, iktisadın ilkelerinden çıkarsamak doğru değildir. Kaldı ki bireysel çıkarların genelde açık olduğu da genel olarak doğru değildir ... Hayat, kişilerin, toplumsal birlik halindeyken, şahsi davrandıkları durumlara göre dar görüşlü olduklarını göstermiyor.<span class="dip" xml:lang="en-US">85</span></p>

      <p class="paragraf-3"><span>Bu tespitlerden yola çıkarak, on sene sonraki</span> <span class="char-style-override-3">General Theory</span><span>’dekinden biraz daha farklı olduğu düşünülebilecek bir sonuca varıyor:</span></p>

      <p class="paragraf-3"><span>Çağımızın en müthiş iktisadi kötülüklerinin pek çoğu riskin, belirsizliğin ve cehaletin ürünüdür. Bu böyledir, çünkü durumları veya yetenekleri itibarıyla talihli olan birtakım bireyler belirsizlik ve cehaletten yararlanabiliyorken, büyük işin genelde bir piyango olması yüzünden, aynı sebepler, ciddi servet eşitsizliklerine yol açar. Yine bu aynı faktörler, işsizliğin veya makul ölçülerdeki iş beklentilerinin gerçekleşmeyişinin ve üretimdeki ve verimlilikteki bozulmaların da nedenidir. Bununla birlikte, tedavi, bireylerin faaliyetlerinin dışında kalır; hatta hastalığın daha ağırlaşması bireylerin işine bile gelebilir.</span></p>

      <p class="paragraf-3"><span>Ardından, dövizin ve kredinin merkezî bir kurumca kontrolünün şart olduğunu söylüyor ve ekliyor:</span></p>

      <p class="paragraf-3">İkinci [önerim], tasarruf ve yatırım ile ilgilidir. Topluluğun zorunlu olduğu toplam tasarrufun uygun ölçeğinin, tasarrufların gerek dış yatırım şeklinde yurdışına çıkması ve gerekse yatırım piyasasının mevcut yapısı üzerinden en üretken iç kanallara yöneltilmesi açısından, akıllıca koordine edilen bir tutum gerektirdiği kanısındayım. Böyle meselelerin bu halleriyle tamamen özel girişimin değerlendirmesine ve kârına terk edilmesi gerektiğini sanmıyorum.<span class="dip" xml:lang="en-US">86</span></p>

      <p class="paragraf-3"><span>Keynes’in ilk yazılarından alınan yukarıdaki pasajları okuduktan sonra (ki burada pek çoğuna yer verilmemiştir)</span> <span class="char-style-override-3">General Theory</span><span>’yi inceleyen biri, Rogin’in (Giriş bölümünde verilen) “politika kuramdan önce gelir” çıkarsamasına kolayca katılır. Artık</span> <span class="char-style-override-3">General Theory</span><span>’nin ana başlıklarını incelemeye başlayabiliriz.</span><span class="dip" xml:lang="en-US">87</span></p>

      <p class="paragraf-3"><span>Keynes’in karşı tez getirdiği Say Kanunu ile başlamak uygundur. Bu kanun basitçe ifadesiyle “arz kendi talebini yaratır” der. Bu dört sözcüğün ardındaki tezi, şu şekilde de koyabiliriz: Belli bir dönem (mesela bir yıl) içinde toplam üretimin piyasa değeri, parasal gelirler (ücretler, kârlar) toplamına eşit olmak zorundadır. Bu gelirler harcanırsa tüketime gider, harcanmazsa tasarruf edilir. (Hem Say hem de Keynes için tasarrufun</span> <span class="char-style-override-3">tanımı</span> <span>böyledir.)</span></p>

      <p class="paragraf-3">Ne var ki Say, gelirin bir kısmının, ödünç vermenin yürürlükteki faiz haddiyle ölçülen cazibesi nedeniyle tasarruf edildiğini söyler. Peki, faiz haddini tayin eden nedir? Say’ın cevabı (kendisi bu sözcükleri kullanmaz), ödünç verilebilen fonlara olan taleptir ki o da gerçek yatırımların (inşaat, teçhizat, vb.nin) gereksindiği fonlarca belirlenir. Böyle fonlara yönelik talep, yükseldikçe, faiz haddini de yukarı kaldıracaktır; bu da peşinden, <span class="char-style-override-3">tabiatiyle,</span> (bir tahteravalliye bakıyormuşuz gibi) tasarrufları artıracak ve tüketimi azaltacaktır (millî gelirdeki payları itibarıyla). Böylece, tüketime <span class="char-style-override-3">harcanmayan</span> yatırım mallarına <span class="char-style-override-3">harcanır</span> ve talep arza eşit olur. Q.E.D. {<span class="char-style-override-11">Q</span>uod <span class="char-style-override-11">E</span>rat <span class="char-style-override-11">D</span>emonstrandum = gösterilmesi gereken gösterilmiştir.}</p>

      <p class="paragraf-3"><span>Ayrıca bunalım da mümkün</span> <span class="char-style-override-3">değildir</span><span>; daha kesin söylersek, ciddi işsizlik anlamına gelen bir bunalım olursa, işsizliğin nedeni iktisadi sistemin başarısızlığı –piyasaya dışsal (hükümet) müdahaleleri gerektirebilir– değil, ahmak işçilerin aşırı yüksek ücret talepleridir. Dolayısıyla</span> <span class="char-style-override-3">laissez-faire</span><span>, zaman verin, her şey düzelecek, ortalık yatışacak, işler yoluna girecek. Tabii bu arada, işçiler de derslerini alırlar. Al baştan.</span></p>

      <p class="paragraf-3"><span>Öyle değil, dedi Keynes.</span><span class="dip" xml:lang="en-US">88</span> <span>Tasarruflar faiz haddinin</span> <span class="char-style-override-3">değil,</span> <span>gelirin fonksiyonudur. Dahası, gelirlerdeki eşitsizlik ortadayken, millî gelir arttıkça, en tepedeki ve payı orantısız olan azınlığın tasarrufları, artan oranda artacak (yani gelirdeki payları yükselecek) demektir. Bu da ister istemez atıl üretim kapasitelerinin oluşması ve ödünç verilebilir fonlara talebin düşmesi demek olacağından, sonuç, bunalım ve işsizliktir. “Efektif talep”teki yetersizlik, ataleti kaldırmak üzere, işletmelere satış, çalışanlara iş ve topluma şu ya da bu türden hizmet sağlayan –kamu projelerine harcanacak– özel-olmayan (kamusal) talep kaynaklarını gerektirir.</span></p>

      <p class="paragraf-3">Tümüyle değerlendirildiğinde, büyük bir işti. Hatta, (belki özellikle) benim gibi onu övenler için bile büyük olmakla birlikte, –her ne kadar tuhaf bir neoklasik olsa da– varsayım yaparken herhangi bir şeyi dışlama şeklindeki o neoklasik alışkanlık, gücü ve siyaseti hesaba katmamasını mümkün kılıyordu. Ama işte (genel olarak) baskın bir şekilde iş dünyasının elinde toplanan o güç, Keynes’in zorunlu gördüğü politikaları bloke etmekte kullanılıyordu, şimdi de kullanılıyor.</p>

      <p class="paragraf-3">Durum böyle olmakla birlikte, Keynes’in (aydın bir muhafazakâr olarak) esas amaçlarından biri, kapitalizmi kurtarmaktı. Nitekim II. Dünya Savaşı’ndan sonraki buna hizmet eden, kısa süre için de olsa, onun düşünceleri olmuştur. Eleştiriyor olsa da kapitalizm, Keynes için, alternatiflerin en iyisidir.<span class="dip" xml:lang="en-US">89</span> Bütün öbür yaptıkları bir yana, Keynes, kapitalistlerin tüylerini diken diken ettiği kesin olan bir şeyle, finans çevrelerinin bitmeyen nefretini kazanmıştır: mali piyasaları küçümsemek.</p>

      <p class="paragraf-3">İş dünyası için hiç revaçta biri değildi, tehlikeli bir ukala olarak görülürdü. Her ne kadar, hükümet icabından fazla işe karışıyor olsa da, işadamlarının çoğu, kamu harcamalarından nemalanabileceğini anlayacak kadar uyanıktır.<span class="dip" xml:lang="en-US">90</span> Ama parayı işleterek para yapanlar –ister bankacılar ister tahvil sahipleri olsun– Keynesçilikte tehlike dışında bir şey görmezler. Hem zaten “rantiyenin ötenazisi” önermesi ona ait değil miydi?</p>

      <p class="paragraf-3">Ona aitti elbette, hem de tam o sözcüklerle. Keynes için gerçek yatırım (üretim kapasitesi) açısından sermayenin ödülü, kıtlığının karşılığıydı. Ancak bu kıtlık, kapitalizmin tarihsel yolculuğunda (durgunluklara yol açarak) gitgide azaldı ve geçen uzun zaman içinde sona erdi. Bu arada, gerçek yatırımcılar ödünç aldıkları fonların faizi olarak, büyük ya da küçük finansörlere faiz ödemek durumunda kalmıştı. Faiz haddinin büyüklüğü (başka şeyler değişmeden kalırken), gerçek yatırımın önündeki engelin daha da büyümesi demektir.</p>

      <p class="paragraf-3">Ancak geçen o uzun zaman içinde reel yatırımlar, kıtlık ortadan kalkarken, kârların düşmesiyle yüz yüze geldi. Dolayısıyla, ülke ekonomisinin (yeterli gerçek yatırımlar kanalıyla) sağlıklı olması için, faiz haddinin düşük tutulması ve zamanla daha aşağı çekilmesi icap ediyordu: yani, kreditörler takımı açısından aheste ölüm veya ötenazi. Bu durumdan duydukları rahatsızlık nedeniyle onları kim suçlayabilir ki? (Ama onlardan başka da kimin rahatsız olması gerekir ki?)</p>

      <p class="paragraf-3">Keynes memleketinde çok yıpratıldı; ılımlı bile olsa onun yolundan gidenler, FDR’nin 1935’ten sonraki uygulamalarında olduğu gibi, “sınıfına ihanet” ile nitelendirildiler. Böyle tepkilere hazır olan Keynes, durumu şöyle özetliyor:</p>

      <p class="paragraf-3">Dolayısıyla, devletin, tüketim eğiliminden ve yatırım uyarımından birini [vergi ve harcama politikalarıyla] diğerine göre ayarlama görevini içeren fonksiyonlarının artması, günümüz Amerikan finansmancılarına veya 19. yüzyıldaki sözcülere birey haklarının alabildiğine çiğnenmesi gibi gelse de, bence tam tersine, hem mevcut iktisadi formların yıkımını engelleyebilecek yegâne araçlar grubunu, hem de bireysel girişimin etkili bir şekilde iş görmesinin koşulunu oluşturur. (1936, 380)</p>

      <p class="paragraf-3">Baştan beri gelen “sohbet” havasına rağmen kitaptaki soyut kuram, kuru “iskelet”ten ibarettir. Doğal olarak Keynes’in aklındaki ülke Britanya olduğu için, iskeletin ete büründürülmesi takipçilerine kalıyordu. Bu kapsamda, 1) ülkeler arasındaki büyük farklar ciddi ayarlamaları gerektiriyordu; 2) dünya meseleleriyle yakından ilgili olmasına rağmen Keynes, daha çok ülke içi ilişkilere yoğunlaşmıştı ve dış ticaret özel ilgiye muhtaçtı; 3) bütün neoklasik soyutlamaları ya elden geçirmek ya da terk etmek gerekiyordu; 4) mikro, makro ve dış ticaret şeklindeki yapay kurgunun ötesine geçmek ve bunları birleştiren –gerçek yaşamda olduğu gibi– bir çözümleme koymak kaçınılmazdı. Şimdi bu türden birkaç çabaya bakalım.</p>

      <p class="arabaslik-sol-kucuk"><span xml:lang="en-US">Alvin Hansen</span></p>

      <p class="paragraf-3">Pek çok ülkeden pek çok iktisatçı, ilgili analitik (ve bağlantılı politik) sorunları çözme çabasında olmuştur. Bu açıdan, yukarıda değinilen noktalarla ilgili olarak Joan Robinson’ın ve kuramın kendi ülkesine uyarlanmasıyla ilgili olarak da ABD’li iktisatçı Alvin Hansen’ın (1887-1975) çalışmalarına bakmak, hem uygun hem de yerinde olacaktır. Önce ikincinin katkısını ele alıp, Robinson’ın çalışmasını kendi analitik gelişme çizgisi içinde inceleyeceğiz. (Burada değinilmeyenler için peşinen özür diliyorum.)</p>

      <p class="paragraf-3">Genelde Keynes’in “Amerikanca tercümanı” olarak görülürse de, Hansen o kadarla sınırlı kalmamış, çeşitli kitapları ve makaleleriyle de katkısını yapmıştır. Full Recovery or Stagnation? (Canlanma mı, Durgunluk mu?) adlı çalışması her iki boyutu da kapsar. Sonraki çalışmalarında tezlerini daha ileri noktalara taşımıştır.<span class="dip" xml:lang="en-US">91</span> İktisat alanında 1970’lerle başlayan bozunmanın yol açtığı kayıplardan biri de Hansen’ın ve çalışmalarının kasten göz ardı edilmesidir. Oysa analizleri, 1930’lu ve 40’lı yıllarda gerek politika üreten ve gerekse akademik çevrelerde büyük bir öneme sahipti.</p>

      <p class="paragraf-3">“Durgunluk” terimine dikkat. Hansen, (Paul’un ağabeyi) Alan Sweezy ile birlikte Keynesçi kuramı Birleşik Devletler’e uygulamaya çabalarken, “durgunluk tezi”ni, sırf The General Theory’deki ipuçları üzerinden geliştirmişlerdi.</p>

      <p class="paragraf-3">Söz konusu ipuçları, sermaye arzı artarken, bunalıma doğru gidişle ilgiliydi. Durgunluk tezi, öncelikle, sanayileşmenin ilk döneminden 1920’lere uzanan sürede, ABD ekonomisindeki genişlemenin üç faktörün etkileşimiyle ortaya çıktığını söyler: teknolojik yenilik dalgaları, hızlı nüfus artışı ve coğrafi yayılma. Ardından Hansen, son iki uyaranın 1920’lerle birlikte hız kestiğini, teknolojik değişmenin de işi sürdürmekte yetersiz kaldığını ileri sürer.<span class="dip" xml:lang="en-US">92</span></p>

      <p class="paragraf-3">Hansen’ın tezleri, Avrupa’nın savaşın kıyısına gelmesinden önce tanınmaya bile başlamamıştı. O sırada ABD ekonomisi savaş durumundan ve İkinci New Deal’ın uyarıcı etkilerinden yararlanıyordu. Öbür türlü söylersek, durgunluk tezi, o “piyasa-dışı uyaranlar” nedeniyle, Keynes’in ileri sürdüğü türden bir “yüksek istihdam dengesi”nce onaylanma şansından yoksun kalmıştı –buna rağmen, on yıl süren derin bunalım sağlıklı gözlem yapanlarca böyle bir onay olarak görülebilirdi ve Hansen da hâlâ büyük bir ABD’li iktisatçı olurdu.</p>

      <p class="arabaslik-sol-kucuk"><span xml:lang="en-US">Joan Robinson 2</span></p>

      <p class="paragraf-3">Neoklasik okulda kazandığı ününü, “Keynesçi devrime” katılımıyla büyüten, Marksist analize katkısı ve sevecen eleştirisiyle daha da artıran ve “post-Keynesçiler” denilen hararetli takımın lokomotifi olmasıyla pekiştiren tek iktisatçıdır.</p>

      <p class="paragraf-3">Etkileyici kariyerinde, öğretmenliğine ek olarak Robinson, 30’a yakın kitap, (hepsi değil ama çoğu beş ciltlik Collected Economic Papers –İktisat Yazıları Derlemesi- içinde yer alan) yüzlerce deneme, sayısız eleştiri yazmıştır –ki her biri hâlâ okunmaya değer kocaman bir bütün teşkil eder.<span class="dip" xml:lang="en-US">93</span></p>

      <p class="paragraf-3">Robinson, Economics of Imperfect Competition (Eksik Rekabet İktisadı, 1933) adlı çalışmasıyla öne çıktı. “Cambridge çevresi”nin<span class="dip" xml:lang="en-US">94</span> bir üyesi olarak, benim “yararlı” dediğim iktisada katkısını General Theory’nin kanıtlarını yeniden işlemesiyle yapmaya başlamıştır. Bu kuramı Introduction to the Theory of Employment (İstihdam Kuramına Giriş, 1937) adlı eseriyle meslekten olmayanlara en özlü bir şekilde anlatan ve henüz yapılmamış olanları sergileyen de, başka herkesten çok odur.</p>

      <p class="paragraf-3">Neoklasisizm (hem makro hem de mikro alanda) gölgelerden çıkageldiği için, “henüz yapılmamış olanlar” 30 yıl sonra bile hâlâ yapılmış olmaktan uzaktı; yine bu süre içinde Keynesçi kuram, (Robinson’ın ifadesiyle) “piç” edildiği için, hem canlı tutulması ve hem de hep kırılgan olan gövdesinin pekiştirilmesi gerekiyordu ki böylece aynı zamanda tekelci kapitalizmin açık “kurallarına” da uyarlanacaktı. Robinson’ın bu işteki katkısı büyüktür.</p>

      <p class="paragraf-3">Bir yüzyıldan fazla zamandır, iktisat alanında eğitim görenlerin çalışmalarının merkezinde –münferit firmaya, ekonomiye, hatta, daha önce alıntısını verdiğimiz pasajında Veblen’in “kuvvetler sepetinden bir dış etkiye maruz kalıp da yerinden oynatılmadıkça kararlı dengesini sürdüren” diyerek alay ettiği “yalıtık, eksiksiz bir insan müsveddesi” olarak bireye ait– “denge” kavramı yer alır. Kaldı ki onun bu alayı, “temsili firma” ve “genel denge” için de geçerlidir.</p>

      <p class="paragraf-3">Oysa iktisat alanında eğitim görmeyenler, böyle bir kavramın ekonomiyi anlamanın merkezî meselesi olarak ciddiye alınmasına hayret edebilirler. Bunun, “çıkar grupları” hizmetindeki karanlık olanlar da dahil, çeşitli sebepleri vardır. Ancak daha az malum olmayan bir sebebi daha vardır. Birtakım şeylere ait “denge koşulları” arayışı, bilim hatta en çok da Newton fiziği aşkıyla yanan bir çağda doğmuştur. İktisadın yöntemi –ve odaklanılan şeylerin çoğu–, toplumun görece hızlı, kaotik ve belirsiz değişimleri yerine, doğanın yavaş ve kestirilebilir güçleri incelenecekmiş gibi geliştirilmiştir.</p>

      <p class="paragraf-3">Tekrar edelim, neoklasik iktisat her yönüyle statik analizdir: zamanı, değişimi içermez. Bu haliyle, geçmişi düpedüz göz ardı eder ve böylelikle akan zamanı değerlendiremez. Bunun aptallıkla filan ilgisi yoktur ve olmamıştır da; tamamıyla amaçlar ve değerler meselesidir. Neoklasik iktisadın gelişimini başlatan ve sürdüren sosyal değerler –kuşkusuz pek çok durumda bilinçsiz olarak– düpedüz “burjuva” değerlerdi. “Burjuva”nın (sınai kapitalizmin doğuşunu önceleyen ve destekleyen değerler ve tutumlar kümesinin), kapitalizmin başı ve sahibi olduğu, Marshall’ın Principles’ından (1890’dan) epeyce önce kesin bir şekilde yeniden tanımlanmıştı.</p>

      <p class="paragraf-3">Bütün bunlar böyleyken, iktisadi düşüncenin oyun-ideoloji kombinasyonları olmak yerine, topluma daha yararlı olabilecek şekilde ayaklarının yere basmasını sağlamak, ekonominin süreçlerini ve ilişkilerini gerçeklikleri içinde, yani tarihsel durumlarıyla incelemeyi gerektirmiştir.</p>

      <p class="paragraf-3">Egemen görüşten iktisatçılar dinamik analizlerine gönderme yapmayı severler, ama buradaki “dinamizm” sadece, elemanları tamamen hayal ürünü olan matematiksel denklemlerde yer alır. Robinson 2 bunu temelinden saçma bulmuştu:</p>

      <p class="paragraf-3">Dinamik analizin karakteristiği ... bir ekonominin veri durumda nasıl davranacağını geçmişe gönderme yapmadan açıklayamaz olmasıdır ... Denge kavramı tarihle bütünlük göstermez. Daha çok, mekânsal hareketin zaman içinde gerçekleşen süreçlere uygulanmasına dayanan bir metafordur. Mekân içinde her yöne gitmek ve yanlış yönü telafî etmek mümkündür, oysa zamanda, geçmiş geri dönülmez ve gelecek de bilinmezdir.<span class="dip" xml:lang="en-US">95</span></p>

      <p class="paragraf-3"><span>Robinson, makroekonomik davranışı sosyal sürece oturtmayı sağlayacak araçları geliştirme arayışına, Keynes’le ilk mesaileri sırasında girmişti; “işsizliğin uzun-dönem kuramı”na 1936’da başladı.</span> <span class="char-style-override-3">An Essay on Marxian Economics</span> <span>(</span><span class="char-style-override-3">Marx Tarzı İktisat Üzerine bir Deneme,</span> <span>1942) adlı çalışması, “Marx’ı Keynes’e çevirmek”</span><span class="dip" xml:lang="en-US">96</span> <span>girişimi, her ikisiyle de ilgili samimi bir eleştirel açıklamadır; aynı zamanda kendi analitik çerçevesinin statik analizden ne kadar uzaklaştığını da ortaya koyar.</span></p>

      <p class="paragraf-3">Bu bölümde ele alınan dönem 1940’ların ortasında sona eriyor olmakla birlikte Robinson’ın daha sonraki çalışmasına ait bir tarif, söz konusu dönem içindir. 1951’de Rosa Luxemburg’un <span class="char-style-override-3">Accumulation of Capital</span> (<span class="char-style-override-3">Sermaye Birikimi,</span> 1913) adlı eseriyle ilgili bir inceleme, Marx tarzı kurama yönelik bir eleştiriden başka (emperyalizmle ilgili, Lenin öncesine ait) bir de ek yazdı. Sonra 1956’da kendi <span class="char-style-override-3">The Accumulation of Capital</span>’ını yazdı. O tarihten itibaren de Robinson, neoklasisizmin ipek şalından kurtulmuş ve kendi gerçek işine başlayarak, ciddi bir sosyo-ekonomik çalışmaya girmiştir.</p>

      <p class="paragraf-3"><span>Joan Robinson terimin hem şekli hem de içtenlikli anlamıyla gerçekten bir öğretmendi, öyle büyük ve öyle cömertti ki yaşamı ve eserleri sayısız iktisatçı (ve o iktisatçıların öğrencileri) için bir ilham ve zenginleşme kaynağı, egemen iktisadın o geniş çölünde bir vaha, bir yaşam umuduydu. Şükran borçluyuz.</span></p>

      <p class="arabaslik-sol-kucuk"><span xml:lang="en-US">Joseph A. Schumpeter</span></p>

      <p class="paragraf-3"><span>Schumpeter (1883-1950), özellikle de akademik yönüyle, görkemli bir karakterdi. Soylu bir kişiydi (ama kanbağı açısından değil). Çok güçlü bir kişiliğe, çok güçlü dürtülere sahipti. Bir diğer Marx olma çabası açık gibiyse de analizi tamamen farklıdır. Marx gibi Schumpeter de kapitalizmin kendi kendine çökeceğini bekliyordu, ancak Marx’tan farklı olarak, çökmemesini diliyordu.</span></p>

      <p class="paragraf-3"><span>Tarih, siyaset, kültür alanları avucunun içi gibiydi, müthiş ve çoşkulu bir araştırmacıydı; sosyologluğuyla iktisatçılığından hangisinin diğerine sıfat olabileceğini söylemek imkânsız gibiydi. Tüm yönlerden harika bir öğretmendi; engin bilgisini, esprisiyle ve tutkusuyla büyük bir zerafet içinde birleştirmişti.</span></p>

      <p class="paragraf-3"><span>Keynes ile aynı yılda doğduklarını (ve birkaç yıl arayla, her ikisi de çok gençken öldüklerini) belirtmeden geçmeyelim. Birbirlerini, Keynes’in</span> <span class="char-style-override-3">The Economic Journal</span><span>’ın editörü ve Schumpeter’in de aynı derginin Avusturya muhabiri olduğu sırada tanımışlardı. Fakat, yine bir iktisatçı olan karısı Elizabeth Boody Schumpeter’in seçilmiş kelimelerle ifade ettiği gibi, “Açıklaması pek de kolay olmayan bir sebeple, aralarındaki kişisel veya mesleki ilişki çok yakın değildi”.</span><span class="dip" xml:lang="en-US">97</span></p>

      <p class="paragraf-3"><span>Durum, en azından Schumpeter açısından, bir parça daha kötüydü. Çünkü, görüleceği gibi, kendi eserinin de hem kantitatif hem de kalitatif yönden aşağı kalır yanı yoktu; ama zamanının en ünlü iktisatçısının kendi değil de Keynes olmasının, içine oturduğu apaçık ortadaydı.</span></p>

      <p class="paragraf-3"><span>Bu durum, âdeta utanç verici bir şekilde, 1946 Eylül’ündeki Keynes’le ilgili denemesinde açığa çıkar.</span> <span class="char-style-override-3">Ten Great Economists</span> <span>(</span><span class="char-style-override-3">On Büyük İktisatçı</span><span>) içindeki tüm denemeler aydınlatıcı, hepsi de son derece okunmaya değerdir, en çok da Marx hakkında olan (ki az ileride değineceğiz). Ancak Keynes maddesiyle ilgili en aydınlatıcı olan şey, Schumpeter’in Keynes’in şahsıyla veya iktisatçılığıyla ilgili tiplemelerindeki cömert, hatta süslü tavrıdır ki okuyanın nefes kesebilecek ani saplamalar yapma amaçlı eleştirel kılıç darbeleri gibidirler. Aşağıdakiler sadece, çok yüksek öneme ve kaliteye sahip olduğu düşünülen iki çalışmasına yöneliktir:</span> <span class="char-style-override-3">Economic Consequences</span> <span>ve</span> <span class="char-style-override-3">General Theory</span><span>.</span></p>

      <p class="paragraf-3"><span>Birinci, yani Keynes’i “şöhrete kavuşturan” şey hakkında Schumpeter şöyle yazıyor:</span></p>

      <p class="paragraf-3">Kuşkusuz, talihle hünerin sarmaş dolaş olmasından habersiz olanlar diyecektir ki Keynes tüm sadeliğiyle her mantıklı insanın aklındakini yazmış, protestosunu tüm dünyada yankı uyandıracak en müsait şekilde dile getirmiştir ... bu tüm kulakları ona döndürüp, tüm yürekleri kazandırmış ve ayrıca kitap ortaya çıktığında da, üstüne binilecek dalga çoktan yol almaya başlamıştı. Bütün bunun içindeki hakikat ...<span class="dip" xml:lang="en-US">98</span></p>

      <p class="paragraf-3"><span>Ardından, Schumpeter sapladığı bıçağı çekiyor ve temizliyor:</span></p>

      <p class="paragraf-3">Ancak, buna dayanarak, başarının büyüklüğünü inkâr etmeyi seçseydik, bu ibareyi tarihin sayfalarından da silmiş olmamız icap ederdi ...(ibid.)</p>

      <p class="paragraf-3">Schumpeter, Keynes’in muhtelif kamusal ve akademik (ve de kültürel) etkinliklerini hayranlık vurgularıyla öykülemeye devam ederken, “Doğa, enerjisini en narin yapraklar üzerinde tüketmekle uğraşanlara iki ayrı ceza kesme eğilimindedir” (s. 271) diye ekleyiverir. Az sonra da General Theory hakkında değerlendirmesi gelir.</p>

      <p class="paragraf-3">Hani Mars’tan biri gelip de Schumpeter’in detayları değerlendirmesini ve Theory’nin kapsamlı tezini okumuş olsa, denemeyi bitirdiğinde, bir gezegende kaç kişinin, kuram özgün mü, değerli mi, anlamlı mı, ... yok eğer değilse ne, diye düşünerek kandırılabileceği merakına kapılırdı. Sonra yine aynı Marslı, Keynes’in büyük bir iş başardığını düşünenlerin aldatılabileceği gibisinden bir açıklamayla karşılaşırdı. Denemenin son sayfasında Schumpeter, “bizleri daha iyi iktisatçılar” yaptığı için Keynes’e şükran duyan bir iktisatçıdan gelen mektubu verdikten sonra yorumunu ekler:<span class="dip" xml:lang="en-US">99</span></p>

      <p class="paragraf-3">Kabul etsek de etmesek de bu, Keynes’in başarısındaki esas noktayı gayet iyi açıklar. Özellikle de düşmanca eleştirilerin, tekil varsayımlara ve önermelere saldırıda başarılı olsa bile, bir bütün olarak yapıda öldürücü yara açacak gücü olmayışının sebebini açıklar. Toplumsal görüşünün yanlış olduğunu ve tüm önermelerinin yanlış yönlendirdiğini düşünse bile, birinin, tıpkı Marx’a olduğu gibi, Keynes’e de hayranlık duyması mümkündür. (ibid., 129)</p>

      <p class="paragraf-3">Yani, Keynes üçkâğıtçı mıydı? Schumpeter’in Keynes’le ilgi bakışındaki bu sığlığa, başka hiç kimseyle ilgili yorumunda –Marx dahil– rastlanmaz. Kaldı ki (peygamber, sosyolog, iktisatçı ve öğretmen olarak) Marx’la ilgili analizinin<span class="dip" xml:lang="en-US">100</span> düzeyiyle, Keynes’le ilgili olanınki taban tabana zıttır. Marx’la ilgili tartışmasını pozitif bir şekilde götürme çabasında olduğu söylenebilir. Hatta köklü farklılıklar söz konusu olduğunda bile, çabasından vazgeçmez.</p>

      <p class="paragraf-3">Schumpeter, diğer iktisatçılar hakkında “vizyon” kavramını kullanmaktan hoşlanır. Nitekim kendi çalışması da böyle bir vizyondan kaynaklanır. Marx’ı izleyenlerle sıkça eğlenir; nadiren Marx’la da eğlenir. Marx’la uzlaştığı da nadirdir; ancak uzlaşmadığı yerde mesleki terimlere başvurur ki son cümlesi buna örnektir: “Marx’ın bütün söylediği, tutucu bir anlayış içinde yorumunu kabul ederek dümdüz söylersek, ciddiye alınabileceğinden ibarettir.”<span class="dip" xml:lang="en-US">101</span> Capitalism, Socialism and Democracy’de, bambaşka bir temelde, kapitalizmin kendini imha ettiği fikriyle uzlaşır. Marx (aşırı basitleştirmeyle kuşkusuz), kapitalizmin, bir birikim krizinde karşısına çıkarak sonunu getirecek, sürekli güçlenen, sınıf bilincine sahip örgütlü çalışanlar şeklinde “kendi mezar kazıcılarını” yarattığını görmüştü. Bugüne kadar, Marx yanılmış durumdadır.</p>

      <p class="paragraf-3"><span>Schumpeter bu öngörünün sınıf mücadelesi yüzünden değil, ekonominin başarıyla evrilmesinden dolayı gerçekleşeceği düşüncesindeydi. O, kapitalizmin daima, (“yaratıcı yıkım” süreçleriyle) düştüğü her ekonomik krizden kendi kendine çıkmanın yolunu bulacağı inancındaydı. Ancak, Schumpeter için bunun nedenleri iktisadi olmaktan çok sosyolojikti: kapitalist sınıfın yaşamgücünü yitirmesi çevresinde toplanan nedenlerdi bunlar (büyük işletmelerin doğuşu, bürokrasi, ve saire). Bugüne kadar, Schumpeter de yanılmış durumdadır.</span></p>

      <p class="paragraf-3"><span>Bizim derdimiz, öngörülerin doğruluğu ya da yanlışlığı değildir. Marx’ın da Schumpeter’in de değeri, inceledikleri şeyde ve bunu nasıl yaptıklarında yatar: ikisi de öğreticidir. Elbette Schumpeter’de iktisadi düşünce tarihçisi ve kapitalizmin geleceğiyle ilgili yorumcu olmaktan fazlası da vardı. Kapitalizmin tarihi hakında da kalıcı değere sahip birtakım işler yapmıştır.</span></p>

      <p class="paragraf-3"><span>Kariyeri,</span> <span class="char-style-override-3">Theory of Economic Develeopment</span> <span>(</span><span class="char-style-override-3">İktisadi Kalkınma Kuramı,</span> <span>1910) ile başladı. Çalışmasının esas önemi analitik kaygılarında yatıyordu ki bunlar sonradan kendisini</span> <span class="char-style-override-3">Capitalism, Socialism and Democracy</span> <span>kitabında ele aldığı kapitalist sürecin bütünüyle ilgili sonuçlara götürmüştür. Bu iki çalışma arasında da (en azından) iktisat tarihçileri ve konjonktür iktisatçılarının bildiği baş eseri yer alır:</span> <span class="char-style-override-3">Business Cycles (Konjonktür Devreleri</span><span>).</span><span class="dip" xml:lang="en-US">102</span></p>

      <p class="paragraf-3"><span>Bu çalışma, ilgili tüm ülkeler için kapitalist çağla ilgili olarak, olgunun, tarihsel analizin ve kuramın olağanüstü, hatta inanılmaz denilebilecek bir birleşimidir. Daha da olağanüstü olan (dul eşinin söylediğine göre), içindeki bütün araştırmaları kendinin yaptığı, bütün notları kendinin yazdığıdır (daktiloyla değil): Harvard’ın –veya başka bir yerin– ünlü bir profesöründen –bugün– beklenmesi imkânsız gibidir.</span></p>

      <p class="paragraf-3"><span>Bu türden bir işi, hem de benzersiz bir şekilde iyi yaparken, Schumpeter bilerek veya bilmeyerek kendini neoklasisizmin o iç-kıyıcı âleminin üstüne yükseltmiştir. Üstelik, sonuna kadar da iktisadı matematikleştirme ve “genel dengeleştirme” arayışında olanların ve Walras’ın kadrolu hayranı olarak kalmasına, kendi de aynı matematik bilgi ve beceriye sahip olmasına rağmen.</span><span class="dip" xml:lang="en-US">103</span> <span>Bilerek ya da bilmeyerek, bu konularla ilgili yazıları diğerlerinin çalışmaları üstüne yorumlar şeklindeydi; ama kendisi daha yararlı çalışmalar yapmıştır.</span></p>

      <p class="paragraf-3"><span>Son bir açıklama. Yukarıdaki tespitler ‘Dı-Nı-Nıın’ diye başladı. Kitabı buraya kadar takip eden okuyucu, eserleriyle ilgili daha sonraki övgülü ifadelere rağmen, Schumpeter’i duygudaş olarak görmediğimi fark edecektir. Bununla birlikte kendisini son derece okunmaya değer, insanı düşünmeye sevk eden tezleri olan hakiki bir iktisatçı olarak görüyorum. Bu da –kendini, farkında olarak ya da olmayarak, ayrı tuttuğu “egemen görüş” düşünüldüğünde– pek çok şey demek oluyor.</span><span class="dip" xml:lang="en-US">104</span></p>

      <div class="footnotes">
        <div class="footnote">
          <p class="dipnot"><a class="footnote-anchor" href="#footnote-225-3-backlink" id="footnote-225-3">3</a> Co-optative karşılığı. <span class="char-style-override-3">–çev.</span></p>
        </div>
      </div>
    </div>
  </div>
</body>
</html>
