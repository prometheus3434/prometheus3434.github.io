<html xmlns="http://www.w3.org/1999/xhtml">
	<head>
		<title>1-16</title>
		<link href="css/idGeneratedStyles_0.css" rel="stylesheet" type="text/css"/>
		<link href="css/idGeneratedStyles_2.css" rel="stylesheet" type="text/css"/>
<meta content="urn:uuid:8e8790d7-674c-45a8-97e9-afc1d7c23f5b" name="Adept.expected.resource"/>
	</head>
	<body id="x1-16" xml:lang="tr-TR">
		<div class="Basic-Text-Frame">
			<p class="split">  </p>
			<p class="arabaslik_sol">Hayır Demek Ne Hissettirir?  </p>
			<p class="paragraf">Suçluluk, eleştirilme, yalnız bırakılma, terk edilme, vicdan azabı, korku, suçluluk, utanma, mahcubiyet, öfke hissediyorsanız siz hâlâ bir Sayın Evet’siniz demektir.  </p>
			<p class="paragraf">Çünkü hayır demek, özgüven, rahatlık, hoşluk, eminlik, huzur, sükûnet, şefkat hissettirir.  </p>
			<p class="paragraf">İnsanın kendi varlık ve benlik sınırına sahip çıkması, koruması ve saygı duyması kişisel alanına ve yaşamına gösterdiği saygı ve şefkattir. Kendine karşı saygılı ve şefkatli bir birey, başkaları tarafından da olduğu gibi görülür ve kabul edilir.  </p>
			<p class="paragraf">Hayır diyememek öfkeye yol açar. Kendi eliyle kendi varlık ve benlik sınırını ihlal etmiş bir birey, kendine saygısızlık ve haksızlık ettiği için vicdanen rahat değildir ve öfkeyle doludur. Olmak istediği kişi olamamış, olmak istemediği biri gibi davranmak zorunda kalmış, özgüven ve kararlılık gösteremediği için suçluluk ve mahcubiyet hissediyordur. Kendiyle bu denli kavgalıyken, başkasından saygı ve şefkat görmesi mümkün değildir.  </p>
			<p class="arabaslik_sol">Hayır Demenin Bedeli Nedir?  </p>
			<p class="paragraf">Hayır dediğiniz her noktada hayat resminizi sağlam bir çerçevenin içine almış olursunuz. Hayırlarınız hayat çerçevenizdir. Çerçevesiz bir hayatsa dağılmaya meyillidir.  </p>
			<p class="paragraf">Sağa sola, aşağı yukarı... Ne yana çekilirse o yana giden amaçsız bir kayık gibidir. Amaçsızca sağa sola savrulmadan, hedeflenen limana varmanın yolu küreklere asılmaktır. Ne tarafa gideceğinize ancak siz karar verirsiniz. Hayatı güzel ve iyi yönleriyle yaşama çabanız küreklere asılma çabanız gibi vazgeçilmez olmalıdır. Nasıl ki küreklere asılmaktan vazgeçtiğiniz an okyanusta bir bilinmeze sürüklenmeye başlarsınız, işte tıpkı bunun gibi hayatı iyi ve güzel yönüyle yaşama çabanızdan caydığınız an, sonsuz bir bilinmezlik ve başıboşluk kendini gösterir.  </p>
			<p class="paragraf">Artık akıntı nereye sürüklerse kaderiniz oraya gitmeye mahkûmdur. Kendi yaşamınız üzerinde kendi iradenizin tek kelime hakkı yoktur. Belki bir buzdağına sürükleniyorsunuzdur belki bir girdaba...  </p>
			<p class="paragraf">Hayır dememize alışkın olmayanların tepkisini çekmemiz normaldir. Hayatı kendi istedikleri ölçüde şekillendirmek konusunda takıntılı ya da bencil olanlar, hayır sözünü işitmek istemeyecektir kuşkusuz. Hayır kelimesine tahammülü olmayan insanlar karakterlerinde taşıdıkları bazı özelliklerin yanı sıra bazı kişilik bozukluklarına da sahip olabilirler. Belki de hayır kelimesini kullandığınızda sizi en zorlayan insanlar da bu tiptekilerdir. Hayır demenin bedelini bu insanlarla olan ilişkilerinizde daha ağır ödemek zorunda kalabilirsiniz.  </p>
			<p class="paragraf">Örneğin narsisler hayır sözünden hiç hoşlanmazlar.  </p>
			<p class="paragraf">Reddettiğinizde, sınırlarınızı çizdiğinizde, her an ve sürekli şekilde birinin isteğini yerine getirmeyi görev bilmediğinizi ifade ettiğinizde, bazı şeyleri yapamayacağınızı açıkladığınızda, kişisel tercihlerinize saygı duyulmasını beklediğinizde tepki alıyorsanız bilin ki karşınızda ya bir narsis ya da narsistik kişilik özelliğine sahip biri var.  </p>
			<p class="paragraf">Narsisler, hayır demek konusunda sanatkârdırlar. Ancak hayırı duyma konusunda aynı sanatkârlık becerisinden uzaklaşırlar.  </p>
			<p class="paragraf">İstemedikleri takdirde suyu bir damlacık bile fazladan içmezler.  </p>
			<p class="paragraf">Kimse için hiçbir şeylerini feda etmezler. Bir dakikaları bile fazlasıyla kıymetlidir. İhtiyacınız olsa bile planlarını bozmak uğruna uzun uzadıya dert dinlemezler.  </p>
			<p class="paragraf">Dünya etraflarında dönüyordur.  </p>
			<p class="paragraf">İtaatkâr, uyumlu, yumuşak, şefkatli ve fedakâr insanlarla çok güzel anlaşırlar. Başkalarının sınırlarını ihlal etmekte oldukça fütursuzdurlar.  </p>
			<p class="paragraf">Bir narsisi delirtecek en belirgin şey ona hayır demek olur.  </p>
			<p class="paragraf">Bir narsisin en uyumlu parçası da bağımlı bir insandır. Bağımlı bir insanın kendi sınırlarını koruyamama becerisini bir narsis kendi eğilimleri doğrultusunda başarılı bir şekilde kullanır. “Tek başıma hayatta kalamam” diyen, yardım arayan, başkalarının kararları doğrultusunda hareket eden ve sürekli yardım bekleyen bir bağımlı kişilik, özelim ve öncelikliyim diyerek karşısındakini sömüren ve maniple eden bir narsise boyun eğecektir.  </p>
			<p class="paragraf">Bağımlı kişilikler, dışlanma ve eleştirilme korkusuyla kendi istek ve duygularını rahatlıkla ifade edemezler. Başkaları tarafından sevilmek için olmadık durumların içine girebilir hatta kendilerini küçük düşürecek şeylere bile evet diyebilirler. Kendi gereksinimlerini sürekli erteleyerek başkalarının önceliklerine hayatlarında yer açamayan bağımlı kişilikler hayır diyememe konusunda büyük sıkıntılar yaşarlar. Hatta neredeyse onların kelime hazinesinde böyle bir kelime yoktur. Kaygılı halleri nedeniyle edilgen bir tutum içindedirler. Toplumda gördüğümüz ve uyumlu dediğimiz bazı insanların aslında birer bağımlı kişilik olduğunu görmemiz pek de kolay olmaz.  </p>
			<p class="paragraf">Bir narsisle başa çıkmanın ya da bağımlı bir kişiliğe sahipseniz bazı şeylere karşı koymanın bedelleri vardır.  </p>
			<p class="paragraf">Tarih hayır diyemediği için büyük kayıplar vermiş nice insan hikâyeleriyle doludur.  </p>
			<p class="paragraf">Ruhsal ve bedensel çekişmelerin yarattığı gerilimden doğan ince bir ip üstünde atarız yaşamda adımlarımızı. Bazen dengemizi kaybederiz, bazen düşeriz ama yaşadığımız müddetçe yürüyüşümüz hep devam eder. Yürüyüşümüzü taçlandıracak şey, hayatımızda ve kendimizde yapacağımız düzenlemelerdir. Her şeyi yerli yerinde tutmak elbette kolay değildir ama ortalığın dağılmasına izin vermeden çekidüzen vermeyi de unutmamak gerekir.  </p>
			<p class="arabaslik_sol">Kimler Hayır Diyemez?  </p>
			<p class="paragraf"><span class="CharOverride-3">“Bazen seçim yaparsın bazen de seçimler seni olduğun kişi yapar.”</span>  </p>
			<p class="paragraf ParaOverride-8">Gayle Forman  </p>
			<p class="arabaslik_sol">1. Sınırlarını Koruyamayanlar  </p>
			<p class="paragraf">Evinize, yazlığınıza, işyerinize ya da arabanıza başkasının izinsiz girmesini istemezsiniz değil mi? Hatta bunu her kim yaptıysa polisle peşine düşer, yasal haklarınızı ararsınız.  </p>
			<p class="paragraf">Peki ya söz konusu ihlaller kişiliğinize karşı yapılırsa ne olur?  </p>
			<p class="paragraf">Sert yaptırımlara başvurmazsınız değil mi? Ne de olsa kişiliğinizin sınırları görünmezdir.  </p>
			<p class="paragraf">Peki siz bile kendi sınırlarınızı koruyup kollamakta yeterince emin değilken, başkalarının bu ince çizgileri aşmasına nasıl engel olacaksınız?  </p>
			<p class="paragraf">Sınırlarınız, sınırlarınız, sınırlarınız deyip durduk şimdiye kadar. Haklısınız... Nedir ama şu “sınır” dediğimiz şey?  </p>
			<p class="paragraf">Gözle görülemez, elle tutulamaz şeyler mi?  </p>
			<p class="paragraf">Aslında gayet net ve belirgin...  </p>
			<p class="paragraf ParaOverride-2">Hadi biraz yakından bakalım...  </p>
			<p class="paragraf"><span class="CharOverride-1">a. Bedensel sınırlar:</span> Bedeniniz size ait... Üstelik en özel sınırınız. Dokunulamaz alanınız... Kimse tarafından fütursuzca ihlal edilemez. Benliğinizin en güçlü olduğu yer bedeninizdir. Beden sınırınız ne kadar güçlüyse, o kadar özgür ve özgüvenlisinizdir.  </p>
			<p class="paragraf">Rahatsızlık hissettiğiniz hiçbir temas, kim tarafından gerçekleştiriliyor olursa olsun, hoş görülmemesi gereken bir ihlaldir.  </p>
			<p class="paragraf">Bedensel sınırlarınızı korumaya hakkınız var.  </p>
			<p class="paragraf">“Otobüs çok kalabalık, yapacak hiçbir şey yok, kendimi ne kadar kötü hissetsem de başkasının kolu koluma değmeye devam edebilir. Rahatsız oluyorsan git taksiye bin kavgası yaşamayı göze alamıyorum, buna katlanmaktan başka şansım yok” dediğinizde en özel alanınızın ihlal edilmesine, varlık ve benlik sınırlarınızın aşılmasına izin vermiş olursunuz ki, bu sizi daha mutlu, daha özgür ve daha özgüvenli yapmaz.  </p>
			<p class="paragraf ParaOverride-2">Ayrıca sınırlarınızı korumak, bir mücadele ve savaş ortamı yaratmanızı gerekli kılmaz. Zekânızı küçümsemeyin.  </p>
			<p class="paragraf"><span class="CharOverride-1">b. Kişilik sınırları: </span>Doğru ya da yanlış kişiliğinizin sizi mutlu, huzurlu ve güvende hissettirdiği birtakım prensipleri var... Bunları zaman içinde ama aileden, okuldan, kültürel ve sosyal çevrenizden, ama deneyimlerinizden ya da çıkarımlarınızdan elde edip benimsediniz.  </p>
			<p class="paragraf">Elbette kişiliğinizin sınırlarından sorumlusunuz. Elbette ihlal edilmesine izin vermezsiniz. Bu sizin huzur ve güven alanınızdır.  </p>
			<p class="paragraf">Sigara kullanmıyorsunuz, yanınızda sigara içilmesinden rahatsız oluyorsunuz. Bu nedir? Korumaya hakkınız olan bir kişilik prensibidir... Dolayısıyla “Hayır, yanımda sigara içilmesinden hoşlanmıyorum” tavrıyla ihlal edilmesine göz yummayacağınız bir sınır.  </p>
			<p class="paragraf">Yalan söylenmesinden hoşlanmıyorsanız, “Hayır, bana yalan söyleme, buna izin vermiyorum” diyerek ifade ettiğiniz sınır kapınızda güçlü ve kişilikli bir muhafız bekliyor demektir. İçerideki özgürlük alanınıza sahip çıkıyor olmanızdır.  </p>
			<p class="paragraf ParaOverride-2">Emrivaki yapılmasından hoşlanmıyorsanız da keza durum değişmez. Bu bir kişilik sınırıdır ve siz emrivakilere evet demiyorsunuzdur.  </p>
			<p class="paragraf"><span class="CharOverride-1">c. Duygusal sınırlar:</span> Duyguların ifadesi önemlidir tabii ki... Hatta hangi duygunun nasıl ifade bulduğu da çok değerlidir. Zira psikolojik sağlık hakkında kıymetli veriler sunar. Bu başlı başına ayrı bir kitap konusu olduğundan etraflıca üzerinde durmak, kitabı ana ekseninden uzaklaştıracağı için duyguların ifade biçimini doğru ya da yanlış ayırmadan ele alarak açıklamak yerinde olacaktır.  </p>
			<p class="paragraf">Duygularınız, kişisel sınırlarınızdandır.  </p>
			<p class="paragraf">Kendinizi iyi ve güvende hissettiğiniz sınırları koruma hakkınız tabii ki vardır.  </p>
			<p class="paragraf">Öfkeli, aldatılmış, haksızlığa uğramış, kullanılmış, üzgün, kederli, kırgın, ağlamaklı, kaygılı, tedirgin, korku dolu hissetmekten korunmanın en değerli yolu tabii ki duygusal sınırlarınızın ihlaline izin vermemeniz olacaktır.  </p>
			<p class="paragraf">Öfkelenmemek için hayır dersiniz.  </p>
			<p class="paragraf">Kaygılanmamak, huzurda ve güvende kalmak için hayır dersiniz.  </p>
			<p class="paragraf">Stresten uzak durmak, endişeye düşmemek ya da korkuya kapılmamak için hayır dersiniz.  </p>
			<p class="paragraf">Duygusal sınırlarınızı korumanız, aslında psikolojik sağlığınızı desteklemeniz, ruhsal yapınızın birtakım insani alışverişlerle ihlal edilmesine izin vermemeniz, huzurlu özgürlüğünüzden yana seçim yapmanızdır.  </p>
			<p class="paragraf">Sınırlarınız sizi siz yapar. Ait olduklarınız ama üzerinizde taşımadıklarınızdır.  </p>
			<p class="paragraf">Ötesiyle berisiyle kişiliğiniz bütünüyle size ait bir bahçedir. bu bahçede ne yetiştirdiğiniz, neyi söküp attığınız, neyin yetişmesine kesinlikle izin vermediğiniz tamamen sizinle ilgili...  </p>
			<p class="paragraf">Bahçenizde neyin yaşayacağına ya da yaşamayacağına sadece siz karar verirsiniz.  </p>
			<p class="paragraf">Yabancıların bahçenizi çiğnemesini, ortalığı dağıtmasını istemezsiniz kuşkusuz. Bu yüzden bahçenizin sınırlarını korumak kendinize karşı asli görevlerinizden biri sayılır. Üstelik çok da kıymetli bir görev... Yaşadığınız deneyimler, girdiğiniz duygusal haller ve zorunluluklar yüzünden bahçenizin sınırları zaman zaman silikleşir, kapıları çürür. İçeriye hoyratça girip çıkanlara bunu nasıl yapabildikleri için şaşar kalırsınız. Bahçenize izinsiz girilmesi sizi üzer, öfkelendirir, haksızlığa uğramış hissedersiniz, gasp edilmişsinizdir, yaralanırsınız, kendinize karşı da zalimleşirsiniz, sınırlarınızı koruyamadığınız için yetersizlikle, özgüvensizlikle, beceriksizlikle suçlarsınız kendinizi...  </p>
			<p class="paragraf">Oysa kullanmanız gereken bir tane sihirli sözcük vardır kişilik bahçenizi ihlallerden koruyabilmek için:  </p>
			<p class="paragraf">“Hayır!”  </p>
			<p class="paragraf">Bu kelimeyle bahçenizin çitlerini işaretlemiş olursunuz ki herkes görür. Kim bahçeye ne kadar yaklaşıp yaklaşamayacağının farkında olur ve buna göre hareket eder.  </p>
			<p class="paragraf">Hayır diyerek herkese yerini ve mesafesini bildirmiş olursunuz ki bu hatırlatma ilişkilerin sağlığı açısından çok kıymetli...  </p>
			<p class="paragraf">Sömürülmekten, ruhsal, duygusal ve bedensel olarak suiistimale uğramaktan benliğinizi korumuş olursunuz. Küçük yaşlarda sınırlarımızı korumakla ilgili öğrendiğimiz yanlış öğretiler nedeniyle kendi mülkiyetimizi kontrol edebilme mekanizmamızda arızalar ortaya çıkmış olabilir. Arızalarımız yüzünden başkaları üzerimizde talep, denetim ve baskı kurma cüretinde bulunabilirler.  </p>
			<p class="paragraf">Tıpkı bilgisayarınızın içine yerleştirilmiş bir virüsün bütün kişisel bilgilerinizi ele geçirmesi gibi...  </p>
			<p class="paragraf">Siz zarafet gösterdiğinizi düşünseniz de karşı tarafa nazik davranmış olmak için olağan şartlarda kesinlikle yapmak istemediğiniz bir şeye evet diyerek kendi elinizle kişisel alanınızı ihlal etmiş olursunuz ki çok geçmeden peşinden suçluluk ve öfke de hissetmeye başlarsınız.  </p>
			<p class="paragraf">Hayır diyerek sadece nerede durduğunuzu değil, başkalarının da nerede durması gerektiğini işaretlersiniz. Bunu ifade etmediğinizde kimse ne sizin duruşunuzu kestirebilir ne de kendi duruşlarının mesafesi hakkında fikir sahibi olabilir.  </p>
			<p class="arabaslik_sol">Hayır demek çatışma yaratır mı?  </p>
			<p class="paragraf">Evet yaratır.  </p>
			<p class="paragraf">Hayır yaratmaz.  </p>
			<p class="paragraf">Ne demiştik? Hayır diyebilmek bir sanattır.  </p>
			<p class="paragraf">Hangi kelimeyi hangi ifadeyle söylediğiniz tabii ki sonucu değiştirir.  </p>
			<p class="paragraf">Bazen birine günaydın demek bile çatışmaya neden olur.  </p>
			<p class="paragraf">“Ne demek istiyorsun, çok mu geç uyandım yani?” tepkisiyle karşı karşıya kalabilirsiniz, sırf günaydın deme şekliniz yüzünden. Kelimelerinizin arkasında gizlediğiniz imalardan emin olunuz lütfen.  </p>
			<p class="paragraf">Sonra “Ben ne dedim ki, altı üstü günaydın dedim, sanki hakaret etmişim gibi davranıyor!” savunmanız gayet yersiz ve samimiyetsiz kalacaktır.  </p>
			<p class="paragraf">Konuşurken kelimenin içerdiği anlam kadar, ona yüklediğiniz duygulara da dikkat etmek zorundasınız.  </p>
			<p class="paragraf">Nasıl mı?  </p>
			<p class="paragraf">Niyetinizden emin olarak...  </p>
			<p class="paragraf">Amacınız birini reddederek onu aşağılamak, sinirlendirmek, haddini bildirmek, dersini vermek, canını sıkmaksa emin olun sadece hayır diyerek bile bunu başarabilirsiniz.  </p>
			<p class="paragraf">Yok eğer amacınız yapmak istemediğiniz bir şeyi zorla yapmak durumunda kalmamak, kendinize şefkat göstermekse emin olun bunu da sadece hayır diyerek başarırsınız.  </p>
			<p class="paragraf">Hayır derken kaybetme, reddedilme, yanlış anlaşılma, yalnız kalma, kalp kırma, üzme, incitme, zor durumda bırakma korkusu hissediyorsanız aynen bunu da kolayca başarırsınız.  </p>
			<p class="paragraf">“Benimle konuşurken sesinin tonunu ayarla, böyle efeler gibi diklenilmesinden hiç hoşlanmam ona göre...” cümlesi aslında bir hayır cümlesidir.  </p>
			<p class="paragraf">Yüksek sesten hoşlanmadığınızı ifade etmek istiyorsunuz sadece. Ancak burada bir meydan okuma ve tehdit yok mu sizce de?  </p>
			<p class="paragraf">Oysa “Benimle konuşurken sesini yükseltmeni sevmiyorum” demek ne kadar da zarif değil mi?  </p>
			<p class="paragraf">Aynı şekilde “Git başkasını bul, ben böyle bir şey yapmam” demek yerine “Bu bana hiç uygun değil, üzgünüm yapamam” demeyi deneyin mesela.  </p>
			<p class="paragraf">“Beni neye zorladığının farkında mısın? Ne biçin davranıyorsun, kendine gel!” demek yerine “Bana bu şekilde yaklaştığın sürece sana karşılık vermeyeceğim” diyebilirsiniz mesela.  </p>
			<p class="paragraf">“Bütün hafta sonumu orada saçma sapan arkadaşlarınla bir arada geçiremem” demek yerine “Hafta sonumu kendime ayırmak istiyorum” demeyi deneyin bakalım, herhangi bir çatışma çıkıyor mu, ya da sevdiklerinizi kaybediyor musunuz?  </p>
			<p class="paragraf">Bu örnek cümlelerde neye hayır dediğinizin öznesi değişse bile, hepsi sınırlarınızın olduğunu karşınızdakine net bir şekilde anlatır. Çeşitli maskelerle evetinizi çalmaya gelenler türlü stratejilerle dikilebilirler karşınıza.  </p>
			<p class="paragraf">Aman manipülasyona gelmeyin...  </p>
			<p class="paragraf">Sınır, sınırdır...  </p>
			<p class="paragraf">Baskı altına alma, suçlama, tehdit, değersiz hissettirme, belli başlı stratejiler arasındadır...  </p>
			<p class="paragraf">Manipülasyon ve baskılarla sizi istemediğiniz şeylere zorlayan birisinin üzerinizde kurduğu hâkimiyet denetleme dürtüsünden kaynaklanabilir.  </p>
			<p class="paragraf">Denetleyici tipte insanlar açısından hayır kelimesi henüz icat edilmemiş gibidir adeta. Onlar istedikleri her şeye herkesin “evet” demelerini beklerler. Oysa onların da birtakım sınırları olduğunu hatırlatmak dürüstlükle yapılacak işlerden biridir. Bazen ilişkilerde yanlış ellere geçen denetim mekanizmasının geri kazanılmasının tek yolu da mesafelenmektir.  </p>
			<p class="paragraf">Yaşadığınız ilişkide birbirine geçmiş sınırların sizi iyice zorlamaya başladığını hissediyorsanız ipin ucu kaçtı gitti diye düşünmeyin. Her şey yeniden inşa edilebilir. Sınırlar bir kez daha net bir şekilde çizilebilir. Mesafelenmek hayat kurtarır...  </p>
			<p class="paragraf">Kaybedilen kontrolü geri almak için hayır demek kâfi...  </p>
			<p class="arabaslik_sol">Mesafelenmek ne demek?  </p>
			<p class="paragraf">Sınırlarınızın bilerek ve isteyerek ihlal edilmesine izin verdiğinizi kabul edip, kuralların yeniden belirlenmesini talep etmektir.  </p>
			<p class="paragraf">“Annen kırılmasın diye defalarca sana eşlik ettim ama buna sürekli devam edemem.”  </p>
			<p class="paragraf">“Seni zor durumda bırakmamak için birkaç kez borç para verdim ama kendi ekonomik dengelerimi de korumak zorundayım...”  </p>
			<p class="paragraf">“Seni üzmemek için o teklifi kabul ettim ama aynı şeyi bir daha yapamam...”  </p>
			<p class="paragraf">“Hatırın için o görüşmeyi yaptım ama tanımadığım insanlarla bir araya gelmekten hoşlanmıyorum. Aynı şeyi bir daha yapmayacağım.”  </p>
			<p class="paragraf">Bahçenize herkes girmesin, ektiğiniz çiçekleri herkes görmesin. Siz sadece çiçekleriniz için lazım gelen bakımı yapın, gerekli özeni göstermeye dikkat edin. Bahçenizin başkalarının ayakları altında çiğnenmesine izin vermeyin, bu çok sevdiğiniz biri bile olsa, mesafesinin farkında olsun. Kendine saygı duyan birine saygı göstermek daha kolaydır.  </p>
			<p class="arabaslik_sol">2. Değersiz Hissedenler  </p>
			<p class="paragraf"><span class="CharOverride-3">“Kendinizi başka birisinin düşüncelerine göre incelemeye çalışırsanız hep ikinci el bir insan olarak kalırsınız.”</span>  </p>
			<p class="paragraf ParaOverride-7">Jiddu Krishnamurti  </p>
			<p class="paragraf">Kendinizden çok başkalarının fikirlerini önemsediğiniz durumlarda hayır diyemez hale gelirsiniz.  </p>
			<p class="paragraf">Buradaki temel etken evet diyerek bir biçimde başkalarının onayını alma isteğiniz, aksi takdirde yok olacağınızı, değerinizin düşeceğini hissetmenizdir. Böylece sınırlarınızın ortadan kalkmasına yol açacak zorlu bir serüven başlamış olur. İnsan hayatta kendine verdiği değer kadar mutludur. Değersizlik hissi başlı başına üstesinden gelinmesi gereken psikolojik bir sorundur.  </p>
			<p class="paragraf">Kendinizi değersiz hissediyorsanız, mutlulukla negatif bir ilişki kurmuşsunuz demektir. Bu da yine sevilme ihtiyacına benzer şekilde başkalarının onayına ihtiyaç duymanıza ve bu uğurda kendinizden vazgeçip başkasına hizmetkâr olmanıza yol açar. Giderek silikleşirsiniz ve başkaları karşısında güçlü bir duruş sergileyemez, kendi hikâyenizde başrol oynamak yerine zayıf, iyi kurgulanmamış bir yan karaktere dönüşürsünüz. Kendi değerinizi ancak varoluşunuzu görerek kazanırsınız.  </p>
			<p class="paragraf">Nasıl mı?  </p>
			<p class="paragraf">Öncelikle onay ihtiyacından özgürleşerek...  </p>
			<p class="paragraf">Başarılı olduğunuzun farkında olmak için birilerinin “Bu işi çok iyi başardın” onayına ihtiyaç duyup duymadığınızdan emin olun.  </p>
			<p class="paragraf">Onay sözünü işitmek, kuşkusuz ki iyi gelecektir. Ne var ki “Çok da başarılı olduğunu düşünmüyorum” sözü bakın bakalım zihninizde hangi hezeyanlara, kavgalara, çöküntüye, moral bozukluğuna, güvensizliğe yol açıyor.  </p>
			<p class="paragraf">Kendinize küsüp başarınızı ya da başarısızlığınızı sorgular hale mi geliyorsunuz, daha iyi olmak için vereceğiniz mücadeleden vaz mı geçiyorsunuz, başarısız olduğunuza derhal ikna olup çalışacak enerjiyi kendinizde bulamıyor hale mi geliyorsunuz, isteksizlik, hevessizlik mi baş gösteriyor?  </p>
			<p class="paragraf">Başkasının onayına ihtiyaç duymadığınız noktada potansiyelinizin de değerinizin de tek sahibisiniz, özgürsünüz...  </p>
			<p class="paragraf">Bunu kavradığınızda başka bir şeye ihtiyacınız kalmaz. Dışarıya olan bağımlılığınız sona erer.  </p>
			<p class="paragraf">Unutmayın ki biz zaten varız, bu dünyadayız ve sadece bu yüzden bile çok değerliyiz. Özeliz, kendimizden başka bir “ben” daha yok bize. Belli bir hayat duruşumuz, kişiliğimiz, hayallerimiz var ve hepsi bize ait... Sadece bize...  </p>
			<p class="paragraf">Mutluluk ve kendi kendimize yetebilme becerisi işte bu kabullenişle başlar. Sizin değerinizi yaratan şey ne başkalarının onayı, ne başkalarının gözünde yarattığınız tatmin duygusu, ne de onları memnun etme becerinizdir. Tüm bunlar birer sonuçtur sadece. Bu sonucu var eden sizsinizdir. Kişiliğinizdir, tavırlarınızdır, davranışlarınızdır. Kendinize biçtiğiniz değerin karşılığını başka yüzlerde aramak samanlıkta iğne aramak kadar beyhudedir, yorucudur, gereksizdir.  </p>
			<p class="paragraf">Düşünsenize herkes ne kadar da kendine has özelliklerle ve düşüncelerle donatılmış, parmak izi gibi farklı ve eşsiz. Kendinize biçtiğiniz değeri görmek için karşınıza alacağınız her insan size farklı reaksiyonlar yansıtacaktır. Herkesin talepleri, beklentileri temelde aynı olsa da aynalardan yansıyan tepkiler ve duygular değişkenlik gösterecektir. Oysa net olan bir şey vardır: Sizin kim olduğunuz.  </p>
			<p class="paragraf">İçinizde bunu zaten bilirsiniz, başkalarının ne dediğini, hangi motivasyonlarla size yaklaştıklarını net olarak kestirebilmeniz mümkün değil... Farkında olabileceğiniz tek şey kim olduğunuz ve kim olmadığınızdır. Kendi değerini bilmek, olduğunuz her halle kendinizi sevebilmektir, kendinizi onaylamak ve kabul etmektir. Bunu kabullenmiş olmak başka sularda kulaç atarak zaman ve enerji kaybetmenizin önüne geçecektir.  </p>
			<p class="paragraf">Ne kadar uzağa açılabilirsiniz?  </p>
			<p class="paragraf">Bunu başkalarının denizinde değil ancak kendi sularınızdayken deneyimleyebilirsiniz. Kendi değerinizi bilmemekten kaynaklanan hayır diyememe dürtüsü başkalarının karşısında sürekli boynunuzu eğmenize, hemen her şeyi alttan almanıza, tavır koyamamanıza, “Ben de varım” diyememenize neden olur.  </p>
			<p class="paragraf">Özellikle ilişkilerde daha fazla değersizlik hissi, sağlıksız, güvensiz, yorucu ve huzursuz ilişkiler yaşamanıza ve üzerinizde güç denemeleri yapan insanların hayatınızı işgal etmesine yol açar. Çünkü siz ne olursa olsun her koşulda sevecen, sakin, uzlaşmacı ve barışçıl duygular içinde hareket etme gayretinde olursunuz. Oysa görmediğiniz şey sizin kendi alanınızı koruyamadığınızdır, varlık ve benlik değerinizi anlayamamış olmanızdır.  </p>
			<p class="paragraf">Böylece kişilik bahçenize sürekli birileri fütursuzca girip çıkmaya başlar ve ektiğiniz güzelim çiçeklerinizi yolup atmaya, toprağınızın kalitesini bozmaya devam eder. Çünkü siz kendi değerinizin farkında olmadığınız için başkaları da tabii ki sizin kendi elinizle değersizleştirdiğiniz alanlarda kendilerinin hak sahibi olduğunu düşünürler.  </p>
			<p class="paragraf">Diyelim ki sevgilinizle tartıştınız ve sessizlik orucuna başladınız. Size büyük haksızlık etti. Defalarca özür dilemesi, sizi yaşadığınız ilişkiye bir kez daha ikna etmesi gerekiyor ama iki taraf da derin bir sessizlik orucuna girdi.  </p>
			<p class="paragraf">Ne var ki sizin içiniz huzursuz. Bir şeyler var ki durmadan kalbinizi kemiriyor, eliniz sürekli telefona gidip geliyor.  </p>
			<p class="paragraf">Arasam mı aramasam mı?  </p>
			<p class="paragraf">Mesaj mı atsam çaldırıp mı kapatsam?  </p>
			<p class="paragraf">İçinizde yükselen bu dürtüye hayır diyemiyorsunuz bir türlü.  </p>
			<p class="paragraf">Uğradığınız haksızlık karşısında bile kendinizi suçlamaya başlıyorsunuz. Sanki bir telefon açıp tatlı tatlı konuşsanız hiçbir şey olmamış gibi yoluna girecek ilişkiniz.  </p>
			<p class="paragraf">Sevgilinizin size “Özür dilerim” demesine bile layık bulmuyorsunuz kendinizi.  </p>
			<p class="paragraf">Sizin için bir şeyler yapmasına dahi gerek yok. Hiç zahmete girmesin. Hatta telefon bile açıp kendini ne kadar kötü hissettiğini, sizi kırdığı için mutsuz olduğunu bile söylemese olur.  </p>
			<p class="paragraf">Kendinize “Hayır o telefonu açma” diyemediğiniz için, özür beklerken, her şeyin eskisi gibi olmasını dileyen kişiye dönüşüveriyorsunuz birden.  </p>
			<p class="paragraf">“Bana karşı büyük hatalar yaptın. Sana çok kırgınım ve bütün bu olanlardan dolayı da çok üzgünüm ama yine de ilişkimiz düzelsin, eskisi gibi olalım istiyorum” dediniz.  </p>
			<p class="paragraf">Şu cümlelerinizin her harfinin üzerine oturmuş o ağır değersizlik hissiyle yüzleşin lütfen.  </p>
			<p class="paragraf">Söze dökülmeyen içsesiniz şunu söylüyor aslında:  </p>
			<p class="paragraf">“Ben telefon açıp özür dilemene bile değmem. Buna gerek yok. Kalbimi yeniden kazanmak için çabalama, buna layık değilim. Hem ben neyim ki kendini benden dolayı suçlu hissedeceksin? Değerli olan sensin, çünkü ben ancak senin hayatımdaki varlığınla kendimi değerli hissedebiliyorum. Her hatanda, her hakaretinde ve bana karşı yaptığın her haksızlıkta ben seni zaten affetmeye hazırım. Benim kırılıp gücenecek kadar bile insani bir kişiliğim yok. Ben kişiliğimi tanımıyorum, sen de tanıma. Ben varlık ve benlik sınırlarıma saygı göstermiyorum, dolayısıyla senin de bana saygı göstermene gerek yok.”  </p>
			<p class="paragraf">Görüldüğü üzere sadece başkalarına değil, çok zaman kendimize karşı bile hayır diyebilme cesaretine, özgüvenine ve kararlılığına sahip olmamız gerekiyor.  </p>
			<p class="paragraf">“Kendinize hayır diyebilme” konusunu, ilerleyen sayfalarda ayrıca ele alıyor olacağız, merak etmeyin.  </p>
			<p class="paragraf">Peki bu örnekte neyi gördük aslında?  </p>
			<p class="paragraf">Değersizlik hissinin, iradeyi felç edecek kadar güçlü olduğunu gördük değil mi?  </p>
			<p class="paragraf">Sınırlarınızı çizmediniz, kendi varlığınızı ortaya koyamadınız, kendinizi saygıya layık bulmadınız, gönlü alınacak değerde bir insan olmadığınıza hükmettiniz, incinen egonuzun sesini kısmayı başaramadınız, egonuzu karşınıza alıp “Seninle kavga edecek değilim, ben kim olduğumu, neye layık olup olmadığımı iyi biliyorum, hayır o telefonu açıp özür dileyecek değilim, çünkü bu kadar değersiz hissetmiyorum” diyemediniz, varlık ve benlik sınırlarınızı ihlal ettiniz.  </p>
			<p class="paragraf">Belki ilişkiniz kurtuldu. Her şey kaldığı yerden güzelce devam ediyor.  </p>
			<p class="paragraf">Ne kaybeden var ne de kazanan gibi görünüyor. Sonuçta iki sevgili yine bir ilişkinin içinde buluştu.  </p>
			<p class="paragraf">Oysa yitirilmiş bir kişilik sınırı söz konusu ve bu sınırları kolayca ihlal edebileceğinin farkında nur topu gibi bir ego geldi dünyaya.  </p>
			<p class="paragraf">Artık size ve kişilik sınırlarınıza saygı duymasını bekleyemeyiz sevgilinizin. Kendinize bir değer bile biçmediniz ki değerinizin bilinmesini ondan bekleyesiniz.  </p>
			<p class="paragraf">Sadece kendinize hayır diyemediğiniz için açtığınız o telefonla birlikte yaşananların size kaybettirdiği şeylerden biri de karşınızdaki insanın size biçtiği değer oldu.  </p>
			<p class="paragraf">Belki kolay ve değersiz bir avsınız artık onun için. Ya da her ne olursa olsun her şeye hazır, her şeye razı, kişiliği zayıf, sınırları silik, heyecansız bir oyun arkadaşına dönüştünüz. Bazen kendinize karşı koyacak kadar güçlü olmanız gerekir. Sizden çok şeyler alıp götürecek olaylar ve durumlar karşısında varlık göstererek reddetme ve hayır deme dirayetinizi geliştirebilmelisiniz.  </p>
			<p class="paragraf">Değerinizi kolayca harcamadan ve başkalarına da değerinizi kolayca harcama hakkı tanımadan güçlü bir duruşla “ben” diyebilmek çok değerli...  </p>
			<p class="paragraf">“Söylemesi kolay ama bunu yapması o kadar da kolay değil” diyebilirsiniz.  </p>
			<p class="paragraf">Tamam, kabul...  </p>
			<p class="paragraf">O zaman işe küçük antrenmanlarla başlayın.  </p>
			<p class="paragraf">Şu andan itibaren bir hafta boyunca hayır egzersizi yapın.  </p>
			<p class="paragraf">Hem kendinize karşı hem de başkalarına karşı fark edilir sağlam bir duruş sergileyin.  </p>
			<p class="paragraf">Mesela, konuşmak istemediğiniz kişinin çağrısını telefonunuzda gördüğünüzde açmayın.  </p>
			<p class="paragraf">Yanlış gelen kahvenizi geri gönderin, yeniden yapılmasını isteyin.  </p>
			<p class="paragraf">Hafta sonu programınızı değiştirin. Her şeyi iptal edin. Size özel, keyifli bir program yapın ve diğerlerine “Başka zaman görüşürüz. Bu hafta sonunu kendime ayırdım” deyin.  </p>
			<p class="paragraf">Akşam yemeğinde özellikle içmek istediğiniz meşrubat evde yok mu? Hemen aldırın. Hiç üşenmeyin. O meşrubat gelene kadar da yemeğe oturmayın.  </p>
			<p class="paragraf">Davette giymeyi hayal ettiğiniz kıyafetiniz ütüsüz mü? Hemen alternatif bir kıyafet aramayın. Hayal ettiğiniz kıyafeti hazırlayın. Diğerleri birkaç dakika daha bekleyebilirler.  </p>
			<p class="paragraf">Sigara kullanmadığınız halde yanınızda içmesine izin verdiğiniz arkadaşlarınızı bugün hemen uyarın. “Ben sigara kullanmıyorum. Duman beni çok rahatsız ediyor. Lütfen benim evimde içmeyin” deyin. İlle içmek istiyorlarsa, onlara balkonda küçük ama şık bir oturma düzeni oluşturun. Salonunuzda dumansız ve keyifli vakit geçirin.  </p>
			<p class="arabaslik_sol">3. Özsaygısı Olmayanlar  </p>
			<p class="paragraf"><span class="CharOverride-3">“Bana hayır diyenlere şükran duyuyorum, ne başardımsa onlar sayesinde başardım.”</span>  </p>
			<p class="paragraf ParaOverride-7">Einstein  </p>
			<p class="paragraf">Hayır demek bir özsaygı meselesidir. Özsaygı kendinizi nasıl algıladığınız, kendinize ne kadar saygı duyduğunuz ve ne kadar değer verdiğinizdir.  </p>
			<p class="paragraf">Özsaygınız düşükse kendinizi değerli, yetenekli ve önemli bulmazsınız. Değerinizi yansıtacak çeşitli aynalara yani başkalarına bağımlı hale gelirsiniz.  </p>
			<p class="paragraf">Özsaygı aynı zamanda eleştirilerle ve olumsuzluklarla da baş edebilme becerisi kazandırır.  </p>
			<p class="paragraf">Düşük özsaygı hayır diyememenin altında yatan nedenlerden biridir. Eğer özsaygınız düşükse kendinize ve başkalarına dürüst davranamadığınız için hayır demekten kaçınırsınız. Zayıf taraflarınızla yüzleşmekten korktuğunuz için hayır diyemezsiniz. Kendinizi kötü hissetmemek adına hayır demekten kaçınırsınız. İnsanlardan onay, takdir ve sevgi alabilmek için hayır diyemezsiniz  </p>
			<p class="paragraf">Yalnız kalmaktan korktuğunuz için hayır diyemezsiniz. Düşük özsaygı, kişiliğinizin ipte yürüyen bir cambaz gibi hareket etmesine neden olur. Cambaz düşmemek için sürekli hamle yapar ama bir tedirginlik içindedir ve gerilim taşır. Özsaygınızı geliştirmek için yapmanız gereken şeylerden biri onay beklentinizden vazgeçmektir. Onay almak adına sürekli bir şeylere evet demeniz kendinize güvenmediğinizin göstergesidir. İstemediğiniz şeylere hayır demek kendinize olan güveninizi kazandırır ve kendinize olan saygınızı güçlendirir.  </p>
			<p class="paragraf">Güçlü özsaygı ve kendinize duyduğunuz güven yaşamınızın pek çok alanında işinize yarayacaktır. İş hayatınızdaki ilişkileri daha başarılı bir şekilde yönetebilir, aile ve sosyal çevrenizi daha kolay yönetebilir en önemlisi de kendinizi olduğunuz gibi ortaya koyabilme becerinizi geliştirirsiniz.  </p>
			<p class="paragraf">Kendiniz gibi olmaktan korkmayın. Hepimizin eksikleri, kusurları ve hataları var. Hayat artılarıyla eksileriyle bir bütün halinde yaşandığında büyülüdür. Sizi siz olduğunuz için seven insanlar da var hayatınızda.  </p>
			<p class="paragraf">Hayır demek, seçim yapabilme gücünüzü elinizde tuttuğunuzu gösterir. Sizi korur. Sağlam bir karakter evetlerden çok hayırlarla inşa edilir.  </p>
			<p class="arabaslik_sol">4. İçindeki İyi İnsanı Kaybetmek İstemeyenler  </p>
			<p class="paragraf">Evet demek başkalarıyla olan işbirliğimizi, dayanışmamızı perçinleyen bir şey gibi görünse de perdenin arkasında gözümüzden kaçan bazı gerçekliklerden kaynaklanıyor olabilir.  </p>
			<p class="paragraf">Evet diyerek başkaları tarafından onaylanırız, kabul görürüz ve bir gruba ait hissederiz. Bu gruplar bazen ailemizdir, bazen arkadaşlarımız, bazen de iş yaşamımızdaki, ofisimizdeki insanlardır. Hayatta yalnız kalmamak ve mutlu olmak tabiatımızın gereğidir. Bu yüzden de bizden bir şeyler isteyenlere evet diyerek onlardan beklediğimiz kabul edilme, sevilme, onay alma beklentilerimizi bir anlamda talep etmiş oluruz.  </p>
			<p class="paragraf">Evet derken aslında bir beklenti içindeyizdir. Dışlanmamak, reddedilmek, sevilmemek korkusunun zemininde yattığı bir tür talep edilme ihtiyacıdır duyduğumuz. Böylelikle insanların bizimle olan bağını güçlendirdiğimize inanırız. Özümüzdeki iyi insan olma dürtüsüne teslim oluruz. Fakat tehlikeli bir durum var: Siz acil çıkışta ilk kırılan cam oldunuz! Kendinize yakıştırdığınız melek kanatları emin olun üzerinizde çok da güzel duruyordur.  </p>
			<p class="paragraf">Sürekli iyilik peşinde koşan, insanların derdine derman olan mükemmel bir ilaçsınız. Bu yüzden sürekli birileri sizden borç para istiyor, yapmak istemediği işleri üzerinize yıkıyor, riskli durumlarla sizi karşı karşıya bırakıyor, mutlu gününde yanınızda olmayanlar sıkıntıya düşünce size koşuyor.  </p>
			<p class="paragraf">Peki bunların hepsi gerçekten sizin mükemmel bir insan olmanızla mı ilgili?  </p>
			<p class="paragraf ParaOverride-2">İyi insan olmanın düşüncesizce ilerlemekle ve aşırı sorumluluk almakla bir ilgisi yoktur. Baltasar Gracián, <span class="CharOverride-3">Akıllı Yaşama Sanatı</span>’nda ihtiyatlı davranmanın nasıl incelikle yapılması gerektiğini şöyle anlatır:  </p>
			<p class="paragraf"><span class="CharOverride-3">“Aptallar kapıdan içeri hızla dalar; çünkü budalalık her zaman kabak gibi ortadadır. Onları her türlü önlemden azade kılan aynı basitlik, çuvallama halinde her türlü utanmadan da mahrum eder. Fakat sağduyu, kapıdan her zaman ihtiyatla girer. Onun öncüleri tedbir ve dikkattir. Siz tehlikesiz bir şekilde ilerleyesiniz diye, onlar önden girip içeriyi kolaçan eder. İleriye doğru atılan her düşüncesiz adım, ancak tedbir sayesinde tehlikeden arınmış olacaktır. Ancak bazı durumlarda şans da yardımınıza koşabilir. Şüphelendiğiniz yerde tedbirli adım atın. Tedbirler mekânı kollarken, bilgelik daima dikkatle ileriye doğru adım atar. Bugünlerde insan ilişkilerinde beklenmeyen uçurumlarla karşılaşmak mümkün olduğu için, her adımı dikkatle atmak gerekir.”  </span></p>
			<p class="arabaslik_sol">5. Korku ve Kaygı Dolu Olanlar  </p>
			<p class="paragraf">Birilerine hayır dediğinizde onları kaybetmekten korkuyor musunuz?  </p>
			<p class="paragraf">Dışlanacağınızı, onları kızdıracağınızı mı düşünüyorsunuz?  </p>
			<p class="paragraf">Bu yüzden en zor teklifler bile sizin açınızdan reddedilemez hale mi geliyor?  </p>
			<p class="paragraf">Sizden bir şey talep edildiğinde kaygılanmaya mı başlıyorsunuz?  </p>
			<p class="paragraf">İçinizi bir sıkıntı mı kaplıyor?  </p>
			<p class="paragraf">Kendinizi daha fazla köşeye sıkışmış hissetmemek için bir yerde evet demek zorunda mı hissediyorsunuz?  </p>
			<p class="paragraf">O halde endişeleriniz, hayatınızı yönetiyor demektir. Aldığınız kararlar, gösterdiğiniz tutum ve davranışlarda özgün iradenizin çok daha sahnede yer almadığı söylenebilir. Olası olumsuz sonuçların hayaliyle istemediğiniz zor durumlar içinde kendinizi bırakmayı göze almanız, üzerinde durup etraflıca düşünmeniz ve bu yolda yapıcı olumlu adımlar atmanız gereken çok önemli bir sorun.  </p>
			<p class="paragraf">Korku ve kaygı birbirine çok benzer gibi görünse de aslında ayrılırlar.  </p>
			<p class="paragraf">Korku somut nedenlerle tetiklenir.  </p>
			<p class="paragraf">Mesela üzerinize doğru hızla gelen arabadan korkarsınız ya da sizi ısıracağından emin olduğunuz dişleri dışarıda hırlayan köpekten de korkarsınız.  </p>
			<p class="paragraf">Korku duygusu, somut nedenlerle, gerçekten belirgin ya da en azından kavranabilir durumlar oluştuğunda yaşanan stres deneyimidir.  </p>
			<p class="paragraf">Kaygıda ise durum farklıdır. Korkuda olduğu gibi somut nedenlerden yoksunuzdur, bilinmeyenden ve belirsizlikten kaynaklanır kaygı.  </p>
			<p class="paragraf">Nedenlerin yokluğu ve belirsizliği kaygıyı daha besler. Korku ve kaygılar, ailelerden ya da toplumsal ve sosyal çevrelerden emanet alınan duygulardır.  </p>
			<p class="paragraf">Alışkanlıklarımızın değişeceği düşüncesi, arzu ettiğimiz nesne ya da durumdan kopacağımız ihtimalinin kökleri çocuklukta öğrenildiği gibi sonradan da ortaya çıkabilir. Belirsizlikler her zaman kaygı verir.  </p>
			<p class="paragraf">Kaygıyı ötelemek, görünmeyenle yüzleşmekten kaçınmak için hayır demekten kaçınırken kendimizi yakalamamız an meselesi... Belirsizlik ve büyük değişimler karşısında hayır deme yönünde bir içsel direnç belirdiğinde evet demeye yenilmektense ortaya çıkacak sonuçlarla yüzleşmek adına hızlı bir şekilde karaya adım atmak gerekir.  </p>
			<p class="paragraf">Büyük değişimler yapmak zorunda kaldığımızda kendimizi fırtınalı bir denizin ortasında kalmış gibi hissederiz. Gökyüzü karanlıktır, yağmur görüş mesafesini düşürmüştür ve deniz fenerini göremiyoruzdur. Oysa bu durumu yaratan sadece zihnimizdir. Karanlığı yaratan, görüş mesafesini düşüren şeylerse korkularımız ve kaygılarımızdır. Zihnimizdeki fırtına belirdiğinde içimizdeki evet diyen güçlü sese yenik düşmemiz çok daha kolay olur. Bilinmeyenin ormanına dalmaktansa tanıdık sularda yüzmenin rehavetine kapılırız. Oysa yapmamız gereken tek şey fırtınanın sahteliğini görmek ve sakince karaya ulaşmak için harekete geçmektir.  </p>
			<p class="paragraf">Çünkü bekleyişin getirdiği kaygı denizinde çalkalanmak hepimiz için yorucudur hatta ortaya çıkabilecek sonuçlarla mücadele etmekten çok daha yorucu...  </p>
			<p class="paragraf">Zihninizdeki fırtınadan nasıl kurtulursunuz?  </p>
			<p class="arabaslik_sol">Otomatik düşünce nasıl oluşur?  </p>
			<p class="paragraf">Zihindeki fırtınalardan kurtulmanın ilk adımı otomatik düşüncelerden uzaklaşmaktır.  </p>
			<p class="paragraf">İçinde bulunduğunuz durumu bir gözlemci olarak izlemeye çalışın. Sizde uyanan duygu ne? Korku mu? Kaygı mı? Atalet mi? İsteksizlik mi? Önce duygunuzu keşfedin.  </p>
			<p class="paragraf">Duygular bir neden değil bir sonuçtur. Bu duyguyu uyandıran temel sebepler aslında sizin geliştirdiğiniz, inandığınız ya da saplanıp kaldığınız birtakım düşüncelerdir. Duygunuzu bulduktan sonra bir adım geriye gidin ve buna sebep olan düşünceyi bulmaya çalışın.  </p>
			<p class="paragraf">“Korkuyorum ve korkum aslında rezil olacağımı düşünmememden kaynaklanıyor” ya da “Kaygılıyım çünkü evet demezsem dışlanacağımı düşünüyorum” şeklinde duygu ve düşünce zinciriniz arasındaki bağlantıları bulmak sizi asıl çalışmanız gereken noktaya taşır.  </p>
			<p class="paragraf">Bilişsel davranışçı terapinin merkezinde olan otomatik düşüncede temel soru şudur: Aklınızdan ne geçiyor?  </p>
			<p class="paragraf">Örneğin sabah ofisinize geldiniz ve iş arkadaşınıza günaydın dediniz ancak size yanıt vermedi. Aklınızdan ne geçer?  </p>
			<p class="paragraf">Sizi duymadı.  </p>
			<p class="paragraf">Sizi duydu ama cevap vermedi.  </p>
			<p class="paragraf">Bu iki ihtimal üzerinden duygu ve tepkiler geliştirmeye başlarsınız. Yanına gidip kızgın bir şekilde “Neden bana cevap vermedin?” diye sorabilir ya da sakince “Sana günaydın dedim ama sanırım duymadın” diyebilirsiniz.  </p>
			<p class="paragraf">Doğru düşünmeyi öğrenmek mümkündür. Doğru düşünceyle hareket ettiğinizde sınırlarınızı da koruyabilirsiniz çünkü.  </p>
			<p class="paragraf">Sizi hayır demekten alıkoyan durumlarla savaşmada en etkili silahlardan biri doğru düşünmedir. Sizi korku, kaygı, onay, beğenilme gibi durumlara iten otomatik düşüncelerinizi keşfedip yerine doğru düşünceleri koymalısınız.  </p>
			<p class="paragraf ParaOverride-2">Antik Yunan’a dayanan ve düşünceyi merkezine alan bu yaklaşımda otomatik düşüncüleri oluşturan üç ana şemadan bahsedilebilir.  </p>
			<p class="paragraf ParaOverride-2"><span class="CharOverride-1">Basit şemalar:</span> Ruhsallığımız üzerinde etkisi olmayan günlük bilgiler düzeyindedir. Örneğin “Yağmur yağdığında bir yere gir” ya da “Alkollüyken araba kullanma” gibi kurallar boyutundadır denebilir.  </p>
			<p class="paragraf ParaOverride-2"><span class="CharOverride-1">Ara İnanç ve Varsayımlar: </span>“Eğer” ve “O zaman” ile başlayan koşullu kurallardır. Örneğin “Eğer insanların istediklerini yapmazsam terk edilirim” ya da “Kabul edilmem için kimseyi üzmemeliyim” koşullu kuralları gibi.  </p>
			<p class="paragraf ParaOverride-2"><span class="CharOverride-1">Çekirdek İnançlar: </span>Kişinin içdünyası ve çevresi arasındaki varsayımlardır. Geçmiş yaşantı ve deneyimlere dayanırlar. “Ben aptalım...” “Ben değersizim...” “Ben yetersizim...” gibi varsayımlar örnek verilebilir.  </p>
			<p class="paragraf ParaOverride-2">Şimdi sınırların ihlali konusunda otomatik bir düşünce nasıl gelişir onu görelim:  </p>
			<p class="paragraf">Sevilmiyorum: <span class="CharOverride-1">Çekirdek inanç  </span></p>
			<p class="paragraf">Benden isteneni yapmazsam kimse beni sevmez:<span class="CharOverride-1"> Ara inanç  </span></p>
			<p class="paragraf ParaOverride-2">Kimseye asla hayır dememeliyim: <span class="CharOverride-1">Otomatik düşünce</span>  </p>
			<p class="paragraf">Bu örnekten yola çıkarak kendi otomatik düşüncelerinizi, ara inançlarınızı ve çekirdek inançlarınızı bulabilirsiniz.  </p>
			<p class="paragraf">Düşüncelerinizin kaynağı sizin geçmişinizde, çocukluğunuzda, kötü deneyim ve travmalarınızda köklenmiştir. Çoğu zaman kendine zararlı şeyleri besin kaynağı olarak seçiyor olabilir ve zaten sizde olumsuz duyguları yaratan şeyler de bunlardır.  </p>
			<p class="paragraf">Bu kökleri fark etmek, sorunun şu anda değil geçmişinizden getirdiklerinizde olduğunu fark etmek ya da gelecekle ilgili yersiz senaryolar yazdığınızı görmek zihindeki fırtınanın dinginleşip, görüşünüzün berraklaşmasına yardımcı olacaktır.  </p>
			<p class="paragraf">Diyelim ki giderek karmaşıklaşan bir ilişkinin içindesiniz. Sonunun nereye varacağını kestiremiyorsunuz, her an her şey olabilir. Hangi sonuca hazırsınız, hangisine değilsiniz, emin olamıyorsunuz.  </p>
			<p class="paragraf">İlişkinizin geleceğini merak ediyorsunuz.  </p>
			<p class="paragraf">Belki de artık iyice yüz göz oldunuz. Bir şeyler yolunda gitmiyor. Ayrılmayı düşünüyorsunuz içten içe ama bu kararı alırken temkinlisiniz. Çünkü içinizde fırtınalar kopuyor.  </p>
			<p class="paragraf">Ayrıldığınızda neler olabileceğini tahayyül etmeye çalışıyorsunuz kendinizce. Sevgilimizden ayrıldığınızda yaşayacağınız yoksunluk ya da artık sevilmeme duygusuna odaklanıyorsunuz çoğunlukla.  </p>
			<p class="paragraf">O artık hayatınızda olmadığında ne yapacaksınız? Kötü bile olsa onda özlediğiniz şeyler olur mu? Üstelik onda olmasını çok sevdiğiniz nitelikleri bir başkasında bulamayacak olma ihtimali içinizi kemiriyor. Her ne kadar ilişkinin içinde kendinizi mutsuz hissediyorsanız da onun yokluğunun çok daha büyük bir yoksunluk yaşatabileceği endişesine kapılıyorsunuz. Ya mutsuz bir ilişkiden çok daha can yakıcı ve sarsıcı bir sürece sürüklerse sizi vereceğiniz ayrılık kararı ne yapacaksınız?  </p>
			<p class="paragraf">Evet...  </p>
			<p class="paragraf">Bütün bunların gerçekleşmesi ihtimali var.  </p>
			<p class="paragraf">Tahminlerinizde hiç de yanılmıyor olabilirsiniz.  </p>
			<p class="paragraf">Ancak çok daha önemli bir konu var ki, eğer siz bu gerçekleşmesi mümkün korkularınızı ve kaygılarınızı yönetemezseniz, bedensel ve ruhsal olarak tahrip olmaya başlayacaksınız.  </p>
			<p class="paragraf">İyice sınırları dağılmış bir ilişkiye hayır dediğinizde üzerinize çöken kaygı bulutlarını uzaklaştırırsanız, gerçek manada sonuçla yüzleşirsiniz.  </p>
			<p class="paragraf">Olasılıklar, gerçeklerden her zaman daha yorucu ve daha yıpratıcıdır.  </p>
			<p class="paragraf">Zor gibi görünen kararlar, bir şekilde verildikten sonra olumlu ya da olumsuz bir sürece de girilse rahatlık hissi verir.  </p>
			<p class="paragraf">Olasılığı yüklenmek, gerçekle yüzleşmekten çok daha güç ve zorlayıcı bir tercih.  </p>
			<p class="paragraf">Çoğu kişi, zor bile olsa kendini olasılıkların baskısından ve tehdidinden kurtararak zorlayıcı bile olsa bir karar verip uyguladığında kendini hafiflemiş ve özgür hisseder. Çünkü daha önce de dediğimiz gibi kaygıyı ve gerginliği yaratan etken, bilinmezliklerdir.  </p>
			<p class="paragraf">İhtimallerin insan üzerinde kurduğu hâkimiyet stres, kaygı ve anksiyete yaratır.  </p>
			<p class="paragraf">Sis perdesi iyi veya kötü bir şekilde ortadan kalktığında gerçek duygular ayrışmaya başlar.  </p>
			<p class="paragraf">Gerçeklik en fazla somut bir korku yaşatırken, kaygılar ihtimallerin endişesiyle insanı yıpratır, köşeye sıkıştırır.  </p>
			<p class="paragraf">Özgürce gerçeklerle yüzleşmek ve bunun sonucuna katlanmak, bir olasılığın ya da bir belirsizliğin baskısıyla psikolojik sorunlar yaşamaktan daha zor değil...  </p>
			<p class="paragraf">Pek çok seçenek karşısında karar vermek keşke yazıldığı kadar kolay olsa ancak nihayetinde insanız.  </p>
			<p class="paragraf">Hayatın kesin kuralları yok. Ancak kendi kişiliğimizin sınırları kadar sağlıklı, huzurlu ve hayatla barışık yaşamamız mümkün. Neye hayır neye evet diyeceğinizin kararını verebilme becerisi olgunluk gerektirir.  </p>
			<p class="paragraf">Peki insan ne zaman olgunlaşır?  </p>
			<p class="paragraf">Açıkçası bunun bir saati ya da yaşı yok.  </p>
			<p class="paragraf">Çünkü kişiliğin inşası hayat boyu anbean devam eden bir süreç...  </p>
			<p class="paragraf">Her gün, hatta her an kişiliğimizi yeniden ve yeniden inşa ediyoruz.  </p>
			<p class="paragraf">İşte bu yüzden deneyimler çok değerli...  </p>
			<p class="paragraf">Denemekten de denenmişi masaya yatırıp dersini almaktan da kaçmamak, korkmamak lazım...  </p>
			<p class="paragraf">Hayat ancak yaşandıkça, tecrübe edildikçe öğrenilir. Kaçarak ve saklanarak değil.  </p>
			<p class="paragraf">Olgunluk da deneyime açık olmak, denenmişten verimli sonuçlar çıkarabilmektir işte. Özgür bir yaşamın zenginliklerini keşfetmenin mucizesine tanıklık etmek istiyorsanız hayat yolunu kendi seçimlerinizle yürümeniz gerekir. Kimlerle arkadaşlık kuracağınıza, kimleri özel hayatınıza alacağınıza, nasıl bir işte çalışacağınıza, fikirlerinizi özgürce nasıl ifade edebileceğinize, hedeflerinize, yaşam tarzınıza, ideolojilerinize hepsine kendiniz karar verirsiniz. Bunu düşünmek endişe verici olabilir ama denemek korkutucu olamaz.  </p>
			<p class="arabaslik_sol">6. Sevilme Kaygısı Yaşayanlar  </p>
			<p class="paragraf">Her canlı bakıma muhtaç doğar. İnsan da, hayvan da...  </p>
			<p class="paragraf">Beslenme, barınma, güvenli kollarda huzur hissetme ve sevilme ihtiyacı doğamızda var.  </p>
			<p class="paragraf">Tüm fizyolojik ve güvenlik ihtiyaçlarımız anne babamız ya da bakımımızdan sorumlu kişiler tarafından karşılanır.  </p>
			<p class="paragraf">Peki hayati ihtiyaçlarımız karşılanırken, sevgi ihtiyacımızı da beraberinde yeterince doyurabiliyor muyuz?  </p>
			<p class="paragraf">Karşılıksız sevgiyle mi büyütülürüz yoksa koşullu bir sevgiyle mi?  </p>
			<p class="paragraf">Koşullu ve koşulsuz sevginin ayrımını çocuk aklımızla yapabilir miyiz aslında?  </p>
			<p class="paragraf">Neler öğreniriz kişiliğimizin tohumlarının atıldığı o önemli dönemde?  </p>
			<p class="paragraf">Bir bitkinin güneşe, suya ve toprağa nasıl ihtiyacı varsa insanın da ruhsal olarak sevilmeye, kabul görmeye, beğenilmeye ihtiyacı var.  </p>
			<p class="paragraf">Bizi yetiştirenlerin halleri, tavırları, yaklaşımları, kullandıkları sözcükleri, davranışları hepsi şüphesiz ki kişiliğimizi etkiler.  </p>
			<p class="paragraf">Ait olma ve sevgi ihtiyacı yeterince karşılanmamış çocuklar yetişkin olduklarında ilişkilerinde sağlıklı duygular geliştiremezler.  </p>
			<p class="paragraf">Büyük sorun şu ki ilerleyen yaşlarında ilişkilerinde sıkça sorun yaşayanların hiçbiri bu sorunların temel nedenlerinin çocukluklarında yattığını ve bu örüntünün o dönemde kurulduğunun farkında bile olmazlar.  </p>
			<p class="paragraf">Çocukluğunda yeterince sevgi görmemiş yetişkinler için kendileri dışında herkes hatalıdır, düzeltilmesi gereken hep başkalarıdır, kendileri daima haklıdırlar. Dünyayı suçlayıcı bu tavırlarının temelinde sevilme ve kabul görme ihtiyacı vardır.  </p>
			<p class="paragraf">Savaş alanına dönmüş, çatışması ve meydan okuması bol ilişkilerin de perde arkasında aynı duyguların gizlendiği söylenebilir pekâlâ.  </p>
			<p class="paragraf">Bebeklikten itibaren ihtiyaç duyduğumuz, şanslı olanlarımızın erişebildiği ama ulaşamayanların da sayıca hiç de az olmadığı bir duygudur sevilme ve kabul görme arzusu... Çevrenize şöyle bir bakın. Onaylanmaya ve sevilmeye arzu duyan ne kadar çok insan göreceksiniz.  </p>
			<p class="paragraf">Anne babası tarafından terk edilmiş bir çocuğun mutluluğu suça bulaşmış insanların arasında aramasının nedeni ne olabilir?  </p>
			<p class="paragraf">Ya da televizyonlarda onlarcasına denk geldiğimiz yarışma çılgınlıklarına dahil olup başkalarının gözünde bir nebze de olsa sevilme hissini tatmak için uğraşanlar sizce neyin peşindedir ki? Sevilme ihtiyacı karanlık bir kuyudur. Çocuk yaşta açılan ve zamanla giderek derinleşen karanlık bir kuyu...  </p>
			<p class="paragraf">Kuyunun içini doldurmak için yaşam boyu ne gerekiyorsa ve ele ne geçiyorsa fütursuzca fırlatılır o boşluğa. Hayır diyemeyenlerin çoğunun en büyük kaygısıdır sevilmemek. Onlar hep birilerini kaybetmekten, kırmaktan, üzmekten korkarlar ama temelde en büyük korkuları karşısındaki kişi tarafından sevilmeyeceğine şartlanmasıdır.  </p>
			<p class="paragraf">Onun düşüncesine göre hayır dediğinde herkes sırtını dönecektir ona, ulaşılamaz hale gelecekler, iletişimlerini kesecekler, bir daha yüzünü bile görmek istemeyeceklerdir. Sevilmeme ve kabul görmeme korkusu öylesine derindir ki sadece hayır dediği için bir daha hiçbir şeyin eskisi gibi olmayacağı kaygısına kapılır. Bu yüzden ne kadar da zor olsa, yapmayı hiç istemese bile hatta zor durumda kalmayı dahi göze alarak çaresizce evet der. Sizin de hayır diyememek konusundaki en büyük motivasyonunuz sevilme ihtiyacınız olabilir mi acaba? Yeri gelmişken sevginin ne olduğu ve ne olmadığı üzerinde duralım o halde.  </p>
			<p class="paragraf">“Sizce sevgi nedir?” diye sorulsa herkesin muhakkak kendine özgü bir sevgi tarifi olduğunu görürüz.  </p>
			<p class="paragraf">Dolayısıyla sevginin basit, somut ve gerçek tarifini yapmak çok da kolay değil...  </p>
			<p class="paragraf">Ancak temel olarak “bir kişiye ya da varlığa geliştirdiğimiz yakınlık ve bağlılık duygusu” diye tarif edilebilir.  </p>
			<p class="paragraf">İlgi duygusu, gönülden bağlı olma, derin dostluk ve sevecenlik duygusu gibi farklı tanımlar da yapılabilir.  </p>
			<p class="paragraf">Sevginin ne olduğunu söylemek güç olsa da neyin sevgiyle ilgisi olmadığını ya da neyin sevgiye düşman olduğunu belirlemek mümkün...  </p>
			<p class="paragraf">İçinde dayatma, baskı ve zorlama olan her duygunun deneyimlenmesinde sorun vardır aslında.  </p>
			<p class="paragraf">Sevilmek için dayatma göstermek, bu hisse karşı bağımlılık ve yoğun ihtiyaç oluşturmak, sevilme deneyimini yaşamak için duygusal veya fiziksel zorlamalar ve baskılar oluşturmak muhakkak ki sağlıksızdır.  </p>
			<p class="paragraf">Kontrolsüz sevilme arzusu, kaygı, anksiyete, kaybetme korkusu gibi olumsuz; saplantı, bağımlı kişilik gibi psikolojik sorunlara yol açar.  </p>
			<p class="paragraf">Kişi, çocuklukta eksik ya da koşullu olarak aldığı sevgiyi çeşitli mekanizmalarla elde etme ve bu eksikliği tatmin etme yollarına düşer. Bu ruhsal arayış, başka insanlar tarafından onaylanma ve sevilme amacıyla istemediği durumların içine girmesine neden olan çeşitli dürtüler yaratır.  </p>
			<p class="paragraf">Mesela sevgiyi elde etmek için aşırı fedakârlıklarda bulunur, kendinden vazgeçer ve sınırların kaybolduğu bir dünyada hayır kelimesini sözlüğünden söküp atar. Bir çeşit bağımlılıktır bu. Sevilmeme düşüncesinin yarattığı kaygının getirdiği ve kişinin kendinden vazgeçtiği andır. Sağlıksız düzeyde sevgi açlığı çeken kimseler hayır demekte en çok zorlanan insanlardır. Çünkü yalnızlık, reddedilmek, toplumdan uzaklaşmak, dostsuz kalmak acıtıcıdır ve keskindir. Talep edilme ihtiyacının ortadan kalkması korkutucudur.  </p>
			<p class="paragraf">Gerçek sevgi kendini ifade etmek için zorlamaya ihtiyaç duymaz. Eğer biri tarafından sevilmek için kendinizi paralamak zorunda hissediyorsanız muhtemelen gerçek sevginin ne olduğu konusunda yanlış öğretilere sahipsinizdir ki bu yüzden “Ne olursa olsun kendinde olanın hep daha fazlasını sun karşındaki insana” düşüncesine hapsolursunuz.  </p>
			<p class="paragraf">Şimdi düşünün bakalım, kendinizde olanın daha fazlasını hiç düşünmeden başkalarına sunduğunuz halde, fedakârlıklarınızın haddi hesabı olmadığı halde, kendinizi başkalarının mutluluğuna adadığınız halde neden hâlâ mutsuzsunuz?  </p>
			<p class="paragraf">Neden sevip sevilmediğinizi hissediyorsunuz?  </p>
			<p class="paragraf">Çok sevdiğiniz halde hakkınız olan sevgiyi neden yaşayamadığınızı düşünüyorsunuz?  </p>
			<p class="paragraf">Çünkü siz de bütün bunları sevdiğiniz için yapmadınız.  </p>
			<p class="paragraf">Her ne kadar bütün emekleriniz sevgiden ileri gelmiş gibi görünse de aslında içsel olarak sizi motive eden en güçlü dürtü, korkularınızdı.  </p>
			<p class="paragraf">Aşırı şefkatli ve iyi niyetli davranma çabanızın altında hangi duyguyu barındırdığınızı bulmaya çalışın.  </p>
			<p class="paragraf">Hayır diyemediğiniz insanlar farklı olabilirler ama hepsinde sizi evet demeye iten motivasyonun üzerindeki perdeyi kaldırın.  </p>
			<p class="paragraf">Yüzleşmek istemediğiniz, geriye ittiğiniz, kendinize itiraf edemediğiniz her şey size özgürlük getirecektir. Çünkü ancak zayıflıklarınızla ve zaaflarınızla yüzleşerek büyür ve olgunlaşırsınız. Aksi takdirde yaşadığınız bu kısırdöngüde sadece özneleriniz değişir ama hissettiğiniz mutsuzluk ve hüsran hep yerinde kalır.  </p>
			<p class="paragraf">Sevilmenin sınırları bulanıktır. Ne kadar çok sevdiğimizi ya da ne kadar çok sevilmek istediğimizi tarif edebiliriz ama sınırları belirlemek konusunda hatalara düşebiliriz. Perdenin arkasındaki korkular bize ait değillerdir, çoğunu çocukluk döneminde ya da kişiliğimizin inşa edildiği gençlik zamanlarımızda emanet almışızdır. Tıpkı sahte paralar gibi... Gerçek olmayan bir servetle gerçeklikler satın almaya çalışırız.  </p>
			<p class="paragraf">Terk edilme korkusu, alay edilme korkusu, yalnızlık korkusu, suçluluk, içteki iyi insanı koruyamama korkusu, onaylanmama kaygısı gibi...  </p>
			<p class="paragraf">İlişkilerimizde de sahte paralarla alışveriş yapmaya çalışır, karşılığında gerçeklikler satın aldığımızı sanırız. Oysa sahici ilişkilerde gerçek sevgi hiçbir bahaneyle alınıp verilemez.  </p>
			<p class="arabaslik_sol">Neden Bazılarına Hayır Demek Zordur?  </p>
			<p class="paragraf">Küçük bir çocukken hayır demek ne kadar da kolaydı bizim için öyle değil mi? Ağzımıza zorla tıkılan mamaya cesaretle itiraz ediyor, bizi engelleyen her şeyi yıkıp geçiyor ve özgürce kendi dünyamızın sınırlarını keşfediyorduk.  </p>
			<p class="paragraf">“Oraya sakın dokunma!” ikazları bile bizim için boş bir laftan ibaretti sadece, biz yine de gidip yasaklı bölge neresiyse oraya dokunuyorduk. Ancak yaş aldıkça sınırlarımız çoğaldı, Hayır dememiz zorlaştı. Korkular, otorite, kaybetme endişesi, yalnızlık, kurallar sardı dört bir yanımızı. İstemeden de olsa dilimizden dökülen evetler çoğaldı.  </p>
			<p class="paragraf">Mutluluk kumbaramızdan harcadıkça harcadık ve nihayetinde eksiye düştük.  </p>
			<p class="paragraf">Herkesin hayatında özel insanlar vardır ki onlara hayır demek her zaman çok da kolay olmayabilir.  </p>
			<p class="paragraf">Peki o zaman ne yapacağız?  </p>
			<p class="paragraf">Sınırlarımızın sevdiklerimiz tarafından ihlal edilmesine izin mi vereceğiz?  </p>
			<p class="paragraf">Hayır!  </p>
			<p class="paragraf">Ayrıca sevdiklerimiz dışında da öyleleri vardır ki farkında olmadan savaş halindeyizdir onlarla ve hayır demekte eper zorlanırız. Zira onların psikolojimiz üzerinde de ciddi etkileri vardır.  </p>
			<p class="paragraf">Piranhaları düşünün mesela. Suya düşen her parça eti nasıl da bir anda yok ediveriyorlar değil mi?  </p>
			<p class="paragraf">İşte bazı insanlar da vardır ki et yemekten hoşlanırlar adeta.  </p>
			<p class="paragraf">Hayır demekte zorlandığınız insanların listesini yapın. “Bende kredisi sonsuzdur” dediklerinizi özellikle yazın.  </p>
			<p class="paragraf">Kimin sizi hangi tarafınızdan yakaladığından emin olun.  </p>
			<p class="paragraf">Spesifik durumlar hariç sizden sürekli taleplerde bulunanlar yanınıza yaklaşmak için çeşitli stratejiler bulurlar.  </p>
			<p class="paragraf ParaOverride-2">Bazılarına yakından bakalım:  </p>
			<p class="paragraf"><span class="CharOverride-1">Kibarlar: </span>Tabii ki zarafetlerini ve kibarlıklarını birer silah olarak kullanırlar ve taleplerini yerine getirmeniz için size ustaca yaklaşırlar.  </p>
			<p class="paragraf">Onlara hayır demek sizi adeta kabalaştıracakmış gibi hissedersiniz. Çünkü öylesine kibardırlar ki onları reddetmek olsa olsa kabalık olur, ayıp olur.  </p>
			<p class="paragraf">Her zarafete karşılık vermek gerekir mi?  </p>
			<p class="paragraf">Tabii ki hayır...  </p>
			<p class="paragraf">Kibar bir talep, kibarca reddedilebilir.  </p>
			<p class="paragraf">“Senin kadar duyarlı bir insanın yaşadığım bu zor durumda beni yalnız bırakmayacağından eminim. Bunu zaten sadece senden isteyebilirim. Bana yapacağın bu yardımı hayatımın sonuna kadar unutmayacağımdan emin olabilirsin. Ömrümce minnettar kalacağım sana. Yardım elini benden esirgemezsin değil mi? Senin ne kadar güçlü ve iyi kalpli biri olduğunu biliyorum. Sen de aynı yardımı benden isteyeseydin, gözümü bile kırpmazdım.”  </p>
			<p class="paragraf">Böylesi bir yaklaşımla baş etmek hiç de kolay değil gibi görünüyor değil mi?  </p>
			<p class="paragraf">Hayır dediğiniz an, dünyanın en zalim, en sevgisiz, en merhametsiz, en anlayışsız insanıymışsınız gibi hissedeceksiniz kendinizi...  </p>
			<p class="paragraf">Oysaki sınırlar herkes içindir.  </p>
			<p class="paragraf">Yapamayacağınız şeyler konusunda kimse sizi vicdanınızla baş başa kalmaya zorlayamaz.  </p>
			<p class="paragraf ParaOverride-2">“Senin için elimden gelen her şeyi yapacağımdan emin ol. Ancak bu konuda sana yardım etmem mümkün değil” demek dürüstlüğünüzün bir göstergesi olur ancak.  </p>
			<p class="paragraf"><span class="CharOverride-1">Duygusallar:</span> Bu tipler öyle hassastırlar ki sanki ağzınızdan çıkacak hayır kelimesini duymak bile ölümle eşdeğerdir. Onu geri çevirdiğinizde birinin hayatını altüst etmişsiniz gibi hissedebilir, bu yüzden vicdan azabı çekebilir, kendinizi suçlayabilirsiniz ama dürüstçe sarf edilmiş hiçbir hayır, başkasının hayatını karartmaz.  </p>
			<p class="paragraf">“Beni reddedersen hayatımda hiçbir şey bir daha eskisi gibi olmaz. Ben en çok sana güvenerek çıktım bu yola. Sen yoksan ben mahvoldum demektir. Bana olan sevgine ve yakınlığına öyle güveniyorum ki, seni kendimden ayrı düşünmedim hiçbir zaman. Bunu benim için yapacağından eminim... Yoksa herkese karşı güvenimi yitireceğim. Bir daha asla kimseye dostluk kapılarımı açmayacağım...”  </p>
			<p class="paragraf">Üstüne üstlük gözleri bile dolar konuşurken.  </p>
			<p class="paragraf">Her sözünde fazlasıyla samimi bile olabilir.  </p>
			<p class="paragraf">Sarf ettiği her duygu, her söz tamamen gerçekti diye düşünelim mesela.  </p>
			<p class="paragraf">Ona gerçekten yadım etmek istiyor musunuz, istemiyor musunuz?  </p>
			<p class="paragraf">İşte bütün mesele bu...  </p>
			<p class="paragraf">Ona yardım etmek sizi zora düşürecekse, aslında içten içe “Keşke bu teklifi bana hiç yapmamış olsaydı” diye düşünüyorsanız, bütün bunları duymamış olmayı tercih edecek kadar olayların dışında kalmayı arzu ediyorsanız bunu ifade etmekte neden zorlanasınız ki?  </p>
			<p class="paragraf">Önce kendinizden sorumlusunuz.  </p>
			<p class="paragraf">“Benden habersiz, bana güvenerek birtakım kararlar alman ve uygulaman doğru değil, biliyorsun değil mi? Sevgine her zaman güveneceğim, benim için her şey hep eskiden olduğu gibi olacak ama bu konuda yanında olamam.”  </p>
			<p class="paragraf ParaOverride-2">İşte hepsi bu kadar...  </p>
			<p class="paragraf"><span class="CharOverride-1">Muhtaçlar:</span> Ah işte bunlar bamtelinizi titretirler. Mağduriyetleri asla bitmez. Sürekli kurban rolünde oldukları için yerli yersiz bir dolu beklentiyle karşınıza çıkmaktan hiç çekinmezler. Çünkü onlar hep ama hep zor durumdadırlar.  </p>
			<p class="paragraf">“Ailemden beklediğim para yardımını alamadım. Borçlarım birikti. Faturalarımı bile yatıramıyorum, dağılmış durumdayım. Bir dahaki ay borcumu kapatmaya çalışırım. Yeni bir iş görüşmesine gidiyorum, yarın belki avans verirlerse daha da hızlı öderim sana borcumu.”  </p>
			<p class="paragraf ParaOverride-2">“Bu kez olmaz. Ben de zor durumda kalıyorum” demeniz yeterli olacaktır.  </p>
			<p class="paragraf"><span class="CharOverride-1">Emrivakiciler:</span> En can sıkıcı olanlar emrivakicilerdir. Ne durumda olduğunuzun bir önemi yoktur onlar için. Uygun musunuz, değil misiniz, size karşı ayıp olur mu olmaz mı hiç önemli değil... Vereceğiniz cevabı bile beklemeden üzerinize bir dolu iş ve sorumluluk bırakıp çoktan toz olup giderler. Ne olduğunu anlamazsınız bile. “Eh mecburuz artık” deyip boynunuzu eğmek zorunda olduğunuzu düşünürsünüz.  </p>
			<p class="paragraf ParaOverride-2">Bu tip stratejistlere açıklama yapmak bile gerekmeyebilir aslında. Kendinden başka kimseyi düşünmeyen, bencillikte sınır tanımayan, kimseye saygısı ve anlayışı olmayan birini hayatınızdan çıkarmakta zorlandığınızı söylemeyin lütfen.  </p>
			<p class="paragraf"><span class="CharOverride-1">Gücünü kullananlar:</span> Bu grup riskli... Burada eşiniz, patronunuz, sevgiliniz, çocuklarınız, aile bireyleriniz yer alabilir zira.  </p>
			<p class="paragraf">Duygusal olarak ya da ast-üst ilişkinizden dolayı karşınıza “dediğim dedik” tavırlarıyla gelebilirler. Sizi istemediğiniz durumların içine sürüklemekte hiçbir sakınca görmezler. Onların bu tutumunu bir meydan okuma gibi görmediğiniz sürece sorun kolayca çözülebilir. Meydan okuma sizi öfkelendirir. Bir tür düelloya davet edildiğiniz hissine kapılabilirsiniz ki kendinizi manasız bir çekişmenin ya da kavganın içinde bulabilirsiniz.  </p>
			<p class="paragraf">Onlar sadece dediklerini yaptırabilmek için üzerinizde kurabilecekleri hâkimiyetin sınırlarını zorluyorlar. Bu bir meydana okuma ya da savaş çağrısı değil.  </p>
			<p class="paragraf ParaOverride-2">Sınırlarınızın ne olduğu konusunda kararlı olmanız yeterli...  </p>
			<p class="paragraf"><span class="CharOverride-1">Manipülatörler: </span>Onların yüzünde iyilik maskeleri vardır ancak tek dertleri çıkarları için sizi bir şeylere zorlamaktır. Bu yolda ilerlerken bir süre sizi yanıltıcı davranışlar sergileyebilirler ve gerçekleştiremeyecekleri vaatlerde bulunabilirler.  </p>
			<p class="paragraf">Bir kişilik bozukluğu özelliği olan “manipülasyon” narsis insanların sıkça kullandığı araçlardandır. Hayır kelimesine alışkın olmadıkları için küsmek, konuşmamak, trip atmak, arkanızdan konuşmak gibi pek çok can sıkıcı davranışlar sergileyebilirler.  </p>
			<p class="paragraf ParaOverride-2">Çıkarına ters düştüğünüz için size bütün bunları yapabilecek cüreti gösteren insanlara hayır diyebildiğiniz için kendinizi çok özgüvenli, kararlı ve değerli hissedin lütfen.  </p>
			<p class="paragraf"><span class="CharOverride-1">Israrcılar:</span> Bazılarına laf anlatmak deveye hendek atlatmaktan güçtür. Onlar sizin verdiğiniz hayır cevabına başka cephelerden savaş açmaya devam ederler. İsterler de isterler. Ta ki siz evet deyinceye kadar...  </p>
			<p class="paragraf">Suçluluk uyandırmaya çalışırlar, dostluk, arkadaşlık gibi kavramlarla içinizdeki hassas noktaları ve değerleri oymaya kalkışırlar.  </p>
			<p class="paragraf">Çoğu zaman ısrarlarından yorulduğunuz için evet demekten başka çarenizin kalmadığını düşünür, hiç istemediğiniz halde olmadık şeyler yaparken buluverirsiniz kendinizi.  </p>
			<p class="paragraf">Kültürümüzde ısrarcılık baskın bir niteliktir. Özellikle misafirliklerde çokça karşımıza çıkar ısrarcılar.  </p>
			<p class="paragraf">Tok olmanıza rağmen ağzınıza tıkılan yemekler ısrarcı kişilik yapılarının bir göstergesidir aslında. Yarın öbür gün sizi çok daha zor durumda bırakacak konularla ilgili ısrar etmek üzere kapınıza dayanmaları an meselesidir. Gözünüzü açık tutun. Israrcılar sadece sofrada değil, hayatın içinde de aynı refleksi gösterirler.  </p>
			<p class="paragraf">Önceleri zorla baklava yedirirler. “Ellerimle yaptım, Allah aşkına tadına bakmadan yollamam seni. Yiyeceksin de yiyeceksin. Yoksa ahirette bile iki elim yakandadır.”  </p>
			<p class="paragraf">Sonra ısrarla yatıya bırakırlar sizi, sonra ısrarla birileriyle tanıştırırlar, sonra ısrarla birileriyle aranızı yapıp evlendirmeye bile kalkarlar, ısrarla hayatınızın bir köşesine köklenmenin yolunu bulurlar.  </p>
			<p class="paragraf ParaOverride-2">Dolayısıyla hayır derken asla tereddüt göstermemeniz gereken insan tipleriyle karşı karşıya olduğunuzu söylemek mümkün...  </p>
			<p class="paragraf"><span class="CharOverride-1">Denetleyiciler:</span> Onlar “Evet Cumhuriyeti”nin başkanıdırlar. Onlar hayıra tahammül edemezler ve her an tepenizde dikilip sizi yönlendirmeye çalışırlar. Ne mi yaparlar?  </p>
			<p class="paragraf">Saymakla bitmez ki...  </p>
			<p class="paragraf ParaOverride-2">Ama deneyelim:  </p>
			<ul>
				<li class="paragraf ParaOverride-5">Sizi suçlu hissettirirler.  </li>
				<li class="paragraf ParaOverride-5">Öfkelendirirler.  </li>
				<li class="paragraf ParaOverride-5">Korkuturlar.  </li>
				<li class="paragraf ParaOverride-5">Kendi taleplerini dayatacak bir stratejileri mutlaka vardır.  </li>
				<li class="paragraf ParaOverride-5">Sizi kışkırtırlar.  </li>
				<li class="paragraf ParaOverride-6">Makul bir kişilik profili sergilemeye çalışırlar.  </li>
			</ul>
			<p class="paragraf">Bu tip insanlarla beraberken kendinize şu soruyu sorun:  </p>
			<p class="paragraf"><span class="CharOverride-3">“Onunla beraberken kendimi nasıl hissediyorum?”  </span></p>
			<p class="paragraf">Bu sihirli bir sorudur ve kendimize unuttuğumuz bazı şeyleri hatırlatır.  </p>
			<p class="paragraf">Bir bahçe kuruyor olsanız ekeceğiniz çiçekleri seçerken ne kadar da özenli davranırsınız ama değil mi?  </p>
			<p class="paragraf">Mor menekşeler, pembe güller, beyaz papatyalar... Hepsi farklı güzellikte, farklı renklerde ve kokularda...  </p>
			<p class="paragraf">Bahçenize dadanan yabani otlar güzelim çiçeklerinize zarar verebilir endişesiyle zaman zaman temizlik yaparsınız, zararlı otları bahçenizden uzaklaştırırsınız.  </p>
			<p class="paragraf">Hayatınız da sizin en güzel bahçeniz... Zararlı otları tamamen söküp atabilmek mümkün olmasa da onların size verebileceği hasarı azaltabilmek adına hayır demek ve sınırlarınızı belirlemek sizin elinizde.  </p>
			<p class="paragraf">Ne sunduklarına dikkat edin!  </p>
			<p class="paragraf">Size sevgi, saygı, beğeni, takdir sunuyor olabilirler. Hatta para, çeşitli etiketler ve unvanlar bile serebilirler ayaklarınızın altına. Neyin alışverişi içinde olduklarının farkında olun. Karşılığında ne ödemeniz gerekeceğini bilin.  </p>
			<p class="paragraf">Bu sunumların cazibesine karşı koymak her zaman kolay olmayabilir ancak sonuçlarına katlanmak zorunda kalacağınız ağır getirilerini de hesap etmeniz gerekir.  </p>
			<p class="paragraf">Bir gün sizi siz olmaktan vazgeçirebilecek bir seçimle yüz yüze kalabilir ve evet demek zorunda kalabilirsiniz. Yaşam bahçenizin bahçıvanı olun. Çiçeklerinizin solmasına izin vermeyin. Size çeşitli stratejilerle yaklaşmaya çalışanlara karşı uyanık olun. Unutmayın ki hayır demek nezaketsizlik değildir.  </p>
			<p class="paragraf">Hayır demek kendinize karşı olan saygınızı, gücünüzü, varlık ve benlik alanınızı korumaktır. Zamanında söylenmeyen hayırlar büyük zararlara yol açar.  </p>
			<p class="arabaslik_sol">Duygusal Zorbalık  </p>
			<p class="paragraf"><span class="CharOverride-3">“Yumuşak başlı pek çok kişi, tehlikeli veya suiistimalci bir ilişki içinde olduklarını çok geç fark eder. Ruhsal ve duygusal radarları bozulmuş, kalplerini koruyacak yeteneklerini kaybetmişlerdir.”</span>  </p>
			<p class="paragraf ParaOverride-7">Henry Cloud  </p>
			<p class="paragraf">Zorbalık, çocukların ve gençlerin dünyasından bildiğimiz bir kavram olsa da hemen hemen hepimizin hayatında bir yerlerde karşımıza çıkıyor.  </p>
			<p class="paragraf">Psikolojik şiddetin bir davranış çeşidi olan zorbalık özellikle ast-üst ilişkileri söz konusu olduğunda ya da karşılıklı olarak bir güç dengesi sağlanamadığında başvurulan yollardan biri olabilir.  </p>
			<p class="paragraf">Çeşitli konulara yönelik olarak sürdürülen zorbalıkta amaç, hedefe konulan kişiyi baskı altına almak ve isteklerin yerine getirilmesi için ezmeye çalışmaktır. Bir zorbaya hayır demek hiç de kolay olmayabilir. Özellikle yöneticiniz veya patronunuzsa kâbus dolu günler yaşıyor olabilirsiniz.  </p>
			<p class="paragraf">İşinizi ve kazancınızı kaybetme riskiniz yüzünden iradenizi onların ellerine telim edebilir, sınırlarınızın ihlal edilmesine göz yummak zorunda kalabilirsiniz. Zorbalığa her an, her yerde rastlamak mümkün... Okulda, işte, aile içinde, mahallede, sitede, apartmanda, sosyal hayatta, kafede, restoranda, sokakta, durakta... Her yerde...  </p>
			<p class="paragraf">Zorbalık, kendini size dayatan insanların sizi bir yerde yok saymasıdır.  </p>
			<p class="paragraf">Ne fikirlerinizin ne de seçimlerinizin bir önemi vardır onlar için. Dediğim dediktirler. Ayrıca her isteklerini kendilerince haklı olduklarına inandıkları türlü yöntemlerle ısrarla yaptırırlar. Hatta zorlarlar bile. Bu yolda fiziksel ve sözlü tacizden dahi çekinmezler.  </p>
			<p class="paragraf"><span class="CharOverride-3">Hiçbir zorbalığı kabul etmek zorunda değilsiniz.  </span></p>
			<p class="paragraf">Kendinizle ilgili geliştirdiğiniz birtakım yetersizlik duygularına sahip olabilirsiniz.  </p>
			<p class="paragraf">Hangi konuda kendinize güvenip güvenmediğinizden emin olmanız çok değerli...  </p>
			<p class="paragraf">Çünkü sırf bu yüzden bile hayır demekten kaçıyor olabilirsiniz.  </p>
			<p class="paragraf">Yetersizlik duygusuna sahip olup olmadığınızı anlamanızın en kolay ve güvenilir yolu seçimlerinizi, onaylarınızı izlemektir kuşkusuz.  </p>
			<p class="paragraf">Neyi kolayca onaylıyorsunuz dikkat edin mesela.  </p>
			<p class="paragraf"><span class="CharOverride-3">Neyi kolayca kabulleniyorsunuz?  </span></p>
			<p class="paragraf">Belki bir eğitime gidiyorsunuz ve hocanızın o konuda uzman olduğunu düşünüyorsunuz. Sizden istediği her şeyi yapıyorsunuz ama içten içe birçok şeyi de sorguluyorsunuz. Cevaplarınız yeterince berrak değil... Aslında eğitimden tam anlamıyla tatmin olmuyorsunuz. Bu konuda kendinizi yetersiz bulduğunuz için hocanın her ödevini ya da pratiğini uygulamak zorunda hissediyorsunuz. Yani aslında yetersizlik hissinizden dolayı yapmak istemediğiniz şeyleri reddetmek konusunda korkak davranıyor olabilirsiniz.  </p>
			<p class="paragraf">Belki bir ortağınız var, onun bir şekilde isminizi lekelemesinden ya da size para kaybettirmesinden çekiniyorsunuz. Aslında bu ortaklığın içinde kendinizi güvende hissetmiyorsunuz. Yetersizlik hissinizden dolayı kolayca maniple ediliyor olabilirsiniz. Unutmayın ki zorbalar, başkalarına maddi manevi zarar vermek ve kötülemek konusunda oldukça cesaretlidirler. Kapana kısıldığınız hissine kapılarak isteklerinizi ifade etmek konusunda cesaretiniz kırılmış olabilir.  </p>
			<p class="paragraf">Zorbaların hedefinde genellikle kendisinden daha güçsüz ya da bazı kişilik bozukluklarına sahip kişiler vardır.  </p>
			<p class="paragraf">Burada “güçsüz insan” derken ne demek istediğimizin üzerinde duralım biraz. Güçsüz insanı tanımlamak için pek çok tarif yapılabilir. Zayıf karakterli, olumsuz pek çok kişilik özelliğine sahip ve değerlerden yoksun bir insan için de güçsüz insan denebilir. Ama zorbalığa maruz kalan “güçsüz insan” tanımı bunlardan farklıdır.  </p>
			<p class="paragraf">İnsan olarak her birimiz özel ve eşsiziz. Ancak bazılarımız diğer insanlar tarafından yönlendirmelere daha açık ve savunmasızdır. Onlar kendi fikirlerini söyleme ve arkasında durma cesaretinden çeşitli nedenlerden dolayı yoksundurlar. Manipülasyona daha açık, daha kolay ikna edilebilir bir karaktere sahiptirler. Kendilerine güvenleri yoktur, kararlarını verirken başka insanların fikirlerine bağımlıdırlar. Bu sayılan şeyleri birer kişilik özelliği olarak taşıyor olabiliriz. Ancak bazı kişilerde bu durum kişilik bozukluğu düzeyinde de seyredebilir.  </p>
			<p class="paragraf">Zorbalar, çabuk öfkelenme, saldırganlık ve güç kullanma gibi davranışlara yönelebilirler ve bu davranışlar güçsüz yapıdaki birinin daha da çekingen kalmasına neden olabilir.  </p>
			<p class="paragraf">Burada bir kısırdöngünün altını da çizmek gerekir. Zorbalar çekingen insanlar üzerinde kolay bir denetim sağlayabildikleri gibi, özellikle genç yaşlarda uzun süreli zorbalığa maruz kalan bir kimsede çekingenlik ileri düzeylerde seyrederek çekingen-kaçıngan kişilik bozukluğuna neden olabilir.  </p>
			<p class="paragraf">Nedir çekingen-kaçıngan kişilik bozukluğu bakalım.  </p>
			<p class="paragraf">Diğer insanlarla iletişime girmekte zorlanan çekingen-kaçınganların temel duyguları aşırı utangaçlık, yetersiz ve değersiz hissetme, reddedilmeye karşı aşırı hassaslıktır. Toplum içinde bir şey yapmaktan veya olumsuz değerlendirilmekten utanırlar ve özgüven eksikliği yaşarlar. Bu kişiler için reddedilme ve kaybetme duyguları çok acı verici olduğundan genelde yalnız kalmayı tercih ederler. Sosyal yaşamda ve özellikle de iş yaşamında oldukça zorluk çekerler.  </p>
			<p class="paragraf">Çekingen kişilik bozukluğuna sahip kimselerin öne çıkan kişilik özelliklerinden birisi de pasif olmalarıdır. Halihazırda kurmakta zorlandıkları ama bir şekilde bağ kurdukları insanlarla olan iletişimlerinde kabullenen ve uyum sağlayan edilgen bir tutum sergilerler. İsteklerini ifade edemezler. Olumsuz bir tepkiyle karşılaşmamak adına hayır diyemezler, kendi istek ve kararlarını söyleyemezler. Reddedilmemek için geliştirdikleri aşırı duyarlılıktan dolayı onlardan isteneni yaparlar. Bu durum öyle bir hal alabilir ki kendilerini bile tamamen silebilirler ve kendilerinden büyük tavizler verirler.  </p>
			<p class="paragraf">Onlar için reddedilmenin korkutucu ihtimalinden kaçmanın bir yolu sosyal ortamlardan uzak durmaktır ancak sosyal hayata dahil olduklarındaysa artık sınırlar onlar için kaybolmuş demektir. Zaten sınır tanımaz bir zorbanın çekingen kişilik bozukluğuna sahip bir kimse üzerinde saltanat kurması pek de zor olmaz.  </p>
			<p class="paragraf">Bir zorbanın üzerinde kolaylıkla hâkimiyet kurabileceği kimselerden bir diğeri de bağımlı kişilik bozukluğu taşıyanlardır. Önceki bölümlerde anlattığımız gibi bağımlı kişi, boyun eğicidir. Tek başına hayatta kalamayacağına kendisini ikna etmiş bağımlı kişilik, kendisiyle ilgili kararları başkalarının almasını bekler. Edilgen bir yapıda olduklarından hayır demekte zorlanırlar.  </p>
			<p class="paragraf">İster birer kişilik özelliği olarak ister kişilik bozukluğu olarak yerleşmiş inanç, davranış, strateji ve duygulanımlar zorbalar tarafından işlerine geldiği gibi kullanılabilir ve maniple edilebilirler.<span class="CharOverride-1">  </span></p>
			<p class="paragraf">Siz olaylar büyümesin diye sessiz ve tepkisiz kaldığınız sürece duygusal zorbalar, üzerinize daha da fazla geleceklerdir. Her durumu kabul ediyor ve tolere edebiliyor olmanızla beslenerek, güç alacaklardır.  </p>
			<p class="paragraf">Bir duygusal zorbanın psikolojisine yakından bakmak ister misiniz?  </p>
			<p class="paragraf ParaOverride-2">Duygusal zorbaların her davranışlarının altında çeşitli psikolojik nedenler yatıyor olabilir. Bu nedenler arasında şunlar sayılabilir:  </p>
			<ul>
				<li class="paragraf ParaOverride-5">Ailesinde fiziksel ya da duygusal zorbalığa maruz kalmış olması.  </li>
				<li class="paragraf ParaOverride-5">Saldırgan ve dürtüsel bir kişilik yapısına sahip olması.  </li>
				<li class="paragraf ParaOverride-5">Kendini güçlü ve iyi hissetme isteği.  </li>
				<li class="paragraf ParaOverride-5">Empati kurma yeteneğinden yoksun olması.  </li>
				<li class="paragraf ParaOverride-5">Sosyal ve iş yaşantısına kendini kabullendirme çabası.  </li>
				<li class="paragraf ParaOverride-5">Sosyal beceri ve iletişim kurmada yetersiz olması.  </li>
				<li class="paragraf ParaOverride-6">Kendini kanıtlama çabası.  </li>
			</ul>
			<p class="paragraf">Konuyla ilgili yapılan bazı psikolojik araştırmalar, duygusal zorbaların mutsuz insanlar olduklarını ortaya koyuyor.  </p>
			<p class="paragraf">Zorbalar, başarısız olduklarını düşünürler ve özgüvenleri zayıftır. Bu yüzden hedeflerinde de yerinde olmak istedikleri insanlar vardır.  </p>
			<p class="paragraf">Duygusal zorbalar, isteklerini gerçekleştirmek için karşısındakini fazlasıyla zorlarlar.  </p>
			<p class="paragraf">Ağır işler yükleyebilirler. İstenmedik durumlara maruz bırakabilirler.  </p>
			<p class="paragraf">Giyiminizi, tavırlarınızı, hareketlerinizi bile sürekli kontrol altında tutmaya çalışırlar.  </p>
			<p class="arabaslik_sol">Bir Duygusal Zorbaya Hayır Demenin Yolları:  </p>
			<ul>
				<li class="paragraf ParaOverride-5">Zorbalıkla bir şeyleri yapmaya zorlandığınız durumlarda karşınızdakini açıkça uyarın, sınırlarınızın zorlandığını ifade edin.  </li>
				<li class="paragraf ParaOverride-5">Karşınızdaki kişinin kullandığı yolları çözüm aracı olarak görmeyin. Öfkenizi kontrol edin, sakin ve nazik olun.  </li>
				<li class="paragraf ParaOverride-6">Sistematik olarak süregelen bir duygusal zorbalığa maruz kalıyorsanız, hayatınızdan çıkarın.  </li>
			</ul>
			<p class="paragraf">Eğer çocuğunuz bir zorbalığa maruz kalıyorsa, onun yaşadığı durumu size açıklaması kolay olmayabilir. Hatta çekingen bile davranabilir. Alay edilme korkusu, arkadaşları tarafından dışlanma düşüncesi yüzünden maruz kaldığı durumu anlatmaktan korkabilir.  </p>
			<p class="paragraf">Özellikle okul çağındaki çocukların maruz kaldığı bir istismar türü olan akran zorbalığından da bahsetmek gerekiyor. 1978 yılında Norveçli araştırmacı Dan Olweus tarafından kaleme alınan <span class="CharOverride-3">Okullarda Saldırganlık</span> isimli kitap, akran zorbalığı konusunda bir dönüm noktasıdır.  </p>
			<p class="paragraf">Olweus’un yaptığı tanıma göre akran zorbalığı, yaşıtlar arasındaki bir birey ya da grup tarafından savunmasız birine karşı yapılan fiziksel ve psikolojik sonuçları olan ve süreklilik taşıyan bir saldırganlık türüdür.  </p>
			<p class="paragraf">Akran zorbalığında güçler dengesizdir, temelde bir arkadaşlık yoktur. Güç ve kontrol arayışı vardır ve ortada problem çözmeye yönelik bir çaba bulunmaz.  </p>
			<p class="paragraf ParaOverride-2">Akran zorbalığının alt türleri fiziksel, duygusal ve sosyaldir.  </p>
			<p class="paragraf"><span class="CharOverride-1">Fiziksel zorbalık:</span> Vurmak, itmek, başkalarının eşyalarını zorla almak.  </p>
			<p class="paragraf"><span class="CharOverride-1">Duygusal zorbalık:</span> İsim takmak, dalga geçmek, korkutmak, umursamamak, sataşmak.  </p>
			<p class="paragraf ParaOverride-2"><span class="CharOverride-1">Sosyal zorbalık:</span> Dedikodu yaymak, gruba dahil etmemek.  </p>
			<p class="paragraf">Kaç yaşında olursa olsun, her birey maruz kaldığı her türlü zorbalıktan dolayı kendini değersiz hissedebilir. Değersizlik hissi depresyon ve kişilik bozukluğu gibi birtakım psikolojik sorunların yaşanmasına neden olabilir. Motivasyon kaybına, kronik yorgunluğa, performans düşüklüğüne, konsantrasyon bozukluğuna sebep olabilir. Bu gibi belirtiler yaşandığında bir uzmandan yardım almaktan çekinmeyin.  </p>
		</div>
	</body>
</html>