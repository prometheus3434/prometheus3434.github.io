<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta name="charset" content="UTF-8"/>
  <title></title>
  <link rel="stylesheet" href="main.css" type="text/css"/>
</head>

<body>
  <p>“Gözlerim, seni daha iyi görebilmek için büyük, ” diye hırladı demir kurt. “Pençelerim seni tuttuğum gibi sarayım diye büyük! Benim her şeyim büyük, birazdan bunu çok iyi anlayacaksın zaten. Bana neden öyle tuhaf tuhaf bakıyorsun, küçük kız? Neden sesini çıkarmıyorsun? “</p>

  <p>Dişi Witcher gülümsedi. “Sana bir sürprizim var. “</p>

  <p>Flourens Delannoy, “Sürpriz”, Masallar ve Söylenceler adlı eserden</p>

  <h2>Bölüm 11</h2>

  <p>Çırak kızlar, başrahibenin önünde dimdik ve sessizce duruyorlardı, gergin ve biraz solgundular. Yola çıkmak üzere hazırlanmış, en ince ayrıntıyı bile gözden kaçırmamışlardı. Yanlarına yolculuk için boz rengi elbiseler, sıcak ama sıkmayan kısa paltolar ve rahat elf postalları almışlardı. Saçları; kamp sırasında ve yürürken kolayca şekle girebilecek ve çalışırken rahatsız etmeyecek şekilde kesilmişti. Hazırladıkları küçük sırt çantalarında yalnızca yollukları ve en gerekli aletler vardı. Geri kalan ihtiyaçlarını ordu karşılayacaktı. Öyle ya gönüllü olarak yazılmışlardı.</p>

  <p>İki kızın da yüzü sakindi. Yani öyle görünüyordu. Ancak ikisinin de ellerinin ve dudaklarının hafifçe titrediği Triss Merigold’un gözünden kaçmamıştı.</p>

  <p>Rüzgâr, tapınak bahçesindeki ağaçların kuru dallarını sallıyor, yerdeki çürümüş yaprakları avlunun bir ucundan diğerine savuruyordu. Gökyüzü lacivert rengine bürünmüştü. Havada kar kokusu vardı.</p>

  <p>Sessizliği Nenneke bozdu. “Dağıtımınız yapıldı mı?”</p>

  <p>“Benim yapılmadı,” diye mırıldandı Eurneid. “Şimdilik Vizima’daki bir kampta kışı geçireceğim. Bölge komiseri, baharda orada kuzeyden gelen paralı asker birliklerinin kurulduğunu söyledi. Bu birliklerden birinde hemşire olacakmışım.”</p>

  <p>“Benimki yapıldı,” dedi adı lola olan diğer solgun kız gülümseyerek, “Cerrah Efendi Milo Vanderbeck’in yanında sahra hastanesine verildim.”</p>

  <p>“Sakın yüzümü kızartacak bir şey yapmayın.” Nenneke, iki çırak kızı da sert bakışlarla süzdü. “Beni utandıracak ve Ulu Melitele Tapınağına leke sürecek bir şey yapmayın sakın.”</p>

  <p>“Asla Ana.”</p>

  <p>“Kendinize de dikkat edin.”</p>

  <p>“Peki Ana.”</p>

  <p>“Yorgunluktan düşüp bayılıncaya kadar yaralılarla ilgileneceksiniz, uyumaya fırsatınız olmayacak. Çekilen acılarla ve ölümle yüzleştikçe korkuya kapılacak, çaresizliğe düşeceksiniz, öyle zamanlarda hafif bir uyuşturucu ya da uyarıcı bir madde alabilirsiniz ama dikkatli olun.”</p>

  <p>“Biliyoruz Ana.”</p>

  <p>“Savaş, korku, cinayet ve kan,” dedi başrahibe, iki kızı bakışlarıyla oyarak, “aynı zamanda ahlaki çöküş de demektir, hatta kimilerinde şiddetli afrodizyak etkisi yaratır. Sizde yaratacağı etkiyi henüz bilmiyorsunuz sümüklüler, bilemezsiniz de. Lütfen çok dikkatli olun. İlla bir şey yaşayacaksanız, gebeliği önleyici araçlardan yararlanın. Yine de zor durumda kalırsanız, şarlatan doktorlardan ve köy kadınlarından uzak durun! Bir tapınağa başvurun ya da en iyisi bir büyücü kadına.”</p>

  <p>“Biliyoruz Ana.”</p>

  <p>“Söyleyeceklerim bu kadar. Şimdi yaklaşın da hayır dua edeyim.”</p>

  <p>Nenneke elini sırayla kızların başına koydu, sonra onlara sarılıp öptü. Eurneid burnunu çekti. lola hüngür hüngür ağlamaya başladı. Nenneke, gözlerinin her zamankinden daha nemli olduğunu fark etse de yüksek sesle soludu. “Abartmayın, hadi bakalım,” dedi öfkelenmiş gibi yaparak. “Sıradan bir savaşa gidiyorsunuz ve döneceksiniz. Şimdi gidip pilinizi pırtınızı toplayın ve hoşça kalın.”</p>

  <p>“Hoşça kal, Ana.”</p>

  <p>Hızlı adımlarla tapınak kapısına yürürken çevrelerine bakmadılar. Başrahibe Nenneke, büyücü Triss Merigold ve kâtip Jarre onları bakışlarıyla izledi.</p>

  <p>Jarre, yüksek sesle hafif hafif öksürerek dikkati bilerek üzerine çekti.</p>

  <p>“Ne var?” Nenneke ona yan yan baktı.</p>

  <p>“Onlara izin verdin!” diye mırıldandı genç adam serzenişle. “Şu kızlara savaşa katılmalarına izin verdin! Ya ben? Bana neden yasak? Bu duvarların arkasında tozlu parşömenleri karıştırmaya devam mı edeyim? Ne sakat ne de ödleğim! Tapınakta oturup kalmam yüzkarası, kızlar bile…”</p>

  <p>“Bu kızlar,” diye Jarre’ın sözünü kesti başrahibe, “yaşamları boyunca insanlara şifa dağıtmayı, iyileştirmeyi, hastalara ve yaralılara bakmayı öğrendiler. Savaşa yurtseverlik ya da macera duygusuyla değil, cephede çok sayıda yaralı ve hasta olacağı için gidiyorlar. Gece gündüz demeden çalışacaklar. Eurneid, Iola, Myrrhe, Katje, Prure, Debora ve öteki kızlar tapınağın savaşa katkısıdır. Toplumun bir parçası olan tapınak, topluma olan bir borcunu ödüyor. Yetiştirdiği uzmanlarla orduya ve savaşa destek sağlıyor. Anlıyor musun Jarre? Uzmanlar diyorum? Kesimlik hayvan demiyorum!”</p>

  <p>“Herkes orduya giriyor! Yalnızca ödlekler evde kalıyor!”</p>

  <p>“Saçmalıyorsun Jarre,” dedi Triss kızarak. “Hiçbir şey anlamamışsın.”</p>

  <p>“Savaşa gitmek istiyorum…” Oğlanın sesi kısıldı ansızın. “Ben… Ben Ciri’yi kurtarmak istiyorum…”</p>

  <p>“Buyur,” dedi Nenneke alaycı bir sesle. “Gezgin süvari, kalbinin kadınının yardımına koşacakmış. Beyaz atma atlayıp…”</p>

  <p>Büyücü kadının bakışlarını görünce sustu.</p>

  <p>“Ayrıca bu konudan bıktım Jarre,” diye devam etti sonra, genç adamı bakışlarıyla âdeta paramparça ederek. “İzin vermiyorum dedim! Kitaplarının başına dön! Çalış. Senin geleceğin bilimdir. Gel Triss. Boşuna zaman kaybetmeyelim.”</p>

  <p>Sunağın önüne yayılmış kumaşın üzerinde fildişinden bir tarak, ucuz bir yüzük, kapağı yıpranmış bir kitap ve yıkanmaktan rengi solmuş bir eşarp duruyordu. Sunağın önünde diz çöken kâhin rahibe Birinci lola, eşyaların üzerine eğilmişti.</p>

  <p>“Acele etme lola,” diye uyardı yanında duran Nenneke. “Ağır ağır konsantre ol. Yıldırım kehaneti istemiyoruz, binbir çözümlü bulmaca istemiyoruz. Bir görüntü istiyoruz. Net bir görüntü. Bu eşyaların aurasını bünyene al, hepsi Ciri’ye aitti, Ciri dokundu bunlara. Bu aurayı bünyene al. Ağır ağır. Acelemiz yok.”</p>

  <p>Dışarıda rüzgâr uğulduyor, kar fırtınasından göz gözü görmüyordu. Tapınağın çatıları ve avlusu hızla karla örtülmüştü. Kasımın on dokuzuncu günüydü. Dolunaydı.</p>

  <p>“Hazırım Ana,” dedi Birinci lola ahenkli sesiyle.</p>

  <p>“Başla.”</p>

  <p>“Bir saniye.” Triss, banktan yay gibi fırladı, çinçilla kürkünü omzundan yere attı. “Bir saniye, Nenneke. Ben de onunla birlikte transa geçmek istiyorum.”</p>

  <p>“Tehlikeli bu.”</p>

  <p>“Biliyorum ama görmek istiyorum. Kendi gözlerimle. Ona böyle bir borcum var. Ciri… Bu kızı kız kardeşim gibi seviyorum. Kaedwen’de kendi hayatını tehlikeye atıp beni ölümden kurtarmıştı…” Büyücü kadının bir an sesi çıkmadı.</p>

  <p>Başrahibe başını iki yana salladı. “Tıpkı Jarre gibi. Körü körüne, rastgele, nereye niçin gittiğini bilmeden yardıma koş.</p>

  <p>Jarre saf bir oğlan, sense yetişkin ve akıllı diye bildiğimiz bir büyücüsün. Transa geçerek Ciri’ye bir faydan dokunamayacağını biliyor olmalısın. Üstelik kendine zarar vereceğini de.” “lola’yla birlikte transa geçmek istiyorum,” diye tekrarladı Triss dudağını ısırarak. “İzin ver, Nenneke. Ayrıca benim için tehlike nedir? Sara nöbeti mi? Olsa bile sen beni çıkarırsın nöbetten.”</p>

  <p>“Görmemen gereken bir şeyi görmek gibi bir riske giriyorsun,” dedi Nenneke ağır ağır.</p>

  <p>Tepe, diye düşündü Triss dehşet içinde, Sodden Tepesi. Bir zamanlar öldüğüm yen Gömüldüğüm ve mezar sütununa adımın kazındığı yen Gün gelip beni tekrar çağıracak tepe ve mezar.</p>

  <p>Biliyorum. Daha önce böyle bir kehanette bulunulmuştu bana. “Kararımı verdim,” dedi Triss buz gibi bir sesle. Soğukkanlı bir ifadeyle ayağa kalkıp güzel saçlarını iki eliyle ensesinde topladı. “Başlayalım.”</p>

  <p>Nenneke diz çöküp alnını kavuşturduğu ellerine dayadı. “Başlayalım,” dedi usulca. “Hazırlan, lola. Benim yanıma diz çök, Triss. lola’nın elini tut.”</p>

  <p>Dışarısı geceydi. Rüzgâr uğulduyor, lapa lapa kar yağıyordu.</p>

  <p>Güneyde, Ameli Dağları’nın ardında, Metinna’da, Yüzgöller adlı bölgede, Melitele Tapınağı’ndan ve Ellander kentinden beş yüz mil uzaklıkta balıkçı Gosta gördüğü kâbusun etkisiyle uykusundan sıçrayarak uyanmıştı. Uyanır uyanmaz da gördüklerini unutmuştu, gelgeldim içinde duyduğu tuhaf huzursuzluk yüzünden bir türlü yeniden uykuya dalamıyordu.</p>

  <p>Yaptığı işten anlayan her olta balıkçısı, yalnızca göl yeni buzlanmışken levrek yakalanabileceğini bilirdi.</p>

  <p>Bu kış hem erken bastırmıştı hem de güzel ve başarılı bir fahişe misali oyun ve kapris yapıyordu. Kış, ilk kar ve ilk donla birlikte pusuya yatmış haydut gibi sinsice bastırmıştı, kasımdı henüz, Saovine sonrasıydı, yapacak bir sürü iş vardı ve kimse henüz karı ve donu hesaba katmıyordu. Daha kasımın ortasında göllerin yüzeyi ince bir buz tabakasıyla kaplandı ve böyle giderse yakında insan ağırlığını taşıyacak kalınlığa ulaşacaktı derken, kış yine kapris yapıp uzaklaştı. Yeniden sonbahar geldi, yağmurlar bastırdı ve yumuşayan buz tabakası ılık güney rüzgârıyla birlikte kırıldı, buzlar karaya vurup eridi. Halk, Ki Diabel, sözleriyle şaşkınlığını dile getirdi, kış gelecek miydi, yoksa gelmeyecek miydi şimdi?</p>

  <p>Üç gün bile geçmeden kış geri dönmüştü. Bu kez kar yoktu ama don, demircinin penseyle kıstırması gibi fena yakaladı. Hava takır takırdı. Çatıların kenarlarından akan sular, bir gecede buz saçaklarına dönüştü. Hazırlıksız yakalanan ördekler az kalsın gölde donup kalacaktı.</p>

  <p>Til Trachta gölleri ise buza teslim olmuştu.</p>

  <p>Gosta, ne olur ne olmaz düşüncesiyle bir gün daha bekledikten sonra omzuna taktığı kayışla taşıdığı olta takımlarını tavan arasından çıkardı. Botlarının içine özenle saman doldurdu, posttan yapılmış paltosunu giydi, buz çapasını ve torbasını alıp hızla göle gitti.</p>

  <p>Bilindiği üzere levrek, göl yeni buzlanmışken tutulurdu.</p>

  <p>Buz kalındı. Adamın ağırlığı altında biraz yerinden oynadı, takırdadı ama kırılmadı. Gosta boş bir alana geçti, çapasıyla buza bir delik açtı, sandığın üzerine oturdu, saç kılından yapılmış ve kısa bir karaçam çubuğuna tutturulmuş ipi açtı, kurşun balığı kancaya geçirip suyun içine uzattı. Yarım karış uzunluğundaki bir levrek, kanca daha suyun içine inmeden ve ip gerilmeden zokayı yuttu.</p>

  <p>Bir saat bile geçmeden, buzun üzerindeki deliğin çevresinde solungaçları kan içinde elli kadar yeşilimsi çizgili balık yatıyordu. Gosta, ihtiyacından fazla levrek tutmuştu ama balık tutma heyecanına karşı koyamamıştı. Sonuçta balıkları komşularına dağıtabilirdi.</p>

  <p>Uzun bir soluma sesi duydu.</p>

  <p>Başını kaldırıp baktı. Göl kıyısında siyah güzel bir at duruyordu, burun deliklerinden buhar çıkıyordu. Sırtındaki binici, misk faresi postu giymişti ve yüzünü bir atkıyla örtmüştü.</p>

  <p>Gosta yutkundu. Kaçmak için geç kalmıştı. Atlının, atıyla incecik buza basmaya cesaret etmemesini diledi içinden.</p>

  <p>Elinde olmadan hâlâ çubuğu hareket ettiriyordu, derken bir levrek daha ipi çekiştirdi. Balıkçı oltasını çekti, balığı kancadan ayırıp buzun üzerine attı. Atlının eyerden atladığını, dizginleri kurumuş çalılıkların üzerine attığını, donmuş göle dikkatle basıp ona doğru geldiğini yan gözle gördü. Levrek buzun üzerinde çırpınıyor, iğneli kuyruk yüzgecini açıyor, solungaçlarını hareket ettiriyordu. Gosta ayağa kalktı, gerektiğinde silah vazifesi görebilecek çapayı almak üzere eğildi.</p>

  <p>“Korkma.”</p>

  <p>Gelen, bir kızdı. Şimdi atkısını da çıkardığı için Gosta onun yara iziyle deforme olmuş yüzünü gördü. Kız sırtında bir kılıç taşıyordu, kılıcın işlemeli sapı sırtının üstünden görünüyordu.</p>

  <p>“Sana zarar vermeyeceğim,” dedi kız usulca. “Yolu soracağım yalnızca.”</p>

  <p>Ne yolu, diye içinden geçirdi Gosta. Üstelik şimdi, kışın. Donda. Kim yollara düşer böyle zamanlarda? Haydutlar tabii. Ya da sürgünler.</p>

  <p>“Buralar Mil Trachta mıdır?”</p>

  <p>“Evet…” diye mırıldandı balıkçı, bakışlarını buza açtığı delikteki kapkara suya çevirerek. “Mil Trachta. Ama biz Yüzgöller deriz.”</p>

  <p>“Tarn Mira Gölü peki? Orayı bilir misin?”</p>

  <p>“Herkes bilir onu.” Adam kıza ürkerek baktı. “Ama biz ona Dipsiz Göl deriz burada. Büyülüdür. Sonu gelmeyen korkunç bir derinlik… İçinde rusalkalar yaşar, insanları boğar. Uğursuz eski harabelerin içinde ayrıca hayaletler yaşar.”</p>

  <p>Kızın yeşil gözlerinin parladığını gördü.</p>

  <p>“Harabe mi var orada? Bir kule mi yoksa?”</p>

  <p>“Kule mi, ne kulesi?” Balıkçı yüzünde beliren küçümseyen ifadeye engel olamadı. “Üst üste yığılmış otlarla kaplı birkaç taş. Yıkıntı yığını…”</p>

  <p>Levrek artık çırpınmayı bırakmıştı, çizgili bedeninin iki yanındaki solungaçlarını oynatıyordu yalnızca.</p>

  <p>Kız düşünceli bir ifadeyle balıklara baktı. “Buzda ölümün büyüleyici bir yanı var.”</p>

  <p>“Ha?”</p>

  <p>“Harabeli Göl buraya uzak mı? Hangi yöne gitmeliyim?” Balıkçı soruların yanıtını verdi. Gösterdi. Hatta çapanın keskin ucuyla buzun üstüne çizdi. Kız başını salladı, hepsini aklına yazdı. Göl kıyısında bekleyen kısrak nallarını buza vurdu, yüksek sesle soludu ve burun deliklerinden buhar çıktı.</p>

  <p>Balıkçı, kızın gölün batı kıyısı boyunca uzaklaşmasını, kıyıdaki bayırın eteğinde atını dörtnala sürmesini, yapraklarını dökmüş gürgen ve kayın ağaçlarının önünden kırağıyla süslenmiş masalımsı ormandan geçmesini öylece izledi. Karayağız kısrağın yürüyüşünde tarifsiz bir zarafet vardı, adımları hem sert hem hafifti. Buzlu zeminde nallarının sesi güçlükle duyuluyor, değdiği dallardan yere kar taneleri dökülüyordu. Kırağı kaplı, dondan kaskatı olmuş masal ormanından sıradan bir at değil de, büyülü bir at, bir at serabı geçiyordu âdeta.</p>

  <p>Belki gerçekten de bir seraptı?</p>

  <p>Hayalet ata binmiş kötü bir ruhtu belki, iri yeşil gözlü ve deforme yüzlü bir kızın bedenine bürünmüş kötü bir ruh?</p>

  <p>Kötü ruh değilse, kış mevsiminde kim yollara düşerdi? Uğursuz harabelerin yolunu kim sorardı?</p>

  <p>Kız atına atlayıp uzaklaştıktan sonra, Gosta pilim pırtısını topladı. Ormanın içinden eve döndü. Gerçi yolu uzatmış oluyordu ama aklı ve içgüdüsü onu orman yolunu kullanmaması, kimseye görünmemesi için uyarıyordu. Aklı ona, kızın her şeye karşın hayalet değil insan olduğunu söylüyordu. Karayağız kısrak serap değil, attı. Tek başına ıssız yerlerde at koşturan kişilerin peşinde, hele mevsim kışsa, mutlaka birileri olurdu.</p>

  <p>Bir saat sonra, kızın peşindekiler orman yolunda dörtnala ilerliyordu. On dört atla.</p>

  <p>Rience, gümüş kutuyu bir kez daha salladı, sövdü ve öfkesinden eyerinin topuzunu tokatladı. Gelgeldim Xenogloss susuyordu. Mezarlık kadar sessizdi.</p>

  <p>“Büyülü bok,” dedi Bonhart buz gibi sesle. “Ucuz zımbırtı, kırılmış.”</p>

  <p>“Ya da Vilgefortz bizim hakkımızda ne düşündüğünü bize gösteriyor,” diye ekledi Stefan Skellen.</p>

  <p>Rience başını kaldırdı, ikisine de öfkeyle baktı. “Bu zımbırtı sayesinde,” dedi sert bir ses, “izi bulduk ve artık kaybetmeyeceğiz. Efendi Vilgefortz sayesinde kızın nereye gitmek istediğini öğrendik. Atlarımızı nereye süreceğimizi ve ne yapmamız gerektiğini biliyoruz. Bence epeyce bir şey bu. Hele bir ay önceki durumumuzla kıyaslarsak.”</p>

  <p>“Fazla konuşma. Ee, Boreas? İzler ne diyor?”</p>

  <p>Tarn Mira Gölünde büyülü bir yapı olduğunu anlattıklarında iş değişti.”</p>

  <p>Atlar yüksek sesle soluyor, burunlarından buhar çıkarıyorlardı. Baykuş, sol omzu üzerinden Joanna Selborne’a bir bakış attı. Telepat kadının yüz ifadesi birkaç gündür hoşuna gitmiyordu. Sinirlerime hâkim olamıyorum, diye düşündü. Bu takip hepimizi yordu, fiziken ve ruhen. Artık bitsin. Çok uzadı.</p>

  <p>Tüm bedeninin ürperdiğini hissetti. Bir gece önce gördüğü düşü anımsamıştı.</p>

  <p>“Tamam!” kendine gelmişti. “Bu kadar meditasyon yeter.</p>

  <p>Atlayın atlarınıza!”</p>

  <p>Boreas Mun, eyerden yere doğru sarkmış, iz arıyordu. Hiç kolay değildi. Toprak donmuş, taş gibi olmuştu, rüzgârın kolayca alıp götürdüğü kar, çukurların içinde kalmıştı yalnızca. Boreas buralarda ayak izi ve karayağız kısrağın nal izlerini arıyordu. Yolu kaybetmemek için çok dikkatli olmalıydı çünkü büyülü gümüş kutudan gelen ses susmuştu, yeni öğüt ve ipucu alamıyordu.</p>

  <p>Çok yorulmuştu, dayanamıyordu artık. Tedirgindi üstelik. Yaklaşık üç haftadır, Saovine’den, Dun Dâre’deki katliamdan beri kızın peşindeydiler. Üç haftadır eyerden inmemişlerdi, iz sürüyorlar, kızı yakalamaya çalışıyorlardı. Bunca zamandır ne kısrak ne kız açık vermiş, yavaşlamıştı.</p>

  <p>Boreas Mun iz peşindeydi.</p>

  <p>Son gece gördüğü düş aklından çıkmıyordu. Düşünde sulara gömülmüş, boğulmuştu. Başının üzerinde siyah bir alan kapanmıştı, kendisi dibe çökmüş, gırtlağına ve ciğerlerine soğuk sular dolmuştu. Ter içinde uyanmıştı, ateş içindeydi, oysa bulunduğu yer dayanılmayacak kadar soğuktu, buz gibiydi.</p>

  <p>Yeter, diye düşündü iz bulmak üzere eyerden baş aşağı sarktığı sırada. Bitsin artık, çok uzadı.</p>

  <p>“Üstadım? Duyuyor musunuz beni? Üstadım?”</p>

  <p>Xenogloss büyülenmiş gibi susuyordu.</p>

  <p>Rience omuzlarını hızla oynatıp soğuktan uyuşmuş ellerinin içine soluğunu üfledi. Soğuk, ensesine ve sırtına vuruyor, beli ve kaburgaları sızlıyordu ve yaptığı her sert hareketle bu acıları tekrar yaşıyordu. İçinden sövmek bile gelmiyordu artık.</p>

  <p>Neredeyse üç haftadır eyer üstündeydi, aralıksız iz sürüyordu. İçine işleyen soğuk üç gündür dona çevirmişti.</p>

  <p>Vilgefortz susuyordu.</p>

  <p>Biz de susuyoruz ve yan gözle birbirimizi süzüyoruz.</p>

  <p>Rience ellerini ovuşturdu, sonra eldivenlerini giydi.</p>

  <p>Skellen, diye geçirdi içinden, bana çok tuhaf bakıyor. Acaba bir ihanet mi planlıyor? Geçenlerde Vilgefortz’la çok hızlı ve çok kolay anlaşmaya vardı… ama bu ekip, şu kafa kesiciler ona sadık, bütün emirlerini yerine getiriyorlar. Kızı yakalayacak olsak, Skellen anlaşmaya aldırmadan onu öldürür ya da demokrasi ve halkın egemen olacağı rejim gibi çılgın fikirler uğruna komploculara götürüp teslim eder.</p>

  <p>Yoksa Skellen komplolardan bunaldı mı? Sıkı bir konformist ve fırsatçı olarak kızı İmparator Emhyr’e teslim mi etmeyi düşünüyor yoksa?</p>

  <p>Bana tuhaf bakıyor. Bir Baykuş… ve koca bir çete… Şu Kenna Selborne…</p>

  <p>Ya Bonhart? Ne yapacağı belli olmayan sadist. Ciri’den söz ederken sesi öfkeden titriyor. Kızı kafasına göre ya öldürür ya da arenaya atar. Vilgefortz’la yaptığı anlaşma mı? Umurunda olmaz. Hele şimdi Vilgefortz…</p>

  <p>Xenogloss’u çıkardı. “Üstadım? Beni duyuyor musunuz? Ben Rience…”</p>

  <p>Cihaz susuyordu. Rience’in lanet okumaya bile hevesi kalmamıştı artık.</p>

  <p>Vilgefortz susuyordu. Skellen ve Bonhart onunla bir anlaşma yapmıştılar ama bir iki güne kadar kıza yetiştiğimiz zaman ortada anlaşma falan olmadığını görebiliriz. O zaman gırtlağıma bıçak da yiyebilirim. Ya da Baykuş’un sadakatinin kanıtı ve teminatı olarak kelepçelerle Nilfgaard’a götürülebilirim…</p>

  <p>Lanet olsun!</p>

  <p>Vilgefortz susuyor. Öğüt vermiyor. Yol göstermiyor. Sakin, mantıklı, ruhun derinlerine işleyen sesiyle kuşkuları dağıtmıyor. Susuyor.</p>

  <p>Skellen haklı olabilir miydi? Vilgefortz gerçekten başka bir şeye mi yöneldi, bizimle kaderimizle ilgilenmiyor muydu yoksa?</p>

  <p>Tanrılar şahit, işin buralara varacağını hiç düşünmemiştim. Düşünseydim, bu işi kapmak için canımı dişime katmazdım… Schirru’nun yerine atıma atlayıp Witcher’i öldürmeye giderdim… Lanet olsun! Burada kıçım donuyor, Schirru mutlaka sıcak bir yerde oturuyordur şimdi…</p>

  <p>Bana Ciri, Schirru’ya da Witcher görevi verilmesi için ısrar ettiğimi düşündükçe… Evet, kendim istedim bu işi.</p>

  <p>Vaktiyle, eylül başında, Yennefer elimize düştüğünde…</p>

  <p>Az öncesine kadar gerçekdışı, kaygan, bataklık misali yapış yapış bir karanlık olan dünya, ansızın sağlam bir yüzey ve hatlar kazanmıştı. Aydınlanmış, gerçek olmuştu.</p>

  <p>Yennefer gözlerini açtı, nöbet geçiriyor, sarsılıyordu. Taşların üzerinde cesetlerin ve katranlı çıtaların arasında yatıyordu, tekyelkenli “Alkyone”un yelkenlerinden kalan parçaların altında eziliyordu. Çevresinde ayaklar gördü. Ağır postallar… Az önce bu postallardan birinden yediği bir tekme onu kendine getirmişti.</p>

  <p>“Kalk ayağa cadı!”</p>

  <p>Yediği ikinci tekmenin acısını âdeta diş köklerine kadar hissetti. Üzerine eğilen yüze baktı.</p>

  <p>“Kalk ayağa, dedim sana! Fırla! Tanıdın mı beni?”</p>

  <p>Kadın gözlerini kırptı, tanımıştı. Bir defasında ışınlanmayla ondan kaçan bu adamın yüzünü dağlamıştı. Rience.</p>

  <p>“Hesaplaşacağız,” dedi Rience. “Bütün hesapları kapatacağız, sürtük. Acının ne olduğunu öğreteceğim sana. Acının ne olduğunu sana bu ellerle ve bu parmaklarla öğreteceğim.”</p>

  <p>Yennefer kasıldı, yumruklarını açıp kapattı; amacı büyü yapmaktı. Hemen ardından iki büklüm oldu, öğürdü, hırıltılar çıkardı ve titredi.</p>

  <p>Rience böğürerek gülmeye başladı. “Olmuyor mu?” diye sordu ardından. “Zerre kadar gücün yok! Büyüde Vilgefortz’la boy ölçüşemezsin! Peynirden kesilmiş süt suyu elde eder gibi gücünün son damlasına kadar emdi seni. Öyle ki sen şimdi…”</p>

  <p>Cümlesini tamamlamadı. Yennefer, bacağının iç kısmına tutturduğu kının içindeki hançerini çekti, kedi gibi sıçradı ve rastgele vurmaya başladı. İsabet ettiremedi, hançer hedefi teğet geçti yalnızca ama Rience’in pantolonunu yırttı. Rience geriye doğru sıçrayıp düştü.</p>

  <p>Bunun üzerine Yennefer’in üzerine tekmeler, tokatlar yağdı. Ağır bir postalla eline basılıp ezilen elinden hançeri fırlayıncaya kadar işkenceye devam edilince Yennefer çığlığı bastı. Bir başka postal kasıklarına indi. Büyücü kadın iki büklüm oldu, kesik kesik solumaya başladı. Derken onu yerden hızla Çekip kaldırdılar, kollarını çevirip arkasında kavuşturdular. Yennefer, üzerine doğru gelen bir yumruk gördü, gözünde şimşekler çaktı, yüzü tarifsiz bir acıyla yandı. Yumruklar, ağır bir dalga gibi sırayla karnına, kasıklarına inince dizlerinin bağı çözüldü. Artık gücü kalmamıştı, onu tutan kollara yığıldı. Biri saçından yakalayıp başını kaldırdı. Bu kez gözüne yumruk atıldı ve gözünde çakan şiddetli şimşeğin etkisiyle her şey yeniden bulanıklaştı, yok oldu.</p>

  <p>Yine de kendinden geçmedi Yennefer. Hissediyordu. Dövüyorlardı onu. Zalimce, var güçleriyle, bir erkeği döver gibi dövüyorlardı. Yalnızca canını acıtacak darbeler indirmiyorlardı kadına, her yerini kıracak, karşı koyacak tüm enerjisini, tüm direncini alacak şekilde hırpalıyorlardı. Yennefer onu çelik gibi kavramış saysız ellerde seğirirken soluk bile almasına izin verilmeden dövülüyordu.</p>

  <p>Bayılmak istiyordu kadın ama haydamıyordu. Her şeyi hissediyordu.</p>

  <p>“Yeter,” diye bir ses duydu uzaktan, acı perdesinin ardından. “Sen aklını mı oynattın Rience? Bu kadının dirisi lazım bana.”</p>

  <p>“Ona söz verdim üstadım,” diye hırladı, karşısında sallanan ama gitgide Rience’e benzemeye başlayan gölge. “Yaptıklarının acısını çıkaracağıma dair ona söz verdim… Bu ellerimle…”</p>

  <p>“Verdiğin sözler beni ilgilendirmez. Tekrar ediyorum, kadını diri ve aklı başında konuşabilecek şekilde istiyorum.”</p>

  <p>Kadını saçlarından yakalayan adam, “Kedinin de cadının da döverek canını almak kolay değildir,” dedi gülerek.</p>

  <p>520</p>

  <p>“Bilmiş laflar istemem Schirru. Bu kadar dayak yeter, dedim. Ayağa kaldırın kadını. Nasılsın Yennefer?”</p>

  <p>Büyücü kadın kan tükürdü ve başını kaldırdı; yüzü şişmeye başlamıştı. İlk bakışta adamı tanıyamadı. Yüzünde, başının sağ tarafını tamamen örten bir maske vardı ama Yennefer karşısında kimin durduğunu biliyordu yine de.</p>

  <p>“Canın cehenneme Vilgefortz,” diye kekeledi Yennefer, diliyle dikkatlice ön dişlerini ve patlamış dudaklarını kontrol ederek.</p>

  <p>“Büyümü beğendin mi? Seni şu gemiyle birlikte denizin dibinden çıkarıp almam hoşuna gitti mi? Uçmak nasıl geldi? Düşerken kurtulmak için kendini hangi büyüyle korudun?”</p>

  <p>“Canın cehenneme.”</p>

  <p>“Boynundaki yıldızı koparıp alın ve onu hemen laboratuvara sokun. Kaybedecek zamanımız yok.”</p>

  <p>Yennefer’i sürüklediler, çektiler, bazen de sırtına vurdular. Paramparça olmuş Alkyone, taşlı bir zeminin üzerinde duruyordu ve daha pek çok gemi enkazı vardı, kaburga gibi yükselen kirişleri deniz canavarı iskeletlerini andırıyordu. Crach haklıydı, diye düşündü Yennefer. Sedna Çukuru’nda hiçbir iz bırakmadan kaybolan gemiler doğal bir afete kurban gitmemiş… Pavetta ile Duny…</p>

  <p>Çok uzaklarda dağların zirveleri bulutlu gökyüzüne doğru uzanıyordu.</p>

  <p>Ardından duvarlar, kapılar, sütunlu yollar, merdivenler geliyordu. Hepsi bir şekilde tuhaf, doğal alamayacak kadar büyüktü… Ayrıntılar hâlâ yetersizdi, nerede olduğunu, nereye düştüğünü, büyünün onu nereye getirdiğini çıkaramıyordu. Yüzü şiştiği için gözlemlemek daha da zorlaşmıştı. Ona bilgi verebilecek tek duyusu olarak koku alma duyusu kalmıştı; burnuna formalin, eter, ispirto kokuları geliyordu ve de büyü. Laboratuvar kokularıydı bunlar.</p>

  <p>Çelik bir sandalyeye savrularak oturtuldu, el ve ayak bileklerine buz gibi ve sımsıkı mandalar geçirildi. Mengenenin çelik tablaları şakaklarını sıkıştırıp başını sabitlemeden önce geniş ve gözü alacak kadar aydınlık salona bakabildi. Yennefer bir sandalye daha gördü; taştan bir yükseltinin üzerine oturtulmuş tuhaf bir çelik konstrüksiyondu bu.</p>

  <p>Arkasında duran Vilgefortz’un, “Elbette,” dediğini duydu. “Bu şirin sandalye senin Ciri için. Öylesine uzun zamandır boş boş bekliyor ki sabrı kalmadı. Tabii benim de.”</p>

  <p>Vilgefortz’un yakınında olduğunu hissetti, soluğunu duydu. Saç derisine iğneler batırıyor, kulak memelerine bir şey takıyordu. Sonra Yennefer’in karşısına geçip maskesini çıkardı. Yennefer kendini tutamayıp inledi.</p>

  <p>“Ciri’nin eseri bu,” dedi Vilgefortz, bir zamanlar hoş, klasik hatlara sahip olan, oysa şimdi darmadağın edilmiş çirkin yüzünü göstererek. Yüzü, altından çerçeveler içine alınmıştı ve bir göz çukurunun içine kesmeli kristal askı sistemi yerleştirilmişti. “Kızı, Martı Kulesi’nin geçidine girdiğinde yakalamaya çalıştım,” diye anlattı büyücü sakin bir sesle. “Hayatını kurtarmak istemiştim çünkü ışınlanmanın onu öldüreceğinden kuşkum yoktu. Ne safmışım! Dümdüz geçip gitti ve öylesine büyük bir güçle ilerledi ki geçit parçalandı, âdeta yüzümün ortasında patladı. Bir gözümü ve sol yanağımı kaybettim, ayrıca yüzüm, boynum ve göğsümdeki deri yandı. Çok tatsız, çok zor ve zahmetli bir kaza. Hem de çok çirkin, değil mi? Büyüyle rejenerasyon yapmadan önce bir görseydin beni.</p>

  <p>“Eğer bu tür şeylere inansaydım,” diye sözlerini sürdürdü, bükülmüş ince bir madeni hortumu Yennefer’in burnuna sokarken, “bunun Lydia van Bredevoort’un öcü olduğunu düşünürdüm. Mezardan aldığı bir öç. Kaybettiğim organlarıma rejenerasyon uyguluyorum şimdi, ağır ağır gelişen, zahmetli ve zaman alan bir iş. Özellikle gözbebeği rejenerasyonunda sorun çıkıyor… Göz çukuruma yerleştirilmiş olan kristal görevini mükemmel yapıyor, üç boyutlu görebiliyorum, gelgelelim normal gözbebeğimin olmaması beni bazen müthiş bir çaresizliğe düşürüyor. İşte o zaman tarifsiz bir öfkeye kapılıp yemin ediyorum. Ciri’yi yakalarsam, Rience’i derhal görevlendirip o kocaman yeşil gözlerinden birini oymasını emredeceğimi söylüyorum kendime. Hem de parmaklarıyla. Şu parmaklarıyla, Rience’in her zaman dediği gibi. Susuyor musun Yennefer? İçimden senin gözünü de oymak geçtiğini biliyor musun? Hem de her iki gözünü birden.”</p>

  <p>Yennefer’in elinin üstündeki damarlara sert darbelerle kalın iğneler sokuyordu bir yandan da. Damara giremediği zaman iğneleri kemiklere kadar itiyordu. Yennefer acıdan dişlerini birbirine geçiriyordu.</p>

  <p>“Başıma çok dert açtın. Beni işlerimi ihmal etmeye zorladın. Sedna Çukuru’nda şu tekneyle benim girdabıma zorla girerek beni tehlikeye soktun. Kısa düellomuzun yankısı güçlü ve kapsamlı oldu, aşırı meraklı, istenmeyen kişilerin kulağına gitmiş olabilir ama kendimi tutamadım. Seni buraya getirmek ve kendi yer belirleme sistemime bağlayabilme imkânı çok cazip geldi.</p>

  <p>“Senin kışkırtmalarına uyup tuzağa düştüğümü düşünmüş olamazsın, değil mi?” diye devam etti Vilgefortz, kadının damarlarına bir iğne daha iterken. “Zokayı yuttuğumu mu sandın? Hayır Yennefer. Öyle sanıyorsan, gökyüzü ile gölete yansıyan yıldızları karıştırıyorsun demektir. Sen benim izimi sürdün, ben de şeninkini. Çukura inerek benim işimi kolaytaştırmış oldun çünkü ben Ciri’nin yerini saptayamıyorum, şu benzersiz düzenekle bile başaramıyorum bunu. Kızın doğuştan çok güçlü koruma mekanizmaları, büyüye karşı güçlü ve koruyucu bir aurası var çünkü ne de olsa Eski Kan’ı taşıyor. Her şeye rağmen benim kusursuz yer belirleme sistemlerimin kızı bulması gerekirdi ama olmuyor işte.”</p>

  <p>Yennefer, gümüş ve bakır tellerden meydana gelen bir ağın içine hapsedilmiş, ince gümüş ve porselen hortumlarla kaplanmıştı. Sandalyenin etrafındaki raflarda içleri renksiz sıvılarla dolu cam kaplar sallanıyordu.</p>

  <p>“Böylece düşünüp karar verdim,” dedi Vilgefortz, kadının burnuna bu kez cam bir hortum sokarken. “Ciri’nin yerini saptamak ancak bir empati sondasıyla mümkün. Bunun için kızla yakın duygusal iletişim kurmuş ve empatik matris geliştirmiş birine ihtiyacım var. Bu kişi sayesinde yeni bir mantık, duygu algoritması ve karşılıklı sempati kurutabilir. Aklıma önce Witcher gelmişti ama ortada yok, ayrıca Witcherlar medyum olarak uygun değiller tabii. Triss Merigold’u, tepenin on dördüncüsünü kaçırtmayı aklıma koymuştum önce. Sonra Ellander’den Nenneke’yi kaçırtmayı düşündüm… Ama sonra gördüm ki sen, Vengerbergli Yennefer kendini zorla ellerime attın… Gerçekten, daha iyi bir çözümü hayal bile edemezdim… Mekanizmaya bağlanarak bana Ciri’nin yerini belirleyeceksin. Gelgeldim bu işlem senin iş birliğini gerektiriyor… ama bildiğin üzere, birini iş birliğine zorlamanın yolları vardır.</p>

  <p>“Tabii ki bazı açıklamalara ihtiyacın var,” dedi Vilgefortz elini temizlerken. “Örneğin, Eski Kan’ı nasıl ve nereden öğrendim? Lara Dorren’in varisini nereden öğrendim? Bu gen tam olarak neyin nesidir? Ciri bu gene nasıl sahip olmuş? Kimden geçmiş bu gen ona? Bunu ondan nasıl alıp ne için kullanacağım? Sedna girdap sistemi nasıl çalışıyor, onun içine kimi düşürdüm ve düşürdüğüm kişiyi ne yaptım ve nerede kullandım? Bir yığın soru, değil mi? Sana hepsini açıklayacak vaktim yok ne yazık ki. Hatta seni şaşırtmaya bile vaktim yok çünkü pek çok şeye şaşıracağından eminim Yennefer… Ancak dediğim gibi, vakit yok buna. İksirler etki göstermeye başlıyor, dikkatini toplama zamanın geldi artık.”</p>

  <p>Büyücü kadın dişlerini birbirine geçirdi, derin ama boğuk bir şekilde inledi.</p>

  <p>“Biliyorum.” Vilgefortz başını salladı, büyük ve profesyonel bir megaskobu, bir görüntü ekranını ve üç bacaklı bir taşıyıcının üzerinde asılı olan büyük bir kristal küreyi iterek yakınlaştırdı. Kürenin çevresi gümüş rengi örümcek ağlarıyla sarılıydı. “Bunun çok elim ve çok sancılı olduğunu biliyorum. Yer tespitine ne kadar erken başlarsan o kadar çabuk biter. Hadi, Yennefer. Ciri’yi bu ekranda görmek istiyorum. Nerede olduğunu, kiminle birlikte olduğunu, kiminle nerede olduğunu ve nerede yattığını görmek istiyorum.”</p>

  <p>Yennefer avazı çıktığı kadar çılgınca bağırıyordu. Çaresizdi.</p>

  <p>“Canın acıyor,” dedi Vilgefortz, canlı gözüyle ve ölü kristalle Yennefer’e dik dik bakarak. “Canın acıyor elbette. Yeri belirle Yennefer. Kendini kapama. Kahraman rollerini bırak. Dayanamayacağını biliyorsun. Direnmenin bedeli üzücü olabilir, beyin kanaması geçirebilirsin, çift taraflı felç iner ya da bitki olup çıkarsın. Yeri belirle!”</p>

  <p>Yennefer çenesini öyle bir sıktı ki dişleri çatırdadı.</p>

  <p>“Hadi, Yennefer!” dedi büyücü yumuşak bir sesle. “Hiç değilse meraktan yap! Öğrencinin durumunu sen de merak ediyorsundur. Tehlikededir belki. Ya da zor durumda olabilir mi? Kaç kişinin Ciri’nin başına kötü bir şey gelmesini, hatta ölmesini istediğini biliyorsun. Yerini belirle. Kızın yerini öğrenirsem onu buraya getireceğim. Burada güvende olacak… Onu burada kimse bulamayacak. Kimse.”</p>

  <p>Sesi kadife gibiydi, yumuşacıktı.</p>

  <p>“Belirle yeri, Yennefer. Belirle. Lütfen. Sana söz veriyorum: Ciri’den ihtiyacım olduğu kadarını alacağım yalnızca. Sonra ikinize de özgürlüğünüzü bağışlayacağım. Yemin ederim.”</p>

  <p>Yennefer dişlerini daha da sıktı. Çenesinden kan süzülmeye başladı.</p>

  <p>Vilgefortz derhal ayağa kalkıp işaret etti. “Rience!”</p>

  <p>Yennefer, ellerinin ve parmaklarının bir düzeneğe bağlandığını hissetti.</p>

  <p>Vilgefortz kadının üzerine eğilip, “Bazen,” dedi, “büyünün, iksirin ve uyuşturucuların sonuç vermediği noktada inatçı kişilerde eski, sıradan, iyi ve klasik acı etkili olur. Beni buna zorlama. Yeri belirle.”</p>

  <p>“Cehennemin dibine git Vilgefortz!”</p>

  <p>“Vidaları sık, Rience. Ağır ağır.”</p>

  <p>Vilgefortz, yerde sürüklenerek zindana inen merdivene doğru çekilen baygın bedene bakıyordu. Sonra bakışlarını Rience’e ve Schirru’ya çevirdi.</p>

  <p>“İkinizden birinin düşmanlarımın eline düşüp sorgulanması gibi bir tehlike her zaman var,” dedi. “Böyle bir durumda bedeninizin ve ruhunuzun böylesine sağlam kalacağına inanmayı isterdim. Evet, çok isterdim ama inanmıyorum.”</p>

  <p>Rience ve Schirru yanıt vermedi. Vilgefortz, megaskobu yeniden açtı, dev kristalin yarattığı görüntüyü ekrana yansıttı.</p>

  <p>“Yennefer’in belirlediği yer bu kadar,” dedi ekranı göstererek. “Ben Cirilla’yı istiyordum o bana Witcher’ı gönderdi. Kızın empatik matrisini elinden vermedi ama Geralt’a karşı zaaf gösterdi. Oysa bu Geralt için bir şeyler hissettiğine hiç dinliyor musunuz? Etlerinizi kızgın kancayla kemiklerinizden koparttıracağım sizin!”</p>

  <p>“İnsan bir kere ölür efendim,” dedi Til Echrade usulca. “Siz de, biz de kendi yollarımızı seçtik. Her iki yol da tehlikeli ve belirsiz. Kaderin kime ne yazdığını bilemeyiz.”</p>

  <p>“Bizi bu kızın üstüne köpekler gibi satamazsınız Efendi Skellen,” dedi Kenna başını gururla kaldırarak. “Her şeyin sonunda da köpekler gibi öldürtmeyeceğiz kendimizi, Neratin Ceka gibi. Bu kadar konuşmak yeter! Dönüyoruz! Boreas! Sen de gel bizimle.”</p>

  <p>“Hayır.” İz sürücü başını iki yana salladı, kalpağını alnına sürdü. “Elveda, size kötü şeyler dilemiyorum ama ben kalıyorum. Hizmet edeceğim. Yemin ettim.”</p>

  <p>“Kime?” Kenna kaşlarını çattı. “İmparatora mı, Baykuş’a mı? Yoksa kutunun içinden konuşan büyücüye mi?”</p>

  <p>“Ben askerim. Hizmet ederim.”</p>

  <p>“Durun,” diye seslendi Duffıcey Kriel, Dacre Silifant’ın arkasından çıkarak. “Sizinle geliyorum. Ben de bunaldım! Dün gece düşümde öldüğümü gördüm. Bu berbat ve kuşkulu mesele uğruna gebermek istemiyorum!”</p>

  <p>“Hainler!” diye kükredi Dacre, kıpkırmızı olmuştu, sanki yüzünden birazdan kantar fışkıracakmış gibi duruyordu. “İkiyüzlü ayaktakımı! Alçak köpekler!”</p>

  <p>“Kapa çeneni!” Baykuş hâlâ Kenna’ya bakıyordu ve gözleri lakabını aldığı kuşunki kadar iticiydi. “Yollarını seçmişler, duydun işte! Bağırıp çağırarak ve tükürüğünü harcayarak bir şey elde edemezsin. Günün birinde görüşeceğiz. Size söz veriyorum.”</p>

  <p>“Belki de aynı darağacında,” dedi Kenna ciddi bir ifadeyle. “Çünkü sizi, Skellen, soylu hükümdarlarla değil, bizimle, ayaktakımıyla birlikte infaz edecekler. Haklısınız, tükürük harcamaya gerek yok. Gidiyoruz. Hoşça kal, Boreas. Hoşça kal, Efendi Silifant.”</p>

  <p>Dacre, atının başı üzerinden tükürdü.</p>

  <p>“Söylediklerime ekleyecek bir şeyim yok, sayın hâkim,” dedi Joanna Selborne kibirle ve alnına düşmüş siyah buklesini geriye doğru itti.</p>

  <p>Mahkeme başkanı, kadını yukarıdan aşağıya doğru süzdü.</p>

  <p>Yüzü anlaşılmaz bir ifade takınmıştı. Kurşuni gözleri sakin bakıyordu.</p>

  <p>Aman, neyse ne, deneyeceğim, diye düşündü Kenna. İnsan bir defa ölür, ya hep ya hiç. Hisarda çürüyüp ölümü beklemeyeceğim. Baykuş boşuna konuşmadı; o, mezarda bile alır öcünü…</p>

  <p>Neyse ne! Belki anlamazlar bile. Ya hep ya hiç!</p>

  <p>Elini silmek ister gibi burnuna götürdü. Mahkeme başkanının kurşuni gözlerinin içine baktı.</p>

  <p>“Nöbetçiler!” dedi mahkeme başkanı. “Tanık Selbourne’ü alın ve…”</p>

  <p>Durdu, öksürdü. Adamın alnını ansızın boncuk boncuk terler kapladı.</p>

  <p>“.. .kaleme götürün,” dedi ve burnundan bütün gücüyle ciğerleriyle hava çekti. “Gerekli evrakları düzenletin ve serbest bırakın. Tanık Selbourne’e mahkemenin ihtiyacı kalmadı.”</p>

  <p>Kenna, burnundan akan bir damla kanı gizlice sildi. Gözleri ışıldayarak gülümsedi ve hafifçe eğilerek teşekkür etti.</p>

  <p>“Firar mı ettiler?” diye şaşkınlık içinde tekrar etti Bonhart.</p>

  <p>“Atlarına binip gittiler, öyle mi? Skellen? Sen de izin verdin, öyle mi?”</p>

  <p>“Bizi ispiyonlarlarsa…” diye başladı Rience ama Baykuş hemen sözünü kesti. “Yapamazlar çünkü canlarından olmak istemiyorlar! Hem ne yapabilirdim ki? Kriel onlara katıldıktan sonra, yanımda yalnızca Dacre ve Mun kaldı, onlar dört kişiydi…”</p>

  <p>, “Dört,” dedi Bonhart haince, “yüksek bir rakam değil.</p>

  <p>İ Kızı yakaladıktan sonra onların peşine düşeceğim ve de kargalara yem yapacağım onları. Belli ilkeler adına.”</p>

  <p>’ “Önce kızı yakalamamız gerekiyor,” diye söze atladı Baykuş, kıratını kamçılayarak. “Boreas! İzlere dikkat!”</p>

  <p>Koyağın üzerine yoğun bir sis bulutu çökmüştü ama aşağıda bir göl olduğunu biliyordu çünkü Mil Trachta’da her vadide bir göl vardı. Karayağız kısrağın nal izlerinin götürdüğü göl, kuşkusuz aradıkları, Vilgefortz’un onları bulmakla görevlendirdiği göldü. O gölü bütün ayrıntılarıyla tarif etmişti. Hatta adını da söylemişti.</p>

  <p>Tarn Mira.</p>

  <p>. Dar bir göldü, bir ok atımı mesafesinden daha geniş değildi, hafifçe bükülmüş yarımay şeklindeydi ve bembeyaz karların pudra gibi örttüğü siyah çam ormanlarıyla kaplı dik yamaçların arasına sıkışmıştı. Yamaçların sessizliği kulaklarda yankılanıyordu âdeta. Uğursuz gaklamalarıyla on gündür yolculuklarına eşlik eden kargalar bile susmuştu.</p>

  <p>. “Güney uçtayız,” dedi Bonhart. “Eğer büyücü bir hata yapmadıysa ve bir karışıklık olmadıysa, büyülü kulenin kuzey uçta olması gerekir. İzlere dikkat, Boreas! İzleri kaybedersek, kızla aramıza göl girer!”</p>

  <p>“İzler çok belirgin!” diye aşağıdan seslendi Boreas Mun.</p>

  <p>“Hem de taze! Göle götürüyor!”</p>

  <p>“İleri.” Skellen, dik yamaçtan ürken kıratını yeniden I kontrolüne geçirmişti. “Doğru aşağıya!”</p>

  <p>4</p>

  <p>Burunlarından soluyan atlarını dizginleyerek yamacı dikkatle indiler. Kıyı yolunu sarmış, buzla örtülü çıplak, kapkara çalılıkların içinden geçtiler.</p>

  <p>Bonhart’ın al atı, buza usulca bastı, buzdan dümdüz olmuş zeminden fışkıran sazlıkları çıtırdatarak kırdı. Buzdan çıtırtılar gelmeye başladı, atın nalları altında yıldız şeklinde uzun çatlaklar oluştu.</p>

  <p>“Geri!” Bonhart dizginleri çekti, burnundan soluyan hayvanın yönünü kıyıya çevirdi. “İnin atlarınızdan! Buz çok ince.”</p>

  <p>“Yalnızca kıyıda, sazlıkların arasında,” diye bir tahmin yürüttü Dacre Silifant, topuğunu buz örtüsüne vurarak. Hatta burada bile bir buçuk inçten aşağı değil. Atları taşır bu buz, çekinecek bir durum yok…”</p>

  <p>Silifant’ın sözlerini kişnemeler ve küfürler bastırdı. Skellen’in kıratı kayıp kalçasının üzerine düşmüştü, iki yana açılan bacaklarını toplayamıyordu. Skellen yeniden sövdü, atı mahmuzladı, bu kez ettiği küfre yarılan buzun takırtısı eşlik etti. At ön ayaklarıyla çifte atmaya başladı, deliğe giren arka ayaklarıyla kapkara suların içinde çırpınıyor, buz örtüsünü kırıyordu. Baykuş eyerden atladı, dizginleri sertçe çekti, geriye doğru kaydı ve boylu boyunca yere uzandı. Yine de kendi atının nallarının altında kalmadığı için şanslıydı. Atlarından inen iki Gemeryalı ayağa kalkmasına yardım ederken, Ola Harsheim ve Bert Brigden kişneyen kıratı kıyıya çektiler.</p>

  <p>“Çocuklar, inin atlardan,” diye tekrarladı Bonhart, bakışlarını gölün üzerini örten sise çevirerek. “Riske girmek istemiyoruz. Kıza yayan da yetişiriz. O da indi atından, yayan devam ediyor.”</p>

  <p>“Çok haklı,” dedi Boreas Mun gölü göstererek. “Durum ortada.”</p>

  <p>Buz örtüsünün düzgün ve cam gibi saydam olduğu tek yer, ağaç dallarının öne doğru sarktığı kıyıydı. Buzun altında sazlıklar ve kahverengiye dönmüş su bitkileri görünüyordu. Daha açıklarda buzun üzerini ince bir kar tabakası kaplamıştı. İşte bu tabakanın üzerinde siste gözle görülebilen noktaya . kadar koyu renkli ayak izleri vardı.</p>

  <p>“Yakaladık kızı!” diye heyecanla bağırdı Rience, dizginleri çalılıkların üzerine atarken. “Sanıldığı kadar kurnaz değilmiş bu kız. Gölün ortasında buz üstünde yürümüş. Kıyılardan birini, ormanı seçmiş olsaydı yetişmekte zorlanırdık.”</p>

  <p>“Gölün ortasında…” diye tekrarladı Bonhart, düşünceli bir ifadeyle. “Gölün tam ortası, Vilgefortz’un sözünü ettiği büyülü kuleye giden en kısa ve en kolay yol. Kız bunu biliyor mu? Kız bizden ne kadar önde?”</p>

  <p>Gölün üzerinde yürüyen Boreas Mun, bir çizme izinin . önünde çömeldi, iyice eğilip baktı.</p>

  <p>“Yarım saat,” dedi. “Daha fazla değil. Hava ısınıyor ama iz silinmemiş, tabandaki her çivinin izi görülebiliyor.”</p>

  <p>Bakışlarıyla beyhude bir şekilde sisi delmeye uğraşan Bonhart, “Göl beş mil kadar kuzeye uzanıyor,” dedi. “Vilgefortz öyle söyledi. Kız yarım saatlik bir mesafedeyse, yaklaşık bir mil kadar ötemizdedir.”</p>

  <p>“Şu kaygan buzun üzerinde mi?” Mun başını iki yana salladı. “Daha azdır. Olsa olsa yarım mildir.”</p>

  <p>: “Daha iyi o zaman! Marş!”</p>

  <p>“Marş,” diye tekrarladı Baykuş. “Herkes buzun üzerine ve karşıya doğru marş, hem de hızla!”</p>

  <p>Hem yürüyor hem de derin derin soluk alıp veriyorlardı. Kurbanın yakında olması hepsini heyecanlandırıyor, uyuşturucu almış gibi coşturuyordu.</p>

  <p>“Elimizden kaçamayacak!”</p>

  <p>“İzleri kaybetmek yok!”</p>

  <p>“Bir de şu siste yanıltmasın kız bizi… Süt gibi beyaz… İnsan yirmi adım sonrasını göremiyor, lanet olsun…”</p>

  <p>“Kaldırın kıçlarınızı,” diye homurdandı Rience. “Daha hızlı, daha hızlı! Karlar buzun üzerinde durduğu sürece iz sürebileceğiz…”</p>

  <p>“İzler yeni,” diye ansızın mırıldanmaya başladı Boreas Mun. “Çok yeni… Her çivi izi görülebiliyor… Kız, önümüzde… Tam önümüzde! Neden görmüyoruz ki onu?”</p>

  <p>“Hem sesini neden duymuyoruz?” dedi Ola Harsheim şaşkınlık içinde. “Bizim adımlarımız buz üzerinde gümbürderken kızdan neden çıt çıkmıyor?”</p>

  <p>“Çünkü çene çalıyorsunuz,” diye sertçe araya girdi Rience. “Devam, marş!”</p>

  <p>Boreas Mun beresini çıkarıp terden ıslanmış alnını sildi. “Şurada, sislerin arasında, kız,” dedi usulca. “Şurada bir yerde, sislerin arasında… Ama nerede olduğu görünmüyor. Nereden vuracağı da belli olmaz bu durumda… Şeyde… Dun Dâre’de olduğu gibi. Saovine gecesinde…” titreyen ellerle kılıcı kınından çıkardı.</p>

  <p>Baykuş, Boreas ‘m yanına atladı, onu omuzlarından tutup sertçe silkeledi. “Kapa çeneni, ihtiyar sersem,” diye tısladı.</p>

  <p>Ama artık çok geçti. Dehşet, ötekilere de bulaşmıştı. Onlar da kılıçlarını çektiler, bir arkadaşlarını arkalarına alacak şekilde dizildiler.</p>

  <p>“Kız hayalet değil!” diye hırladı Rience. “Büyüyle bile uğraşmıyor! Biz de on kişiyiz! Dun Dâre’de dört kişi vardı ve dördü de sarhoştu!”</p>

  <p>“Dağılın,” dedi Bonhart ansızın, “sağda ve solda sıra olun. İlerlerken ayrılmayın birbirinizden, kimse önündekini gözden kaybetmesin.”</p>

  <p>“Sen de mi?” diye alay etti Rience. “Sana da mı bulaştı, Bonhart? Senin böylesine batıl inançların olduğunu bilmezdim.”</p>

  <p>Kelle avcısı ona buzdan da soğuk bir bakış attı. “Sıraya dizilin,” diye tekrarladı, büyücüye aldırmadan. “Aranızda mesafe bırakın. Ben atımı almak için dönüyorum.”</p>

  <p>“Ne?”</p>

  <p>Bonhart, Rience’e yine yanıt vermedi. Rience küfrü bastı ama Baykuş elini omzuna koydu. “Bırak,” dedi öfkeyle. “Giderse gitsin. Bizim kaybedecek zamanımız yok! Sıraya girin! Bert ve Stigward, sol tarafa! Ola, sağa geç…”</p>

  <p>“Neden ki Skellen?”</p>

  <p>“Herkes toplu halde yürürse,” diye mırıldandı Boreas Mun, “buz çok daha kolay kırılabilir. Ayrıca sıraya dizilerek ilerlediğimizde kızın bize yandan hücum etme tehlikesi azaltılmış olur.”</p>

  <p>“Yandan mı?” diye sordu Rience küçümseyerek. “Nasıl olacakmış o? önümüzdeki izler açıkça görülüyor. Kız dümdüz gidiyor. Yana sapmayı deneseydi izlerden belli olurdu bu!”</p>

  <p>“Bu kadar laf yeter!” diye tartışmayı kesti Baykuş, başını arkaya çevirip Bonhart’ın içinde kaybolduğu sislere bakarken. “İleri!”</p>

  <p>İlerlediler.</p>

  <p>“Hava ısınıyor,” dedi Boreas Mun soluk soluğa. “Buz eriyor, su tabakası oluşuyor…”</p>

  <p>“Sis yoğunlaşıyor…”</p>

  <p>“Ama izler hâlâ görünür durumda,” dedi Dacre Silifant. “Ayrıca kız adımlarını yavaşlattı sanki. Gücü azalıyor.”</p>

  <p>“Bizim gibi.” Rience, beresini başından hızla alıp, yelpaze gibi kullandı.</p>

  <p>“Susun.” Silifant ansızın durdu. “Duydunuz mu? Neydi bu?”</p>

  <p>“Ben hiçbir şey duymadım.”</p>

  <p>“Ben duydum… Çıtırtı gibi bir sesti… Buzun üzerinde bir çıtırtı… Ama oradan gelmedi.” Boreas Mun, izlerin sona erdiği sisleri işaret etti. “Soldan, yan taraftan geldi sanki…”</p>

  <p>“Ben de duydum,” dedi Baykuş, endişeyle çevresine bakarak. “Ama şimdi kesildi. Lanet olsun, hiç hoşuma gitmiyor bu. Hiç gitmiyor!”</p>

  <p>“İzler!” diye tekrarladı Rience sıkkın bir sesle. “İzler hâlâ ortada! Görmüyor musunuz? Dümdüz gidiyor işte! Kız yan tarafa sapsa, oraya tek bir adım bile atsa, izlerden görürdük bunu! Marş, hızlanın, kız birazdan elimizde olacak! Sizleri temin ederim ki şimdi birazdan göre…”</p>

  <p>Sözünü yarıda kesti. Boreas Mun ciğerleri sarsılırcasına iç geçirdi. Baykuş sövmeye başladı.</p>

  <p>On adım ötelerinde, sisin çizdiği sınırın tam dibinde ayak izleri bitiyordu. Tamamen kaybolmuştu.</p>

  <p>“Şeytanın işine bak!”</p>

  <p>“Ne var?”</p>

  <p>“Uçtu mu bu kız, ne oldu?”</p>

  <p>“Hayır.” Boreas Mun başını iki yana salladı. “Uçmadı. Daha beteri oldu.” I</p>

  <p>Rience pis pis sövdü ve buz örtüsü üzerinde oluşmuş olukları gösterdi.</p>

  <p>“Buz pateni,” diye homurdanıp yumruklarını sıktı. “Yanında buz patenleri varmış ve giymiş… Şimdi buzun üzerinde rüzgâr gibi uçacak… Yetişemeyiz artık ona! Şu lanet olası Bonhart nerede kaldı ki? Atlarımız olmadan yetişemeyiz kıza!”</p>

  <p>Boreas Mun yüksek sesle inledi.</p>

  <p>Skellen, paltosunun düğmelerini ağır ağır açtı, göğsünde asılı, üzerinde yıldızların dizili olduğu kayışı ortaya çıkardı.</p>

  <p>“Peşinden koşmak zorunda değiliz,” dedi buz gibi bir sesle. “O bize yetişecek. Sanırım fazla beklememiz gerekmeyecek.” “Sen aklını mı yitirdin?”</p>

  <p>“Bonhart olacakları hepimizden önce gördü. Bu yüzden atını almaya gitti. Kızın bizi tuzağa düşürmeye hazırlandığını anladı. Dikkat! Buzdaki paten çıtırtılarını dinleyin!”</p>

  <p>Dacre Silifant’ın rengi kül gibi oldu, buz gibi havada bile kırmızılığını koruyan yanakları soldu.</p>

  <p>“Çocuklar!” diye bağırdı. “Dikkat! Gözünüzü dört açın! Bir araya toplanın, küme oluşturun! Siste kaybetmeyin birbirinizi!” “Kapa çeneni!” diye çıkıştı Baykuş. “Susun! Çıt çıkarmayın, yoksa duyamayız…”</p>

  <p>Duyuyorlardı. Soldan, oluşturdukları sıranın en sonundan, sislerin arasından kısa ve kesik bir çığlık duydular. Patenlerin camın üzerine demir sürtermişçesine çıkardığı tüyler ürpertici keskin ve tiz gıcırtıyı da…</p>

  <p>“Bert!” diye bağırdı Baykuş. “Bert! Ne oluyor orada?”</p>

  <p>Ne olduğunu anlayamadıkları bir çığlık duydular hemen ardından Bert Brigden sislerin içinden koşarak çıkageldi. Tam yaklaştığı sırada ayağı kaydı, düştü ve buzun üzerinde yüzükoyun ilerledi.</p>

  <p>“Kız… Stigward’i… vurdu,” dedi soluk soluğa, güçlükle ayağa kalkmaya çalışarak. “Vurdu ve devirdi… Hızla yanımızdan geçerken… Öyle hızlıydı ki… tam göremedim onu… Büyücü bu kız…”</p>

  <p>Skellen sövdü. Silifant ve Mun ellerinde kılıçlarıyla dönüp gözlerini sise diktiler.</p>

  <p>Çat… Çat. Hızlı ve ahenkli. Gitgide belirginleşen. Daha da belirginleşen…</p>

  <p>“Nereden geliyor bu?” diye haykırdı Boreas Mun, sonra döndü, kılıcını iki eliyle kaldırıp havada daireler çizdi. “Nereden? “</p>

  <p>“Susun!” dedi Baykuş, elindeki yıldızı havaya kaldırarak. “Sanırım sağdan! Evet! Sağdan! Sağdan geliyor! Dikkat!”</p>

  <p>Sağ kanatta ilerleyen Gemeryalı ansızın sövmeye başladı, döndü ve erimeye başlayan buz tabakasında sulara bata çıka sislerin içine doğru körü körüne koştu. Fazla ilerleyemedi, hatta gözden bile kaybolmadı. Geride kalanlar buzun üzerinde kayan patenlerin keskin gıcırtısını duydular, hızla geçen bulanık bir gölge gördüler. Bir de bir kılıcın parıldadığını… Gemeryalı acı bir çığlık attı. Onun düştüğünü gördüler, buzun üzerine sıçrayan kanları gördüler… Yaralı Gemeryalı kendini yerden yere atıyor, bağırıyor, ağlıyordu. Derken sesi kesildi ve buzun üzerine öylece uzandı.</p>

  <p>Ancak ağlaması paten gıcırtılarını bastırmıştı. Kızın böylesine kısa bir zamanda dönüp gelebileceğini hesaba katmamışlardı.</p>

  <p>Kız grubun arasına daldı, tam ortalarına girdi. Geçip giderken Ola Orsheim’a alttan, diz hizasından bir darbe indirdi ve Ola bu aldığı darbeyle çakı gibi ikiye katlandı. Kız tek ayak üzerinde fır döndü, Boreas Mun’un üzerine keskin buz kıymıkları sıçrattı. Skellen geriye doğru sıçradı, kaydı, Rience’in koluna yapıştı. İkisi birden yere yuvarlandı. Patenler tam yanı başlarında gıcırdadı ve sivri, buz gibi kıymıklar yüzlerine battı. Gemeryalılardan biri çığlığı bastı ve çığlık vahşi bir ciyaklamayla kesildi. Baykuş neler olduğunu anlamıştı. Boğazı kesilen insanların hikâyesini sıkça dinlemişti.</p>

  <p>Ola Harsheim bağırıyor, buzun üzerinde kıvranıyordu.</p>

  <p>Çat… Yine çat… Çat.</p>

  <p>Sessizlik.</p>

  <p>“Efendi Stefan.” diye kekeledi Dacre Silifant. “Efendi Stefan… Sen bizim umudumuzsan… Kurtar bizi… Ölmemize izin verme…”</p>

  <p>“Kız beni kötürüm etti. Fahişeee!” diye haykırdı Ola Harsheim. “Yardım edin, lanet olsun! Kalkmama yardım edinnn!”</p>

  <p>“Bonhart!” diye sislerin içine haykırdı Skellen. “Bonhaaart! Yardım eeet! Neredesin, köpek soyu? Bonhaaart!”</p>

  <p>“Kız çevremizde dönüyor,” dedi Boreas Mun soluk soluğa ve dönüp dinledi. “Sisin içine gizlenip çevremizde dolaşıyor…</p>

  <p>Biz nereden çıkacağını kestiremeden vuruyor… ölüm! Bu kız ölümün ta kendisi! Bir katliam olacak, Saovine gecesinde Dun Dâre’deki gibi…</p>

  <p>“Bir arada kalın,” dedi Skellen. “Bir arada kalın, tek başına olanların peşinde… Geldiğini görürseniz sinirlerinize hâkim olun… Kılıçlarınızı, sırt çantalarınızı kemerlerinizi önüne fırlatın… Ne bulursanız, yeter ki onu dur…”</p>

  <p>Skellen sözünü tamamlayamadı. Bu kez paten gıcırtısı bile duymamışlardı. Dacre Silifant ve Rience, kendilerini yüzükoyun buzun üzerine atarak canlarını kurtardılar. Boreas Mun sıçrayıp uzaklaştı, ayağı kaydı ve Bert Brigden’i yere düşürdü. Skellen, kız yanından hızla geçerken bir yıldız fırlattı ve vurdu. Ancak hedef yanlıştı. O sırada yerden doğrulmayı başarmış olan Ola Harsheim seğirdi, kana boyanmış buzun üzerine devrildi; ardına kadar açtığı gözleri, burun köküne saplanan çelik yıldıza kaymıştı.</p>

  <p>Gemeryalıların sonuncusu kılıcını yere fırlatıp hıçkırarak ağlamaya başladı, nöbet geçiriyordu.</p>

  <p>Skellen kendini onun yanına attı ve yüzüne bütün gücüyle bir şaplak attı. “Kendine gel!” diye kükredi. “Kendine gel adam! Sadece bir kız o! Sadece bir kız!”</p>

  <p>“Saovine gecesinde, Dun Dâre’deki gibi,” dedi Boreas Mun usulca. “Bu buzlardan, bu gölden kurtulamayacağız artık. Dinleyin, dinleyin! Ölümün hızla üzerinize gelişini duyacaksınız.”</p>

  <p>Skellen, Gemeryalının kılıcını yerden aldı ve hıçkıran adamın eline vermeye çalıştı, gelgeldim boşuna çabalıyordu. Ağlama nöbetiyle sarsılan Gemeryalı ona boş gözlerle baktı. Baykuş, kılıcı elinden bırakıp Rience’in yanına koştu.</p>

  <p>“Bir şeyler yap, büyücü!” diye haykırdı adamı omuzlarından tutup silkeleyerek. Korku, gücünü ikiye katlamıştı. Aslında Rience ondan daha uzun boylu ve cüsseli olmasına karşın, elinde bez bebek gibi titriyordu. “Bir şeyler yap! Şu ulu Vilgefortz’unu çağır! Ya da kendin bir büyü yap! Büyü yap, büyülü sözcüklerini söyle, ruh çağır, kötü ruhlara yalvar! İğrenç yüzkarası, bok yığını, bir şey, herhangi bir şey yap! Yoksa bu hayalet hepimizi öldürecek!”</p>

  <p>Çığlıkları ağaçlıklı tepelerde yankılanıp geri geldi. Yankılar kesilmeden patenler yine gıcırdadı. Hıçkıran Gemeryalı kendini dizlerinin üzerine atıp ellerini yüzüne kapadı. Bert Brigden bir çığlık attı, kılıcını yere savurdu ve kaçmaya başladı. Ayağı kaydı, düştü ve köpekler gibi dört ayak üzerinde bir süre daha kaçmayı denedi.</p>

  <p>“Rience!”</p>

  <p>Büyücü sövdü ve elini kaldırdı. Büyülü sözleri söylerken eli ve başı titredi. Tam istediği gibi olmasa da yine de başardı.</p>

  <p>Parmaklarının arasından süzülen ince alev huzmesi buzun üzerinden hızla geçip buz örtüsünü çatlattı. Ancak yaklaşmakta olan kızın yolunu kesmek için enlemesine çatlaması gereken buz, uzunlamasına kırılmıştı. Buz örtüsü çatırtılar eşliğinde açıldı, alttan kapkara sular fışkırdı. Hızla büyüyen yarık, şaşkınlık içinde bakakalan Dacre Silifant’ın durduğu yere ulaştı.</p>

  <p>“Kaç, uzaklaş!” diye bağırdı Skellen.</p>

  <p>Fakat artık çok geçti. Yarık, Silifant’ın iki ayağının arasından geçerek buz örtüsünü hızla ayırdı ve buz, cam misali iri parçalara bölündü. Dacre dengesini kaybetti ve çığlığı suların içinde boğuldu. Boreas Mun da açılan deliğe düştü; Ola Harsheim’ın cesedi de sulara gömüldü. Onların arkasından Rience de kapkara suyu boyladı, hemen arkasından Skellen de düştü ama son anda kenardaki buzlara tutunmayı başardı. Kız, şiddetli bir hamle yaptı, yarığın üzerinden atladı, buzun üzerine indi, eriyen buzun çevreye fışkırttığı sular eşliğinde kaçan Brigden’in peşine düştü. Buzdaki deliğin kenarında asılı kalan Skellen tüyler ürpertici bir çığlık duydu.</p>

  <p>Kız, Brigden’e ulaşmıştı.</p>

  <p>“Efendim…” diye inledi Boreas Mun. Her nasıl başardıysa, buzun üzerine tırmanmıştı. “Uzatın elinizi… Efendim…”</p>

  <p>Sudan çekilip çıkarılan Skellen mosmor kesilmiş, zangır zangır titriyordu. Sudan çıkmaya çalışan Silifant, tutunduğu buzun kırılmasıyla yeniden sulara gömüldü. Yeniden başını çıkardı, öksürerek ve ağzından sular püskürterek buzun üzerine çıkmayı başardı. İnsanüstü bir güç harcamıştı. Son bir gayretle dört ayak üzerinde ilerledi ve kendini buzun üzerine attı. Tükenmişti. Çevresinde bir kan gölü oluştu hemen.</p>

  <p>Boreas inleyerek gözlerini kapadı. Skellen titriyordu.</p>

  <p>“Beni kurtar… Mun… Yardım…”</p>

  <p>Buz kalıbının kenarında, koltuk altlarına kadar suya gömülmüş olan Rience asılı duruyordu. Islak saçları kafatasına yapışmıştı. Dişleri, kastanyetler gibi birbirine vuruyordu, cehennemde yapılan danse macabre uvertürünü andırıyordu âdeta.</p>

  <p>Paten gıcırtısı duyuldu. Boreas kımıldamadı. Bekliyordu.</p>

  <p>Skellen titriyordu.</p>

  <p>Kız yaklaştı. Ağır ağır yaklaştı. Kılıcından damlayan kanlar buzda kandan izler bırakıyordu. Boreas yutkundu. Buz gibi suda sırılsıklam ıslandığı halde bedeni ansızın ateş gibi yanmaya başladı.</p>

  <p>Ancak kız onunla ilgilenmedi. Buzun üzerine çıkmak için çabalayıp duran Rience’teydi gözü.</p>

  <p>“Yardım et bana…” Rience dişleri birbirine vururken konuşmayı başarmıştı. “Kurtar beni…”</p>

  <p>Kız hızını kesti, dansı andıran zarif hareketlerle patenler üzerinde birkaç kez döndü. Sonra bacaklarını iki yana açıp durdu, kalça hizasına indirdiğini kılıcını iki eliyle kavradı.</p>

  <p>“Kurtar beni…” diye kekeledi Rience; taş kesilmiş parmaklarını buza geçirmişti. “Kurtar beni… sana… Yennefer’in yerini söyleyeceğim… Yemin ederim…”</p>

  <p>Kız, eşarbını ağır ağır yüzünden çekti ve gülümsedi. Boreas Mun ürpertici yara izini görünce çığlık atmamak için kendini zor tuttu.</p>

  <p>“Rience,” dedi Ciri, hâlâ gülümseyerek. “Sen bana acının ne olduğunu öğretecektin. Hatırladın mı? Şu ellerle. Şu parmaklarla. Şu buza tutunduğun ellerle mi?”</p>

  <p>Rience yanıt verdi ama Boreas onun ne söylediğini anlamadı. Büyücünün dişleri öylesine takırdıyordu ki normal bir şekilde konuşabilmesi olanaksızdı. Ciri, patenlerinin üzerinde döndü ve kılıcı tuttuğu elini havaya kaldırdı. Boreas, dişlerini birbirine geçirdi, kızın Rience’i vuracağından emindi ama Ciri hızını alıp hızla buzun üzerinde ilerledi. Boreas’ın şaşkın bakışları arasında uzaklaştı, sert kol hareketleriyle hızını artırdı. Derken sislerin arasında kayboldu ve ahenkli paten gıcırtısı da bir an için duyulmaz oldu.</p>

  <p>“Mun… çek… beni… çıkar…” diyebildi Rience, buzun kenarına dayadığı çenesi titrerken. İki kolunu birden buzun üzerine attı, tırnaklarını buza geçirmeye çalıştı, gelgelelim tırnaklarının hepsi çoktan kırılmıştı. Parmaklarını iyice açıp kana bulanmış buz örtüsüne ayalarıyla ve eklemleriyle tutunmaya çalıştı. Boreas Mun ona baktı ve anladı, korkunç bir şekilde emin oldu…</p>

  <p>Paten gıcırtılarını son anda duydular. Kız, akıl almaz, gözlerin bile takip edemediği bir hızla geliyordu. Buzdaki deliğe yaklaştı, tam kenarına gelirken geçip gitti.</p>

  <p>Rience bir çığlık attı ve buz gibi suları yuttu. Sonra gözden kayboldu.</p>

  <p>Deliğin çevresinde paten izleri kalmıştı, bir de kan lekesi. Ayrıca parmaklar. Sekiz adet.</p>

  <p>Boreas Mun buzun üzerine kustu.</p>

  <p>Bonhart kıyıdaki bayırın dibinden at sırtında ilerliyordu; öylesine hızlanmıştı ki karla kaplı çukurlarda her an hayvanın bacaklarının kırılabileceğiyle ilgilenmiyordu bile. Buzlanmış çam dalları yüzüne vuruyor, kollarını kamçılıyordu.</p>

  <p>Gölü göremiyordu. Bütün koyak sis yüzünden, fokur fokur kaynayan cadı kazanına dönüşmüştü.</p>

  <p>Fakat kızın orada olduğunu Bonhart biliyordu.</p>

  <p>Hissediyordu.</p>

  <p>Buzun altında, çok derinlerde, suda sürüklenen cesetlerden birinin cebinden kaymış olan gümüş, büyüleyici bir şekilde yanıp sönen ve ağır ağır batan küçük bir kutunun ardından bir çizgili levrek sürüsü merakla yüzüyordu. Kutu dibe ulaşıp çevresinde bir küçük çamur bulutu oluşturmadan önce levreklerin cesurları ağızlarını dokundurmaya çalıştılar ama dehşetle dağıldılar.</p>

  <p>Kutudan tuhaf, ürkütücü titreşimler yayılıyordu.</p>

  <p>“Rience? Duyuyor musun beni? Ne oldu sizin orada? İki gündür bana neden yanıt vermiyorsunuz? Bir rapor istiyorum! Kızdan haber var mı? Kuleye ayak basmasına izin vermeyin sakın! Duydun mu? Kırlangıç Kulesi ne ayak basmasına izin vermeyin… Rience! Lanet olası, yanıt ver! Rience!”</p>

  <p>Rience yanıt verecek durumda değildi elbette.</p>

  <p>Yamaç geride kalmıştı, düz bir kıyıda ilerliyordu. Göl burada bitiyor, diye düşündü Bonhart, tam kenardayım. Kızın yolunu kestim. Nerede kız acaba? Şu lanet olası kule nerede?</p>

  <p>Sis perdesi rüzgârla birlikte bir anda dağıldı. İşte o an kızı gördü. Tam karşısındaydı, siyah kısrağının sırtında oturuyordu. Bir büyücü bu kız, atıyla iletişim halinde. Hayvanı gölün ucuna gönderip orada bekletmiş.</p>

  <p>Ama bu da kurtarmayacak onu.</p>

  <p>Onu öldürmek zorundayım. Vilgefortz’un canı cehenneme, öldürmeliyim. Önce ölüm korkusuyla yalvartmalıyım. Sonra öldürürüm.</p>

  <p>Bağırdı, atını mahmuzladı ve dörtnala çılgın bir koşu başladı.</p>

  <p>Ve ansızın kaybettiğini anladı. Kız yanıltmıştı onu.</p>

  <p>Kızla arasında yüz elli adım bile yoktu ama incecik bir buz tabakasıyla kaplıydı bu mesafe. Ayrıca göl diğer yöne kıvrılıyordu ve kıvrımın iç kısmında kalan Ciri kıyıya çok daha yakındı.</p>

  <p>Bonhart küfrü bastı, dizginlere asıldı ve hayvanı buza doğru sürdü.</p>

  <p>“Koş, Kelpi!”</p>

  <p>Karayağız kısrağın nallarının altından donmuş toprak sıçrıyordu.</p>

  <p>Ciri, bedenini atının boynuna yapıştırdı. Peşinden koşturan Bonhart’ı gördükçe dehşete kapılıyordu. Korkuyordu f bu adamdan. Onunla dövüşeceğini düşünmek bile midesine yumruk gibi oturuyordu.</p>

  <p>Hayır, dövüşemezdi onunla. Henüz değil.</p>

  <p>Kule. Onu yalnızca kule kurtarabilirdi ve de geçit. Tıpkı Thanedd’de olduğu gibi, büyücü Vilgefortz çok yakınında olduğu ve elini ona uzattığı halde kurtulduğu gibi…</p>

  <p>Tek kurtuluşu Kırlangıç Kulesi’ydi.</p>

  <p>Sis dağılıyordu.</p>

  <p>Ciri dizginleri çekti, üzerine ansızın korkunç bir sıcaklığın bastığını hissetti. Gördüğüne inanamıyordu. İnanamıyordu.</p>

  <p>Bonhart da görmüştü ve zafer çığlığı attı.</p>

  <p>Gölün bittiği yerde kule yoktu. Kulenin kalıntıları bile yoktu, hiçbir şey yoktu. Belli belirsiz, dikkat çekmeyen küçük bir tepe, buz tutmuş çalı çırpıyla kaplı bir taş yığını görüyordu yalnızca.</p>

  <p>“Al bakalım kule sana!” diye bağırdı Bonhart. “Al sana büyülü kule! Al sana kurtuluş! Taş yığını!”</p>

  <p>Kız hiçbir şey duymuyor ve görmüyor gibiydi. Kısrağını tepeye, taş yığınına doğru sürdü. İki elini göğe uzattı, sanki başına gelenden dolayı göğü lanetler gibiydi.</p>

  <p>“Sana söylemiştim,” diye kükredi Bonhart atını mahmuzlarken, “benimsin demiştim! Sana canımın istediğini yapacağımı söylemiştim! Kimse bana engel olamayacak demiştim!</p>

  <p>Ne insanlar ne tanrılar ne şeytan ne de kötü ruhlar! Ne de ’ uğursuz kule! Sen benimsin Witcher kız!”</p>

  <p>Atının nalları buz örtüsü üzerinde takırdamaya başladı.</p>

  <p>Derken sis nereden geldiği anlaşılmayan rüzgârın darbeleriyle ansızın yeniden dağıldı. Atı kişnemeye, çifte atmaya, kantarmayı ısırmaya başladı. Bonhart, eyerin üzerinden öne eğildi, dizginlere asıldı çünkü at zıvanadan, başını sağa sola atıyor, buz üstünde kayıyordu.</p>

  <p>Hayvanın karşısında, onunla Ciri’nin durduğu kıyının arasında, buz örtüsünün üzerinde bembeyaz bir tekboynuz şaha kalkmıştı, tıpkı armalardan bilinen görüntüyü sergiliyordu.</p>

  <p>“Bana böyle numaralar işlemez!” diye haykırdı Bonhart, atını kontrolü altına aldıktan sonra. “Beni büyücülükle korkutamazsın! Seni kıstıracağım, Ciri! Bu kez geberteceğim seni, Witcher kız! Sen benimsin!”</p>

  <p>Sis yeniden yoğunlaştı, tuhaf şekillere girdi. Şekiller gitgide belirginleşti. Atlılardı bunlar. Atlara binmiş ruhların kâbuslardan fırlamış bir sahnesiydi âdeta.</p>

  <p>Bonhart bakakaldı.</p>

  <p>Ölü atların üzerine iskeletler oturmuştu, sırtlarına pastan delik deşik olmuş zırhlar ve zincir zırhlar, paçavraya dönmüş paltolar giymiş, başlarına yamru yumru miğferler takmışlardı. Miğferleri bizon boynuzları ve tavuskuşu tüyleriyle süslüydü. Siperliklerinin altından hayaletlerin gözlerindeki mavimsi ışıklar yanıp sönüyordu. Yırtılmış flamalar dalgalanıyordu. Süvari alayının en önünde miğferinin üzerine bir taç oturtulmuş silahlı bir hayalet dörtnala ilerliyordu. Göğsündeki boyunluk, paslı göğüs zırhına çarpıyordu.</p>

  <p>Defol, diye çınladı ses Bonhart’ın beyninin içinde. Defol ölümlü. O senin değil. O bizim. Defol!</p>

  <p>Bonhart’ın bir özelliğini inkâr etmemek gerekirdi: Cesurdu. Hayaletler korkutamazdı onu. İçini saran dehşeti alt etti, paniğe teslim olmadı.</p>

  <p>Gelgeldim atı onun kadar dayanıklı değildi.</p>

  <p>Atı şaha kalktı, arka bacakları üzerinde gidip gelmeye başladı, çılgın gibi kişnedi ve ansızın sıçradı. Buz, nalların sert darbesiyle birlikte keskin bir çatırtıyla kırıldı, buz gibi sular üstüne fışkırdı. At, dehşetle bağırdı, nallarını buzun kenarına vurdu ve buzları yeniden kırdı. Bonhart ayaklarını üzengilerden hızla çekti ve yere atladı ama geç kalmıştı.</p>

  <p>Başına kadar suya gömüldü. Kulaklarında, çan kulesinin içine düşmüşçesine tarifsiz çınlamalar ve uğultular başladı. Ciğerleri patlayacakmış gibiydi.</p>

  <p>Yine de şanslıydı. Çırpınırken sağa sola savurduğu ayakları ansızın bir şeye bastı, suya gömülmekte olan atıydı bu mutlaka. Hayvanın sırtına basarak kendini yukarı itti, hızla su yüzüne çıktı; soluk soluğaydı, ağzından sular fışkırıyordu. Buzun üzerindeki deliğin kenarını kavradı. Paniğe kapılmadan bıçağını çekti, buza sapladı ve kendini suyun içinden kurtardı. Güçlükle soluk alıp verse de buzun üzerinde sırtüstü yatıyordu şimdi.</p>

  <p>Göl, buz, karlarla kaplı yamaçlar, beyaz dantelle örtülü kapkara çam ormanı, bir anda her yeri doğal olmayan, solgun bir aydınlık sardı.</p>

  <p>Bonhart, insanüstü bir çabayla dizlerinin üzerinde doğruldu.</p>

  <p>Ufukta, gökyüzü göz kamaştırıcı bir laciverte büründü, içinden ansızın ateş saçan sütunların ve sarmalların göğe yükseldiği, ışık demetlerinin oynaştığı parlak bir kubbeye dönüştü. Gökyüzünü yanıp sönen, sürekli titreşen ve hızla değişen renk kordonları kaplamıştı şimdi.</p>

  <p>Bonhart öksürmeye başladı. Boynuna demirden bir işkence tasması geçirilmişti âdeta.</p>

  <p>Az önce küçük bir tepenin ve taş yığınının olduğu yerde bir kule yükseliyordu.</p>

  <p>Tek parça siyah mermerden yapılmış gibi dümdüz, ince ve uzun, ışıl ışıl tüm görkemiyle duruyordu orada. Birkaç penceresinden alevler fırlıyordu, en tepesindeki kurşun külahın arkasında kutup ışıkları parıldıyordu.</p>

  <p>Bonhart, kızın eyerin üzerinde ona doğru döndüğünü gördü. Kızın yeşil gözlerini ve berbat bir yara iziyle kaplı yanağını gördü. Kızın, kara kısrağı dürttüğünü, taş kemerin altından hiç acele etmeden geçtiklerini gördü.</p>

  <p>Sonra da gözden kaybolduklarını.</p>

  <p>Kutup ışıkları, gözleri kamaştıran ateş anaforları yaratarak infilak etti.</p>

  <p>Bonhart’ın gözleri yeniden görmeye başladığında ortada kule kalmamıştı. Aynı noktada üzeri karlarla kaplı küçük bir tepe, taş yığını, çürüyüp kararmış bitki sapları vardı şimdi.</p>

  <p>Bonhart, üzerinden akan suların oluşturduğu birikintinin ortasında diz çökmüş halde korkunç bir çığlık attı. Sonra dizlerinin üzerine oturup ellerini göğe açtı, insanlara, tanrılara, kötü ruhlara sövüp hakaretler yağdırdı.</p>

  <p>Çığlığının yankısı çam ormanlarıyla kaplı yamaçlara çarpıp, Tarn Mira Gölü’nün donmuş zeminine indi.</p>

  <p>Kulenin içi, Ciri’ye hemen Kaer Morhen’i hatırlatmıştı. Burada da giriş kemerinin ardında upuzun karanlık bir koridor vardı, sütunlar ve heykeller sonsuz bir uçurumun içine dizilmişti. Kulenin ince duvarlarının bu uçurumu nasıl kapsayabildiği anlaşılır gibi değildi. Ancak Ciri biliyordu, bunu çözmeye kalkışmanın bir anlamı yoktu, hele bir kule hiçten var olmuşsa, aslında hiç olmadığı bir yerde ansızın yükselmişse… Böylesi bir kulenin içinde her şey mümkündü, hiçbir şeye şaşırmamak gerekirdi.</p>

  <p>Ciri arkasına baktı. Bonhart’ın buraya girmeye cesaret edebileceğine ve böyle bir gücü kaldığına inanmıyordu elbette. Yine de emin olmakta yarar vardı.</p>

  <p>İçinden geçerek buraya girdiği kapı kemeri doğal olamayacak kadar yoğun bir ışık altında parıldıyordu.</p>

  <p>Kelpi’nin nalları takır takır sesler çıkarırken nalların altında ansızın bir çatırtı duyuldu. Kemikler, kurukafalar, kaval kemikleri, kaburgalar, uyluk kemikleri, leğen kemikleri… Ciri, atının sırtında, koca bir mezarlığın içinden geçiyordu. Kaer Morhen, diye düşündü ve hatırladı. Ölüler toprağa gömülüyordu… Kim bilir kaç zaman geçmişti… O zamanlar inanıyordum buna… Ölümün yüceliğine, ölülere saygı duyulmasına… Fakat ölüm, ölümdü işte. Ölü, soğuk bir ceset demekti. Nerede yattığı, kemiklerinin nerede çürüdüğü önemsizdi.</p>

  <p>Karanlığın içine doğru, kemerlerin altından, sütunların ve heykellerin arasından geçti. Karanlık, duman gibi dalga dalga yayılmaya başladı; Ciri’nin kulağına ısrarlı fısıldaşmalar, iç çekmeler, alçak sesli yakarmalar çalındı. Önünde ansızın bir aydınlık belirdi, kocaman kapılar açıldı. Birbiri ardında açılan kapılar… Ağır kanatlarıyla önünde sessizce açılan kapıların sonu gelmek bilmiyordu.</p>

  <p>Kelpi ilerliyor, nallarını takırdatıyordu.</p>

  <p>Kızın çevresini saran duvarların, sıra sıra kemerlerin ve sütunların yapısı bir anda bozulmuştu ve öylesine aniden gerçekleşmişti ki bu, Ciri’nin başı döndü. Sanki çokdüzlemli bir nesnenin, bir sekizyüzlünün içindeymiş gibi hissetti.</p>

  <p>Kapılar açılmayı sürdürüyordu. Ancak artık sadece tek yönü göstermiyorlardı. Kapılar birçok yöne ve olasılığa açılıyordu şimdi.</p>

  <p>Ciri görmeye başladı.</p>

  <p>Siyah saçlı bir kadın, kül sarısı saçları olan bir kızın elinden tutmuş. Kız ürküyor, karanlıktan ürküyor, karanlığın içinden gelenfısıldaşmalardan, duyduğu nal seslerinden ürküyor. Boynuna taktığı yıldızda elmasların ışıl ışıl parladığı kadın da korkuyor. Yine de belli etmiyor. Elinden tuttuğu kızla birlikte yürümeyi sürdürüyor. Kadere doğru.</p>

  <p>Kelpi dikkatli adımlarla ağır ağır ilerliyor. Bir kapı daha.</p>

  <p>İkinci lola ve Eurneid kısa bir palto giymişler, sırtlarında sırt çantaları var, karlı ve buzlu karayolunda yürüyorlar. Gökyüzü masmavi.</p>

  <p>Bir kapı daha.</p>

  <p>Birinci lola sunağın önünde diz çöküyor. Yanında da Nenneke Ana diz çökmüş, ikisi de bakıyor, yüzlerinde dehşet van Ne görüyorlar? Geçmişi mi geleceği mi? Gerçeği mi yalanı mı?</p>

  <p>İkisinin, Nenneke ve lola’nın üzerine doğru eller uzanmış. Altın gözlü bir kadının elleri hayır duası için uzanmış. Kadının boynundaki tasmaya oturtulmuş elmas, çobanyıldızı gibi parlıyor. Kadının omzuna bir kedi oturmuş. Kedinin kafasına da bir atmaca konmuş.</p>

  <p>Bir kapı daha.</p>

  <p>Triss Merigold, rüzgârın dağıttığı güzel kumral saçlarım elleriyle tutuyor Rüzgârdan kaçış yok, hiçbir güç rüzgârdan koruyamıyor Burada olmaz. Tepenin doruğunda olmaz.</p>

  <p>Bitmek bilmeyen uzun bir gölge tepeye doğru ilerliyor. Siluetler. Ağır ağır ilerliyorlar. Bazıları kıza yüzünü dönüyor. Tanıdık yüzler. Vesemir. Eskel. Lambert. Coen. Yarpen Zigrin ve Paulie Dahlberg. Fabio Sachs… Jarre… Tissaia de Vries.</p>

  <p>Mis tie…</p>

  <p>Geralt?</p>

  <p>Bir kapı daha.</p>

  <p>Yennefer zincire vurulmuş, üzerinden suların aktığı bir duvara bağlanmış. Elleri kanlı bir kütle âdeta. Siyah saçları kir içinde, keçe gibi olmuş… Dudakları patlamış, şişmiş… Ama menekşe rengi gözlerindeki mücadele ve direnme isteği hâlâ sönmemiş, içerisi buz gibi.</p>

  <p>“Anne! Dayan! Lütfen dayan! Yardımına geliyorum!”</p>

  <p>Bir kapı daha. Ciri başını çeviriyor. Üzüntüyle. Utançla.</p>

  <p>Geralt ve yeşil gözlü, siyah kısa saçlı bir kadın. İkisi de çıplak. Birbirleriyle ilgililer, yekvücut olmuşlar. Birbirlerine yaşattıkları hazdan sarhoş…</p>

  <p>Ciri, boğazını sıkan adrenalinin etkisini yenip kontrolü ele geçiriyor, Kelpi’yi dürtüyor. Nallar ufak adımlarla ilerliyor. Fısıltılar karanlıkta titreşiyor.</p>

  <p>Bir kapı daha.</p>

  <p>Merhaba, Ciri.</p>

  <p>“Vysogota?”</p>

  <p>Başaracağını biliyordum, gayretli kız. Benim cesur kırlangıcım. Bir yerin zarar görmemiştir umarım?</p>

  <p>“Yendim onları. Buzun üzerinde. Onlara bir sürprizim vardı. Kızının patenleri…”</p>

  <p>Ben ruhsal zararı kastetmiştim…</p>

  <p>“öcümü dizginledim… Hepsini öldürmedim… Baykuşu öldürmedim… Oysa beni yaralayan ve tanınmaz hale getiren oydu. Kendime hâkim oldum.”</p>

  <p>Kazanacağını biliyorum, Zireael. Kuleye ayak basacağını da. Okumuştum bunu. Tarif ediliyordu çünkü… Bunların olacağı yazılmıştı… Eğitim ne kazandırır biliyor musun? Kaynakları kullanma yeteneği kazandırır.</p>

  <p>“Nasıl oluyor da karşılıklı konuşabiliyoruz… Vysogota… Yoksa sen?..”</p>

  <p>Evet, Ciri. Öldüm. Boş ver, önemi yok bunun. Asıl önemli olan öğrendiklerim, keşfettiklerim… Kayıp günlerde olanları, Korath Çölü nde yaşananları, peşindeki adamların gözünün önünden nasıl kaçtığını artık biliyorum…</p>

  <p>“Buraya, bu kuleye nasıl girdiğimi de, değil mi?”</p>

  <p>Damarlarında akan Eski Kan, seni zaman üzerinde egemen kılıyor. Mekân üzerinde de. Boyutlar ve etki alanları üzerinde de. Sen şimdi dünyaların hâkimisin, Ciri. Kudretli bir Güç e sahipsin. Canilerin ve namertlerin bunu elinden almasına ve kişisel amaçları uğruna kötüye kullanmasına izin verme.</p>

  <p>“İzin vermeyeceğim.”</p>

  <p>Elveda Ciri. Elveda Kırlangıç.</p>

  <p>“Elveda Yaşlı Karga.”</p>

  <p>Bir kapı daha. Aydınlık, göz kamaştıran bir aydınlık.</p>

  <p>Ve her yere yayılmış çiçek kokuları.</p>

  <p>Gölün üzeri buhar kaplıydı ama tabaka incecik bir tüy kadar hafifti, ilk esen rüzgârla birlikte dağılmıştı. Suyun yüzeyi ayna gibi dümdüzdü, nilüferlerin halıyı andıran yeşil yaprakları üzerinde bembeyaz çiçekler ışıldıyordu.</p>

  <p>Kıyılar, yeşilin ve çiçeklerin içinde kaybolmuştu.</p>

  <p>Hava ılıktı.</p>

  <p>Bahar gelmişti.</p>

  <p>Ciri şaşırmadı. Nasıl şaşırabilirdi ki? Her şey mümkündü şimdi. Kasım, buz, kar, donmuş toprak, kurumuş çalılıklarla kaplı tepenin üzerindeki taş yığını. Bunlar oradaydı. Ama burada, yeşil gölün nilüferle örtülü sularının içinden tepesindeki kurşun külahla kara mermerden ince ve uzun kule yükseliyordu. Buraya mayıs gelmişti çünkü mayısta yabangülleri ve kuş kirazı çiçek açardı.</p>

  <p>Biri yakınlarda çoban kavalı ya da flüt çalıyordu; kulağa hoş, basit bir ezgi geliyordu.</p>

  <p>Gölün kıyısında bembeyaz iki at, ön ayaklarını suya sokmuştu. Kelpi, yüksek sesle soluyup nallarını sertçe yere vurdu. Karşıdaki atlar başlarını kaldırdı, burun deliklerinden sular akıyordu. Ciri yüksek sesle iç geçirdi.</p>

  <p>Çünkü bunlar at değil, tekboynuzdu.</p>

  <p>Ciri şaşırmamıştı. Hayranlıkla iç geçirmişti, şaşkınlıkla değil.</p>

  <p>Ezgi, gitgide daha rahat duyuluyordu, beyaz çiçeklerle , kaplı kuş kirazı çalılıklarının arkasından geliyordu. Kelpi, kendiliğinden o yöne doğru yürüdü. Ciri yutkundu. Heykel gibi hiç kımıldamadan duran tekboynuzlar, ayna gibi dümdüz olan suya yansımıştı. Gözlerini Kelpi’ye dikmiş bakıyorlardı.</p>

  <p>Kuş kirazı çalılıklarının arkasındaki yuvarlak taşın üzerine sarışın bir elf oturmuştu; üçgen yüzünde kocaman badem gözleri vardı. Parmaklarını flütünün delikleri üzerinde ustalıklı hareketlerle gezdiriyordu. Ciri’yi ve Kelpi’yi gördüğü, onlara baktığı halde çalmaya devam ediyordu.</p>

  <p>Küçük beyaz çiçekler mis gibi bir koku yayıyordu; Ciri, böylesine yoğun kokan kuş kirazı çiçekleri ömründe görmemişti. Şaşırmamam gerekir, diye düşündü: Bugüne kadar yaşadığım dünyada kuş kirazı çiçekleri farklı kokuyordu işte.</p>

  <p>Çünkü o dünyada her şey farklıydı.</p>

  <p>Elf, ezgisini tiz ve uzun bir kapanışla tamamladı, flütünü yere bırakıp ayağa kalktı.</p>

  <p>“Neden bu kadar zaman beklettin?” diye sordu gülümseyerek. “Seni durduran neydi?”</p>
</body>
</html>