<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta name="charset" content="UTF-8"/>
  <title></title>
  <link rel="stylesheet" href="main.css" type="text/css"/>
</head>

<body>
  <p>Küçük kız büluğa erdiğinde, o güne kadar giremediği, gizli meclisin sunduğu yaşam alanlarını incelemeye başladı… Lanetli yere yaklaştığında bir döner merdiveni tırmandı, bu merdivenler düşlerde cinsel olayları simgeler. Kız merdiveni çıktıktan sonra, kilidinde bir anahtarın sokulu olduğu küçük bir kapıya ulaştı… Kapısı kilitli küçük oda düşlerde genellikle vajinayı ifade eder; kilidin içinde anahtar döndürülmesi ise cinsel birleşmeyi sembolize eder.</p>

  <p>Bruno Bettelheim, Çocuklar Masalsız Olmaz</p>

  <h2>Bölüm 2</h2>

  <p>O gece lodosun ardından fırtına başlamıştı.</p>

  <p>Mora dönen kapkara gökyüzü çakan şimşekle yarıldı ve ardı arkası kesilmeyen gök gürlemesiyle âdeta patladı. Derken sağanak bastırdı, yağ gibi akışkan damlalar sokağın tozunun üzerine indi, çatılarda çağıldamaya başladı, camları çamurla bezedi. Ancak şiddetli rüzgâr yağmurun hızını çabucak kesip fırtınayı yıldırımlarla titreşen ufkun arkalarına taşıdı.</p>

  <p>Derken köpekler havlamaya başladı. Nallar gümbürdedi, silahlar şangırdadı. Çılgın bir yaygara ve çığlıklar, uykularından uyanan köylülerin tüylerini diken diken etti; hızla yataklarından kalkıp kapılarını ve pencerelerini demir çubuklarla sürgülediler. Terli eller balta ve yaba saplarına sarıldı. Sımsıkı sarıldı. Lakin yine de acizdiler.</p>

  <p>Korku, köyü kasıp kavuruyordu. Bunlar firari miydi yoksa kovalayanlar mıydı? Öfkeden ya da korkudan çıldırmış ya da zalim mi kesilmişlerdi? Atları dizginlemeden köyün içinde koşturacaklar mıydı? Yoksa geceyi tutuşmuş saman çatılar mı aydınlatacaktı birazdan?</p>

  <p>Susun çocuklar, susun…</p>

  <p>Anne, kötü ruhlar mı bunlar? Vahşi Av mı bu? Cehennem hortlakları mı? Anne, anne!</p>

  <p>Susun çocuklar, susun. Kötü ruh ya da şeytan değil bunlar.</p>

  <p>Çok daha kötü.</p>

  <p>İnsan.</p>

  <p>Köpekler durmaksızın havlıyordu. Rüzgâr deli gibi esiyordu.</p>

  <p>Atlar kişniyor, nallar takırdıyordu.</p>

  <p>Çete gecenin ve köyün içinde koşturuyordu.</p>

  <p>Hotsporn tepeye çıktı, atını durdurup döndürdü. Çok dikkatli ve özenliydi, riske girmek istemiyordu. Öyle ya, temkinli olmak parayla değildi. Aşağıdaki çayın kenarındaki at arabası durağına inecekti ama hiç acelesi yoktu. Önce aşağıyı enikonu incelemeyi yeğliyordu.</p>

  <p>Durakta ne at ne de koşum hayvanı vardı, katırların koşulduğu birkaç yük arabası ilişti yalnızca gözüne. Branda bezine bir şey yazılıydı ama Hotsporn uzaktan okuyamıyordu.</p>

  <p>Her halükarda tehlike kokusu almıyordu. Hotsporn anlardı tehlikeden. İşini bilirdi o.</p>

  <p>Çalılıklar ve söğüt ağaçlarıyla kaplı kıyıdan geçti, atını duraksamadan çayln içine doğru sürdü, suyu yararak yoluna devam ederken sular eyere kadar sıçradı. Kıyıda yiyecek bulmak için suya dalıp çıkan ördekler vaklayarak kaçışmaya başladı.</p>

  <p>Hotsporn atını hızlandırdı, parmaklığın açık yerinden durağın bahçesine girdi. Araba brandasındaki yazıyı şimdi okuyabiliyordu: “Almavera Usta, Dövme Sanatçısı.” Yazının her sözcüğü başka bir renkteydi, oldukça büyük ve ışıltılı harflerle başlıyordu. Bu arada araba kasasının sağ ön tekerleğin üstüne denk gelen noktasında bordo rengi bir ok parıldıyordu.</p>

  <p>“İn aşağı!” diye buyurulduğunu duydu arkadan. “Yat yere, derhal! Elini kılıcına atayım deme!”. Usulca arkadan yaklaşıp kıskaca aldılar adamı; sağdan, simli siyah iplikle bezeli deri bir ceket giymiş Asse, soldan yeşil süetten bir tunik giymiş Faika gelmişti, şapkasında tüyler vardı. Hotsporn kapüşonunu çıkarıp yüzündeki bezi aldı.</p>

  <p>“Hah!” Asse kılıcını elinden bıraktı. “Sizsiniz, Hotsporn.</p>

  <p>Sizi tanırdım ama şu kara at yanılttı beni!”</p>

  <p>“Pek de güzel bir kısrakmış,” dedi Faika hayranlıkla ve şapkasını kulağının üzerine indirdi. “Kapkara, kömür gibi ışıldıyor, rengi açılmış tek bir tüyü yok! Nasıl da alımlı! Muhteşem!”</p>

  <p>“Eh, neredeyse yüz florine mal oldu bana.” Hotsporn pervasızca sırıttı. “Giselher nerede? İçeride mi?”</p>

  <p>Asse başını salladı. Faika büyülenmiş gibi kısrağa bakıyor, boynunu okşuyordu. “Sudan çıkıp geldiği an,” dedi Faika, yeşil gözlerini Hotsporn’a dikerek, “tam bir kelpi’yi andırıyordu. Çaydan değil, denizden çıkagelseydi, has kan kelpi olmadığına beni kimse inandıramazdı.”</p>

  <p>“Küçük Hanımefendi Faika gerçek bir kelpi görmüş müdür hiç hayatında?”</p>

  <p>“Sadece bir resimde.” Kızın yüzü ansızın karardı. “Anlatması uzun sürer. Gir içeri. Giselher bekliyor.”</p>

  <p>Hafif bir ışığın içeri girdiği pencerenin önünde bir masa duruyordu. Masanın üstünde, dirseklerinin üzerine dayanmış halde Mistle yatıyordu, kemerinden aşağısı çıplaktı, siyah çoraplar dışında hiçbir şey giymemişti. Utanmazca ayırdığı bacaklarının arasına uzun saçlı sıska bir yaratık eğilmişti, sırtında gri ve kahverengi arası bir gömlek vardı. Bu kişi dövme sanatçısı Almavera Usta’dan başkası olamazdı çünkü Mistle’ın baldırlarına iğneyle alacalı bir resim çizmekle meşguldü.</p>

  <p>“Yaklaş Hotsporn,” dedi Giselher, Alev, Kayleigh ve Reef’le birlikte oturdukları biraz ötedeki diğer bir masadan bir tabure çekerek. Kayleigh ile Reef de Asse gibi siyah dana derisi ceket giymişti, ceketleri tokalar, zımbalar, zincirler ve gümüşten yaratıcı başka süslemelerle bezeliydi. Ustanın biri bu işlerden sağlam para kazanıyor olmalı, diye içinden geçirdi Hotspom. Canları süslenip püslenmek isteyince Sıçanlar terzilere, kunduracılara ve saraçlara avuçla para dökmekten çekinmezdi. Tabii saldırdıkları birinin giysilerinde ve mücevherlerinde gözleri kalırsa bunlara el koymak da onurlarını zedelemezdi.</p>

  <p>“Görüyorum ki mesajımızı eski durağın yıkıntıları arasında bulmuşsun?” diye sözlerini sürdürdü Giselher. “Hah, ne diyorum ki ben, aksi halde burada olmazdın. İtiraf etmeliyim, oldukça çabuk geldin.”</p>

  <p>“Kısrak çok güzel de ondan,” diye araya girdi Faika. “Bahse girerim ki hızlıdır da bu at!”</p>

  <p>“İletinizi buldum.” Hotsporn gözünü Giselher’den ayırmıyordu. “Benimki peki? Benim mesajım da sana ulaştı mı?” “Ulaştı,” diye kem küm etti Sıçanlar’ın lideri. “Ama…</p>

  <p>Evet, kısaca söylemek gerekirse… Zamanımız yoktu. Ardından kafayı çekince ilgilenemedik. Sonra da başka yerde işimiz vardı…”</p>

  <p>Lanet olası bok herifler, diye içinden geçirdi Hotsporn.</p>

  <p>“Kısacası görevi yerine getirmedin, öyle mi?”</p>

  <p>“Şey, hayır. Bağışla Hotsporn. Ortam uygun değildi. Ancak bir dahaki sefere mutlaka yerine getiririm, hem de nasıl!”</p>

  <p>“Mutlaka!” diye üstüne basarak doğruladı Kayleigh, sanki ona soran olmuş gibi.</p>

  <p>Lanet olası sorumsuz bok herifler. Kafayı bulmuşlar. Başka yerde işleri varmış. Acayip kıyafetler diktirmek için terziye gitmişlerdir kuşkusuz.</p>

  <p>“Sen de içer misin?”</p>

  <p>“Hayır, teşekkür ederim.”</p>

  <p>Andrzej Sapkowski “Ya da şundan ister misin?” Giselher testilerin ve kupaların arasında duran süslemeli bir kutuyu gösterdi. Sıçanlar’ın gözlerindeki tuhaf pırıltıların nereden geldiğini, hareketlerinin neden böylesine gergin ve atak olduğunu biliyordu Hotsporn.</p>

  <p>“Birinci sınıf toz,” dedi Giselher. “Bir tutam alır mısın?”</p>

  <p>“Hayır, teşekkür ederim.” Hotsporn, bir kan birikintisine ve talaşların üzerindeki odaya doğru ilerleyen ize dikkatle baktı; cesedin nerede yere düşüp nereye sürüklendiği açıkça anlaşılıyordu. Bu bakış Giselher’in gözünden kaçmadı.</p>

  <p>“Uşaklardan biri güçlü adam havalarına girmiş,” diye ateş püskürdü sonra. “Alevin onu paylaması gerekti.”</p>

  <p>Alev bir kahkaha patlattı. Uyuşturucunun etkisiyle keyfinin iyice yerine geldiği belliydi. “Öyle bir payladım ki kanında boğuldu,” diye hava attı. “Bunun üzerine ötekiler hemen sakinleşti. Buna terör derler!”</p>

  <p>Her zamanki gibi takıp takıştırmıştı, hatta burnuna bile küçük bir elmas halka geçirmişti. Giysileri deriden değildi, sırma işlemeli bordo bir cepken giymişti, bu kıyafet zevk düşkünü uçarı gençlik arasında en son moda kabul ediliyordu. Ayrıca Giselher’in her zaman başına doladığı ipek fular da pek revaçtaydı. Hatta Hotsporn’un kulağına gelmişti, bazı kızlar saçlarını “Mistle” gibi kesiyordu.</p>

  <p>“Buna terör derler,” diye tekrarladı Hotsporn dalgın dalgın, yerdeki kan izlerinden gözünü ayırmadan. “Durağın işletmecisi peki? Karısı? Oğlu?”</p>

  <p>“Hayır, hayır.” Giselher alnını buruşturdu. “Hepsini katlettiğimizi mi sanıyorsun? Yok canım! Hepsini kilere kapattık şimdilik. Gördüğün üzere durak şimdi bizim.”</p>

  <p>Kayleigh sevimsiz sesler eşliğinde ağzını çalkaladığı şarabı yere tükürdü. Kutudan küçük bir kaşıkla fisstech<sup>2</sup> aldı, diliyle ıslattığı parmağının ucuna dikkatle döküp diş etine ovarak yedirdi. Minik kutuyu Falka’ya uzattı, o da ritüeli tekrarlayıp fisstech’ı Reef’e aktardı. Fakat Nilfgaardlı teklifi geri çevirdi, renkli dövmeleri gösteren bir katalogu incelemekle meşguldü ve kutuyu Aleve verdi. Dişi elf, içindeki malzemeden kullanmadan kutuyu Giselher’e uzattı.</p>

  <p><sup>2</sup> Fisstech ya da Beyaz Ölüm, kokain benzeri etki yaratan bir uyuşturucu türü. (ç. n.)</p>

  <p>“Terör!” diye ateş püskürdü sonra, gözlerini kıstı ve burnunu çekti. “Durakta terör var! İmparator Emhyr bütün dünyayı böyle yönetiyor, bizse yalnızca burayı. Ama işin esası aynı!”</p>

  <p>“Ayy, lanet olsun!” diye bağırdı masanın üzerinde yatan Mistle. “Nereye batırdığına dikkat etsene! Bir kez daha yaparsan, bu defa ben sana batıracağım! Hem de her yerine!”</p>

  <p>Faika ve Giselher hariç, bütün Sıçanlar höykürerek gülmeye başladılar.</p>

  <p>“Güzel olmak istiyorsan acıya katlanacaksın!” dedi Alev.</p>

  <p>“Sen batır, ustam, batır,” diye ekledi Kayleigh. “Bacak- , larının arası dayanıklıdır onun!”</p>

  <p>Faika ağız dolusu sövdü ve Kayleigh’ye bir kupa fırlattı. Kayleigh başını eğdi, bunun üzerine Sıçanlar yine ulur gibi kahkaha attılar.</p>

  <p>Hotsporn bu eğlenceyi noktalamaya karar verdi. “Durakta terör estiriyorsunuz demek. Neden peki? İnsanları korkutmaktan tatmin olmanızın dışında ne işe yarıyor?”</p>

  <p>“Burada pusudayız,” dedi Giselher, fîsstech’i diş etine yedirirken. “Mola vermek ya da at değiştirmek üzere buraya gelenleri enseliyoruz. Bu işi bir yol ayrımında ya da yol kenarındaki çalılıkların arasında yapmaktan çok daha kazançlı ” böylesi. Ancak Alev’in az önce söylediği gibi işin özü aynı.”</p>

  <p>“Fakat bugün koca bir gün boyu yalnızca şunu enseleyebildik,” dedi Reef, başı Mistle’ın açtığı bacaklarının arasında neredeyse tamamen kaybolmuş olan Almavera Usta’yı göstererek. “Bütün sanatçılar gibi yoksul biri, soyabilecek hiçbir şey yoktu üzerinde, biz de sanatını soyuyoruz işte. Bakın, çizimdeki ustalığını görün.”</p>

  <p>Kolunu sıyırıp dövmesini gösterdi, yumruğunu sıktığında kalçasını oynatan bir kadın görülüyordu. Kayleigh’nin de gösterecek bir şeyi vardı: Dikenli bilekliğinin üst kısmında koluna yeşil bir yılan dolanmıştı, açık ağzından yarık, kıpkırmızı bir dil sarkıyordu.</p>

  <p>“Çok zevkli,” dedi Hotsporn oralı olmadan. “Ayrıca ceset teşhisi bakımından oldukça yararlı. Ancak soygun işini beceremediniz, sevgili Sıçanlar. Sanatçıya sanatının bedelini ödemek zorunda kalacaksınız. Sizi uyarmaya fırsat bulamadım: Yedi gündür, yani eylülün birinden beri işaret bordo rengi bir oktu. Onun arabasına böyle bir ok çizilmiş.”</p>

  <p>Reef sesini yükseltmeden sövdü, Kayleigh gülmeye başladı. Giselher umursamaz bir ifadeyle elini salladı.</p>

  <p>“Eh, ne yapalım. Gerekirse iğnelerinin ve boyalarının parasını öderiz. Bordo rengi ok mu diyorsun? Bunu aklımıza yazalım. Yarına kadar ok işaretli biri daha gelirse, adama bir şey yapmayız.”</p>

  <p>“Yarına kadar burada oyalanacak mısınız yani?” dedi Hotsporn, çok şaşırmış gibi yaparak. “Mantıklı bir karar değil, Sıçanlar. Çok ama çok tehlikeli!”</p>

  <p>“Ne demek o?”</p>

  <p>“Çok ama çok tehlikeli.”</p>

  <p>Giselher omuzlarını silkti. Alev yere sümkürdü. Reef, Kayleigh ve Faika tacire öyle bir baktılar ki sanki adam onlara güneşin nehre düştüğünü ve yengeçlerin kıskacına girmeden , güneşin hemen sudan çıkarılması gerektiğini söylemişti. Hotsporn, akıl hastası sümüklülerin mantığına seslendiğini fark etti. Tehlikelere karşı uyardığı adamlar pervasızdı, tehlikenin ne olduğundan habersizdiler.</p>

  <p>“Peşinizde adamlar var, Sıçanlar.”</p>

  <p>“Ee, ne yapalım?” ‘</p>

  <p>Mistle, giyinme zahmetinde bulunmadan kalkıp yanlarına gelmişti. Bir ayağını banka koydu, kalçalarını çevirerek Almavera Usta’nın eserini bütün dünyaya sergiledi: Kasıklarına kondurulmuş yeşil saplı, iki yapraklı ateş kızılı bir güldü bu. /</p>

  <p>“Ee?” diye sordu ellerini kalçalarına koyarak. Neredeyse dirseklerine ulaşan bileziklerinde iri elmaslar parıldıyordu.</p>

  <p>“Ne diyorsunuz?” i “Muhteşem!” dedi Kayleigh ve saçlarını geriye doğru itti.</p>

  <p>Hotsporn bunun üzerine, Sıçan’ın delik kulak memelerine de küçük halkalar takmış olduğunu fark etti. Bu tür halkaların, tıpkı zımbalı deri gibi, zevk düşkünü uçarı gençlik arasında ve bütün Geso’da yakında büyük moda olacağı kesindi.</p>

  <p>“Sıra sende Faika,” dedi Mistle. “Sen ne dövmesi yaptıracaksın? “</p>

  <p>Faika, Mistle’ın baldırlarına dokundu, eğildi ve dövmeyi yakından inceledi. Mistle onun saçlarını sevgiyle karıştırdı. Faika kıkırdamaya, ardından hızla soyunmaya başladı.</p>

  <p>“Ben de aynı gülden istiyorum,” dedi. “Seninkinin olduğu yere, hayatım.”</p>

  <p>“Ne fare varmış sende, Vysogota.” Ciri anlatmaya ara vererek zemine baktı. Lambanın ışığında yerde tam anlamıyla bir fareler gösterisi sürüyordu. Işığın vurmadığı karanlık bölümde neler döndüğünü kestirmek hiç de zor değildi.</p>

  <p>“Buraya bir kedi alsan iyi olacak. Hatta iki.”</p>

  <p>“Kemirgenler,” dedi münzevi hafifçe öksürerek, “kış yaklaştığı için kulübeye doluşuyor. Vaktiyle bir erkek kedim vardı ama çekip gitti vefasız.”</p>

  <p>“Bir tilki ya da sansar boğmuştur mutlaka.”</p>

  <p>“Sen o kediyi bilmiyorsun Ciri. Onu olsa olsa bir ejderha boğabilir, daha küçük bir canlı dokunamaz ona.”</p>

  <p>“O kadar mı azılıydı? Ah, yazık olmuş. Şu farelerin yatağımda dolanmasına izin vermezdi. Yazık.”</p>

  <p>“Yazık ama dönüp geleceğini düşünüyorum. Erkek kediler dönüp dolaşıp gelirler.”</p>

  <p>“Biraz daha odun atayım ocağa. Soğuk, üşüdüm.”</p>

  <p>“Soğuk, evet. Geceler berbat soğuk oluyor artık… Oysa ekimin ortasına bile gelmedik henüz. Hadi, anlatmaya devam et Ciri.”</p>

  <p>Ciri bir an kıpırdamadan oturup ocağa baktı. Yeni atılan odunla canlanan ateş çıtırdıyor, harlanıyor, kızın yaralı yüzünü altın rengi ışıkla boyuyordu.</p>

  <p>“Anlat.”</p>

  <p>Almavera Usta iğnesini batırdıkça Ciri’nin göz pınarları yaşlarla doluyordu. Uygulamadan önce kendini şarapla ve beyaz tozla uyuşturmuş olmasına karşın acı katlanılır gibi değildi. İnlememek için dişlerini birbirine geçirdi. Elbette inlemedi ve iğneler umurunda değilmiş, acıyı hiçe sayıyormuş gibi davrandı. Ortada hiçbir şey yokmuş gibi yapıp Sıçanlar’ın Hotsporn’la yaptıkları sohbete katılmaya çalıştı. Kendini tacir olarak tanıtan Hotsporn’un, ticaretten anlamayan ancak tacirlerden geçinen biri olduğu ortadaydı.</p>

  <p>4</p>

  <p>“Tepenizde kara bulutların gezindiği belli,” dedi Hotsporn, siyah gözlerini tek tek Sıçanlar’ın yüzünde gezdirerek. “Amarillo valisi peşinize adam takmakla kalmadı, Varnhagenler, hatta Baron Casadei de izinizi sürüyor…”</p>

  <p>“O da mı?” Giselher yüzünü buruşturdu. “Valiyi ve Varnhagenleri anlarım da şu Casadei’in bizimle derdi nedir?”</p>

  <p>Hotsporn sırıttı. “Kurt, koyun postuna bürünmüş yakınıp durur, mee, mee, kimse beni sevmiyor, kimse beni anlamıyor, beni gören arkamdan taş firlatıyor, ‘Defol!’ diye haykırıyor, neden, neden böylesine kırıyorlar beni ve bana haksızlık ediyorlar? Stelzbach’da yaşadığı maceradan sonra baronun kızı hâlâ hastaymış, ateşi çıkmış…”</p>

  <p>“Haaar” diye anımsadı Giselher. “Şu dört koşumlu fayton! O küçük hanım mı?”</p>

  <p>“Evet. Dediğim gibi şimdi hastalıklı biri olup çıkmış, geceleri çığlıklarla uyanıyormuş, Bay Kayleigh geliyormuş aklına… En çok da Faika Hanım. Bir de rahmetli annesinden kalan broş çünkü Faika o broşu zor kullanarak elbisesinden koparıp almış. Alırken de demediğini bırakmamış.”</p>

  <p>“Mesele kesinlikle bu değil!” diye bağırdı Ciri yattığı yerden; bu bahaneyle acısını dışarı vurduğu için rahatlamıştı. “Baronese karşı saygılı ve özenli davrandık, paçayı kurtarmasını sağladık! Bakire hanımı sırayla düzseymişiz keşke!” /</p>

  <p>“Gerçekten.” Ciri, Hotsporn’un gözlerini çıplak baldırlarında hissetti. “Kızı sırayla düzmemek ağır bir hakaret gerçekten. Casadei’in neden öfkeyle silahlı bir esnaf birliği kurduğuna ve bir ödül koyduğuna hiç şaşmadım. Hepinizi saray surlarından baş aşağı sallandıracağını açıkça ilan etti.</p>

  <p>Ayrıca kızının elbisesinden o broşu kopararak alan Falka’nın derisini yüzdüreceğine de yemin etti. Hem de şeritler halinde yüzdürecekmiş.” r 56</p>

  <p>Ciri küfrü bastı, Sıçanlar böğürerek güldü. Alev önce hapşırıp sonra sümkürdü, fisstech burun mukozasını tahriş etmişti.</p>

  <p>“Peşimize düşenler topluca kıçımızı yesin,” dedi Ciri bir bezle ağzını, burnunu, çenesini ve masayı silerken. “Vali, baron, Varnhagenler! Peşimizdeler ama bizi ele geçiremeyecekler! Biz Sıçanlar’ız! Velda’nın ötesinde üç kez yön değiştirdik, o aptallar şimdi ters yollarda çılgınlar gibi bizi kovalıyorlar. Bunu anladıklarında geri dönemeyecekleri kadar uzaklaşmış olacağız.”</p>

  <p>“Dönsünler isterlerse!” dedi Asse şen şakrak bir tavırla. Nöbetten az önce gelmiş, bir gönüllü bulamadığı için nöbeti devredememişti. “Kıçları sıkıyorsa dönsünler!”</p>

  <p>“Aynen!” diye bağırdı Ciri, yattığı masadan. Bir gece önce peşlerine takılan kişilerden Velda kıyısındaki köylere gire çıka nasıl kaçtıklarını ve duyduğu derin korkuyu unutmuş gibiydi.</p>

  <p>“Tamam.” Giselher elini masaya vurdu ve sesler o anda kesildi. “Konuş, Hotsporn. Bir şey söylemek istediğini ve bunun validen, Varnhagenlerden, Baron Casadei’den ve şımarık kızından çok daha önemli bir konu olduğunu açıkça görüyorum.”</p>

  <p>“Bonhart izinizi sürüyor.”</p>

  <p>Bir an sessizlik, uzun bir sessizlik oldu. Almavera Usta bile bir an iğnesini batırmaktan vazgeçmişti.</p>

  <p>“Bonhart,” diye tekrarladı Giselher yayarak. “Kır saçlı ihtiyar hergele. Birinin kuyruğuna pek fena basmışız demek.”</p>

  <p>“Varlıklı birinin,” dedi Mistle. “Herkesin parası Bonhart’a yetmez çünkü.”</p>

  <p>Ciri, Bonhart’ın kim olduğunu sormaya hazırlanırken Asse ve Reef aynı anda ondan önce davrandılar.</p>

  <p>“Adam bir kelle avcısı,” diye açıkladı Giselher homurdanarak. “Eskiden askerlik yapıp geçinirdi, sonra seyyar satıcılığa başladı, en sonunda para karşılığında adam öldürmeyi seçti.</p>

  <p>Eşi benzeri olmayan bir itoğluittir.”</p>

  <p>“Denir ki,” dedi Kayleigh lakayt bir tavırla, “Bonhart’ın öldürdüğü adamlar aynı mezarlığa yatırılacak olsa, bir hektar alan yetmezmiş.”</p>

  <p>Mistle, başparmağı ile işaret parmağı arasındaki çukura basarak, “bir keresinde Nilfgaardh süvari bölüğünü altı kişi alt etmeyi başardık!”</p>

  <p>“Nissirlerin<sup>3</sup> elinden Kayleigh’yi kurtardık!” diye homurdandı Asse.</p>

  <p><sup>3</sup> Nilfgaardh baronların “asayişi” sağlamak üzere eyaletlerde görevlendirdiği kelle avcısı. (ç. n.)</p>

  <p>“Bizimle de kimse boy ölçüşemez,” diye tısladı Reef.</p>

  <p>“İşte böyle, Hotsporn.” Giselher göğsünü yumrukladı. “Sıçanlar’ın hiçbir ekipten eksiği yoktur, Valdez çetesinden bile. Centilmen delifîşekler mi demiştin? Ben de sana hanımefendi delifîşekliğinin ne olduğunu anlatayım. Şurada gördüğün Alev, Mistle ve Faika, Druigh kasabasındaki meyhaneye Varnhagenlerin geldiğini öğrenince güpegündüz oraya gidip atlarıyla meyhanenin içine daldılar. Boydan boya at koşturdular içeride! Önden girip avludan çıktılar. Varnhagenler de ağızlarını ayırıp devrilmiş kupalara, dökülmüş biralara bakakaldılar. Sen bunun delifîşeklik olduğunu kabul etmiyor musun yoksa?”</p>

  <p>“Etmez olur mu,” diye atıldı Mistle pis pis sırıtarak. “Ediyor çünkü Sıçanlar’ın kim olduğunu biliyor. Loncası da biliyor.”</p>

  <p>Almavera Usta dövmeyi tamamlamıştı. Ciri, gururlu bir ifadeyle teşekkür etti, giyindi ve arkadaşlarının arasına oturdu. Hotsporn’un onu tuhaf bir şekilde ısrarla süzen alaylı bakışını üzerinde hissedince burnundan soludu. Adama ters ters bakıp meydan okurcasına Mistle’ın omzuna sokuldu. Onunla sevişerek hızını kesmeyi umut eden erkekleri bu tür gösterilerle şaşırtma konusunda deneyimliydi. Aslında Hotsporn’un bu tür gösterilere ihtiyacı yoktu, sözde tacir bu konularda sırnaşıklık yapmazdı çünkü.</p>

  <p>Hotsporn, Ciri’nin gözünde bir muammaydı. Onu daha önce yalnızca bir kez görmüştü, kalanını Mistle’dan dinlemişti. Mistle, Hotsporn ile Giselher’in uzun zamandır tanıştıklarını ve tam bir çete olduklarını anlatmıştı, aralarında işaretleri, parolaları ve sadece ikisinin bildiği buluşma noktaları vardı. Bu buluşmalarında Hotsporn bilgiler aktarıyordu, ardından atlara atlayıp onun bildirdiği yol tutuluyor, söz konusu tacire ve konvoyuna saldırılıyordu. Tarif edilen kişi bazen öldürülüyordu da. Daima kararlaştırılmış bir işaretleri vardı, bu işareti taşıyan tacirlere asla saldırılmazdı.</p>

  <p>Ciri başlarda şaşırmış, biraz da hüsrana uğramıştı çünkü Giselher’e büyük hayranlık duyuyordu, Sıçanlar’ı da özgürlük ve bağımsızlık örneği olarak görmüştü. Ciri, herkesi ve her şeyi aşağılayan bu tür özgürlükleri seviyordu. Ancak şimdi ansızın özel görevler yapmaları isteniyordu. Kiralık ajanlara buyurulur gibi, biri tarafından kimi öldürmeleri gerektiği emrediliyordu. Bununla da kalmıyor, biri bu emirleri verdiği zaman onlar kulaklarını dikip dinliyorlardı.</p>

  <p>Ciri, Mistle’a bunun ne demek olduğunu sorduğunda Mistle omzunu silkerek, karşılıklı çıkar ilişkisi, demişti. Hotsporn aşmıştı bu duygularını. Çalıştı, öğrendi. Fazlaca şaşırmamayı ve fazla bir şey beklememeyi de öğrendi çünkü o zaman hüsrana uğrasa da canı pek acımıyordu.</p>

  <p>“Sevgili Sıçanlar,” dedi Hotsporn, “sizin bütün dertlerinize derman olacak bir ilacım var benim. Nissirlere, baronlara, valilere, hatta Bonhart’a karşı. Evet, evet. İp çoktan boynunuza geçmiş, sıkıldıkça sıkılıyor olmasına karşın paçanızı kurtaracak bir yol biliyorum.”</p>

  <p>Alev püskürerek güldü, Reef bir kahkaha patlattı. Fakat Giselher bir el işaretiyle susmalarını emretti ve Hotsporn’un sözlerine devam etmesini istedi.</p>

  <p>“Deniyor ki,” diye sözlerini sürdürdü tacir kısa bir duraksamadan sonra, “birkaç gün içinde af ilan edilecekmiş.</p>

  <p>Yasal ceza almış herkes, hatta idam sehpasına çıkmış olanlar bile suçunu kabul ederse bağışlanacak. Bu sizi de kapsıyor.”</p>

  <p>“Boktan işler!” diye bağırdı Kayleigh hafif nemli gözlerle, az önce bir tutam fisstech çekmişti çünkü. “Bir Nilfgaard numarası, aldatmacası bu! Bu tür saçmalıkları bizim gibi eski kurtlar yutmaz!”</p>

  <p>“Yavaş ol,” diye onu sakinleştirdi Giselher. “Hiddetlenme hemen, Kayleigh. Hotsporn’u iyi biliriz, ne zırvalar ne de atıp tutar. Ne dediğini ve neden dediğini bilir. Bu kez de biliyordur ve bu Nilfgaard cömertliğinin bir anda nereden çıktığını da bize anlatacaktır mutlaka.”</p>

  <p>“İmparator Emhyr,” dedi Hotsporn sakin bir sesle, “dünya evine giriyor. Nilfgaard’da yakında bir imparatoriçemiz olacak. Bu yüzden af çıkıyor. Çünkü imparator çok mutlu ve başkalarının da mutluluğunu istiyor.”</p>

  <p>“İmparatorun mutluluğunu kıçıma bile takmam,” dedi Mistle soğukkanlılıkla. “Aftan ise yararlanmamayı yeğlerim çünkü bu Nilfgaard lütfundan talaş kokusu alıyorum, bir kazık yontuyorlartnış gibi geliyor bana, hahaha.”</p>

  <p>“Bunun bir oyun olduğunu hiç sanmam,” dedi Hotsporn omuz silkerek. “Siyasi bir mesele daha ziyade. Hem de büyüğünden. Siz Sıçanlar’dan da buradaki bütün çetelerin toplamından da büyük. Mesele siyaset.”</p>

  <p>“Tam olarak ne?” Giselher kaşlarını çattı. “Çünkü zerre kadar bir şey anlayamadım.”</p>

  <p>“Emhyr’in bu evliliği siyasi, bu evlilik sayesinde siyasi hedeflere ulaşılmak isteniyor. İmparator bu evlilikle iki devleti kendi yönetimi altında birleştirmiş olacak, imparatorluğu daha da güçlendirmek, sınırda yaşanan sorunları ortadan kaldırmak, barışı getirmek istiyor. Çünkü kiminle evleniyor, biliyor musunuz? Cintra tahtının vârisi Cirilla’yla!”</p>

  <p>“Yalan!” diye bağırdı Ciri. “Dalavere!”</p>

  <p>“Küçük hanım Faika bana yalancı deme hakkını nereden buluyor?” Hotsporn bakışlarını Ciri’ye çevirdi. “Yoksabenden daha iyi bilgilere mi sahip?”</p>

  <p>“Kesinlikle!”</p>

  <p>“Sus, Faika” Giselher alnını buruşturdu. “Masada kıçına iğne batırılıp durdu, sesini çıkarmadın, şimdi bağırıyorsun, öyle mi? Şu Cintra neyin nesidir, Hotsporn? Cirilla kimdir? Bu konu neden önemliymiş böyle? “</p>

  <p>“Cintra,” dedi Reef, parmağına fisstech serperken, “kuzeyde küçük bir bölge, imparatorluk orayı ele geçirebilmek için yerel iktidar sahipleriyle savaştı. Üç ya da dört yıl geçti üzerinden.”</p>

  <p>“Doğru,” dedi Hotsporn. “İmparatorluk askerleri Cintra’yı yendi. Yarra Nehrini bile geçti ama sonradan geri çekilmek zorunda kaldı.”</p>

  <p>“Sodden Tepesi’nde sopayı yediler de ondan,” diye homurdandı Ciri. “Donlarını kaptıracakları sırada son anda geri çekildiler!”</p>

  <p>“Görüyorum ki küçük hanım Falka’nın en son gelişmelerden haberi var. Bu kadar genç biri için övgüye değer, ziyadesiyle övgüye değer bir durum. Küçük hanım Falka’nın nerede okuduğunu sorabilir miyim? “</p>

  <p>“Soramazsın!”</p>

  <p>“Yeter!” diye bağırdı Giselher. “Şu Cintra’yı anlat, Hotsporn. Bir de affı.”</p>

  <p>“İmparator Emhyr,” diye konuşmaya başladı tacir, “Cintra’yı bir sarmaşık devlete dönüştürmeye karar vermiş.”</p>

  <p>“Neye dedin?”</p>

  <p>“Bir sarmaşık devlete. Tıpkı etrafına dolanıp çevresini sardıkları güçlü gövdeye muhtaç olan sarmaşıklar gibi. Bu gövde elbette Nilfgaard. Bu tür devletler hâlihazırda var zaten, Metinna, Maecht, Toussaint gibi… Oralarda iktidar yerel hanedanlıkların elinde. Göstermelik olarak tabii.”</p>

  <p>“Evet, buna göstermelik devlet diyorlar,” diye böbürlendi Reef. “Haberim var.”</p>

  <p>“Ama Cintra’daki sorun, kraliyet soyunun tükenmiş olması…”</p>

  <p>“Tükenmiş mi?” Ciri, gözlerinden sanki her an yeşil kıvılcımlar sıçrayacakmış gibi bakıyordu. “Ne tükenmesi! Nilfgaard’lılar Kraliçe Calanthe’yi öldürdüler! Basbayağı öldürdüler!”</p>

  <p>“İtiraf etmeliyim ki,” dedi Hotsporn, müdahalesinden dolayı Ciri’yi yine azarlamaya hazırlanan Giselher’i bir el hareketiyle durdurarak, “küçük hanım Faika bilgisiyle sürekli parlıyor. Kraliçe Calanthe gerçekten de savaşta şehit oldu. Aynı şekilde kraliyet soyunun son temsilcisi olan torunu Cirilla da hayatını kaybetti. Bu durumda Emhyr’in, Bay Reef’in akıllıca göstermelik devlet olarak tanımladığı toprakları ele geçirmek için elinde hiçbir şeyi yoktu. Derken şu Cirilla hiç beklenmedik bir anda ortaya çıktı.”</p>

  <p>“Masal bunlar,” dedi Alev, Giselher’in omzuna yaslanarak.</p>

  <p>“Gerçekten,” dedi Hotsporn başını sallayarak, “biraz masalı andırıyor, itiraf etmeliyim. Kötü bir büyücünün Cirilla’yı kuzeyde bir kulede esir aldığı konuşuluyor. Ama Cirilla kaçmayı başarıp imparatorluktan sığınma hakkı istemiş.”</p>

  <p>“Bu olabilecek en lanet olası saçmalık ve sahtekârlık,” diye patladı Ciri ve titreyen ellerle fisstech kutusuna uzandı.</p>

  <p>“Rivayete göre,” diye sakince devam etti Hotsporn, “İmparator Emhyr kızı görür görmez ona sırılsıklam âşık olmuş ve şimdi onunla evlenmek istiyor.”</p>

  <p>“Atmaca yavrusu haklı,” dedi Mistle kararlı bir sesle ve yumruğunu masaya indirerek sözlerine vurgu kazandırdı.</p>

  <p>“Lanet olası saçmalık bu! Burada dönen muhabbeti ölsem anlayamayacağım. Fakat bence şu kesin: Böylesi bir saçmalıkla Nilfgaard İmparatoru’nun lütfunu kazanmaya çalışmak çok daha büyük bir saçmalıktır.”</p>

  <p>“Aynen!” diye ona katıldı Reef. “İmparator’un evliliği bizi ilgilendirmez. İmparator kiminle evlenirse evlensin, bizi daima başka bir nişanlı bekliyor: Urgan!”</p>

  <p>“Mesele sizlerin canı değil, sevgili Sıçanlar,” diye anımsattı Hotsporn. “Mesele siyaset. İmparatorluğun kuzey sınırları çevresinde sürekli isyan çıkıyor, ayaklanmalar ve çatışmalar oluyor, özellikle de şu Cintra’da ve çevresinde. Ancak imparator Cintra’nın vârisini kendine eş olarak alırsa, Cintra huzura kavuşur. Af, törenlerle gerçekleşecek, isyancı gruplar dağlardan inecek, saray mensuplarını rahatsız etmeyecek ve sıkıntı yaratmayacak. Cintralı bir kadın imparatorluk tahtına oturursa isyancılar imparatorluk ordusuna dâhil olacaktır. Bildiğiniz gibi kuzeyde, Yarra Nehrinin karşı kıyısında savaş var ve orada tek bir asker bile çok kıymetli.”</p>

  <p>“Haa.” Kayleigh yüzünü buruşturdu. “Meseleyi şimdi anlıyorum! Böyle bir af bu yani! Seçimini yap diyorlar: Burada sivriltilmiş kazık, orada imparatorluk renkleri. Ya kıçına kazık ya da sırtına renkleri yiyeceksin! Doğru savaşa, imparatorluk için ölmeye!”</p>

  <p>“Şarkıdaki gibi, savaş bir öyle bir böyledir,” dedi Hotsporn ağır ağır. “Lakin herkes savaşa katılacak diye bir kural yok, sevgili Sıçanlar. Affın koşullarını yerine getirdikten sonra, yani teslim olup suçunu kabul ettikten sonra bir tür… telafi hizmetinde de bulunulabilir.”</p>

  <p>“Ne?”</p>

  <p>“Ben meseleyi anladım.” Giselher’in dişleri güneş yanığı, tıraşlı yüzünde bir an için parladı. “Tacirler loncası bizi evlat edinmek isteyecek, çocuklar. Bizi göğüslerine bastırmak ve korumak… Ana gibi.”</p>

  <p>“Daha doğrusu bir genelev maması gibi,” diye homurdandı Alev sesini fazla yükseltmeden. Hotsporn bunu duymamış gibi yaptı.</p>

  <p>“Çok haklısın, Giselher,” dedi buz gibi bir sesle. “Lonca isterse sizi işe alabilir. Resmen, telafi hizmeti için. Sizi korur, kanatları altına alır. Bunu da resmen ve telafi anlamında yapar.”</p>

  <p>Kayleigh ve Mistle bir şey söylemek istediler ama Giselher’in tek bakışıyla ağızlarını açamadılar.</p>

  <p>“Loncaya,” dedi Sıçanlar’ın lideri buz gibi bir sesle, “teklifleri için kendilerine minnettar olduğumuzu söyle. Düşüneceğiz, değerlendireceğiz, aramızda konuşacağız ve ne yapacağımıza karar vereceğiz.”</p>

  <p>Hotsporn ayağa kalktı. “Ben gidiyorum.”</p>

  <p>“Gecenin bu vakti mi?”</p>

  <p>“Geceyi köyde geçireceğim. Burası bana uygun değil. Yarın doğrudan Metinna sınırına gideceğim, sonra anayoldan Forgeham’a geçip gündönümüne kadar, belki de daha uzun bir süre orada kalacağım. Orada, teslim olmaya karar vermiş ve benim korumam altında affı beklemeye hazır olan kişilerle bir araya geleceğim. Size tavsiyem, şu düşünüp değerlendirme işine çokça zaman harcamayın çünkü Bonhart aftan önce davranabilir.”</p>

  <p>“Bizi sürekli şu Bonhart’la korkutuyorsun,” dedi Giselher ağır ağır ve o da ayağa kalktı. “Hergelenin kapıya dikilmiş olduğunu düşüneceğiz neredeyse… Oysa o kim bilir nerelerdedir…”</p>

  <p>“Haset köyünde,” diye cümleyi usulca tamamladı Hotsporn. “Kimera Kafası hanında. Buradan yaklaşık otuz mil uzaklıkta. Dün Velda kıyısında yolunuzu değiştirmeseydiniz mutlaka rastlardınız ona. Fakat bu sizin umurunuzda değil, biliyorum. Hoşça kal, Giselher. Hoşça kalın, Sıçanlar. Almavera Usta. Metinna’ya gidiyorum ve yol arkadaşına bayılırım… Ne dersin, usta? Seve seve mi? Tahmin etmiştim. Topla o halde ıvır zıvırını. Sıçanlar, ustanın sanatının bedelini ödeyin bakalım.”</p>

  <p>Durak kızarmış soğan ve kremalı patates çorbası kokuyordu, durak şefinin kilerden kısa süreliğine çıkarılan karısı pişirmişti. Masanın üzerindeki mumun alevi parlıyor, dalgalanıyor, sağa sola uzanıyordu. Sıçanlar masanın üzerine eğilmişlerdi, neredeyse birbirine değen kafaları bu alevle ısınıyordu.</p>

  <p>“Haset’te,” dedi Giselher usulca. “Kimera Kafası hanında. Buradan bir gün bile sürmez. Ne düşünüyorsunuz?”</p>

  <p>“Senin düşündüğünü,” diye homurdandı Kayleigh. “Atlarımıza atlayıp it oğlu iti gebertelim.”</p>

  <p>“Valdez’in intikamını alalım,” dedi Reef. “Bir de sinek mantarının.”</p>

  <p>“Hotsporn denen herif bizi artık delifişeklikle suçlayamayacak,” diye tısladı Alev. “Bonhart denilen o leş kargasının, o kurtadamın işini bitireceğiz. Kafasını, hanın adına yaraşır bir biçimde kapıya çakacağız. Onun mucizevi bir canlı, müthiş bir herif değil, herkes gibi fâni olduğunu ve kendinden üstün insanlarla karşılaştığını böylece herkes görmüş olacak. Korath’tan Pereplut’a kadar en iyi çetenin hangisi olduğu ortaya çıkacak.”</p>

  <p>“Panayırlarda bize şarkılar düzecekler,” dedi Kayleigh coşkuyla. “Ha, bir de saraylarda!”</p>

  <p>“Gidelim.” Asse yumruğunu masaya indirdi. “Gidelim ve şu boktan herifi gebertelim.”</p>

  <p>“Sonra,” dedi Giselher dalgın bir ifadeyle, “Şu af konusunu düşünürüz… Loncayı… Tahtakurusu çiğnemiş gibi yüzünü ne buruşturuyorsun öyle, Kayleigh? Peşimizdeler ve kış kapıda. Şöyle düşünüyorum, Sıçanlar: Kışı geçirelim, kıçımızı ocağın başında ısıtalım, af bizi soğuktan korur ve affa uygun bir biçimde ısıtılmış bira içeriz… Şu affa uslu uslu sığınırız… Yaklaşık ilkbahara kadar. Bahar gelince… Karın altından çimler bitmeye başlayınca…”</p>

  <p>Sıçanlar hep bir ağızdan güldüler, usulca ama tehdit dolu. Gözleri, gerçek sıçanların gece vakti karanlık bir köşede kendini savunamayan yaralı bir insanın üzerine çullandıkları zamanki gibi parlıyordu.</p>

  <p>“İçelim,” dedi Giselher. “Bonhart’ın havasını alacağına içelim! Çorbamızı içip yatalım. Dinlenelim, sabah erkenden yola koyulacağız.”</p>

  <p>“Doğru,” diye güldü Alev. “Şu Mistle ile Falka’yı örnek alın, bir saat önce gidip yattılar.”</p>

  <p>Masadan gelen alçak sesli, haince ve itici kıkırdamaları duyan tencerenin başındaki durak şefinin karısı ürperdi.</p>

  <p>Ciri başını kaldırıp lambanın son balık yağı zerresiyle için için yanan alevine hiç konuşmadan uzun uzun baktı.</p>

  <p>“Bunun üzerine duraktan hırsız gibi sıvıştım,” diye hikâyesine devam etti. “Sabaha karşıydı, hava henüz zifirî karanlıktı. .. Ancak kimseye görünmeden kaçmayı başaramadım. Yataktan kalktığım sırada Mistle uyanmış olmalı. Atıma eyer vurduğum sırada beni ahırda yakaladı. Ama hiç şaşırmamış gibiydi. Üstelik beni durdurmaya da kalkışmadı… O sırada hava aydınlanmaya başlamıştı artık…”</p>

  <p>“Gündoğumuna az kaldı.” Vysogota esnedi. “Uyku vakti geldi Ciri. Anlatmaya yarın devam edersin.”</p>

  <p>“Galiba haklısın.” Ciri de esnedi, kalktı ve iyice gerindi. “Gözlerim kapanıyor. Fakat bu hızla gidersek hikâyemi hiç bitiremem, münzevi. Kaç geceyi geride bıraktık? En azından on. Bu hikâye korkarım bin bir gece sürecek.”</p>

  <p>“Vaktimiz var, Ciri. Vaktimiz var.”</p>

  <p>“Kimden kaçma derdindesin, atmaca yavrusu? Benden mi?</p>

  <p>Yoksa kendinden mi?”</p>

  <p>Sonra da unutacak mısın beni?”</p>

  <p>“Seni asla unutmayacağım, Mistle.”</p>

  <p>“Unutacaksın.”</p>

  <p>“Asla. Yemin ederim. Son kez değildi. Seni bulacağım.</p>

  <p>Almaya geleceğim… Altı atın koşulduğu altın bir faytonla geleceğim. Maiyetimde hizmetliler olacak. Göreceksin. Yakında. .. olanaklara kavuşacağım. Büyük olanaklara. Yazgının değişmesini sağlayacağım… Göreceksin. Nelere muktedir olduğumu gözlerinle göreceksin. Neleri değiştirebildiğime tanık olacaksın.”</p>

  <p>“Bu dediklerin büyük güç gerektirir,” diye iç geçirdi Mistle. “Ayrıca güçlü bir sihir…”</p>

  <p>“Bu da mümkün.” Ciri dudaklarını ıslattı. “Sihir de…</p>

  <p>Ondan da bulabilirim… Bir zamanlar kaybettiğim her şey geri gelebilir… Yeniden benim olabilir. Söz veriyorum, yeniden karşılaştığımızda çok şaşıracaksın.”</p>

  <p>Mistle, kısa kesilmiş saçlarla çevrili başını çevirdi, şafak vaktinin dünyanın doğu tarafını boyadığı pembe mavi çizgilere baktı.</p>

  <p>“Gerçekten,” dedi Mistle usulca. “Bir kez daha karşılaşırsak gerçekten çok şaşıracağım. Seni bir kez daha görebilirsem çok şaşıracağım, küçüğüm. Hadi, git artık. Daha fazla uzatmayalım.”</p>

  <p>“Bekle beni.” Ciri burnunu çekti. “Seni öldürmelerine de izin verme. Hotsporn’un sözünü ettiği affı aklından çıkarma. Giselher ve ötekiler karşı çıksalar bile… Sen aklından çıkarma, Mistle. Bu, hayatta kalmanın bir yolu olabilir. Çünkü seni almak için döneceğim. Yemin ediyorum.”</p>

  <p>“Öp beni.”</p>

  <p>Gün ağarmaya başlamıştı. Aydınlıkla birlikte soğuk da artıyordu.</p>

  <p>“Seni seviyorum, Mistle.”</p>

  <p>“Seni seviyorum, atmaca yavrusu. Hadi, git artık.”</p>

  <p>“Tabii ki bana inanmamıştı. Korkuya kapıldığımı, anlatıp bizi heveslendirdiği affı sağlaması için Hotsporn’un peşine düştüğümden, ona yalvarıp yakaracağımdan kuşkusu yoktu. Hotsporn, Cintra’dan, büyükannem Calanthe’den söz çttiğinde hangi duygulara kapıldığımı nereden bilecekti? Bir de ‘Cirilla’ diye birinin Nilfgaard İmparatoru’nun karısı olmaya hazırlandığını duyduğumda… Büyükannemi öldüren, bir de peşime miğferi tüylü kara şövalyeyi takan imparatorun hem de… Sana anlatmıştım, anımsıyor musun? Thanedd Adasında bana elini uzatmıştı, ben de ona yardım etmemiştim hani? Onu o gün öldürmeliydim aslında… Ama nedense yapamadım… Aptalım çünkü! Aman neyse, belki Thanedd’de kan kaybından gebermiştir. Neden öyle bakıyorsun bana?”</p>

  <p>“Anlat. Mirasına ulaşabilmek, senin olanı alabilmek için Hotsporn’un peşi sıra atını nasıl koşturduğunu anlat.”</p>

  <p>“Sitemli sözlere ve benimle alay etmene gerek yok. Evet, biliyorum aptalcaydı, şimdi görebiliyorum bunu, aslında o zaman da görmüştüm… Kaer Morhen’de ve Melitele Tapınağı’nda yaşadığım zamanlar daha akıllı bir kızdım, giden şeylerin geri dönmeyeceğini artık Cintra prensesi değil bambaşka biri olduğumu, artık mirasımın falan kalmadığını, bunu çoktan yitirdiğimi ve kabullenmem gerektiğini idrak etmiştim. Bunlar bana mantıklı sözlerle sakince açıklanmıştı, ben de kabul etmiştim. Sakince. Ansızın her şey eskiye dönmeye başladı. İlk kez, biri beni Barones Casadei diyerek etkilemeye çalıştığında oldu bu. Aslında bu konularla hiç ilgilenmezdim ben ama ansızın kan beynime sıçradı, burnumu kaldırıp ciyak ciyak bağırmaya başladım, çok daha yüksek unvanlara sahip bir soylu olduğumu haykırdım. İşte o andan itibaren bu konuyla ilgilenir oldum. İçimde bir öfkenin büyüdüğünü hissettim. Bunu anlayabiliyor musun, Vysogota?”</p>

  <p>“Evet.”</p>

  <p>“Hotsporn’un anlattıkları bardağı taşırmıştı. Öfkeden deliriyordum. Eskiden bana sürekli yazgımdan söz ederlerdi. Şimdi adi bir sahtekârlık yüzünden bu yazgımdan başkası yararlanacaktı, öyle mi? Birisi benim yerime geçip Cintralı Ciri olduğunu savunuyordu, her şeye sahip olacak, lükse boğulacaktı. .. Artık başka bir şey düşünemez olmuştum… Bir anda idrak etmiştim, karnımı bile doyuramıyordum, titreye titreye sokakta yatıyordum, mahrem yerlerimi derenin buz gibi sularında yıkıyordum… Ben! Benim altından bir teknem olmalıydı! İçi de gül kokulu sularla dolu… Isıtılmış havlular… Tertemiz bir yatak. Anlıyor musun, Vysogota?”</p>

  <p>“Evet.”</p>

  <p>“Hızlıca hazırlandım, en yakın valiliğe, en yakın kaleye, şu korktuğum ve ölesiye tiksindiğim kara Nilfgaardlıların yanına gidecektim. Hazırdım, şunu söyleyecektim: ‘Ciri benim, sizi Nilfgaardlı sersemler, aptal imparatorunuzun beni eş olarak alması gerekiyor, ona arsız bir sahtekârı sunmuşlar ve sizin ahmak bunu anlamadı.’ Öylesine hırslanmıştım ki fırsat yakaladığımda yapacaktım bunu. Bir an bile duraksamadan… Anlıyor musun, Vysogota?”</p>

  <p>“Evet.”</p>

  <p>“Neyse ki sonradan sakinleştim.”</p>

  <p>“Bu senin için büyük bir şans olmuş.” İhtiyar başını hararetle salladı. “Bu saray düğünü bir devlet meselesine, partiler ve gruplar arası büyük bir savaşa benziyor. Eğer kendini tanıtsaydın, kimi etkin güçlerin planlarını bozmuş olacaktın, böylece bir hançer darbesinden ya da zehirlenmekten kurtulamayacaktın.”</p>

  <p>“Bunu ben de anlamıştım. Aklıma da yazmıştım. Hem de iyice. Kimliğimi ortaya dökmem ölüm demekti. Bunu bana gösterecek olaylar yaşadım fakat sırayla gideceğim.”</p>

  <p>Bir süre susup postlarla uğraşmayı sürdürdü. Birkaç gün önce işler beklemedikleri kadar iyi gitmişti, çok sayıda misk faresi ve kunduz tuzağın ağlarına dolanmıştı, aralarında iki samur, bir de kastor vardı. Yani işleri çoktu.</p>

  <p>“Hotsporn’a yetişebilmiş miydin?” diye sordu sonra Vysogota.</p>

  <p>“Evet.” Ciri, alnını koluyla sildi. “Hatta çok geçmeden yetiştim çünkü hızlı ilerlemiyordu. Üstelik beni görünce hiç şaşırmadı!”</p>

  <p>“Küçük hanım Faika!” Hotsporn dizginleri çekti, kısrağı döndürdü. “Ne kadar hoş bir sürpriz! Ancak itiraf edeyim, büyük bir sürpriz sayılmaz. Bekliyordum, itiraf etmeliyim, bekliyordum. Bir karar arifesinde olduğunu anlamıştım. Akıllı bir karar. Senin gibi genç bir kadının büyüleyici güzel gözlerinde zekâ pırıltıları görmüştüm.”</p>

  <p>Ciri atını yaklaştırdı, öyle ki üzengiler neredeyse birbirine değiyordu. Sonra birkaç kez hafifçe öksürdü, eğilip toprak zemine tükürdü. Bu şekilde tükürmeyi öğrenmişti, iğrençti ama kendini baştan çıkarıcı sanan erkeklerin hevesini kaçırmakta çok etkiliydi.</p>

  <p>“Aftan yararlanmak istediğini sanıyorum,” dedi Hotsporn hafifçe gülümseyerek.</p>

  <p>“O halde yanlış sanıyorsun.”</p>

  <p>“Küçük hanımın güzel yüzünü yeniden görme şerefine neden nail oldum o halde?”</p>

  <p>“Bir neden gerekiyor mu?” diye tısladı Ciri. “Yol arkadaşlarına bayıldığını söylemiştin durakta.”</p>

  <p>“Öyle.” Hotsporn’un gülümsemesi biraz yayıldı. “Ama af konusunda yanılıyorsam, o zaman yolumuzun aynı olduğundan da kuşku duyarım. Küçük hanımın da gördüğü gibi bir yol ayrımında bulunuyoruz. Dörtyol ağzındayız, dört yön var, yani karar zamanı… Ünlü masallardaki gibi bir işaret. Doğuya doğru gidersen, geri dönmezsin… Batı yönünde gidersen, geri dönmezsin. Kuzeye… Hımm… Bu yol kuzeye doğru gidildiğinde affa çıkar…”</p>

  <p>“Affını bir yerine sok.”</p>

  <p>“Nasıl emrederseniz küçük hanım. O halde izninle soruyorum, yolculuk ne tarafa? Dörtyol ağzında hangi yolu seçeceksin? İğne sanatçısı Almavera Usta katırını batıya, Fano kasabasına sürdü. Doğu yolu Haset köyüne çıkıyor, oraya gitmemeni önemle hatırlatırım…”</p>

  <p>“Yarra,” dedi Ciri usulca, “hani şu durakta sözü edilen… Yaruga Nehri’nin Nilfgaard’daki adı, öyle değil mi?”</p>

  <p>“Küçük hanım pek kültürlü,” dedi adam eğilip kızın gözlerinin içine bakarak, “ama bunu bilmiyor, öyle mi? “</p>

  <p>“Sana doğru düzgün bir soru sorulduğunda doğru düzgün yanıt veremez misin sen?”</p>

  <p>“Şaka yapmıştım, neden kızıyorsun hemen? Evet, ikisi de aynı nehir. Elf ve Nilfgaard dillerinde Yarra, kuzeyde Yaruga.”</p>

  <p>“Bu nehrin denize döküldüğü yer Cintra, değil mi?” diye sözlerini sürdürdü Ciri.</p>

  <p>“Aynen. Cintra.”</p>

  <p>“Cintra buradan ne kadar uzaklıkta? Kaç mil?”</p>

  <p>“Epeyce. Hem hangi millerle hesapladığına bağlı. Neredeyse her devletin farklı bir mili var, insan kolayca karıştırabiliyor. Bütün seyyar tacirlerin yaptığı gibi bu tür mesafeleri günlerle ölçmek daha kolay. Buradan Cintra’ya atla gitmek şöyle yirmi beş, otuz gün gerektirir.”</p>

  <p>“Nereye? Doğrudan kuzeye mi?”</p>

  <p>“Küçük hanım Faika şu Cintra’yla pek ilgileniyor. Neden?”</p>

  <p>“Tahta çıkmak istiyorum.”</p>

  <p>“Tamam, tamam.” Hotsporn ellerini havaya kaldırdı. “Zarif imanı anladım, artık soru sormayacağım. Cintra’ya giden en kolay yol tuhaf bir şekilde doğrudan kuzeyden geçmiyor çünkü orada yolu olmayan bir arazi ve bataklık bir bölge ilerlemeyi engeller. Bu yüzden önce Forgeham kentine gidip oradan kuzeybatıdaki Metinna’ya, aynı adı taşıyan ülkenin başkentine yönelmelisin. Ardından Mag Deira ovasından geçerek ticaret yolu üzerinden Neunreuth kentine kadar gideceksin. Kuzey yönüne ancak oradan sonra sapacaksın, o yol Yelena ovasından geçer. Oradan sonra hedefi bulmak çok kolay: Yolda, sürekli birlikler ve askerî araçlar görürsün, Nasair’den ve Marnadal Merdiveni’nden geçerler; burası kuzeye, Marnadal adlı ovaya giden boğazdır. Artık Cintra’ya geldin demektir.”</p>

  <p>“Hımm…” Ciri, sisler altında kalmış ufka, bulanık kara çizgiler halinde görünen dağlara baktı. “Forgeham’a, sonra kuzeybatıya… Yani… Hangi yoldan?”</p>

  <p>“Sana bir şey diyeyim mi, küçük hanım?” Hotsporn hafifçe gülümsedi. “Ben Forgeham’a gidiyorum, oradan Metinna’ya geçeceğim. Çamlar arasından geçen toprak yoldan. Küçük hanım atıyla beni izlerse yolunu şaşırmaz. Af olsun veya olmasın, böylesine güzel bir küçük hanımla yolculuk yapmaktan zevk duyarım.”</p>

  <p>Ciri, adamı olabilecek en soğuk bakışla süzdü. Hotsporn muzip bir ifadeyle dudağını ısırdı. “Evet, ne diyorsun?”</p>

  <p>“Hadi gidelim.”</p>

  <p>“Aferin, küçük hanım Faika. Akıllıca bir karar. Dediğim gibi küçük hanım hem akıllı hem güzel.”</p>

  <p>“Bana küçük hanım demeyi bırak, Hotsporn. Senin ağzından çıkınca hakaret gibi geliyor, bana yapılan hakareti cezasız bırakmam, bilesin.”</p>

  <p>“Emredersiniz küçük hanım.”</p>

  <p>Güzelim şafak vakti beklentileri karşılamamış, moralleri bozmuştu. Hava kurşuni renkte ve yağışlıydı. Rutubetli sis örtüsü, ağaçların yola uzanan dallarını süsleyen binbir çeşit kırmızı, toprak ve sarı tonlarındaki sonbahar yapraklarının j canlılığını söndürmüştü âdeta.</p>

  <p>Rutubetli havada ağaç kabuğu ve mantar kokuları vardı.</p>

  <p>Düşmüş yapraklardan oluşan halının üzerinde atlarını ağır ağır sürüyorlardı ancak Hotsporn kısrağını arada tırıs ve dörtnala koşturuyordu. Ciri bu sahnelere kıskançlıkla bakıyordu.</p>

  <p>“Kısrağının bir adı var mı?”</p>

  <p>“Hayır.” Hotsporn sırıttı. “Atlarımı yararlılık açısından değerlendiririm, sık sık değiştiririm, onlarla aramda bir bağ kurulmasına izin vermem. Eğitip şeceresini tutmuyorsan atlara bir ad verilmesini abartılı bulurum. Haksız mıyım? Altın at, Koçum köpek, Topak kedi. Gereksiz bir abartı!”</p>

  <p>Hotsporn’un bakışları, anlamlı gülümsemeleri, hele soru sorup yanıtlar verdiği alaylı ses tonu Ciri’nin hiç hoşuna gitmemişti. Kız bunun üzerine basit bir taktik uygulamaya geçti: Susuyor, tek heceli sözcüklerle konuşuyor, adamı tahrik edecek hiçbir şey yapmıyordu. Olabildiğince tabii. Bazen olmuyordu işte. Özellikle de adam aftan konuştuğunda olmuyordu. Ciri yine oldukça sert bir biçimde isteksizliğini ortaya koyduğunda, Hotsporn şaşırtıcı bir şekilde ağız değiştirdi: Ciri’nin durumunda affın gereksiz olduğunu, kızla bir ilgisi bulunmadığını kanıtlama yoluna gitti. Affın, canileri etkilediğini, mağdurları kapsamadığını söyledi.</p>

  <p>Ciri bunun üzerine kahkahayı bastı. “Sen de mağdursun, Hotsporn!”</p>

  <p>“Ben bunu söylerken çok ciddiydim,” dedi Hotsporn. “Niyetim seni eğlendirmek değil, yakalandığın takdirde paçanı kurtarabilmenin bir yolunu gösterebilmekti. Böyle şeyler Baron Casadei’i etkilemez elbette, Varnhagenlerden de hoşgörü bekleme, şansın yaver giderse seni hemen oracıkta linç ederler, hızlıca ve işler yolunda giderse canın bile acımadan. Fakat valinin eline düşüp imparatorluk yasasının sert ve adil yüzüyle tanışırsan… İşte o zaman şu savunma taktiğini öneririm: Gözyaşlarına boğul ve hiçbir suçun yokken koşulların seni mağdur ettiğini savun.”</p>

  <p>“Kim inanır peki buna?”</p>

  <p>“Herkes.” Hotsporn eyerin üzerinden aşağıya doğru eğilip Ciri’nin gözlerinin içine baktı. “Çünkü gerçek bu. Hiçbir suçun yokken mağdur oldun sen, Faika. On altı yaşını bile doldurmadın, imparatorluk yasalarına göre reşit değilsin. Sıçanlar çetesinin içine tesadüfen düştün. Haydut kadınlardan birinin, Mistle’ın sana göz koymuş olması senin suçun değil, o kadının doğal olmayan eğilimleri herkesçe malum zaten. Mistle sana hükmetti, cinsel anlamda yararlandı senden, seni zorlayarak…”</p>

  <p>“Hah, konuya geldik işte,” diye Hotsporn’un sözünü kesti Ciri, ne kadar sakin olduğuna şaşırarak. “Sen asıl derdini dile getirdin, Hotsporn. Senin gibilerini bilirim ben.”</p>

  <p>“Öyle mi?”</p>

  <p>“Her horozda olduğu gibi,” dedi Ciri soğukkanlılığını hâlâ koruyarak, “Mistle ile beni düşününce ibiğin kabarıyor. Her salak erkeğin yaptığı gibi aptal kafanda, doğaya aykırı hastalığımı iyileştirme, yolundan şaşmış beni yola getirme fikri oluşuyor. Ama asıl iğrenç ve doğaya aykırı olan nedir biliyor musun? Tam da bu düşünceler!”</p>

  <p>Hotsporn, Ciri’yi hiç konuşmadan, ince dudaklarında beliren oldukça tuhaf bir gülümsemeyle süzdü.</p>

  <p>“Benim düşüncelerim, sevgili Faika,” dedi bir süre sonra, “edepli değil belki, hatta güzel bile değil, hiç masum olmadık “O halde sana yardım edebilirim.” Ciri, Hotsporn’a omzunun üstünden bakabilmek için atını biraz hızlandırdı. “Çünkü bende söz çok. Onur duyarım. Başka koşullarda ne olurdu, bilemem artık… Başka biri olsaydın! Ama seni, Hotsporn, hiç mi hiç beğenmedim. Şendeki hiçbir şey bana çekici gelmiyor. Hatta aksini söyleyebilirim: Her şeyini itici buluyorum. Bu durumda sen de farkındasındır ki bir cinsel ilişki doğaya aykırı olurdu.”</p>

  <p>Hotsporn gülümsedi ve o da atını hızlandırdı. Kısrak, küçük adımlarla sağa sola yönelip güzel başını alımlı bir edayla arkaya attı. Ciri eyerin üzerinde kıpırdanmaya başladı. İçinde, derinlerinde ansızın tuhaf bir duygu oluşmuştu, basıklarındaydı bu duygu ve ısrarla dışa, giysilerinin tahriş ettiği tenine yansıyordu. Ona doğruyu söyledim, diye düşündü genç kız. Hoşlanmadım ondan, lanet olsun, atını beğendim, şu kara kısrağı. Ondan değil attan hoşlandım… Lanet olsun aptalca bu… Hayır, hayır, hayır! Hatta Mistle bir yana, yolun ortasında dans edercesine ilerleyen bir attan etkilendim diye bu adama karşı koymamak gülünç ve salakça olurdu.</p>

  <p>Hotsporn, Ciri’nin yaklaşmasını bekledi, tuhaf bir gülümsemeyle gözlerinin içine baktı. Sonra yeniden dizginlere yapıştı, kısrağı çifte atmaya, dönmeye ve ufak adımlarla kenara çekilmeye zorladı. Biliyor, diye içinden geçirdi Ciri, bu ihtiyar, boktan herif neler hissettiğimi biliyor.</p>

  <p>Lanet olsun. Benimki merak yalnızca!</p>

  <p>“Karaçam iğneleri,” dedi Hotsporn yumuşacık bir sesle ve atını iyice yaklaştırıp elini uzattı, “saçlarının arasına girmiş. İzin verirsen çıkarayım. Ama şunu eklemek isterim ki benim kibarlığımın bir nişanesidir bu, sapıkça arzularımın değil.”</p>

  <p>Bu dokunuş Ciri’nin hoşuna gitti ve buna hiç şaşırmadı. Bir karar vermekten henüz çok uzak olsa da son âdetinden bu yana kaç gün geçtiğini hesapladı. Bunu Yennefer’den öğrenmişti. Öncesinde serinkanlılıkla düşünmek gerekiyordu çünkü sonrasında, bedenini ateş bastığında insan tuhaf bir biçimde hesaplamaktan uzaklaşıyor ve sonuçlarını ciddiye almamak gibi bir eğilim gösteriyordu.</p>

  <p>Hotsporn kızın gözlerinin içine bakıp gülümsedi, sanki hesaplamanın kendi lehine sonuçlandığını biliyor gibiydi. Keşke bu kadar yaşlı olmasaydı, diye içinden geçirdi Ciri hayıflanarak. Otuzunu çoktan aşmıştır kesin.</p>

  <p>“Turmalin.” Hotsporn kızın kulağına ve küpesine hafifçe dokundu. “Güzel ama turmalin yalnızca. Oysa ben sana zümrüt armağan edip takmak isterdim. Güzelliğine ve göz rengine yakışan çok değerli ve etkileyici bir yeşili olurdu zümrüdün.”</p>

  <p>“Bana bak,” dedi Ciri ağır ağır ve adama küstahça baktı, “bir şey yaşanacak olsa bile zümrütleri öncesinde isterdim senden. Çünkü sen yalnızca atlarını faydası açısından değerlendirmiyorsundur, Hotsporn. Coşku dolu bir gecenin sabahında adımı anımsamayı gereksiz bulabilirsin. Koçum köpek, Topak kedi ve kızcağız.”</p>

  <p>“Hakkını teslim etmek gerek.” Hotsporn güçlükle gülümsedi. “En sıcak arzuları bile soğutmayı başarıyorsun, Karlar Kraliçesi.”</p>

  <p>Sis örtüsü hafifçe aralanmış olsa da hava bulanıktı ve de mahmurdu. İşte bu mahmurluk çığlıklarla ve nal sesleriyle acımasızca bir anda bölündü. Atlarıyla önünden geçtikleri meşelerin arkasından atlılar fırladı.</p>

  <p>İkisi de öylesine atak ve uyumlu davrandı ki sanki haftalardır bu anı çalışmışlardı. Durup atlarını döndürdüler, hayvanları bir anda dörtnala koşturdular, öfkeden gözleri dönmüş halde yelelerin arkasına sinmiş, atları çığlıklarla ve topuklarını sağrılarına batırarak sürmeye başladılar. Yaylardan atılan oklar üzerlerinde uçuşuyor, ortalık çığlıklarla, şakırtılarla ve çifte sesleriyle inliyordu.</p>

  <p>“Ormana!” diye bağırdı Hotsporn. “Dal ormana! Çalılıkların arasına gir!”</p>

  <p>Hızlarını kesmeden ormanın içine doğru saptılar. Ciri atının boynuna yapışarak iyice uzanıp kendini hayvanın sırtına sımsıkı bastırdı çünkü kırbaç gibi vuran dallar yüzünden eyerden düşebilirdi. Ciri, bir tatar yayı okunun önünden geçtiği bir akçaağaç gövdesinden kopardığı kıymığı gördü. Atını çığlıklar eşliğinde hızlandırdı, sırtına her an bir okun saplanmasını bekliyordu. Hemen yanında atını süren Hotsporn tuhaf bir şekilde inledi.</p>

  <p>Büyük bir yarığın üzerinden atlayıp bayır aşağı olağanüstü bir hızla ilerlediler ve dikenli çalılıkların arasına daldılar. Hotsporn tam o sırada eyerden kayıp karga üzümlerinin içine düştü. Kısrak kişnedi, şaha kalktı kuyruğunu savurup koşmaya başladı. Ciri bir an bile duraksamadan yere atladı, atının kıçına bir şaplak attı. Atı, kara kısrağın arkasından koşarken Ciri, Hotsporn’a kalkması için yardım etti, birlikte çalılıkların arasına koştular, kendilerini yere bıraktılar, aşağıya doğru yuvarlandılar ve uçurumun dibindeki eğreltiotlarının içine düştüler. Hızlarını kesen yosunlar sayesinde sert bir düşüş olmadı bu.</p>

  <p>Yukarıdan, uçurumun kıyısından peşlerindeki atlılardan gelen nal sesleri duyuluyordu. Neyse ki adamlar kaçan atların peşine düştükleri için ormanın içinden ilerliyorlardı. Ciri ile Hotsporn’un eğreltiotlarının arasına girdiğini belli ki kimse fark etmemişti.</p>

  <p>“Kimin nesi bunlar?” diye tısladı Ciri, Hotsporn’un altından kalkmaya ve ezilmiş çayır mantarlarını saçlarının arasından çekip çıkarmaya çalışırken. “Valinin adamları mı? Varnhagenler mi?”</p>

  <p>“Adi haydut bunlar…” Hotsporn, ağzının içine dolan yaprakları tükürdü. “Ayaktakımı eşkıyalar…”</p>

  <p>“Onlara affı öner.” Ciri’nin dişlerinin arasında kum taneleri gıcırdıyordu. “Şöyle bir vaatte bulun…”</p>

  <p>“Sus. Duyuyorlar seni.”</p>

  <p>“Hooo! Hooo! Buraya gelinnn!” diye yukarıdan gelen bir ses duyuldu. “Soldan kuşatın! Soldannn!”</p>

  <p>“Hotsporn?”</p>

  <p>“Evet?”</p>

  <p>“Sırtında kan var.”</p>

  <p>“Biliyorum,” dedi Hotsporn donuk bir sesle. Giysisinin altından bir bez parçası çıkarıp kıza sırtını döndü. “Şunu gömleğimin altına sokuştur. Sol kürek kemiğimin hizasına…”</p>

  <p>“Nerenden vuruldun? Oku göremiyorum…”</p>

  <p>“Bilyeli tatar yayıydı… Bir miktar demir yüklüydü, daha ziyade nal parçası. Boş ver, elleme. Omurgama çok yakın…”</p>

  <p>“Lanet olsun. Ne yapayım peki?”</p>

  <p>“Konuşma. Geri geliyorlar.”</p>

  <p>Nal sesleri yükseldi, biri kulakları tırmalarcasına ıslık çaldı. Bir diğeri bağırdı, birilerine seslendi, birine geri dönmesini buyurdu. Ciri kulaklarını dikip dinlemeye başladı.</p>

  <p>“Uzaklaşıyorlar,” diye mırıldandı sonra. “Takipten vazgeçtiler. Atlarımızı da yakalamadılar.”</p>

  <p>“Güzel.”</p>

  <p>“Biz de yakalayamayacağız. Yürüyecek gücün olacak mı?”</p>

  <p>“Böyle bir güce ihtiyacım olmayacak.” Hotsporn gülümsedi, koluna takılı oldukça basit görünümlü bilekliği gösterdi. “Şu parıldayan şeyi atımla birlikte satın almıştım. Sihirlidir. Kısrağa küçüklüğünden beri takmışlar. Bunu, şu an yaptığım gibi ovaladığımda, atı çağırmış gibi oluyorum. Atım âdeta sesimi duyuyor. Dönüp yanıma geliyor. Biraz sürer ama gelecektir. Şansımız yaver giderse senin kısrak da onunla birlikte döner.” “Ya yaver gitmezse? Atına atlayıp gidecek misin?” “Faika,” dedi Hotsporn ciddi bir sesle. “Tek başıma gitmeyeceğim, senin yardımına güveniyorum. Eyerin üzerine oturduğumda birinin beni sımsıkı tutması gerekiyor. Ayak parmaklarım uyuşmaya başladı bile. Bilincimi yitiririm belki. İyi dinle: Şu boğaz yolu seni bir akarsu vadisine götürür. Atı akarsu boyunca sür, kuzeye doğru. Beni Tegamo adlı köye götür. Orada sırtımdaki demiri çıkaracak, ölmemin ya da felç kalmamın önüne geçecek birini bulabiliriz.”</p>

  <p>“En yakın köy orası mı?”</p>

  <p>“Hayır. En yakın olan Haset, aksi yönde koyak boyunca ilerlersen, yaklaşık yirmi mil ötede. Ama oraya asla gitmemelisin.”</p>

  <p>“Neden?”</p>

  <p>“Hiçbir durumda,” diye ısrar etti Hotsporn yüzünü çarpıtarak. “Burada mesele ben değilim, sensin. Haset senin için ölüm demektir.”</p>

  <p>“Anlayamıyorum.”</p>

  <p>“Gerekmez zaten. Bana güven yeter.”</p>

  <p>“Ama Giselher’e dedin ki…”</p>

  <p>“Giselher’i unut. Yaşamak istiyorsan herkesi unut.”</p>

  <p>“Neden?”</p>

  <p>“Yanımdan ayrılma. Ben sözlerimi tutarım, Karlar Kraliçesi. Seni zümrütlerle donatacağım… Üzerine zümrüt yağdıracağım…”</p>

  <p>“Gerçekten şakanın tam zamanı.”</p>

  <p>“Şakaya daima zaman vardır.”</p>

  <p>Hotsporn kıza bir anda sarıldı, omuzlarından bastırarak yere yatırdı ve bluzunun düğmelerini açmaya başladı. Hareketleri seriydi ama acele etmiyordu.</p>

  <p>Ciri kendisine uzanan eli itti. “Gerçekten,” diye homurdandı, bunun da tam zamanı!”</p>

  <p>“Bunun için uygun olmayan zaman yoktur. Özellikle benim açımdan, şu an. Sana omuriliğimde sıkıntı var dedim. Yarın sorunlar baş gösterebilir…”</p>

  <p>“Ne yapıyorsun öyle? Lanet olsun…”</p>

  <p>Hotsporn’u bu kez daha sert itmişti. Hatta fazla sert. Hotsporn’un beti benzi attı, dudağını ısırdı ve acıyla inlemeye başladı.</p>

  <p>“Kusura bakma. Yaralı birinin hareketsizce yatması gerekir.”</p>

  <p>“Bedeninin yakınlığı bana acımı unutturuyor.”</p>

  <p>“Dur artık, lanet olsun!”</p>

  <p>“Faika… Acıyla kıvranana merhamet et.”</p>

  <p>“Elini derhal çekmezsen işte o zaman acıyla kıvranacaksın.”</p>

  <p>“Sus… Haydutlar duyabilir bizi… Tenin ipek gibi… Kıpırdanıp durma, yeter.”</p>

  <p>Aman, neyse ne, diye düşündü Ciri. Neticede ne fark eder ki? Merak ediyorum. Merak etmeye hakkım var. Bir şey hissettiğim yok. Bu adamla sadece işime bakacağım, o kadar. Sonrasında da gerçekten unutup gideceğim.</p>

  <p>Kendini onun dokunuşlarına ve uyandırdığı hoş duygulara bıraktı. Başını çevirdi ama sonra bunu abartılı bir tevazu ve yersiz utanma olarak değerlendirdi; baştan çıkarılan bakire gibi görünmek istemiyordu. Hotsporn’un doğrudan gözlerinin içine baktı ama bunun da aşırı cesur ve kışkırtıcı olduğuna karar verdi; böyle bir havaya da bürünmek istemiyordu. Bunun üzerine gözlerini kapayıp kollarını Hotsporn’un boynuna doladı, oldukça ağır ilerleyen düğme açma işine destek verdi.</p>

  <p>Parmakların dokunuşunu dudakların birleşmesi izledi. Ciri tam bütün dünyayı unutacaktı ki Hotsporn ansızın hareket etmemeye başladı. Ciri yattığı yerde bir süre sabırla bekledi, adamın yaralı olduğunu, yarasının onu zorladığını düşündü. Ancak çok uzun süredir hareketsizdi. Hotsporn’un tükürüğü meme uçlarında kurumaya yüz tutmuştu.</p>

  <p>“Şişşt, Hotsporn? Uyudun mu?”</p>

  <p>Kızın memesine ve kasıklarına bir şey sızıyordu. Islaklığa parmağıyla dokundu. Kandı.</p>

  <p>“Hotsporn!” Adamı üzerinden itti. “Hotsporn, öldün mü?”</p>

  <p>Aptalca bir soru, diye geçirdi içinden. Öyle olduğunu görüyorum zaten.</p>

  <p>Adamın öldüğünü görüyorum.</p>

  <p>“Kafası memelerimin üzerindeyken can verdi.” Ciri başını yana çevirdi. Ocağın alevi yüzündeki yara izine vuruyordu. Belki de yüzü kızarmıştı. Vysogota emin olamamıştı.</p>

  <p>“O gün hissettiğim tek şey hayal kırıklığı olmuştu,” dedi kız başını çevirmeden. “Şoke oldun mu?”</p>

  <p>“Hayır. Bundan olmadım.”</p>

  <p>“Anladım. Yaşananları allayıp pullamadan, düzeltip değiştirmeden anlatmaya çalışıyorum. Hiçbir şeyi gizlemeden. Oysa bazen bunu yapmak geliyor içimden, anlattığım şu son olayda örneğin.” Burnunu çekti, yumruğuyla gözlerini ovaladı.</p>

  <p>“Dallarla ve taşlarla üzerini örttüm. Yani olduğu kadar, itiraf ediyorum. Hava kararmıştı, geceyi orada geçirmek zorundaydım. Haydutlar hâlâ yakınlardaydı, bağırtılarını duyuyordum. Sıradan haydutlar olmadıklarına artık iyice kanaat getirmiştim. Gelgeldim benim mi, yoksa Hotsporn’un mu peşinde olduklarını bilmiyordum. Her hâlükârda sessizce oturmak zorundaydım. Bütün gece. Gün ışıyıncaya kadar. Cesedin yanında.</p>

  <p>“Gün doğarken,” diye bir süre sonra devam etti Ciri, “adamların sesi soluğu kesilmişti, ben de artık yola çıkabilirdim. Bir atım vardı. Hotsporn’un kolundan aldığım bileklik gerçekten işe yaramış, kısrak geri gelmişti. Benimdi artık. Armağanımdı benim. Biliyor musun, Skellige Adaları’nda böyle bir gelenek vardır. Kızlar ilk seviştikleri erkekten büyük bir armağan alma hakkına sahiptir. Benimkinin benimle sevişemeden ölmüş olması neyi değiştirirdi ki?”</p>

  <p>Kısrak ön ayaklarını yere vuruyor, kişniyor, kendini göstermek istercesine bir o yana bir bu yana dönüyordu. Ciri, ata bakıp hayranlıkla iç geçirdi; hayvanın upuzun, düzgün ve kaslı bir boynu, küçük ve biçimli bir başı, çıkık alnı, gösterişli omuzları, kısacası tepeden tırnağa orantılı bir vücut yapısı vardı.</p>

  <p>Ciri, koluna taktığı bilekliğini göstererek ata usulca yaklaştı. Kısrak sık ve kısa soluklar aldı, kulaklarını dikti, Ciri’nin yularını tutup kadifemsi burnunu okşamasına izin verdi.</p>

  <p>“Kelpi” dedi Ciri. “Denizlerdeyaşayankelpiperileri gibi kapkara ve kıvraksın. Kelpi gibi sihirlisin. O halde adın Kelpi olsun. Bu adın abartılı olup olmadığı hiç umurumda bile değil.”</p>

  <p>Kısrak burnundan soludu, kulaklarını dikti, bileklerine kadar uzanan ipeksi kuyruğunu savurdu. Eyeri yükseltmekten hoşlanan Ciri, üzengi kayışlarını kısalttı, elini ahşap kenarlı topuzu bulunmayan düz eyerin üzerinde gezdirdi. Sonra tek ayağını üzengiye atıp atı yelesinden kavradı.</p>

  <p>“Sakin ol, Kelpi.”</p>

  <p>Eyer, göründüğünün aksine oldukça rahattı. Malum nedenlerden dolayı da süvari sınıfı eyerlerinden çok daha hafifti.</p>

  <p>“Şimdi göreceğiz,” dedi Ciri, hayvanın ateş gibi yanan boynunu okşayarak, “bakalım güzel olduğun kadar da hızlı mısın? Safkan mısın yoksa göz mü boyuyorsun? Yirmi mil boyunca dörtnala koşmaya ne dersin, Kelpi?”</p>

  <p>Bataklığın ortasına gizlenmiş, çökük saman çatısı yosunlarla kaplı kulübeye birisi o gece yarısı gizlice yaklaşmayı başarmış ve panjurların aralığından gizlice içeriye bakmış olsa, kül sarısı saçlı, yeşil gözlü genç bir kızın anlattıklarını büyük bir dikkatle dinleyen kır sakallı bir ihtiyar görürdü.</p>

  <p>Ayrıca biraz sonra anlatılacakların sezgisiyle ocaktaki korun canlanıp aydınlandığını da görürdü.</p>

  <p>Ancak bu olanaksızdı. Bunları kimse göremezdi. İhtiyar Vysogota’nın kulübesi sazlıkların arasına gömülüp kaybolmuştu. Sisler içindeki bu ıssız yere girmeye kimsenin cesareti yoktu.</p>

  <p>“Akarsu vadisi at binmeye çok uygundu, Kelpi kasırga gibi esercesine koşuyordu. Tabii suyun akış yönünde değil, ters yönde ilerliyordum. O tuhaf adı beynime kazımıştım: Haset. Hotsporn’un istasyonda Giselher’e söylediklerini anımsadım. O köye gitmemem için beni neden uyardığını anlamıştım. Haset’te tuzak kurulmuş olmalıydı. Giselher af ve esnaf loncası için çalışma önerilerini reddettikten sonra, Hotsporn ona köye yerleşen kelle avcısını hatırlatmıştı. Sıçanlar’ın böyle bir zokayı yutacaklarını, oraya giderek başlarını belaya sokacaklarını biliyordu. Haset yakınlarına onlardan önce varmam, yollarını kesip onları uyarmam gerekiyordu. Ve de dönmelerini sağlamam. Hepsinin. Ya da hiç değilse Mistle’ın.”</p>

  <p>“Tahminimce başaramadın bu işi,” diye mırıldandı Vysogota.</p>

  <p>“Haset’te tepeden tırnağa silahlı dört kişilik bir ekibin beklediğini sanıyordum,” dedi Ciri sesini alçaltarak. “Tuzağın tek bir adam olduğu ölsem aklıma gelmezdi…”</p>

  <p>Gözlerini karanlığa çevirip sustu.</p>

  <p>“Nasıl bir adam olduğundan da hiç haberim yoktu.”</p>

  <p>Birka bir zamanlar zengin bir köydü, çok şirindi ve muhteşem bir manzarası vardı. Ormanlarla kaplı ve mevsimlere göre renk değiştiren dik yamaçlarla çevrili koyağı kırmızı kiremitler ve sarı samanla örtülü çatılar doldurmuştu. Birka özellikle sonbaharda göze ve ruha hitap ediyordu.</p>

  <p>Köyün, adını değiştirene kadar böyle bir görüntüsü vardı.</p>

  <p>Olay şöyle gelişmişti: /</p>

  <p>Yakınlardaki elf topluluğundan genç bir çiftçi, Birka’nın , değirmencisinin kızına sırılsıklam âşık olmuştu. Değirmencinin hoppa kızı elfin onun kalbini kazanma çabalarıyla alay ediyor, komşularla, tanıdıklarla, hatta akrabalarıyla yakın ilişkiler kuruyordu. Derken bu adamlar, gözü o kızdan başkasını görmeyen elfin sevgisiyle eğlenir olmuştu. Bunun üzerine delikanlı, aslında elflere özgü olmayan korkunç bir öfkeye kapılıp intikam planları yapmaya başladı. Rüzgârlı bir gece köyü ateşe verdi ve Birka cayır cayır yandı.</p>

  <p>Köy yanıp yerle bir olunca köylüler tüm cesaretlerini yitirdi. Kimileri topraklarını terk edip gitti, kimi de kendini içkiye ve atalete kaptırdı. Köyün yeniden inşası için toplanan r paralar ya birileri tarafından zimmete geçirildi ya da içkiye yatırıldı, köy sefalete ve yoksulluğa teslim oldu: Birka artık kömürleşmiş çorak yamaçların ortasında çirkin ve gelişigüzel kurulmuş barakalardan ibaretti. Birka yangından önce ortasında küçük bir pazar yeri bulunan oval bir yapıya sahipti, şimdiyse kısmen düzgün olarak yeniden inşa edilmiş birkaç ev, depo ve kiremit ocağı uzunca bir sokak oluşturuyordu, sokağın başındaysa “Kimera Kafası” hanı bulunuyordu, bu hanı dul Goulue Hanım işletiyordu.</p>

  <p>Yedi yıldan beri “Birka” adını kimse kullanmamıştı. Köy, Ateşli Haset ya da kısaca Haset diye anılıyordu.</p>

  <p>Haset’in ana caddesini atlı Sıçanlar doldurmuştu. Soğuk, kasvetli ve gökyüzünün bulutlarla kaplı olduğu bir sabahtı.</p>

  <p>Halk kendini evlerine attı, barakalarına, dallar ve balçıktan yapılma kulübelerine gizlendi. Panjuru olan çarparak kapattı; kapısı olan kilitleyip sürgüledi. İçkisi olan, cesaret toplamak için şişenin dibini getirdi. Sıçanlar, atlarını meydan okurcasına ağır adımlarla sürüyordu. Üzengileri neredeyse birbirine değiyordu. Kayıtsız yüzlerinde bir aşağılama ifadesi vardı ancak kıstıkları gözleriyle her pencereyi, köşeyi ve saçağın altını inceliyorlardı.</p>

  <p>“Tek bir tatar yayı oku havada uçarsa,” diye kükredi Giselher, “tek bir kiriş gerilirse katliam yaşanır!”</p>

  <p>“Kıyamet kopar!” diye ekledi Alev tiz sesiyle. “Taş üstünde taş kalmaz geriye!”</p>

  <p>Köy sakinlerinin bir kısmında tatar yayı vardı kuşkusuz ama Sıçanlar’ın boşa mı çene yorduklarını test edecek tek bir kişi çıkmadı.</p>

  <p>Sıçanlar atlarından indiler. “Kimera Kafası” hanıyla aralarında kalan elli altmış adımı yayan aştılar. Ancak birbirlerinden hiç uzaklaşmadılar, mahmuzlarını şaklatıp giysilerinin süslemelerini şakırdatarak uygun adım yol aldılar.</p>

  <p>Hanın önündeki merdivenlere oturup bir akşam önceki sarhoşluklarından birayla ayılmaya çalışan yörenin yerlisi üç kişi onları görünce derhal içeri kaçtı.</p>

  <p>“Ah keşke burada olsa,” diye mırıldandı Kayleigh. “Uyuşuk davrandık. Mola vermeyip şuraya gece vakti baskın yapabilirdik hiç değilse.”</p>

  <p>“Budalasın sen,” dedi Alev sert bir ifade takınarak. “Ozanların bunu şarkı yapmalarını istiyorsak, gecenin karanlığında olmaz bu iş. İnsanların olayı görmeleri gerekir! Sabah saati en iyisi çünkü halk henüz kafayı bulmamıştır, öyle değil mi ; Giselher?”</p>

  <p>Giselher yanıt vermedi. Yerden bir taş aldı, kolunu kaldırdı ve taşı kapıya fırlattı. “Çık dışarı Bonhart!”</p>

  <p>“Çık dışarı Bonhart,” diye Sıçanlar bir ağızdan tekrarladı.</p>

  <p>“Çık dışarı Bonhart!”</p>

  <p>İçeriden ayak sesleri duyuldu. Ağır ağır yaklaşan sert adımlar… Mistle’ın başından aşağıya kaynar sular boşalıyormuş gibi oldu.</p>

  <p>Bonhart eşikte belirdi.</p>

  <p>Sıçanlar farkında olmadan bir adım gerilediler, postallarının topukları zemine gömüldü, elleri kılıçlarının topuzuna gitti. Kelle avcısı kılıcını koltuğunun altına kıstırmıştı. Elleri boştaydı, bir elinde soyulmuş yumurta diğerinde bir parça ekmek tutuyordu. r Ağır ağır merdivenin korkuluklarına yaklaştı, gelenleri yukarıdan aşağıya süzdü. Verandada duruyordu ve uzun boyluydu. Gulyabani gibi sıskaydı ama dev gibi boyu vardı.</p>

  <p>Nemli gözlerini sırayla hepsinin üzerinde gezdirerek /</p>

  <p>Sıçanlar’ı tek tek inceledi. Ardından bir parça yumurtadan bir parça da ekmekten ısırdı.</p>

  <p>“Faika nerede?” diye sordu, güçlükle anlaşılan bir sesle.</p>

  <p>Aynı anda ağzından bir parça yumurta sarısı düştü.</p>

  <p>“Koş Kelpi! Koş güzelim! Koşabildiğin kadar koş!”</p>

  <p>Kısrak, dörtnala koşarken boynunu alabildiğine öne uzatmış yüksek sesle kişniyordu. Nallar çakıl taşlarının üzerinde öyle bir kayıyordu ki sanki yere hiç temas etmiyormuş gibiydi.</p>

  <p>Bonhart deri tuniğini hışırdatarak keyifle gerindi, sığır derisinden eldivenlerini giyip özenle parmaklarına oturttu. “Ne yani?” dedi yüzünü buruşturarak. “Beni öldürmek mi istiyorsunuz? Nedenmiş o?”</p>

  <p>“Öncelikle Sinekmantarı yüzünden,” dedi Kayleigh.</p>

  <p>“Hem de zevk için,” diye ekledi Alev.</p>

  <p>“Huzur adına,” diye araya girdi Reef.</p>

  <p>“Haa,” dedi Bonhart ağır ağır. “Mesele bu demek! Peki huzurunuzu kaçırmayacağıma söz verirsem, yoluma gidebilir miyim?”</p>

  <p>“Hayır yaşlı köpek, gidemezsin.” Mistle en sihirli gülüşüyle gülümsedi. “Seni biliyoruz. Kimseyi bağışlamadığını, arkamızdan gizlice gelip birimizi sırtından vurmak için fırsat kollayacağını biliyoruz. İn aşağı!”</p>

  <p>“Ağır olun, ağır olun.” Bonhart, kırlaşmış bıyığının altındaki ağzını tehditkâr bir şekilde yayarak gülümsedi. “Küçük bir raks için her zaman vakit vardır, heyecanlanmayın bakalım. Size önce bir teklifte bulunacağım, Sıçanlar. Seçimi size bırakıyorum, sonrasında istediğinizi yapabilirsiniz.”</p>

  <p>“Ne zırvalayıp duruyorsun öyle, ihtiyar budala?” diye bağırdı Kayleigh, sonra hafifçe eğilip gerindi. “Açık konuş!”</p>

  <p>Bonhart başını sallayıp dizini kaşıdı. “Kellenize mükâfat konuldu, Sıçanlar. Hem de hatırı sayılır bir meblağ. Eh ben de geçinmek zorundayım.”</p>

  <p>Alev, kaplan gibi tıslayıp gözlerini iri iri açtı.</p>

  <p>Bonhart, kılıcını dirseğinin altına kıstırıp kollarını göğsünde kavuşturdu. “Hatırı sayılır bir mükâfat,” diye tekrarladı, “veriliyor cesedinize, dirinize de çok daha fazlası değil. Bu yüzden açıkça söyleyeyim benim için fark etmiyor. Sizinle şahsen bir sorunum yok. Düne kadar zevk için, eğlence için işinizi bitirmeyi düşünüyordum ama kendi ayağınızla geldiniz, beni yükten kurtardınız, çok da duygulandırdınız. Bu durumda seçimi size bırakıyorum. İşinizi nasıl bitireyim? Kolayca mı kanlıca mı?”</p>

  <p>Kayleigh’in yanak kasları titremeye başladı. Mistle öne doğru eğildi, her an saldırmaya hazırdı.</p>

  <p>Giselher onları omuzlarından yakaladı. “Bizi kudurtmaya çalışıyor,” diye tısladı. “Bırakın konuşsun hergele.”</p>

  <p>Bonhart, “Ee?” diye sordu. “Kolay mı olsun kanlı mı? Birinciyi öneririm. Çünkü çok ama çok daha az acılı olur.”</p>

  <p>Sıçanlar komut almışçasına silahlarını çekti. Giselher kılıcını havada salladı ve saldırma pozisyonuna geçip durdu. Mistle yere kocaman bir balgam attı. “Gel bakayım buraya iskelet herif,” dedi, sözüm ona soğukkanlı bir sesle. “Gel şerefsiz. Gel de sokak iti gibi delik deşik edelim seni.”</p>

  <p>“Demek ki kanlı yolu yeğliyorsunuz.” Bonhart bakışlarını uzaklardaki çatılara çevirip kılıcını ağır ağır çekti, kını köşeye fırlattı. Verandadan indi. Hiç acelesi yokmuş gibiydi. Mahmuzları şakırdıyordu.</p>

  <p>Sıçanlar hızla sokağın her yerine dağıldılar. Kayleigh iyice sola, bir kiremit ocağının duvarına kadar kaydı. Hemen yanında Alev pozisyon aldı; ince dudaklarında her zamanki gibi ürkütücü bir gülümseme belirmişti. Mistle, Asse ve Reef sağ tarafa geçtiler. Giselher tam ortada durup kısık gözleriyle kelle avcısını süzdü.</p>

  <p>“Hadi bakalım Sıçanlar.” Bonhart iki yanına baktı, sonra gözlerini göğe çevirdi, kılıcını kaldırdı ve üzerine tükürdü. “Madem dans istiyorsunuz, edelim bakalım o zaman. Müzik çalın!”</p>

  <p>Birbirlerinin üzerine kurtlar gibi atıldılar, yıldırım hızıyla, usulca ve hiçbir uyarı yapmadan. Kılıçlar havada süzülüyor, küçük sokak sızlanır gibi çıkan çelik şakırtılarıyla doluyordu. Başlarda kulağa gelen sesler kılıç şakırtıları, inlemeler, ahlamalar ve hızlanan soluk sesleriydi yalnızca.</p>

  <p>Ardından hiç beklenmedik bir biçimde Sıçanlar çığlık atmaya başladı. Ve de ölmeye…</p>

  <p>Kalabalığın içinde ilk devrilen, sırtını sertçe duvara vuran Reef oldu. Kanı, kirli sıvaların üzerine fışkırdı. Ardından Asse sendeleyerek gruptan ayrıldı, iki büklüm yana doğru devrildi, dizlerini bir kendine çekip bir uzattı.</p>

  <p>Bonhart fırıldak gibi döndü, çevresi yıldırım hızıyla uçuşan kılıçlarla sarılıydı. Sıçanlar ondan kaçıyor, sonra öne doğru atlıyor, saldırıyor, sonra yine geriliyordu, öfkeden gözleri dönmüştü, inatla, insafsızca direniyorlardı. Ancak başarılı olamadılar. Bonhart kılıç darbelerini savuşturuyor, vuruyor, savuşturuyor, saldırıyordu, ara vermeden, soluk bile aldırmadan saldırıyor, çarpışmanın seyrini o belirliyordu. Sıçanlar geriliyor ve ölüyordu.</p>

  <p>Boynuna darbe alan Alev yerdeki çamurun içine devrildi, kedi gibi tostoparlak oldu, şahdamarından oluk oluk akan kanlar yanından geçip giden Bonhart’ın baldırlarına ve dizlerine sıçradı. Avcı, hızını bir kez daha alıp Mistle’ın ve Giselher’in saldırılarını savuşturdu, sonra kendi çevresinde fır döndü ve ani bir darbeyle, üstelik kılıcının yalnızca ucuyla, Kayleigh’nin vücudunu köprücük kemiğinden kalçasına kadar yardı. Kayleigh kılıcını elinden bıraksa da yere düşmedi, iki büklüm oldu yalnızca, ellerini göğsüne ve karnına bastırdı; ellerinin altından kan fışkırıyordu. Bonhart bir dönüş daha yaparak Giselher’in savurduğu darbeden kurtuldu, Mistle’ın saldırısını savuşturdu, bu arada Kayleigh’ye bir darbe daha indirip adamın başının bir yanını kıpkırmızı bir püreye dönüştürdü. Sarı saçlı Sıçan devrildi ve yerde oluşmuş çamur ve kan karışımı birikintinin sağa sola saçılmasına yol açtı.</p>

  <p>Mistle ve Giselher bir an duraksadılar. Kaçacakları yerde vahşice bir çığlık atıp Bonhart’ın üzerine atıldılar.</p>

  <p>Ve de ölümle buluştular.</p>

  <p>Ciri köye hızla dalıp atını yol boyunca dörtnala koşturdu. Kara kısrağın nallarından etrafa çamurlar sıçrıyordu.</p>

  <p>Bonhart, duvarın dibinde yatan Giselher’e bir tekme savurdu. Sıçanlar’ın liderinde yaşam belirtisi yoktu. Dağılmış kafasından kan bile akmıyordu artık.</p>

  <p>Mistle dizlerinin üstüne çökmüştü, kılıcını arıyordu, ellerini çamurun ve balçığın içinde gezdiriyordu ama gitgide büyüyen kırmızı bir birikintinin içinde çömeldiğinin bilincinde değildi. Bonhart ona ağır ağır yaklaştı.</p>

  <p>“Hayııır!”</p>

  <p>Avcı başını kaldırdı.</p>

  <p>Ciri, koşan atın sırtından atladı, sendeledi ve dizlerinin üzerine düştü.</p>

  <p>Bonhart gülümsedi. “Bir Sıçan daha,” dedi. “Yedinci Sıçan. İyi ki geldin. Koleksiyonumda bir sen eksiktin.”</p>

  <p>Mistle kılıcını bulmuştu ama kaldıracak gücü yoktu. Kesik kesik soluyarak kendini Bonhart’ın ayaklarının dibine attı, titreyen parmaklarıyla postalının koncunu sımsıkı kavradı. Haykırmak için ağzını açtı, gelgelelim ağzından çığlık yerine sel misali kıpkırmızı kanlar boşaldı. Bonhart kızı çok sert bir tekmeyle çamura gömdü. Gelgelelim yarılmış karnını eliyle sımsıkı bastıran Mistle yeniden doğruldu.</p>

  <p>“Hayııır!” diye haykırdı Ciri. “Miiistle!”</p>

  <p>Kelle avcısı bu çığlığa aldırmadı, hatta başını bile çevirmedi. Hızını aldı ve devasa bir darbe indirdi, sanki tırpanla vuruyordu çünkü Mistle’ı yerden koparıp aldığı gibi duvarın önüne savurmuştu, bez bebek gibi, ala bulanmış bir paçavra gibi…</p>

  <p>Ciri’nin çığlığı boğazına takılıp kaldı. Kılıcına davrandığında elleri titriyordu.</p>

  <p>“Cani,” dedi, kendi sesinin yabancılığına şaşırarak. Ağzının ansızın kurumasına şaşırarak. “Katil! Alçak herif!”</p>

  <p>Bonhart, başını hafifçe yan yatırıp kızı merakla süzdü. “Ölmeye mi geldin?” diye sordu.</p>

  <p>Ciri, adamın çevresinde yarım daire çizerek ona yaklaştı. Kaldırıp önüne uzattığı kılıcı hareket ediyor, dönüyor, çalım atıyordu.</p>

  <p>Avcı bir kahkaha attı. “Ölmeye mi?” diye yineledi. “Küçük Sıçan ölmek istiyor!”</p>

  <p>Bulunduğu yerde ağır ağır döndü ve yarım daire tuzağına düşmedi. Ama Ciri için fark etmiyordu. Öfke ve kinle yanıp tutuşuyor, öldürme hırsıyla titriyordu. Bu iğrenç ihtiyarın üstüne atlamak, kılıcın bedenine saplanışını hissetmek istiyordu. Kanının, yarılmış atardamarından kalbinin attığı ritimle fışkırmasını görmek istiyordu.</p>

  <p>“Ee, Sıçan?” Bonhart, kirlenmiş kılıcını yerden kaldırıp üzerine tükürdü. “Gebermeden önce marifetlerini göster bakalım. Müzik çalsın!”</p>

  <p>“Bu ilk karşılaşmalarında nasıl olup da birbirlerini öldürmediklerini gerçekten kimse bilmiyor,” dedi tabutçunun oğlu Nycklar, bu olaydan altı gün sonra. “Birbirlerini kesinlikle öldürmeye niyetliydiler, bu açıkça ortadaydı. Kız adamı, adam kızı. Karşılaştıkları an birbirlerinin üzerine çullandılar ve kılıçlar şakırdamaya başladı. Her biri kılıcını iki ya da üç kez savurdu. Bunu gözüyle ya da kulağıyla kimse sayamazdı, öyle hızlı sallıyorlardı ki kılıçlarını efendim, ayırt etmek olanaksızdı. Birbirlerinin çevresinde iki sansar gibi dans edip zıplıyorlardı!”</p>

  <p>Baykuş lakaplı Stefan Skellen, kamçıyla oynasa da can kulağıyla dinliyordu.</p>

  <p>“Birbirlerinden tek sıçrayışta uzaklaştıkları sırada ikisinde de tek bir çizik bile yoktu,” diye anlatmayı sürdürdü delikanlı. “Dişi Sıçan şeytan gibi hiddetlenmişti, elinden faresi alınmaya çalışılan kedi gibi tıslıyordu. Gelgeldim Efendi Bonhart çok sakindi.”</p>

  <p>“Faika,” dedi Bonhart, ağzını yayarak sırıttı, gulyabanileri andırıyordu. “Dansı ve kılıç kullanmayı gerçekten iyi biliyorsun! Beni meraklandırdın küçük kız! Kimsin sen? Ölmeden anlat bari bana.”</p>

  <p>Ciri sert sert soludu. Korkunun bütün bedenini kapladığını hissetti. Kiminle yüz yüze olduğunu kavramıştı artık.</p>

  <p>“Kim olduğunu söylersen sana hayatını bağışlayacağım.”</p>

  <p>Ciri kılıcının topuzuna sımsıkı sarıldı. Adam kendini korumaya geçmeden savuşturmalarını geçip ona vurmalıydı. Vuruşlarına adamın karşılık vermesine göz yumamazdı, onun kılıç darbelerini havada yakalayamazdı, darbeleri savuştururken dirseğine ve alt koluna saplanan acıları ve uyuşmayı bir daha göze alamazdı. Enerjisini, adamın kıl payı kurtulduğu hücumlarından kaçmak için harcayamazdı. Savunmasını geçmeliyim, diye düşündü. Derhal. Şimdi. Ya da ölürüm.</p>

  <p>“Öleceksin Sıçan,” dedi adam ve kılıcını kıza doğru uzatarak yaklaştı. “Korkmuyor musun? Ölümün neye benzediğini bilmemenden kaynaklanıyor bu.”</p>

  <p>Kaer Morhen, diye düşündü Ciri ve atladı. Lambert. Parende.</p>

  <p>Üç adım atıp tek ayak üzerinde yarım dönüş yaptı, adamın onun çalımını dikkate almadan saldırdığını görünce, geriye doğru parende attı, dimdik yere indi ve derhal adamın üstüne çullandı, kılıcının altından geçti, kılıcını savurmak üzere el bileğini çevirdi, kalçasını sertçe döndürerek korkunç bir darbeye hazırlandı. Bir anda tarifsiz bir coşkuya kapıldı, kılıcının adamın bedenini oyduğunu hisseder gibi oldu.</p>

  <p>O sırada demirin demire çarpma sesi yankılandı. Ciri’nin gözlerinde ani şimşekler çaktı, bedeni acıyla sarsıldı. Düşmekte olduğunu, düştüğünü hissetti. Darbeyi savuşturdu ve şimdi bana vuracak, ölüyorum, diye düşündü.</p>

  <p>Bonhart önce karnına bir tekme savurdu. İkinci tekmesiyle de bileğine vurunca kızın hâlâ elinde tuttuğu kılıcın düşmesini sağladı. Ciri elini başına attı, ağır bir sızı hissetti ama parmaklarının altında bir yara yoktu, kan da akmıyordu. Yumruk yedim, diye düşündü dehşet içinde. Evet, yumruk. Ya da kılıcın topuzuyla vurdu. Beni öldürmedi. Sümüklü bir çocukmuşum gibi sadece patakladı beni.</p>

  <p>Ciri gözlerini açtı.</p>

  <p>Kelle avcısı tepesine dikilmişti, korkunçtu, iskelet gibiydi, hasta ve yapraksız bir ağaç gibi duruyordu önünde. Üstü başı ter ve kan kokuyordu.</p>

  <p>Adam kızı ense kökündeki saçlarından yakaladığı gibi çekti, ayağa kalkmaya zorladı, aynı anda tutup öyle bir sürükledi ki kızın ayaklarının altındaki toprak savruldu, etinden et koparılırcasına bağıran Ciri’yi duvarın dibinde yatan Mistle’ın yanına çekiştirdi.</p>

  <p>“Ölümden korkmuyorsun, öyle mi?” diye homurdanıp kızın başını aşağıya doğru bastırdı. “O halde şu manzaraya bir bak, küçük sıçan! Ölüm bu işte! Böyle ölünüyor. Bak, bunlar bağırsaklar. Bu kan. Bu da bok. İnsanın içinde bunlar var.”</p>

  <p>Ciri gerindi, eğildi ama adamın elinden kurtulamadı, kusma ihtiyacıyla kıvrandı. Mistle henüz yaşıyordu, gelgelelim gözleri cansız balıklarınki gibi donuklaşmıştı. Eli, çamurun ve dışkının içine gömülmüştü ve tıpkı atmaca ayağı gibi bir açılıp bir kapanıyordu. Ciri’nin burnuna keskin ve ağır bir idrar kokusu geldi.</p>

  <p>Bonhart kahkahayı patlattı. “İşte böyle ölünüyor, küçük fare. Kendi bokunun içinde!”</p>

  <p>Elini kızın saçlarından çekti. Ciri ellerinin ve ayaklarının üzerine düşüp kesik kesik hıçkırmaya başladı. Mistle tam yanı başında yatıyordu. Mistle’ın incecik, zarif eli, yumuşacık, akıllı eli…</p>

  <p>Artık hareket etmiyordu.</p>

  <p>“Adam beni öldürmedi, iki elimi atların bağlandığı kazığa bağladı.”</p>

  <p>Vysogota hiç kımıldamadan oturuyordu. Uzunca bir zamandır bu pozisyondaydı. Soluğunu bile tutmuştu. Ciri anlatmaya devam ediyordu, gelgelelim sesi gitgide boğuklaşıyor, doğallığını yitiriyor, tuhaflaşıyordu.</p>

  <p>“Çevresinde toplanan adamlara bir çuval tuz, küçük bir fıçı sirke ve bir de testere getirmelerini emretti. Hiçbir şey anlamamıştım… Niyetini anlamam olanaksızdı. Kazığa sımsıkı bağlıydım… Uşaklarını çağırıp saçlarımdan tutmalarını buyurdu… Bir de göz kapaklarımdan. Nasıl yapacaklarını gösterdi… Başımı çeviremeyeceğim ve gözlerimi kapatamayacağım bir pozisyonu tarif etti. Böylece yaptıklarını görebilecektim. Malın bozulmamasını sağlamalıyım, diyordu. Çürümemeli, diyordu.”</p>

  <p>Ciri’nin sesi boğuldu, boğazına takılıp kaldı. Neler duyacağını bir anda kavrayan Vysogota midesinin bulandığını, mide asidinin ağzına dolduğunu hissetti.</p>

  <p>“Başlarını kesti,” dedi Ciri kısık sesle. “Testereyle. Giselher’in, Kayleigh’nin, Asse’nin, Reef’in… ve de Mistle’ın. Başlarını sırayla tek tek kesti. Gözlerimin önünde.”</p>

  <p>Bataklığın ortasına gizlenmiş, çökük saman çatısı yosunlarla kaplı kulübeye o gece birisi gizlice yaklaşmayı başarmış ve panjurların aralığından gizlice içeriye bakmış olsa, loş bir ışıkla aydınlatılmış odada koyun postu giymiş kır sakallı bir ihtiyar ile kül sarısı saçlı, yanağında kötü bir yara izi taşıyan bir kız görürdü. Kızın sarsılarak ağladığını, yaşlı adamın kollarında hıçkırdığını, adamınsa sürekli saçlarını okşayarak ve titreyen omuzlarına hafifçe vurarak kızı yatıştırmaya çalıştığını da görürdü.</p>

  <p>Ancak olanaksızdı bu, onları kimse göremezdi. Kulübe sazlıklar arasına gömülüp kaybolmuştu. Sisler içindeki bu ıssız yere girmeye kimsenin cesareti yoktu.</p>
</body>
</html>