<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta name="charset" content="UTF-8"/>
  <title></title>
  <link rel="stylesheet" href="main.css" type="text/css"/>
</head>

<body>
  <p>Flourens Delannoy, Masallar ve Söylenceler Delannoy, Flourens, dilbilimci ve tarihçi, 1435yılında Ficovaro’da doğdu, 1460-1475yılları arasında imparatorluk sarayında sekreter ve kütüphaneci olarak görev yaptı. Efsaneleri ve halk masallarını durmaksızın araştırdı, imparatorluğun kuzey bölgelerinde Eski Dil’in anıtları kabul edilen pek çok araştırmayı kaleme aldı. En önemli eserleri şunlardır: “Kuzeyin Mitleri ve Efsaneleri “, “Masallar ve Söylenceler”, “Şaşkınlık ya da Eski Kan Miti”, “Witcher Efsanesi” ve “Witcher ile Dişi Witcher ya da Fasılasız Arama”. 1476yılında Graupian Şato Akademisi’ndeprofesör oldu, orada 1510yılında hayatını kaybetti.</p>

  <p>Effenberg ve Talbot Encyclopaedia di Maxima Mundi, IV. Cilt</p>

  <h2>Bölüm 8</h2>

  <p>Gölden esen şiddetli rüzgâr, yelkenleri çatırdatıyor, ince bir dolu gibi yağan sağanak yüzüne vurdukça canını acıtıyordu. Büyük kanalın suyu çelik grisine dönüşmüştü, rüzgâr üzerinde daireler çiziyordu, yağmur sicim gibi içine yağıyordu.</p>

  <p>“İzninizle bu taraftan efendim. Tekne bekliyor.”</p>

  <p>Dijkstra derin derin soludu. Deniz yolculuğundan usanmıştı, deniz kıyısındaki duvarın sert ve sağlam taşlarını ayaklarının altında hissedebildiği birkaç dakika onu mutlu etmişti. Sallanan güverteye ayak basma zorunluluğundan nefret ediyordu. Yapacak bir şey yoktu. Kovir’in kışlık başkenti Lan Exeter, dünyanın diğer başkentlerinden bütünüyle farklıydı. Lan Exeter Limanı’na gemiyle ulaşan yolcular, taş iskeleye bir sonraki gemiye geçmek için ayak basıyorlardı yalnızca. Bindikleri dar ve uzun teknenin çok sayıda küreği vardı, pruvası dik, kıçı yüksekti. Lan Exeter, suyun üstüne kuruluydu, Tango Nehri’nin denize karıştığı noktadaydı. Kentin caddeleri değil, kanalları vardı, bu yüzden kent trafiği sandallarla gerçekleşiyordu.</p>

  <p>Kendisini iskele merdiveninin başında bekleyen Redanya büyükelçisiyle selâmlaştıktan sonra tekneye oturdu. Kıyıdan hareket ettiler, kürekler sulara eş zamanlı vururken tekne hızlandı. Redanya büyükelçisi susuyordu.</p>

  <p>Redanya ne zamandan beri Kovir’e büyükelçi yolluyor, diye düşündü Dijkstra. Olsa olsa yüz yirmi yıldır. Kovir ve Poviss yüz yirmi yıldır Redanya için yurtdışı konumunda. Oysa eskiden öyle değildi.</p>

  <p>Redanya, Praxeda Körfezi’nin karşı tarafında kalan kuzey topraklarını oldum olası kendi derebeyliği olarak görüyordu. Kovir ve Poviss, Tretogor Sarayı’nda kullanılan ifadeyle, krallığın en büyük mandalarıydı. Orada hüküm süren kontlara Troydenid adı veriliyordu çünkü sözüm ona ortak ataları olan Troyden’in varisiydiler. Prens Troyden, sonraki yıllarda adının önüne “Büyük” yazdıran Redanya Kralı I. Radovid’in öz kardeşiydi. Troyden, henüz gençlik yıllarında bile iğrenç ve terbiyesiz biriydi, insanlar onun yaşı ilerledikçe bürüneceği kişiliği düşündükçe fenalık geçiriyorlardı. Halkın bu konudaki duygularını paylaşan Kral Radovid, erkek kardeşinden tiksiniyordu. Kurtulmak, olabildiğince uzaklara sürebilmek için onu Kovir kontluğuna atadı. Kovir’den daha ötede bir yer yoktu çünkü.</p>

  <p>Kont Troyden, resmî olarak Redanya’ya bağımlı, yani bir vasal idi, kendisine hizmetleri karşılığında toprak tahsis edilmişti ama Troyden alışa gelinmiş bir vasal değildi çünkü hiçbir görevi ve yükümlülüğü bulunmuyordu. Geleneksel derebeylik yeminini bile etmesine gerek kalmamıştı, ondan yalnızca topraklara zarar vermeme sözü istenmişti. Kimilerine göre, Radovid merhamet etmişti çünkü Kovir mandasının ne vergi geliri ne savaş durumunda askerî destek verecek gücü vardı. Kimilerine göre de Radovid, kontun yüzünü görmek istemiyordu. Öyle ki kardeşinin para ve yardımcı birliklerle Tretogor’a çıkageleceği düşüncesi bile içini daraltıyordu. Gerçeğin hangisi olduğunu kimse bilmiyordu ama yine de her şey olduğu gibi kalmıştı. I. Radovid’in ölümünden yıllar sonra, Redanya’da büyük kralın çıkardığı yasa hâlâ geçerliydi. Birincisi: Kovir Kontluğu bağımlı bir devletti ancak ne vergi ödemesi ne de hizmet etmesi gerekiyordu. İkincisi: Kovir’de kimin tahta geçeceğini Troyden Sarayı belirleme hakkına sahipti. Üçüncüsü: Tretogor Sarayı, Troydenlerin iç meselele- rine karışmayacaktı. Dördüncüsü: Troyden Sarayı mensupları Tretogor’daki devlet törenlerine davet edilmeyecekti. Beşincisi: Herhangi başka bir törene de katılamayacaklardı.</p>

  <p>Kuzeyde olup bitenlerden genelde kimsenin haberi olmu-, yordu, zaten bunları merak eden de yoktu. Redanya’ya, genelde Kaedwen üzerinden ulaşan haberlere göre, Kovir Kontluğu kuzeydeki küçük bölgelerin hükümdarlarıyla ihtilaflar yaşıyordu. Prenslik ayrıca Hengfors, Malleore, Creyden, Talgar ve adları akılda kolay kalmayan başka küçük bölgelerle antlaşmalar yapıyor, ittifaklar kuruyor ya da savaşıyordu. Oralarda biri r diğerini boyunduruğu altına almış, topraklarını ilhak etmişti, biri diğeriyle hanedanlık birliği kurmuştu, biri diğerini yenmiş ve hâkimi olmuştu. Sonuç olarak bunları kimin kime ve neden yaptığını kimse tam olarak bilmiyordu.</p>

  <p>Savaş ve çarpışma haberleri bir yığın eski tüfeği, maceraperestleri, heyecan arayan boş gezenin boş kalfalarını kuzeye çekiyordu tabii. Aslında hepsi ganimet ve eğlence peşindeydi. Ayrıca Cintra ve Rivya gibi uzak bölgelerden de yetişen heyecan meraklıları oluyordu. Yine de çoğunluğu Redanya f ve Kaedwen sakinleri oluşturuyordu. Özellikle Kaedwenli süvari alayları Kovir’e akın ediyordu ve söylentilere bakılırsa alaylardan birini Kaedwen krallarından birinin gayrimeşru kızı olan ünlü Aideen komuta ediyordu. Hatta Redanya’da konuşulanlara göre, kuzeydeki kontluğun ilhak edilip Redanya tahtından koparılması tartılıp biçiliyordu. Hatta birileri oraya silahlı bir müdahalenin yapılması gerekliliğini dile getiriyordu.</p>

  <p>Gelgelelim Tretogor, kuzeyle ilgilenmediğini açıkça gösteriyordu. Saray hukukçularının da ortaya koyduğuna göre, karşılıklı anlaşma halen geçerliliğini koruyordu; buna göre Kovir’in saraya karşı herhangi bir sorumluluğu bulunmuyordu. Bu nedenle Redanya da Kovir’e herhangi bir destek sağlamayacaktı. Zaten Kovir de hiçbir zaman yardım talebinde bulunmamıştı.</p>

  <p>Bu arada Kovir ve Poviss kuzey bölgelerinde girdikleri çatışmalardan daha güçlü ve kudretli olarak çıkmıştı. O zamanlar bundan kimsenin haberi olmamıştı. Kuzeyin kudretinin gitgide artmasının en açık belirtisi ihracatın ivme kazanmasıydı. Kovir hakkında onlarca yıldır anlatılan fıkraya göre bölgenin tek zenginliği kum ve deniz suyuydu. Kovir ocaklarının ve tuzlalarının cam ve tuz alanında dünyada tekel olmalarıyla birlikte bu fıkra pek anlatılmaz oldu.</p>

  <p>Yüzlerce kişinin sularını Kovir ocaklarının amblemini taşıyan bardaklardan içmesine ve çorbalarını Poviss tuzuyla tatlandırmasına karşın, insanların gözünde buralar uzak, girilmez, sapa ve düşman ülkelerdi. Özellikle de yaban ellerdi.</p>

  <p>Redanya ve Poviss’te, “Cehennemin dibine git,” yerine, “Poviss’e sürül,” denirdi. Bir usta, dikkafalı çıraklarına, “Dükkânımı beğenmiyorsanız Kovir’e gidin,” derdi. Bir profesör, edebiyle tartışmayı bilmeyen öğrencilerine, “Burada Kovir âdetleri geçmez,” diye bağırırdı. Bir çiftçi, tufan öncesi tarlaları biçmekten kaçınan ve anız yakma sistemini eleştiren oğlunu, “Senin kurnazlığın Poviss’te söker,” diye azarlardı.</p>

  <p>Geleneksel âdetleri beğenmeyen Kovir’e gitmeliydi!</p>

  <p>Bu tür tekerlemelere hedef olan kişiler, zamanla düşünmeye başlamış ve Kovir ile Poviss’in yollarını hiç ama hiçbir şeyin kapatmadığını kavramıştı. Böylece kuzeye ikinci göç dalgası başlamıştı. İlk dalgada olduğu gibi bunlar da genelde hayat koşullarından memnun olmayan, farklı olan ve farklı şeyler isteyen sıra dışı insanlardı. Ancak göçmenler bu kez yaşamla başa çıkamayan ve hiçbir yere sığamayan maceraperestler değildi. En azından hepsi böyle değildi.</p>

  <p>Gerçekdışı ve çılgınca olduğu savunulan tezlerine inanan âlimler kuzeye gidiyordu. Genel görüşe rağmen, bilim adamlarının tasarladığı makineleri ve mekanizmaları yaratmanın mümkün olduğuna inanan teknisyenler ve mühendisler katırlarına binmişti. Molekül yapımı için sihir kullanmaktan onurları zedelenmeyen büyücüler yola koyulmuştu. Cirolarını artırma umutlarını, kısa vadeli risklerin üzerinde tutan tacirler gidiyordu. En verimsiz toprakların bile tarlalara dönüştürülebilip mahsul vereceğine, uygun koşullar sağlandığında çeşitli hayvan türlerinin yetiştirilebileceğine inanan çiftçiler ve hayvancılıkla uğraşan kişiler yollara düşmüştü.</p>

  <p>Kuzeye gidenlerin arasında, doğanın ve kayalıkların çetinliğini kesin bir işaret kabul eden madenciler ve yerbilimciler de vardı çünkü toprağın yüzeyi böylesine verimsizse, altında mutlaka zenginlikler olmalıydı, öyle ya, doğa dengeyi severdi.</p>

  <p>Yüzeyin altı zenginliklerle doluydu gerçekten.</p>

  <p>Aradan çeyrek yüzyıl geçtikten sonra Kovir; Redanya, Aedirn ve Kaedwen’in toplamı kadar doğal kaynak çıkarmaya başlamıştı. Kovir, demir cevheri çıkarmada ve işlemede sadece Mahakam’ın gerisindeydi ama çelik alaşımında kullanılan madenler Kovir’den Mahakam’a yollanıyordu. Dünyada çıkarılan gümüş, nikel, kurşun ve kalayın dörtte biri; bakır cevherinin ve saf bakırın yarısı; mangan, krom, titan ve volframın dörtte üçü ve sadece saf olarak çıkarılabilen platin, ferrosaurum, kriobelit ve dvimerit gibi metallerin büyük bir bölümünün dörtte biri Kovir ve Poviss’ten sağlanıyordu.</p>

  <p>Ayrıca dünyada çıkarılan altının yüzde sekseni aşkın bölümü de Kovir ve Poviss kaynaklıydı.</p>

  <p>Kovir ve Poviss, kuzeyde yetişmeyen ve yetişmesi olanaksız olan toprak mahsullerine ve üretemedikleri her şeye bu altınlar karşılığında ulaşıyordu. Aslında üretememelerinin nedeni beceriksizlik değil, yapılan masrafa değmemesiydi.</p>

  <p>Vaktiyle sırtında bir çıkınla bu topraklara ayak basmış bir göçmenin oğlu ya da torunu olan Kovirli ya da Povissli bir I usta, Redanyalı ya da Temeryalı bir meslektaşının dört misli gelir elde ediyordu şimdi.</p>

  <p>Kovir, bütün dünyayla ticaret yapıyordu ve alışverişe giderek artan ölçeklerde devam etmeyi planlıyordu ama olmadı.</p>

  <p>Redanya tahtına oturan Radovid, büyük büyükbabası Büyük Radovid’in yalnızca adını değil, kurnazlığı ve hırsını da almıştı. Dalkavukların ve yaltakçı yazarların “Korkusuz”, diğerlerinin “Kızıl” olarak tanımladığı bu kral, ondan önce kimsenin fark etmediği ya da edemediği bir şeyi görmüştü:</p>

  <p>Kovir’in gerçekleştirdiği dev ticaretten Redanya neden tek kuruş almıyordu? Kovir sonuçta önemsiz bir kontluktu, bir derebeyliği, Redanya tacının küçücük bir taşıydı yalnızca.</p>

  <p>Kovir denen bağımlı devletin derebeyine hizmet etme zamanı geldi de geçiyordu!</p>

  <p>Kızıl, ellerini ovuşturuyordu. Kovir’in gelirlerinin onda biri iyi paraydı!</p>

  <p>Kazık çitli bir köy gözüyle bakılan Pont Vanis’e Redanya elçileri yollandı. Elçiler dönüşlerinde Kızıl’a ilginç şeyler anlattılar.</p>

  <p>Pont Vanis köy falan değildi. Kovir Krallığı’nın yazlık ikametgâhı dev bir kentti, burada hüküm süren Kral Gedovius, Kral Radovid’e şu yanıtı yollamıştı:</p>

  <p>Kovir Krallığı asla bir vasal değildir. Tretogor’un iddia ettiği haklar ve talepler temelsizdir ve hiçbir zaman yürürlüğe girmemiş bir yasanın ölü harflerine dayanmaktadır. Tretogor kralları, Kovir hükümdarlarına hiçbir zaman egemen olmamıştır çünkü Kovir hükümdarları -ki bu yıllıklardan da açıkça anlaşılır- Tretogor’a hiçbir zaman haraç ödememiştir, hiçbir zaman askerî destek vermemiştir, özellikle de devlet törenlerine hiçbir zaman katılmamıştır. Herhangi başka bir törene de.</p>

  <p>Elçilerin aktardığı üzere, Kovir Kralı Gedovius üzgündü ancak Kral Radovid’i derebeyi ya da hükümranı olarak tanımıyordu. Hele ona gelirlerinin onda birini asla ödemeyecekti. Bu ödemeyi Kovir vasalları ve ona bağlı bölgeler de yapmayacaktı çünkü onlar Kovir hükümranlığı altında yaşıyordu.</p>

  <p>Kısacası, Tretogor kendi işine bakmalı ve bağımsız bir krallık olan Kovir’in meselelerine burnunu sokmamalıydı.</p>

  <p>Kızıl’ın tepesi atmıştı. Bağımsız bir krallık mı? Yabancı bir ülke mi? İyi o halde! Biz de Kovir’e yabancı bir hükümdarlık muamelesi yaparız!</p>

  <p>Redanya ve Kızıl’ın kışkırttığı Kaedwen ve Memerya, Kovir’e misilleme olarak gümrük ve depolama vergileri getirdiler. Güneye inen Kovirli bir tacir, istese de istemese de bütün mallarını bir Redanya kentinde satışa sunmak ve satmak ya da mallarını bırakıp geri dönmek zorundaydı. Aynı şekilde güneyden gelip Kovir’e giden bir tacir de aynı zorunluluğa tabiydi.</p>

  <p>Kovir’in deniz yoluyla naklettiği mallardansa Redanya korkunç gümrük vergileri talep ediyordu, gemiler Redanya veya Temerya limanlarına uğramasa bile. Kovir gemileri bu vergileri ödemek istemiyordu elbette, bu yüzden kaçmayı başaramayanlar talebi karşılamak zorunda kalıyordu. Çok geçmeden denizlerde başlayan kedi fare oyunu kısa bir süre sonra bir olaya yol açmıştı. Bir Redanya devriye gemisi, Kovirli bir taciri tutuklamaya çalışmış, bunun üzerine iki Kovir firkateyni olay yerine gelmiş ve devriye gemisi yanmaya başlamıştı. Olayda hayatını kaybedenler olmuştu.</p>

  <p>Bunun üzerine sabırlar taşmıştı. Kızıl Radovid, asi vasala görgü kuralları öğretmeye karar verdi. Dört bin askerlik bir Redanya ordusu Braa Nehri’ni geçti ve Kaedwenli bir öncü birliği Caingorn’a girdi.</p>

  <p>Bir hafta sonra ise ölmekten kurtulan iki bin Redanyalı, Braa Nehri’nin öteki kıyısına ilerliyor ve Kaedwen birliğinden geriye kalan birkaç kişi Atmaca Dağlarından geçerek evlerine dönmeye çalışıyordu. Kuzeyin dağlarından çıkan altının neye harcandığı böylece belli oldu. Kovir’in silah altındaki ordusu savaş ve yağma deneyimli yirmi beş bin profesyonel askerden oluşuyordu. Dünyanın en ücra köşelerinden getirilmiş paralı askerlerdi hepsi. Kovir tahtına bağlılıkları aldıkları dillere destan yüksek ücretlere ve sözleşmeyle belirlenmiş garantili emeklilik gelirlerine dayanıyordu. Her türlü riske hazırdılar çünkü kazanılan her savaş çok yüksek primler anlamına geliyordu. Bu varlıklı askerleri, onlar gibi deneyimli, yetenekli ve artık zenginleşmiş subaylar savaşa götürüyordu. Kızıl ve Kaedwen Kralı Benda bu askerleri çok iyi tanırdı çünkü hepsi bir süre önce onların ordularına hizmet etmiş ve beklenmedik bir anda ordudan ayrılıp ülke sınırları dışına çıkmışlardı.</p>

  <p>Kızıl, aptal değildi ve hatalarından ders çıkarmayı iyi bilirdi. Sefer ilan edilsin diye tutturan öfkeden köpürmüş generalleri dizginledi. Ablukaya alıp düşmanı açlıktan kırmak isteyen tacirlere kulak asmadı ve seçkin birliklerinin öldürülmesi üzerine öce ve kana susamış Kaedwen Kralı Benda’yı yatıştırdı. Kızıl, pazarlık görüşmeleri düzenledi. Onun için en acı olan şeyden, boyun eğmekten bile kaçınmıyordu: Kovir, görüşmeleri kendi topraklarında, Lan Exeter’de yapılması koşuluyla kabul etmişti çünkü.</p>

  <p>Vaktiyle yalvarır gibi Lan Exeter’a gitmişlerdi, diye düşündü Dijkstra, pelerinine sarınırken. Boyun eğen ricacılar gibi. Tıpkı bugün benim olduğum gibi.</p>

  <p>J Redanya donanması Proxeda Körfezi’ne gitmiş, oradan rotasını Kovir sahillerine kırmıştı. Kızıl Radovid, Kaedwen Kralı Benda ve arabulucu olarak onlara eşlik eden Novigrad başpiskoposu, amiral gemisi Alata’nın güvertesinden Pont Vanis’e geçişi engellemek üzere denize uzanan ve üzerlerinde kale duvarlarının ve burçların yükseldiği dalgakıranlara şaşkınlıkla bakıyorlardı. Krallar Pont Vanis’ten kuzeye, Tango Nehrinin ağzına doğru yol alırken limanların, tersanelerin ve gemicilik işletmelerinin yan yana dizildiğini gördüler. Sık ormanlar ve bembeyaz yelkenler gördüler. Anlaşılan Kovir kuşatmalara, misillemelere ve gümrük savaşlarına karşı bir çözüm bulmuştu. Kovir, denizlerde egemenliği ele geçirmeye açıkça hazırdı.</p>

  <p>Alata, Tango’nun geniş ağzına girdi ve taşlı dış limanda demirledi. Gelgelelim kralları denizde beklenmedik bir yolculuk daha bekliyordu. Lan Exeter kentinde yollar yoktu, kanallar vardı. Bunlardan biri büyük kanaldı, kentin ana arteriydi, i. limandan dosdoğru kralın sarayına çıkıyordu. Krallar koyu kırmızı ve sarı yaldızlı işlemelerle ve bir armayla bezeli kadırgalata geçtiler. Armada yer alan Redanya kartalına ve Kaedwen tekboynuzuna Kızıl ve Benda şaşkınlık içinde baktılar.</p>

  <p>Büyük kanalda yapılan yolculuk sırasında krallar ve maiyetlerindekiler çevrelerine bakınıp hiç konuşmadılar. Aslında konuşacak halleri kalmamıştı. Zenginliği ve debdebeyi bildiklerini, hiçbir gösteriş ve lüksün onları şaşkına çeviremeyeceğini sanmakla yanılmışlardı.</p>

  <p>Büyük kanalda ilerlerken amirallik binası ve esnaf birliği merkezinin önünden geçtiler. Sahil şeridini doldurmuş, varlıklı oldukları kıyafetlerinden anlaşılan renkli bir kalabalığın önünden geçtiler. Kanalın iki yakasını dolduran ihtişamlı sanayici şatolarının ve esnaf villalarının önünden geçtiler; dar yapılar ihtişamlı ön cepheleriyle kıyıları gökkuşağı gibi kaplıyor, şıklıklarıyla göz kamaştırıyordu. Lan Exeter’de evlerin ön cephelerine göre vergi ödeniyordu, ön cephenin genişliğine orantılı olarak vergiler yükseliyordu.</p>

  <p>Kralın kışlık sarayı olan kıyının tek geniş cepheli binası Ensenada Sarayı’nın kanalın dibine kadar uzanan merdivenlerinde karşılama komitesi ve Kovir Kralı Gedovius ile eşi Gemma beklemekteydi. Kraliyet çifti gelenleri kibarca ama alışılmadık bir biçimde selamladı. Gedovius, Radovid’i sevgili amcacığım, diye karşıladı. Gemma, Benda’ya gülümseyerek dönüp sevgili büyükbabacığım, diye hitap etti. Ne de olsa Gedovius bir Troydenid idi. Oysa Gemma’nın soyu Kaedwen’den kaçmış Aideen’e kadar uzanıyordu, Aideen’in damarlarında Ard Carraigh krallarının kanı akmıştı.</p>

  <p>Kanıtlanmış olan akrabalık saraylar arasındaki uyumu ve samimiyeti artırıyordu ancak pazarlıklara bir katkıda bulunmuyordu. Aslında özünde ortada pazarlık falan yoktu. “Çocuklar” kısaca isteklerini dile getirdiler. “Büyükbabalar” dinledi. Ardından da sonraki kuşakların Birinci Exeter Antlaşması olarak adlandırdığı bir evrakın altını imzaladılar. İlk antlaşma, daha sonra yapılanlardan farklı olarak giriş bölümünün ilk sözlerine uygun bir başlık taşıyordu: Mare Liberum Apertum.</p>

  <p>Denizler açık ve serbesttir. Ticaret serbesttir. Kâr, kutsaldır. Başkalarının ticaretini ve kârını kendininki kadar sev. Birilerine ticaret yapmayı ve kâr sağlamayı zorlaştırmak doğa yasalarına aykırıdır. Kovir, kimsenin vasalı değildir. Bağımsız, kendi kendini yöneten tarafsız bir krallıktır Gedovius’un ve Gemma’nın, sırf kibarlık olsun diye bile Radovid’in ve Benda’nın onurunu kurtaracak en ufak bir ödün vermeye niyetleri yok gibiydi. Ancak sonunda yine de bir geri adım attılar: Kızıl Radovid’in resmî evraklarda kendi ömrü boyunca Kovir ve Poviss Kralı unvanını; Benda’nın ise yine ömrü boyunca Caingor ve Malleore Kralı unvanını kullanmasına rıza gösterdiler.</p>

  <p>Elbette unvanların asla değiştirilmemesi koşuluyla.</p>

  <p>Gedovius ve Gemma yirmi beş yıl hüküm sürdüler; oğulları Gerard’la birlikte Troydenidlerin kraliyet soyu son buldu. Kovir tahtına Esteril Thyssen, Thyssenid hanedanının ilk varisi oturdu.</p>

  <p>Kısa zamanda dünyanın bütün hanedanlıklarıyla kan bağı kuran Kovir kralları, antlaşmalara harfiyen uydular. Komşularının meselelerine asla karışmadılar. Yabancı tahtların vârisleriyle ilgili ortaya hiçbir soru atmadılar; oysa Kovir prenslerinin ya da krallarının Redanya, Aedirn, Kaedwen, Cidaris ve hatta Verden ile Rivya tahtları üzerinde hukuken hak talep edebileceklerini ortaya koyan pek çok tarihi karmaşa söz konusuydu. Kudretli Kovir’in, yabancı bölgeleri ele geçirmek ya da boyunduruğu altına almak gibi bir çabası hiçbir zaman olmadı, balista ve katapultlarla donatılmış savaş gemilerini asla yabancı sulara yollamadı. Denizlerde üstünlüğü ele geçirmeye kalkışmadı. Kovir için, mare liberum apertum, kimseye ait olmayan açık denizlerde özgürce ticaret yapabilme hakkı yeterliydi. Kovir’e göre ticaret ve kâr kutsaldı.</p>

  <p>Ve de sarsılmaz tarafsızlık.</p>

  <p>Dijkstra, ensesini rüzgârdan ve yağmurun keskin soğuğundan korumak için paltosunun kunduz kürkü yakasını kaldırdı. Düşüncelerinden kopup çevresine bakındı. Büyük kanalın suyu âdeta kararmıştı. Yağmurun ve sisin etkisiyle Lan Exeter’in gururu olan amirallik binası bile kışla gibi duruyordu. Tacirlerin binaları bile her zamanki ihtişamlarını yitirmişti. Dar olan ön cepheleri her zamankinden daha dar görünüyordu. Kim bilir, belki de daraldılar, diye düşündü Dijkstra; Kral Esterad vergileri yeniden yükselttiyse, uyanık duvarcı ustaları binaları daraltmış olabilirdi.</p>

  <p>“Sizin burada havalar uzun zamandır mı böyle berbat ekselansları?” diye sordu, sormuş olmak ve sinir bozucu sessizliği bozmak için.</p>

  <p>“Eylül ortasından beri kontum,” dedi büyükelçi. “Dolunaydan bu yana. Kış erken bastıracak gibi görünüyor. Talgar’a ilk kar yağdı bile.”</p>

  <p>“Talgar’da karların hiçbir zaman erimediğini sanıyordum,” dedi Dijkstra.</p>

  <p>Büyükelçi, Dijktstra’yı sözlerinin espri mi yoksa bilgisizlik mi olduğunu anlamak ister gibi süzdü.</p>

  <p>“Talgar’da,” diye kendince espri yaptı büyükelçi, “kış eylülde başlayıp mayısta biter. Diğer mevsimler ilkbahar ve sonbahardır. Bir de yaz vardır… Genelde ağustos dolunayından sonraki ikinci salı gününe denk gelir. Çarşamba sabahına kadar sürer.”</p>

  <p>Dijkstra gülümsemedi.</p>

  <p>“Lakin orada bile,” diye devam etti büyükelçi asık suratla, “ekim sonunda kar yağması alışılmış bir durum değildir.”</p>

  <p>Redanya asilzadelerinin büyük bir bölümü gibi büyükelçi de Dijkstra’dan hoşlanmazdı. Baş casusu saraya kabul etmeyi ve ona hizmet etmeyi şahsına hakaret olarak görüyordu; hükümdarlık konseyinin Kovir’le yapılacak görüşmeler için onu değil Dijkstra’yı seçmiş olması ise düpedüz onur kırıcıydı. Dokuz kuşaktır kont unvanını taşıyan de Ruyter sülalesinin en ünlü kolundan gelen bir de Ruyter olarak, bu sonradan görme hödüğe “kont” diye hitap etmek zorunda kalması midesini bulandırıyordu. Gelgeldim deneyimli bir diplomat olarak kinini gizlemeyi ustalıkla başaran biriydi.</p>

  <p>Kürekler eş zamanlı olarak bir kalkıp bir iniyor, tekne kanalda süzülüyordu. Küçük ama çok zarif bir yapı olan kültür ve sanat sarayının önünden geçiyorlardı.</p>

  <p>“Ensenada’ya mı gidiyoruz?”</p>

  <p>“Evet, kontum,” dedi büyükelçi. “Dışişleri bakanı, sizi gelir gelmez görmek istediğini üstüne basarak belirtti, sizi bu yüzden doğrudan Ensenada’ya götürüyorum. Akşama saraya bir tekne yollayacağım çünkü akşam yemeğinde size ev sahipliği yapmak isterim…”</p>

  <p>“Beni mazur görmenizi rica edeceğim ekselansları,” diye onun sözünü kesti Dijkstra, “sorumluluklarım davetinizi kabul etmeme izin vermiyor. Halledecek çok işim var ama zamanım az, hoşluklardan vazgeçerek idare etmek zorundayım. Başka bir sefere akşam yemeği yeriz. Daha şanslı, daha sakin bir dönemde.”</p>

  <p>Büyükelçi reverans yaparken belli etmeden rahat bir soluk aldı.</p>

  <p>Dijkstra, Ensenada’ya elbette arka kapılardan birinden alındı. Çok da sevindi buna. Kralın incecik sütunlar üzerine oturtulmuş sivri çatılı kışlık sarayına, doğrudan büyük kanaldan beyaz mermerden yapılmış görkemli, uzun bir merdivenden çıkılıyordu. Arka kapılara çıkan merdiven ise ana merdiven kadar etkileyici değildi ama tırmanması oldukça kolaydı. Dijkstra basamakları çıkarken yine de dişlerini birbirine geçirdi ve ona eşlik eden muhafızların, uşakların ve bölge temsilcisinin duyamayacağı bir tonda sövdü.</p>

  <p>Sarayın içinde onu bir merdiven ve birkaç basamak daha bekliyordu. Dijkstra yine sessizce sövdü. Kemikleri dağılmış ve sonrasında sihirle iyileştirilmiş olan ayağı, nemden, soğuktan ve teknedeki oturma şeklinden olacak berbat bir sancıyla kendini hissettirmeye başlamıştı. Böylece kötü anılar da tazelenmişti. Dijkstra dişlerini gıcırdattı. Çektiği dertlerin sorumlusu olan Witcher’in da kemiklerinin kırıldığını biliyordu. Witcher’in da şiddetli acılarla kıvranıyor olmasını ve sancılarının uzun sürmesini bütün kalbiyle diledi.</p>

  <p>Dışarıda hava artık kararmaya başlamıştı, Ensenada’nın koridorları karanlıktı. Dijkstra’nın bölge temsilcisiyle birlikte yürüdüğü yolu ise, iki yanlarından ilerleyen birkaç uşağın taşıdığı meşaleler aydınlatıyordu. Bölge temsilcisinin onu soktuğu odanın kapısında teber taşıyan muhafızlar duruyordu, yedek teberler kıçlarına sokulmuşçasına dimdiktiler. Meşale taşıyan uşakların sayısı bu bölgede daha fazlaydı, dolayısıyla aydınlık Dijkstra’nın gözlerini alıyordu. Böylesine gösterişli bir karşılama Dijkstra’yı şaşırtmıştı biraz.</p>

  <p>Odaya girer girmez şaşkınlığı son buldu ve yerlere kadar eğildi.</p>

  <p>“Hoş geldin, Dijkstra,” dedi Kovir, Poviss, Narok, Velhad ve Talgar Kralı Esterad Thyssen. “Kapıda durma öyle, yaklaş. Görgü kurallarını unut şimdi, gayriresmi bir görüşme bu.”</p>

  <p>“Majesteleri.”</p>

  <p>Esterad’ın eşi Kraliçe Zuleyka, Dijkstra’nın hürmetkar reveransına umursamaz bir baş hareketiyle karşılık verirken, elindeki tığ işinden bir an olsun başını kaldırmadı.</p>

  <p>Koskoca salonda kral ve kraliçeden başka kimsecikler yoktu.</p>

  <p>“Doğru.” Esterad, Dijkstra’nın çevresine merakla baktığını fark etmişti. “Biz bize, yani üç kişi sohbet edeceğiz. Böylesinin daha iyi olacağını hissediyorum.”</p>

  <p>Dijkstra, kendisine gösterilen, Esterad’ın tam karşısındaki koltuğa oturdu. Kralın omuzlarında yakasına kakım kürkü geçirilmiş bordo renkte bir pelerin, başında ise pelerine uygun tonlarda bir kadife şapka vardı. Bütün Thyssenid erkekleri gibi uzun boylu, iri yarıydı, yabani bir gösterişe sahipti. Denizlerden henüz dönmüş gemiciler gibi daima güçlü ve sağlıklı görünürdü, öyle ki âdeta deniz suyunun, soğuk ve tuzlu rüzgârın kokusunu üzerinde taşıyordu. Bütün Thyssenidlerde olduğu gibi kralın gerçek yaşını tahmin etmek çok güçtü. Kişinin yaşını en çok ortaya koyan bölgeler olan saçlarına, tenine ve ellerine bakıldığında Esterad’ın kırk beş yaşında olduğu söylenebilirdi. Ancak kralın elli altı yaşında olduğunu Dijkstra biliyordu.</p>

  <p>“Zuleyka,” dedi Kral, karısına doğru eğilerek. “Şu adama bak. Ajan olduğunu bilmesen buna inanır miydin?”</p>

  <p>Kraliçe Zuleyka uzun boylu sayılmazdı, dolgun vücutluydu, sevimli bir pejmürdeliği vardı. Onun görünümündeki kadınlara özgü bir giyinme anlayışına sahipti, giysilerini onu büyükanne gibi gösterecek biçimde seçerdi. Zuleyka bu etkiyi yaratabilmek için belli bir kalıbı bulunmayan kurşuni renkte oldukça geniş elbiseler giyiyordu. Başına atalarından kalma bir başlık takmıştı. Ne makyaj yapmış ne de bir mücevher takmıştı.</p>

  <p>“İyi Kitap,” dedi sevimli ve alçak bir tonda, “komşularımızı eleştirmememizi öğretir bize. Aksi halde bizi de eleştirenler olur. Umarım dış görünüşe göre yapmazlar bunu.”</p>

  <p>Esterad Thyssen karısına derin bir şefkatle baktı. Karısına sınırsız bir sevgiyle bağlı olduğunu, yirmi dokuz yıllık evlilikleri süresince duygusunun zerre kadar azalmadığını, aksine gitgide artıp şiddetlendiğini herkes bilirdi. Hatta Esterad’ın Zuleyka’yı bir kez olsun aldatmadığı savunulurdu. Dijkstra böylesine olanaksız bir şeye inanamıyordu. Yine de krala gözdesi olabilmesi amacıyla gizlice yetkin kadın ajanlar yollamayı üç kez denemişti ama hiçbir sonuç elde edememişti.</p>

  <p>“Ben lafı uzatmaktan hiç hoşlanmam,” dedi Kral. “Bu yüzden seninle neden yüz yüze görüşmek istediğimi hemen açıklayacağım Dijkstra. Birincisi, senin rüşvetten çekinmediğini bilirim. İlke olarak memurlarımdan eminimdir ama ağır bir şekilde sınanmalarına, şeytana uymamak için uğraşmalarına ne gerek var? Dışişleri bakanıma vermeyi öngördüğün rüşvet ne kadardı?”</p>

  <p>“Bin Novigrad kronu,” dedi ajan, kılı bile kıpırdamadan. “Pazarlık yapacak olursa bin beş yüze kadar çıkacaktım.”</p>

  <p>“Seni işte bu yüzden seviyorum,” dedi Esterad Thyssen kısa bir sessizliğin ardından. “Dehşet bir orospu çocuğusun. Bana gençliğimi anımsatıyorsun. Sana bakıyorum ve senin yaşlarındaki halimi görüyorum.”</p>

  <p>Dijkstra bir reveransla teşekkür etti. Kraldan yalnızca sekiz yaş daha gençti. Esterad’ın bunu çok iyi bildiğinden kuşkusu yoktu.</p>

  <p>“Dehşet bir orospu çocuğusun,” diye tekrarladı Kral, “ama düzgün ve adam gibi bir orospu çocuğu. Bu çağda senin gibisi kolay bulunmaz.”</p>

  <p>Dijkstra yeniden reverans yaptı.</p>

  <p>“Her ülkede,” diye sözlerini sürdürdü Esterad, “bir sosyal düzen fikrinin kör fanatikleri çıkar. Bu fikre olan bağlılıklarından dolayı her şeye hazırdırlar. Suç işlemeye de hazırdırlar çünkü amaçların araçları meşrulaştırdığına ve kavramların anlamını değiştirdiğine inanırlar. Can almazlar, düzeni kurtarırlar. İşkence etmezler, şantaj yapmazlar: Devletin yüce çıkarlarını korurlar ve düzgün koşullarda yaşanması için mücadele verirler. Eğer biri yerleşik düzenin dogmalarına karşı çıkarsa, bu kişinin yaşamı söz konusu insanların gözünde beş para bile etmez. Hizmet ettikleri toplumun aslında tümüyle bireylerden oluştuğuyla ilgilenmezler bile. Bu tür kişiler geniş bir bakış açısına sahiptir… ve böylesi bir bakış açısı başkalarını görmeme konusunda en kesin yöntemdir.”</p>

  <p>“Nicodemus de Boot yöntemi,” dedi Dijkstra kendini tutamayarak.</p>

  <p>“Az kalsın tutturacaktın.” Kovir Kralı bembeyaz dişlerini göstererek gülümsedi. “Corvolu Vysogota idi bu. Pek ünlü olmasa da iyi bir ahlakçı ve filozoftu. Oku onu, tavsiye ederim. Belki sizin oralarda da bir kitabı kalmıştır hâlâ. Belki de hepsini yakmamışsınızdır? Biz konumuza dönelim. Dijkstra, sen insafsızca fırıldak çeviren, rüşvet veren, şantaj ve işkence yapabilen bir adamsın. Birinin hakkında ölüm kararı verirken ya da gizlice öldürülmesini emrederken kılın bile kıpırdamaz. Her şeyi sadakatle hizmet ettiğin krallık için yapıyor olman seni haklı çıkarmıyor ve benim gözümde seni daha sevimli biri yapmıyor. Asla hem de. Bunu bilmelisin.”</p>

  <p>Ajan, bunu bildiğini anlatan bir hareketle karşılık verdi.</p>

  <p>Kraliçe başını elişinden kaldırıp baktı. “Onların tevazularından dürüstlüklerini anlarsınız,” diye İyi Kitap’tan bir alıntı yaptı. Oysa ajanın yüzünün zerre kadar kızarmadığını görmüştü. /</p>

  <p>“Peki,” dedi Esterad. “Konumuza dönelim. Devlet meselelerini konuşalım. Zuleyka, bu adam vatanına hizmet etmek için denizlere açıldı. Anavatanı olan Redanya tehlikede. Kral Vizimir’in trajik ölümünden sonra orada kaos var. Redanya’yı, kendilerine hükümdarlık konseyi adını vermiş olan soylu ahmaklardan oluşan bir çete yönetiyor. Bu çete, sevgili Zuleyka, Redanya yararına hiçbir şey yapmayacak. Tehlikeyle yüzleştiği an ya kaçacak ya da Nilfgaard İmparatoru’nun incilerle bezeli botlarına kapanacak. Bu çete Dijkstra’dan nefret ediyor çünkü o bir ajan, katil, sonradan görme ve hödük. Ancak Redanya’yı kurtarmak için denizleri aşıp gelen kişi de Dijkstra. Böylece Redanya’ya verdiği önemi göstermiş oldu.”</p>

  <p>Esterad Thyssen sustu, burnunu çekti, konuşmaktan yorulmuştu. Kürklü, bordo şapkasını düzeltti, biraz alnına düşmüştü çünkü.</p>

  <p>“Evet Dijkstra,” diye devam etti. “Krallığının neye ihtiyacı var? Para dışında tabii ki.”</p>

  <p>“Para dışında,” dedi ajan taş bir yüzle, “herkesin sağlığı yerinde, teşekkürler.”</p>

  <p>“Haa.” Kral başını salladı ve yeniden kayan şapkasını yeniden arkaya itti. “Haa. Anlıyorum.”</p>

  <p>“Anlıyorum,” diye devam etti. “Görüşüne katılıyorum.</p>

  <p>Para olunca her belanın ilacı satın alınabiliyor. Sorun, parada.</p>

  <p>O da sizde yok. Olsaydı, sen burada olmazdın. Doğru mu anladım?”</p>

  <p>“Kesinlikle.”</p>

  <p>“Peki, ne kadara ihtiyacınız var, sorabilir miyim?”</p>

  <p>“Fazla değil. Bir milyon bizant.”</p>

  <p>“Fazla değil mi?” Esterad Thyssen, ne olur ne olmaz diye şapkasını iki eliyle tuttu. “Fazla değil, öyle mi? Ooo!”</p>

  <p>“Majesteleri için,” diye kekeledi ajan, küçük bir meblağdır bu.”</p>

  <p>“Küçük mü?” Kral, şapkasından çektiği ellerini tavana doğru uzattı. “Ooo! Bir milyon bizant küçük bir meblağmış, ne dediğini duydun mu Zuleyka? Dijkstra, bir milyona sahip olmanın ve bir milyona sahip olmamanın arasında iki milyon olduğunu biliyor musun? Philippa ile ikinizin Nilfgaard’a karşı kendinizi savunabilecek bir yöntem aradığınızı biliyor ve , anlıyorum aslında ama siz şimdi tam olarak ne istiyorsunuz?</p>

  <p>Bütün Nilfgaard’ı satın almak mı?”</p>

  <p>Dijkstra yanıt vermedi. Zuleyka ise kendini yine tutkuyla r tığ işine vermişti. Esterad, bir süre salonun tavanındaki çıplak denizkızlarına bakıyormuş gibi yaptı.</p>

  <p>Ansızın ayağa kalkıp, “Yanıma gel,” dedi ajana.</p>

  <p>Kral Gedovius’u gösteren devasa bir tablonun önünde durdular. Kral, gri bir atın üstüne oturmuş, elindeki asayla orduya bir şey gösteriyordu, gösterdiği nokta mutlaka gidilmesini istediği doğru yöndü ancak tuvale sığmamıştı. Esterad cebini karıştırıp bulduğu altın kaplamalı küçük bir çubuğu resmin çerçevesine doğru tuttu ve alçak sesle bir büyülü sözcük r r söyledi. Gedovius ve atın görüntüsü kayboldu, onun yerine bilinen dünyanın rölyef bir haritası belirdi. Kral, çubuğuyla haritanın bir köşesinde bulunan gümüş düğmeye dokundu, büyü yoluyla ölçeği değiştirdi ve haritanın bütününe Yaruga Vadisi’ni ve Dört Krallık’ı yaydı.</p>

  <p>“Mavi olan Nilfgaard,” dedi. “Kırmızı ise sizsiniz. Ne bön bön bakıyorsun öyle? Buraya bak!”</p>

  <p>Dijkstra o sırada diğer tablolara bakıyordu, çoğunlukla nü ve denizcilik konulu resimlerdi. Merak ediyordu, Esterad’ın diğer ünlü haritası acaba büyüyle hangi tablonun ardına gizlenmişti? Söz konusu harita Kovir’in askerî ve ticari gizli servisini; rüşvetçi, jurnalci, ajan, sabotajcı, kiralık katil, pasif ajan ve aktif vali ağını gösteriyordu. Dijkstra, böyle bir haritanın var olduğunu biliyordu ve buna ulaşmak için uzun zamandır gösterdiği çabalar boşa çıkmıştı.</p>

  <p>“Kırmızı sizsiniz,” diye tekrarladı Thyssen. “Berbat duruyor, değil mi?”</p>

  <p>Evet fena, diye içinden itiraf etti Dijkstra. Son zamanlarda sürekli olarak stratejik haritalar incelemişti ama Esterad’ın bu rölyef haritasının üzerinde durum daha kötü görünüyordu. Küçük mavi kareler ürkütücü ejderha çenesini andırıyordu, sanki her an kapanacak ve dişleriyle zavallı kırmızı kareleri öğütecekmiş hissini veriyordu.</p>

  <p>Esterad çevresine bakındı, işaret değneği olarak kullanacağı bir şey aradı, sonunda en yakınında boş olarak duran bir şövalye zırhının yanından bir epe çekip çıkardı.</p>

  <p>Açıklamalarına, “Nilfgaard,” diye başladı, epeyle orayı göstererek, “Lirya ve Aedim’e saldırdı, sınır kalesi Glevitzingen e hücum etmeleri ise savaş nedeni olarak gösterildi. Glevitzingen’e gerçekte kimlerin ve hangi tebdili kıyafetle saldırdığını şimdi açıklamayacağım. Ayrıca Emhyr’in silahlı askerî harekâtının Aedirn’in ve Temerya’nin benzer harekâtından kaç saat veya gün önce olduğuyla ilgili spekülasyonları da saçma buluyorum. Bu işi tarihçilere bırakıyorum. Ben daha çok bugünkü durumla ve yarın olacaklarla ilgileniyorum. Şu an için Nilfgaard, Dol Angra’da ve Aedirn’de, Dol Blathanna’da bir tampon bölge oluşturan elf derebeyliği tarafından da korunuyor. Dol Blathanna, Aedirn sınırında, Kaedwen Kralı Henselt’in mecazi anlamda Emhyr’in boğazından alıp kendinin yuttuğu noktada yer alıyor.”</p>

  <p>Dijkstra buna hiçbir yorum yapmadı.</p>

  <p>“Kral Henselt’in giriştiği harekâtın ahlaki değerlendirmesini de tarihçilere bırakıyorum,” diye sözlerini sürdürdü Esterad, “ama Henselt’in kuzey sınırını ilhak ederek Emhyr’in Pontar Vadisi’ne girmesini engellediğini görmek için haritaya bir kez bakmak yeterli. Böylece Temerya’yı yandan gelecek bir taarruza karşı garanti altına almış oldu. Sizi, Redanya’yı da. Ona müteşekkir olmalısınız.”</p>

  <p>“Kendisine teşekkür ettim,” diye mırıldandı Dijkstra, “ama abartmadan. Aedirn Kralı Demawend şu sıralar Tretogor’un konuğu. Henselt’in davranışıyla ilgili Demawend’in oldukça kesin ahlaki bir görüşü var. Görüşlerini her zaman kısa ve etkili sözcüklerle ifade eder.”</p>

  <p>“Tahmin ediyorum.” Kovir Kralı başını salladı. “Şimdilik bu konuyu bırakıp güneye, Yaruga Nehri’ne bakalım. Emhyr, Dol Angra saldırısı sırasında Temerya Kralı Foltest’le devrim niteliğinde bir antlaşma yaparak yan bölgeleri de koruma altına almış oldu. Gelgelelim Aedirn’deki çarpışmalar sonlanır sonlanmaz imparator bu antlaşmayı doğrudan çiğneyip Brugge’e ve Sodden’e saldırdı. Foltest bu korkak antlaşmasıyla iki haftalık barış süresi kazanmış oldu, daha doğrusu on altı günlük. Bugün ise günlerden yirmi altı eylül.”</p>

  <p>“Evet.”</p>

  <p>“Yirmi altı eylül günü durum şöyle: Brugge ve Sodden zapt edildi. Raswan ve Mayena kaleleri düştü. Temerya ordusu Maribor Savaşında yenilip kuzeye püskürtüldü. Maribor kuşatma altında. Bu sabah henüz teslim olmamıştı ama hava karardı artık Dijkstra.”</p>

  <p>“Maribor dayanır. Nilfgaardlılar orayı tam olarak kuşatamadı.”</p>

  <p>“Bu doğru. Fazla ilerlediler, ikmal hatlarını haddinden fazla uzattılar, kanatlarını tehlikeli biçimde savunmasız bıraktılar. Kış gelmeden kuşatmadan vazgeçecekler, Yaruga yakınlarına çekilecekler, cepheyi eski çizgisine çekecekler. Peki ya ilkbaharda ne olacak Dijkstra? Karların altından çimler göründüğünde ne olacak? Yaklaş. Haritaya bak.”</p>

  <p>Dijkstra baktı.</p>

  <p>“Haritaya bak,” diye tekrarladı kral. “Emhyr var Emreis’in ilkbaharda yapacaklarını söyleyeceğim sana.”</p>

  <p>“İlkbaharda bugüne kadar görülmemiş çapta bir taarruz başlayacak,” dedi Carthia van Canten, ayna karşısında altın sarısı buklelerini düzeltirken. “Bunun şaşırtıcı bir haber olmadığını biliyorum. Kadınlar köy çeşmesinin başında çamaşır yıkarken ilkbahar taarruzunu konuşarak zaman öldürürler.”</p>

  <p>O gün olağanüstü gergin ve sabırsız olan Assire var Anahid, neden böylesine olay yaratıcı olmaktan uzak haberlere katlanmak zorunda bırakıldığını yine de sormadı. Cantarella’yı iyi tanırdı. Cantarella bir şeyi dile getiriyorsa mutlaka nedenleri olurdu. Açıklamalarını çoğunlukla mantıklı bir çıkarımla noktalardı.</p>

  <p>“Ancak halkın bildiğinden biraz fazlasını biliyorum,” diye sözlerini sürdürdü Cantarella. “Vattier bana her şeyi, imparatorla yaptığı istişarenin tamamını anlattı. Bana haritalarla dolu bir çanta getirdi, o uyuduktan sonra hepsini inceledim… Anlatmaya devam edeyim mi?”</p>

  <p>“Elbette edeceksin.” Assire gözlerini kıstı. “Buyur o zaman, tatlım.”</p>

  <p>“Büyük taarruz tabii ki Temerya’ya karşı planlanmış. Pontar Nehri sınır bölgesine, Novigrad-Vizima-Ellander hattına. Taarruzu, Menno Coehoorn komutasında merkez ordu birliği yürütecek. Kanatları, Aedirn’den çıkıp Pontar Vadisi’ne ve Kaedwen’e ilerleyecek olan doğu ordu birliği koruyacak.”</p>

  <p>“Kaedwen’e mi?” Assire kaşlarını kaldırdı. “Ganimet paylaşırken kurulan yarım yamalak dostluğun sonu olacak bu desene.”</p>

  <p>“Kaedwen sağ kanadı tehdit ediyor.” Carthia van Canten dolgun dudaklarını hafifçe büzdü. Bebek yüzü, dile getirdiği stratejik bilgelikle korkunç bir tezat içindeydi. “Önleyici amaçlı bir taarruz. Bunun için görevlendirilen doğu birliği, Kral Henselt’in Temerya’ya yardım etmeyi aklından çıkarması için onun ordusunu olduğu yere sabitleyecek.</p>

  <p>“Batıda,” diye sözlerini sürdürdü Carthia, “özel hareket timi Verden saldıracak; görevi, Cidaris’i boyunduruğu altına alıp Novigrad, Gors Velen ve Vizima çevresindeki ablukayı tamamlamak. Çünkü genelkurmay bu üç kalenin kuşatılmasını gerekli görüyor.”</p>

  <p>“Her iki birliğin komutanlarının adını söylemedin.”</p>

  <p>“Doğu Birliği: Ardal aep Dahy.” Cantarella hafifçe gülümsedi. “Verden Birliği: Joachim de Wette.”</p>

  <p>Assire kaşlarını iyice kaldırdı. “Tuhaf,” dedi. “Emhyr kızlarını evlilik listesinden çıkardığı için küsen iki asil. İmparatorumuz ya çok saf ya da çok açıkgöz.”</p>

  <p>“Eğer asillerin hazırladığı komplodan Emhyr’in haberi olduysa, bunu Vattier’dan öğrenmedi,” dedi Cantarella. “Vattier ona hiçbir şey anlatmadı.”</p>

  <p>“Devam et.”</p>

  <p>“Taarruz, bugüne kadar görülmemiş çapta olacaksa; yedek birlikleri, yardımcı ve ek hizmetleri de ekleyince operasyona üç yüz bin üzerinde adam katılacak. Bir de elfler tabii.”</p>

  <p>“Başlama tarihi peki?”</p>

  <p>“Henüz belli değil. Temel sorun ikmal ama yolların açıklığı anlamında. Çünkü kışın ne zaman biteceğini kimse kestiremiyor.”</p>

  <p>“Vattier başka neler anlattı?”</p>

  <p>“Zavallı şey çok yakındı.” Cantarella ağzını yayarak güldü. “İmparator onu yine yerden yere vurmuş. Herkesin önünde. Stefan Skellen’in ve bütün servisinin yine gizemli bir biçimde ortadan kaybolması yüzünden. Emhyr, Vattier’a, uluorta beceriksiz demiş. İnsanları tek bir iz bırakmadan ortadan kaldıracağı yerde, onların kaybolmasına şaşıran istihbarat başkanı diye tanımlamış. Bunun için Vattier’ın tam olarak anımsayamadığı kinayeli bir kelime oyunu bulmuş. Sonra İmparator, Vattier’a, ‘Senin bile haberin olmadan başka bir gizli servis kurulmuş olmasın yoksa?’ diye alaylı bir ifadeyle sormuş. İmparatorumuzun keskin bir zekâsı vardır. Neredeyse on ikiden vurur.”</p>

  <p>“Neredeyse,” diye mırıldandı Assire. “Başka, Carthia?”</p>

  <p>“Vattier’ın Skellens’in bölümüne yerleştirdiği ajanın adı Neratin Ceka’ydı. Vattier onu çok takdir ediyor olmalı çünkü ortadan kaybolması canını oldukça sıkıyor.”</p>

  <p>Jediah Mekesserin ortadan kaybolması da benim canımı sıkıyor, diye içinden geçirdi Assire. Ancak Vattier de Rideaux’nun aksine neler olup bittiğini ben yakında öğreneceğim.</p>

  <p>“Rience peki? Vattier onunla bir daha görüşmedi mi?”</p>

  <p>“Hayır. Hiç sözünü etmedi.”</p>

  <p>İkisi de bir süre sustu. Assire’in kucağında oturan kedi yüksek sesle miyavladı.</p>

  <p>“Hanımefendi Assire.”</p>

  <p>“Evet, Carthia?”</p>

  <p>“Aptal metres rolünü daha uzun süre oynamak zorunda mıyım? Artık öğrenimime dönsem, kendimi bilimsel çalışmalarıma versem…”</p>

  <p>“Fazla sürmeyecek,” diye onun sözünü kesti Assire. “Birazcık daha var. Dayan, kızım.”</p>

  <p>Cantarella iç geçirdi.</p>

  <p>Sohbeti sonlandınp vedalaştılar. Assire var Anahid kediyi koltuktan kovaladı, Toussaint’da bulunan Fringilla Vigo’nun mektubunu bir kez daha okudu. Düşüncelere daldı çünkü mektupta yazanlardan huzursuz olmuştu. Satır aralarında Assire’in hissettiği ama anlamadığı bir şey vardı. Nilfgaardlı büyücü Assire var Anahid megaskobu çalıştırıp Redanya’daki Montecalvo Sarayı’yla bağlantı kurduğunda saatler gece yarısını çoktan geçmişti.</p>

  <p>Philippa Eilhart’ın sırtında ince askılı minicik bir gecelik; yanağında, göğüs ve boyun kısmında rujlu dudak izleri vardı. Assire midesinin bulandığını belli etmemek için epeyce uğraştı. Asla, bunu asla anlayamayacağım. Anlamak da istemiyorum zaten.</p>

  <p>“Açık konuşabilir miyiz?”</p>

  <p>Philippa kolunu uzatıp bir hareket yaptı ve çevresini sır alanıyla kapladı. “Şimdi evet.”</p>

  <p>“Bazı bilgilerim var,” diye başladı Assire sert bir ifadeyle. “Aslında olay yaratacak türden değiller, çeşme başındaki kadınlar bile bunları konuşuyor. Ancak…”</p>

  <p>“Bütün Redanya,” dedi Esterad Thyssen, haritasına bakarak, “an itibarıyla otuz beş bin muvazzaf askeri savaş alanına sürebilir. Bunlardan dört bini ağır zırhlı süvari. Yaklaşık olarak elbette.”</p>

  <p>Dijkstra başını salladı. Hesap kesinlikle doğruydu.</p>

  <p>“Demawend ile Meve’nin benzeri bir ordusu vardı. Emhyr bu orduyu yirmi altı günde yerle bir etmişti. Takviye sağlamazsanız Redanya ve Temerya birliklerinin sonu aynı olacak. Sizin, senin ve Philippa Eilhart’ın fikrinizi destekliyorum, Dijkstra. Birliklere ihtiyacınız var. Güçlü, eğitimli ve iyi donatılmış süvari sınıflarına ihtiyacınız var. Şöyle bir milyon bizant değerinde bir süvari bölüğü gerek size.”</p>

  <p>Ajan, bu hesaplamaya da katıldığını gösterecek şekilde başını salladı.</p>

  <p>“Fakat senin de mutlaka bildiğin üzere,” diye sözlerini sürdürdü kral sert bir ifadeyle, “Kovir her zaman tarafsızdı ve öyle de kalacak. Nilfgaard İmparatorluğu’yla aramızda ta büyükbabam Esteril Thyssen ve İmparator Fergus var Emreis dönemlerinde imzalanmış bir akit bulunuyor. Bu akdin içeriği Kovir’e, Nilfgaard’ın düşmanlarına askerî destek vermeyi yasaklıyor. Aynı şekilde askerî amaçlı parasal desteği de.”</p>

  <p>Dijkstra hafifçe öksürdü. “Emhyr var Emreis, Temerya’nın ve Redanya’nın işini bitirdikten sonra başını kuzeye çevirecektir. Emhyr asla doymayacak. Aranızdaki akit o zaman boş bir kâğıt değerinde olacak belki. Az önce Nilfgaard’la yaptığı antlaşmayla on altı günlük barış satın alan Temerya Kralı Foltest’ten söz etmiştiniz.”</p>

  <p>“Oo dostum,” diye karşı çıktı Esterad. “Böyle bir örnekle gelemezsin. Antlaşmalar evlilik gibidir: Akılda ihanet kuşkusuyla yapılmaz, yapıldıktan sonra da kuşkuya yer yoktur. Bunu kabullenmeyen evlenmeye kalkışmasın. Evlenmezsen, boynuz /aa yemezsin ama sen de itiraf edersin ki boynuzlanma korkusu yüzünden bekâr kalmak zavallı ve gülünç bir gerekçedir. Gelgelelim boynuzlanmak evliliklerde tartışılabilecek bir şey . değildir. Kişi boynuzlanmadığı sürece böyle bir soru sorulmaz ama boynuzlandıktan sonra da konuşacak bir şey kalmaz. t Konu boynuzlardan açılmışken sorayım, güzel Marie’nin eşi, ’ Redanya hazinedarı Markiz de Mercey nasıl?”</p>

  <p>“Majestelerinizin,” dedi Dijkstra hafifçe eğilerek, “imrenilecek derecede iyi muhbirleri bulunuyor.”</p>

  <p>“Elbette öyle,” dedi kral çekinmeden. “Sayılarını ve becerilerini bilsen şaşardın. Fakat senin adamlarının da geri kalır yanları yok hani! Hele saraylarıma, buraya ve Pont Vanis’e soktuklarının! Yemin ederim, hepsi takdire şayan!”</p>

  <p>Dijkstra’nın kılı bile kıpırdamadı.</p>

  <p>“Emhyr var Emreis’in de,” diye sözlerini sürdürdü Esterad, bakışlarını tavandaki denizkızlarına çevirerek, “iyi yerlere yerleştirdiği birkaç iyi ajanı bulunuyor. Bu yüzden tekrar ediyorum: Kovir Devletinin yüce çıkarları tarafsızlık ve pacta sunt servandadır<sup>11</sup>. Kovir, imzaladığı antlaşmaları çiğnemez. Karşı tarafın çiğneme ihtimali olsa bile!”</p>

  <p><sup>11</sup> Ahde vefa (ç. n.)</p>

  <p>“Şunu rahatlıkla söyleyebilirim ki,” dedi Dijkstra, “Redanya, Kovir’den antlaşmayı çiğnemesini istemiyor. Redanya Kovir’den ne bir ittifak, ne de Nilfgaard’a karşı askerî destek bekliyor. Redanya’nın istediği… Sonra geri ödeyeceğimiz küçük bir meblağı ödünç almak…”</p>

  <p>“Nasıl geri ödeyeceğinizi şimdiden görüyorum,” diye Dijkstra’nın sözünü kesti Kral. “Elbette bu hayalî bir öngörü ’ çünkü size bir kuruş borç vermeyeceğim. İkiyüzlü gerekçeler de gösterme, sana hiç yakışmıyor, sırıtıyor. Başka ciddi, akıllı ve uygun olabilecek gerekçelerin var mı?</p>

  <p>“Hayır.”</p>

  <p>“Ajan olduğun için kendini şanslı sayabilirsin, dedi Este rad Thyssen kısa bir sessizliğin ardından. “Ticaretle uğraşsan çok başarısız olurdun çünkü.”</p>

  <p>Dünya var olalı beri kralların ve kraliçelerin yatak odaları ayrıydı. Krallar farklı aralıklarla kraliçelerin odalarını ziyaret ederdi ama kraliçelerin beklenmedik bir anda kralların odalarına gittiği de olurdu. Ardından çiftlerin her biri kendi odasına ve yatağına geçerdi.</p>

  <p>Kovir kralı ve kraliçesi bu konuda bir istisna oluşturuyordu. Esterad Thyssen ve Zuleyka aynı yatağı paylaşıyorlardı. Aynı odada devasa bir cibinliği olan devasa bir yatakta yatıyorlardı.</p>

  <p>Uykuya dalmadan önce Zuleyka gözlüğünü takar, kendini tebaasına böyle göstermeye utanırdı ve İyi Kitap’ı okurdu. Esterad Thyssen ise konuşurdu.</p>

  <p>O gece de böyle olmuştu. Esterad uyku takkesini takmış, asasını eline almıştı. Asayı eline alıp oynamaya bayılırdı ama herkesin ortasında yapmazdı çünkü tebaasına yapmacık biri gibi görünmekten çekinirdi.</p>

  <p>“Biliyor musun Zuleyka,” dedi, “son zamanlarda tuhaf düşler görüyorum. Şu cadıyı, annemi defalarca ve peş peşe gördüm Karşıma dikilip, ‘Tankred’e bir kadın buldum, Tankred e bir kadın buldum,’ diye tekrarlıyor ve bana sevimli, çok genç bir kız gösteriyor. Bu kız kim, biliyor musun? Calanthe’nin to Junu Ciri. Calanthe’yi anımsıyor musun, Zuleyka?”</p>

  <p>“Evet, sevgili kocam.”</p>

  <p>374</p>

  <p>“Ciri,” diye devam etti Esterad, asasıyla oynarken, “Emhyr var Emreis’in sözüm ona evleneceği kız. Tuhaf, şaşırtıcı bir bağ… Kahretsin, bu kız nasıl Tankred için seçilmiş olur?”</p>

  <p>“Tankred için,” dedi Zuleyka, sesi biraz değişmişti ama ne zaman oğlundan söz etse sesi değişirdi, “en iyi çözüm bir kadın olacaktır. Belki sakinleşir o zaman biraz…”</p>

  <p>“Olabilir.” Esterad iç geçirdi. “Sanmıyorum ama olabilir. Her halükârda evlilik biraz şans işi. Hımmm… Bu Ciri… Hah! Kovir ve Cintra! Yaruga ağzı! Kulağa hiç fena gelmiyor, hem de hiç! Hoş bir bağ olurdu… Hoş bir akrabalık… Ancak kıza Emhyr göz koyduysa… İyi de kız neden rüyama giriyor? Lanet olsun, neden böyle saçma sapan şeyler görüyorum düşümde? Anımsıyor musun, gündönümünde seni uyandırmıştım hani? Ayy, nasıl bir kâbustu o öyle, iyi ki ayrıntıları anımsamıyorum. .. Hımmm… Acaba bir astrolog mu getirtsek? Bir kâhin kadın? Ya da medyum?”</p>

  <p>“Lan Exeter’den Hanımefendi Sheala da Tanville.”</p>

  <p>“Hayır.” Kral alnını buruşturdu. “O kadını istemem. Fazla zeki. İkinci bir Philippa Eilhart yetişiyor bence! Bu zeki kadınlar iktidara bayılıyor, lütuflarla ve sırlarla şımartılmamalılar.”</p>

  <p>“Her zamanki gibi haklısın, sevgili kocam.”</p>

  <p>“Hımmm… Ama bu düşler…”</p>

  <p>“İyi Kitap diyor ki,” dedi Zuleyka, kitabın birkaç sayfasını çevirerek, “insan uyuyunca tanrılar kulaklarını açar ve onunla konuşurmuş. Ermiş Majoran’ın öğretisine göre, düşümüzde ya büyük bir bilgelik ya da büyük bir saçmalık görüyoruz. Mesele, farkı fark edebilmek.”</p>

  <p>“Tankred’in, Emhyr’in nişanlısıyla bir evlilik birliği kurması büyük bir bilgelik olmasa gerek,” diye iç geçirdi Esterad. “Söz bilgeliğe gelmişken, beynim uykuda bilgelikle dolsa çok memnun olurdum. Aklım, Dijkstra’yı buraya getiren meseleyle meşgul. Çok güç bir mesele. Bak, canım Zuleyka, Nilfgaard’ın büyük bir güçle kuzeye doğru ilerlemesi ve Novigrad’ı işgal etmek için yanıp tutuşması sevinilecek bir durum değil. Novigrad’da her şey, bizim tarafsızlığımız bile güneyde olduğundan çok daha farklı görülüyor. Yani Redanya ve Temerya’nın Nilfgaard’ın hücumunun önünü kesmesi, saldırganları Yaruga üzerinden geri püskürtmesi çok iyi olurdu. Fakat bunları bizim paramızla yapmaları doğru mu? Beni dinliyor musun, çok sevgili karım? “</p>

  <p>“Dinliyorum, sevgili kocam.”</p>

  <p>“Ne diyorsun peki?”</p>

  <p>“Bütün bilgelik İyi Kitap’ta var.”</p>

  <p>“Peki Dijkstra gelip bir milyon istediğinde ne öneriyor senin İyi Kitap?”</p>

  <p>“Kitap,” dedi Zuleyka, gözlüğünü çıkarmadan göz kırparak, “bayağı zenginliklerden söz etmiyor ama bir ayette şöyle deniyor: Vermeyi almaktan daha çok sevin, ayrıca bir yoksula sadaka vermek asilliktir. Tam olarak şöyle yazıyor: Her şeyini elden çıkar, ruhunu asilleştirecektir.”</p>

  <p>“Keseni ve işkembeni de boşaltacaktır,” diye mırıldandı Esterad Thyssen. “Zuleyka, kitapta asil sadakalar dışında başka şeylerle ilgili bilgelikler yazıyor mu? Örneğin eşdeğer takas konusunda ne diyor?”</p>

  <p>Kraliçe gözlüğünü düzeltip nadir eserin sayfalarını çevirip okudu: “Adem tanrılara ne verirse, tanrılar da ona aynısını verecektir.”</p>

  <p>Esterad bir süre konuşmadı.</p>

  <p>“Belki bir şey daha vardır,” dedi sonra.</p>

  <p>Zuleyka yine sayfaları çevirdi.</p>

  <p>“Buldum bir şey,” dedi ansızın, “Peygamber Lebioda’nın bilgeliğinde. Okuyayım mı, ister misin? “</p>

  <p>“Lütfen oku.”</p>

  <p>“Peygamber Lebioda der ki: Yoksulu bağışınla desteklemelisin, bu doğru. Ancak ona bütün bir karpuz vermek yerine yarım karpuz ver, aksi halde yoksul sevinçten aklını yitirir.”</p>

  <p>“Yarım karpuz.” Esterad eliyle geçiştirdi. “Yani yarım milyon bizant, öyle mi? Zuleyka, yarım milyona sahip olmak ve yarım milyona sahip olmamak arasında bir milyon fark vardır bunu biliyor musun?”</p>

  <p>“Sözümü bitirmeme izin vermedin.” Zuleyka, kocasına gözlük camlarının ardından sert sert baktı. “Peygamber şöyle devam ediyor: Yoksula karpuzun dörtte birini vermek daha da iyidir. Bundan da iyisi, başka birinin yoksula bütün bir karpuz vermesini sağlamaktır. Çünkü yoksula bir karpuz armağan etmeye hazır olan biri illa vardır, alicenaplıktan olmasa bile çıkarı ve namının yürümesi için yapar bunu.”</p>

  <p>“Hah!” Kovir Kralı asasını komodine vurdu. “Gerçekten Peygamber Lebioda kafası çalışan biriymiş! Vermek yerine başkasının vermesini sağlamak demek! Bunu sevdim, bal gibi tatlı sözler bunlar! Bu peygamberin başka bilge sözlerine de bak, canım Zuleyka’m. Redanya’nın benim paramla halletmeye çalıştığı ordu sorununu çözecek başka bilgelikler de bulacağından hiç kuşkum yok.”</p>

  <p>Zuleyka kitabı uzun uzun karıştırdı, derken yeniden okumaya başladı: “Bir seferinde öğrencisi Peygamber Lebioda’ya şöyle demiş: ‘Ne yapmam gerektiğini öğret bana üstadım! Bir yakınım en sevdiğim köpeğimi istiyor benden. Sevdiğimi verirsem acıdan kalbim kırılacak ama vermezsem, reddederek yakınımı kıracağım için mutsuz olacağım. Ne yapmalıyım?’ ‘En sevdiğin köpekten daha az sevdiğin bir şeyin var mı?’ diye sordu peygamber. - ‘Var, üstadım,’ dedi öğrenci. ‘Haylaz, uyuz bir lanet kedim var. Onu hiç sevmiyorum.’ Peygamber Lebioda da konuştu: ‘Haylaz, uyuz, lanet kedini al ve yakınına armağan et. O zaman mutluluğun iki kat olacak. Hem kediden kurtulacak hem de yakınını sevindireceksin. Çünkü genelde yakınlar armağanın kendisini değil, armağan almayı arzular.’” Esterad alnını buruşturup bir süre sustu.</p>

  <p>“Zuleyka?” diye sordu sonra. “Bunlar gerçekten o peygamberin sözleri miydi?”</p>

  <p>“Haylaz, uyuz, lanet kedini al…”</p>

  <p>“Duydum!” diye bağırdı kral ama ardından hemen yatıştı. “Kusura bakma sevgilim. Nasıl bir bağlantı kurulduğunu anlayamadım, kediler ve…”</p>

  <p>Birden sustu ve derin derin düşünmeye başladı.</p>

  <p>Seksen beş yıl sonra, koşullar belli olaylar ve kişiler hakkında rahatça konuşulabilecek kadar değiştiğinde, Esterad Thyssen’in torunlarından biri, en büyük kızı Gaudemunde’nin oğlu, Creyden Dükü Guiscard Vermuellen konuşmaya başladı. Dük Guiscard artık yaşını başını iyice almış bir ihtiyardı ama tanığı olduğu olayları iyi anımsıyordu. Redanya’nın Nilfgaard’la savaşmak için süvari ordusunu donattığı bir milyon bizantı nereden bulduğunu açıklayan kişi Dük Guiscard olmuştu. Söz konusu milyon, sanıldığı gibi Kovir’in değil, Novigrad’ın hâzinesinden sağlanmıştı. Guiscard’ın açıkladığı üzere, Esterad Thyssen Novigrad parasını denizaşırı ticaret yapan şirketlerdeki payları karşılığında almıştı. Çelişkili nokta ise bu şirketlerin genelde Nilfgaardlı tacirlerden müteşekkil olmasıydı. Yaşını başını almış dükün açıklamalarından, Redanya ordusunun kurulmasını belli ölçüde Nilfgaard’ın karşıladığı ortaya çıkmıştı.</p>

  <p>“Büyükbabam,” diye geçmişi anlatıyordu Guiscard Vermuellen, “karpuzlardan söz eder ve muzipçe gülümserdi. Çıkarcılıktan bile olsa bir yoksula armağan verecek birinin her zaman olacağını söylerdi. Nilfgaard’ın, Redanya ordusunun güçlenmesine ve savaşa hazır duruma gelmesine katkı sağlamış olmasından dolayı başkalarını suçlayamayacağını da söylerdi.</p>

  <p>“Ama sonra büyükbabam babamı çağırdı,” diye sözlerini sürdürdü ihtiyar. “O yıllarda keşif birliği başkanı olan babamı ve içişleri bakanını huzuruna getirtti. Babam ve bakan uygulamak zorunda kaldıkları emirleri öğrendiklerinde donup kaldılar. Hapishanelerde, toplama kamplarında ve sürgünde bulunan üç bini aşkın kişiyi serbest bırakacaklardı. Ayrıca yüzden fazla kişinin ev hapsi son bulacaktı.</p>

  <p>“Hayır, söz konusu kişiler yalnızca haydut, sıradan suçlu ve kiralık ajan değildi. Aflar özellikle muhalifleri kapsıyordu. Af kapsamına girenler arasında devrik kral Rhyda’nın taraftarları ve rejimi zorla ele geçiren idinin inatçı gerillaları bulunuyordu. Ayrıca hepsi düşüncelerini uluorta dile getirmiş kişiler değildi, çoğu sabotaj, suikast ve silahlı ayaklanma nedeniyle içerideydi.</p>

  <p>“Ama büyükbabam,” diye sözlerini sürdürdü dük, “birinci sınıf bir espri yapmışçasına gülüyordu. Sonrasında söylediklerini tek tek anımsıyorum: ‘Baylar, yatmadan önce İyi Kitap’ı okumuyor olmanız çok yazık. Eğer okusaydınız, hükümdarınızın düşüncesini anlardınız. Bu durumda emirlerimi anlamadan yerine getireceksiniz. Canınızı gereksiz yere sıkmayın, hükümdarınız ne yaptığını biliyor. Şimdi gidin ve benim haylaz, uyuz lanet kedilerimi serbest bırakın.’</p>

  <p>“Aynen böyle söyledi: Haylaz, uyuz kedilerimi. O tarihte henüz kimse bilmese de söz konusu kişiler sonradan kahraman, ödüllerle donatılacak şanlı komutanlar olacaktı. Büyükbabamın ‘kedileri’ sonranın ünlü condottierileriydi<sup>12</sup>: Adam ‘Adieu’ Pangratt, Lorenzo Molla, Juan ‘Frontino’ Guttierez…</p>

  <p><sup>12</sup> Ortaçağ’da paralı asker komutanları, (ç. n.)</p>

  <p>Redanya’da ‘Tatlı Afacan’ diye anılan Julia Abatemarco…</p>

  <p>Ancak büyükbabamın gözünde uyuz kedilerdi bunlar.”</p>

  <p>“Sonraları,” diye geveledi Guiscard Vermuellen, “büyükbabam bir gün elimden tuttu, beni dışarı, büyükannem Zuleyka’nın martıları beslediği terasa çıkardı. Büyükbabam ona dedi ki…”</p>

  <p>İhtiyar, vaktiyle seksen beş yıl önce Ensenada Sarayı’nın Büyük Kanal üzerinde yükselen terasında Kral Esterad Thyssen’in karısı Kraliçe Zuleyka’ya söylediklerini ağır ağır anımsayabilmek için tarifsiz bir çaba içindeydi.</p>

  <p>‘“Bu dünyada her şeyden çok sevdiğim karım, Peygamber Lebioda’nın bilgeliklerinin arasında bir bilgelik daha keşfettiğimi biliyor musun? Uyuz kedilerimi Redanya’ya armağan etmemin bana bir avantaj daha sağlayacağı bir bilgelik bu. Kediler, Zuleyka’m, evlerine geri döner. Kediler her zaman evlerine geri döner. Eh, kedilerim evlerine döner, beraberlerinde asker maaşı, ganimet ve servet getirirlerse, ben de bu kedilerden vergi alırım!’”</p>

  <p>Kral Esterad Thyssen’in Dijkstra’yla son görüşmesi baş başa gerçekleşmişti, onlara Zuleyka bile katılmamıştı. Dev salonda kendi kendine oynayan on yaşlarında bir de çocuk vardı ama o sayılmazdı; yerde oturmuş, kendini kurşun askerlerine öylesine vermişti ki iki adamı görmüyordu bile.</p>

  <p>“Bu Guiscard,” dedi Esterad başıyla çocuğu işaret ede rek. “Torunum, Gaudemunde’min ve bir de şu işe yaramaz Prens Vermuellen’in oğlu. Bu ufaklık, Guiscard, Kovir’in tek umudu, eğer Tankred Thyssen’in… Tankred’in başına bir şey gelecek olursa…”</p>

  <p>Dijkstra, Kovir’in sorununu yakından tanıyordu. Esterad’ın kişisel sorunundan haberdardı. Tankred’in çoktan başına bir şey geldiğini biliyordu. Genç adam tahta oturursa çok kötü bir kral olurdu.</p>

  <p>“Kendi sorununu hallolmuş bil,” dedi Esterad. “Yakında ; Tretogor’un kasasına girecek olan bir milyon bizantı en etkin değerlendirme yollarını düşünmeye başlayabilirsin artık.”</p>

  <p>Eğildi ve Guiscard’ın alacalı kurşun askerlerinden birini, palasını havaya kaldırmış bir süvariyi gizlice eline aldı.</p>

  <p>“Bunu al ve iyi sakla. Sana aynen böyle bir asker gösteren kişi, benim elçim olacak; aslında görüntüsüyle hiç böyle birine benzemeyecek, benim adamım olduğuna ve bir milyon meselesini bildiğine ilk görüşte inanamayacaksın. Onun dışında kim gelirse gelsin bil ki provokatördür ve ona provokatör muamelesi yapmalısın.”</p>

  <p>“Redanya,” dedi Dijkstra reverans yaparak, “majestenizin bu alicenaplığını asla unutmayacaktır. Ben de kendi adıma şahsi şükranlarımı sunarım.”</p>

  <p>“Hiçbir şey sunma, onun yerine, bakanımın rızasını satın almayı düşündüğün binliği ver bana. Bir kralın rızası rüşvete değmez mi yoksa?”</p>

  <p>“Majesteleri tenezzül ediyorlar…”</p>

  <p>“Ediyorum, ediyorum. Ver parayı, Dijkstra. Bine sahip olmak ile bine sahip olmamak arasında…”</p>

  <p>“.. .toplamda iki bin fark vardır. Biliyorum.”</p>

  <p>Ensenada’nın kuytu bir kanadında bulunan geniş sayılmayan bir odada, büyücü Sheala de Tancarville, Kraliçe Zuleyka’nın anlattıklarını büyük bir ilgi ve ciddiyetle dinliyordu.</p>

  <p>“Olağanüstü.” Başını salladı. “Olağanüstü, kraliçe hazretleri.”</p>

  <p>“Her şeyi arzu ettiğin gibi yaptım, Hanımefendi Sheala.”</p>

  <p>“Bunun için şükranlarımı sunuyorum. Sizi bir kez daha temin ederim ki hayırlı bir amaç için çalıştık. Ülke ve de hanedanlık çıkarları için.”</p>

  <p>Kraliçe Zuleyka hafifçe öksürdü, sesi hafifçe değişti. “Ya… Ya Tankred, Hanımefendi Sheala?”</p>

  <p>“Söz vermiştim,” dedi Sheala de Tancarville buz gibi bir sesle. “Yapılan yardımı karşılıksız bırakmayacağıma söz vermiştim. Ekselansları huzur içinde uyuyabilir.”</p>

  <p>“Bunu öyle isterim ki,” diye iç geçirdi Zuleyka. “Hem de çok. Konu uyumaktan açılmışken… Kral kuşkulanmaya başladı. Düşleri onu şaşırtıyor ve bir şeye şaşırdığı zaman kuşkuya kapılır.”</p>

  <p>“Krala düş göndermeye bir süre ara vereceğim o halde,” dedi büyücü kadın. “Lakin kraliçemin uykularına gelince, huzurlu olabilirsiniz. Prens Tankred kötü çevresinden sıyrılacak. Baron Surcratasse’ın sarayına artık gitmeyecek. Hanımefendi de Lisemore’un yanına da. Redanya büyükelçisinin karısının yanına da.”</p>

  <p>“Bu kişilerin ziyaretine artık gitmeyecek mi? Hiçbir zaman mı?”</p>

  <p>“Söz konusu kişiler,” Sheala de Tancarville’in siyah gözlerinde tuhaf bir parıltı belirdi, “Prens Tankred’i davet edip yoldan çıkarmaya artık cesaret edemeyecekler çünkü bunun neye mal olacağını bilecekler. Sizi temin ederim. Sizi ayrıca temin ederim ki Prens Tankred kendini yeniden derslerine verip bol bol çalışacak, ciddi ve sorumluluk sahibi bir delikanlı olacak. Kadın peşinde koşmaktan da vazgeçecek. Hevesi geçecek… Ta ki biz ona Cirilla’yı, Cintra prensesini tanıtıncaya kadar.”</p>

  <p>“Ah, buna bir inanabilsem.” Zuleyka ellerini kavuşturup havaya baktı. “Bir inanabilsem!”</p>

  <p>Sheala gülümsedi ve bu hareketine kendisi de şaşırdı. “Büyünün gücüne inanabilmek kolay değildir, kraliçe hazretleri. Zaten olması gereken de budur.”</p>

  <p>Philippa Eilhart şeffaf geceliğinin incecik askılarını düzeltti, göğsünde ve boynunda kalan makyaj kalıntılarını da sildi. Böylesine zeki bir kadın, diye içinden geçirdi Sheala de Tancarville tiksintiyle, hormonlarına söz geçiremiyor.</p>

  <p>“Konuşabilir miyiz?”</p>

  <p>Philippa çevresini sır alanıyla kapladı. “Şimdi evet.”</p>

  <p>“Kovir’de her şey halledildi. Olumlu yönde.”</p>

  <p>“Teşekkürler. Dijkstra gitti mi?”</p>

  <p>“Henüz değil.”</p>

  <p>“Neden gecikiyor?”</p>

  <p>“Esterad Thyssen’le uzun görüşmeler yapıyor.” Sheala de Tancarville ağzını çarpıttı. “Kral ve ajan birbirlerinden tuhaf bir şekilde hoşlanıyorlar.”</p>

  <p>“Bizim buranın havasıyla ilgili fıkraları duymuş muydun Dijkstra? Kovir’de yalnızca iki mevsim olduğunu…”</p>

  <p>“Kış ve ağustos. Duydum, evet.”</p>

  <p>“Peki, Kovir’e yaz geldiğinin nasıl anlaşıldığını biliyor musun?”</p>

  <p>“Hayır.”</p>

  <p>“Yağmur biraz sıcak yağar.”</p>

  <p>“Haha.”</p>

  <p>“Şaka bir yana,” dedi Esterad Thyssen ciddi bir sesle, “bu gitgide daha erken gelen ve daha uzun süren kışlar beni biraz tedirgin ediyor. Böyle bir kehanet vardı. Itlina Kehaneti’ni okumuşsundur sanırım. Onlarca yıl aralıksız kış mevsiminin yaşanacağından söz eder. Kimileri bunun bir tür mecaz olduğunu savunuyor ama benim korkularım var. Bir defasında Kovir’de dört yıl boyunca soğuklar oldu, yağmurlar yağdı, toprak mahsul vermedi. Nilfgaard’dan sürekli yiyecek gelmeseydi insanlar kitleler halinde açlıktan ölmeye başlayacaktı. Düşünebiliyor musun?”</p>

  <p>“Açıkçası hayır.”</p>

  <p>“Ben düşünebiliyorum. İklim sertleşirse hepimiz aç kalabiliriz. Açlık, yenilmesi müthiş zor bir düşmandır.”</p>

  <p>Ajan başını evet anlamında salladı, dalgındı.</p>

  <p>“Dijkstra?”</p>

  <p>“Majesteleri?”</p>

  <p>“Ülkenin iç kısımlarında huzuru sağladın mı?”</p>

  <p>“Pek sayılmaz ama uğraşıyorum.”</p>

  <p>“Biliyorum, haberler geliyor. Thanedd’de kalleşlik yapanlardan yalnızca Vilgefortz canını kurtarmış.”</p>

  <p>“Yennefer’in ölümünden sonra, evet. Yennefer’in hayatını kaybettiğini biliyor musunuz, kralım? Ağustosun son gününde, Skellige Adaları ile Kap Peixe de Mar arasında yer alan ünlü Sedna Çukuru’nda esrarengiz bir şekilde öldü.”</p>

  <p>“Vengerbergli Yennefer,” dedi Esterad ağır ağır, “hain değildi. Vilgefortz’la iş birliği yapmıyordu. İstersen sana bunun kanıtlarını gösterebilirim.”</p>

  <p>“İstemiyorum,” dedi Dijkstra kısa bir sessizlikten sonra. “İleride belki ama şimdi değil. Şu sıralar hain olması işime geliyor.”</p>

  <p>“Anlıyorum. Büyücülere güvenme Dijkstra. Hele ki Philippa’ya.”</p>

  <p>“Ona hiçbir zaman güvenmedim ama iş birliği yapmak zorundayız. Biz olmasak Redanya kaos içinde yok olup gider.”</p>

  <p>“Bu doğru ama sana bir tavsiyede bulunmama izin verirsen kendini biraz sakın. Neden söz ettiğimi biliyorsun. Bütün ülkede kurulmuş olan darağaçları, işkence odaları, elflerin maruz kaldığı zulümler… Bir de şu dehşet verici Drakenborg Kalesi. Vatanperverlikle hareket ettiğini biliyorum ama kendine kötü bir efsane yaratıyorsun. Masumların kanını emen kurt adam gözüyle bakılıyor sana.”</p>

  <p>“Birinin bu işi yapması gerekiyor.”</p>

  <p>“Biri de ceremesini çekecek. Adil davranmaya gayret ettiğini biliyorum ama sen de yanılabiliyorsun. Eli kanlı insan temiz kalamaz. Kendi çıkarın uğruna kimseye zarar vermediğini biliyorum ama kim inanır buna? Kim inanmak ister? İşler tersine döndüğünde masumları öldürmekle ve bundan çıkar sağlamakla suçlanacaksın. Yalan denen illet insana zamk gibi yapışıp kalır.”</p>

  <p>“Biliyorum.”</p>

  <p>“Sana kendini savunma şansı tanımayacaklar. Senin gibilere şans tanınmaz. Üzerine lanetler yağdıracaklar. Sonrasında tabii… Gözünü dört aç Dijkstra.”</p>

  <p>“Açıyorum. Ellerine düşmem ben.”</p>

  <p>“Senin kralını, Vizimir’i ele geçirdiler. Duyduğuma göre bir yanında duran muhafızı hançerleyip…”</p>

  <p>“Bir kral, ajandan çok daha kolay vurulur. Bana ulaşamayacaklar. Asla ulaşamayacaklar.”</p>

  <p>“Ulaşamasınlar zaten. Neden biliyor musun Dijkstra? Çünkü bu lanet olası dünyaya bir şekilde adalet gerek.”</p>

  <p>Gün geldi, ikisi de bu konuşmayı anımsadı. Kral da ajan da. Dijkstra, Tretogor’da, katillerin sarayın bütün koridorlarından yaklaşan ayak seslerini duyduğunda kralın söylediklerini anımsadı. Esterad ise Ensenada’dan Büyük Kanal’a inen göz kamaştırıcı mermer merdivenlerde Dijkstra’nın ağzından dökülen sözleri anımsadı.</p>

  <p>“Aslında mücadele edebilirdi.” Guiscard Vermuellen, boş bakan bulanık gözlerini âdeta anılarına çevirmişti. “Suikastçılar yalnızca üç kişiydi, büyükbabamsa güçlü kuvvetli bir adamdı. Mücadele edebilirdi, nöbetçiler gelinceye kadar kendini savunabilirdi. Ya da doğrudan kaçabilirdi ama büyükannem Zuleyka oradaydı. Büyükbabam yalnızca ve yalnızca onu korudu, Zuleyka’ya siper oldu, kendi canını umursamadı. Yardım geldiğinde Zuleyka’nın burnu bile kanamamıştı. Esterad yirmiden fazla darbe almıştı. Bilinci bir daha hiç açılmadı ve üç saat sonra öldü.”</p>

  <p>“İyi Kitap’ı hiç okuduğun oldu mu Dijkstra?”</p>

  <p>“Hayır, majesteleri ama içinde neler yazdığını biliyorum.’”</p>

  <p>“Düşünsene, dün kitabı rastgele açtım ve karşıma şu cümle çıktı: ‘Sonsuzluğa giden yolda herkes kendi merdivenini tırmanır ve kendi yükünü taşır.’ Bu konuda fikrin nedir?”</p>

  <p>“Benim için gitme zamanı geldi Kral Esterad. Kendi yükümü taşımamın zamanı geldi.”</p>

  <p>“Sağlıcakla kal ajan.”</p>

  <p>“Sağlıcakla kal kral.”</p>
</body>
</html>