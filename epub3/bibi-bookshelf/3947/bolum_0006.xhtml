<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta name="charset" content="UTF-8"/>
  <title></title>
  <link rel="stylesheet" href="main.css" type="text/css"/>
</head>

<body>
  <p>Bilinir ki işkence, acı ve ölüm saçan Witcher’in bunları yaparken hissettiği şehveti ve hazzı, Tanrı korkusu olan, normal bir insan ancak eşiyle birleşip boşalırken (ibidem cum eiaculatio) duyabilin Bu da açıkça gösterir ki Witcher bu açıdan da doğaya aykırı bir yaratıktır, ahlaksız ve alçak bir soysuzdur, cehennemin en karanlık, en berbat köşesinden çıkmıştır çünkü acılardan ve işkencelerden yalnızca şeytan haz duyabilir.</p>

  <p>Anonim, Witcher’in bir canavar olarak tasviri</p>

  <h2>Bölüm 6</h2>

  <p>Newi Vadisi boyunca uzanan yoldan çıkıp dağlardan geçen kestirme yollara saptılar. Dar, kıvrımlı, alacalı yosunlarla ve likenlerle kaplı kayalıkların eteğiyle âdeta bütünleşmiş patikanın izin verdiği ölçüde hızlı ilerliyorlardı. Şelalelerin aktığı dik sırtların arasından geçip boğazları, dar geçitleri, uçurumların üzerine kurulu ve altlarında suların bembeyaz köpürdüğü sallanan küçük köprüleri aştılar.</p>

  <p>Gorgo’nun girintili çıkıntılı zirvesi başlarının üzerinde yükseliyordu âdeta. Şeytan Dağı’nın tepesini göremiyorlardı, göğü kaplayan sis bulutlarının arasında kaybolmuştu çünkü. Hava ise, yaylalarda sıklıkla olduğu gibi birkaç saat içinde bozmuş, yağmur serpiştirmeye başlamıştı. İşlerini zorlaştırıyordu yağmur.</p>

  <p>Akşama doğru artık üçü de tükenmiş, gözleri bir çoban kulübesi arar olmuştu. Çökük bir ahır, hatta bir mağara bile olabilirdi. Onları yağan yağmurdan gece boyu koruyacak herhangi bir mekan bulmaları yeterliydi.</p>

  <p>“Yağmur dindi sanırım,” dedi Angouleme umutlu bir sesle. “Kulübenin deliklerinden damlalar akıyor yalnızca. Neyse ki yarın Belhaven’a yaklaşmış olacağız, oralarda geceleyecek bir samanlık ya da ambar mutlaka bulunur.”</p>

  <p>“Kentin içine girmeyecek miyiz?”</p>

  <p>“Söz konusu bile olamaz. Atlı yabancılar derhal göze batar ve kent Bülbül’ün muhbirleriyle dolu.”</p>

  <p>“Kendimizi yem olarak sunma planını değerlendirdik…”</p>

  <p>“Hayır,” diye söze atıldı Angouleme, “sefil bir plan bu. Birlikte olmamız kuşkuları üzerimize çekecektir nasılsa. Bülbül cingöz bir köpektir, ayrıca yakalandığım haberi mutlaka yayılmıştır. O bir şeyden şüphelenirse yarı elf de bunu hemen öğrenir.”</p>

  <p>“O halde önerin nedir?”</p>

  <p>“Doğudan kentin etrafını dolanıp Sansretour Vadisi’nin ağzına gideceğiz. Orada maden ocakları var. Madenlerin birinde de bir ahbabım çalışıyor. Onu ziyaret edeceğiz. Şansımız varsa bu ziyaretin bir karşılığı olur belki.”</p>

  <p>“Daha açık konuşamaz mısın?”</p>

  <p>“Yarın söylerim. Madene vardığımızda. Şimdi söylersem uğursuz gelebilir.”</p>

  <p>Cahir ateşe birkaç kayın dalı daha attı. Gün boyu yağmur yağmıştı, başka bir odun ateş yakmaya uygun olmazdı ama kayın dalları ıslak olmalarına karşın az da olsa çıtırdayıp hemen mavi alevlerle yanmaya başlamıştı.</p>

  <p>“Nerelisin sen Angouleme?”</p>

  <p>“Cintralıyım, Witcher. Deniz kıyısında, Yaruga ağzında bir ülkedir orası.”</p>

  <p>“Cintra’nın nerede olduğunu biliyorum.”</p>

  <p>“Bunca şeyi biliyorsan neden soruyorsun o halde? Bu kadar çok mu merak ediyorsun beni?”</p>

  <p>“Biraz diyelim.”</p>

  <p>Sustular. Ateş çıtırdıyordu.</p>

  <p>“Annem,” dedi Angouleme sonra, bakışlarını ateşe çevirerek, “soylu biriydi, hem de önde gelen bir aileye mensuptu. Soyunun armasında bir deniz kedisi yer alıyordu, aslında sana göstermek isterdim, üzerinde bu uğursuz hayvanın olduğu bir madalyonum vardı ama zar oyununda kaybettim… Bu boktan soy beni reddetti çünkü annem sözde ayaktakımından biriyle, sanırım ahır işçisi bir çocukla ilişkiye girmişti ve benim piç olduğum konuşuluyordu. Yüzkarasıydım, onurlarına sürülmüş bir lekeydim. Böylece beni uzak akrabalardan birinin yanına vermişlerdi. Gerçi bu ailenin armasında bir kedi ya da köpek bile yoktu, hiçbir hayvan yoktu ama aile bana iyi davrandı. Beni okula yolladılar ve genel olarak pek dövmediler… Yine de kimliğimi, çalılıkların arasında yapılmış olduğumu her fırsatta yüzüme vurdular. Annem küçüklüğümde üç ya da dört kez beni görmeye geldi. Sonra ayağı kesildi. Benim de umurumda değildi zaten…”</p>

  <p>“Suçluların arasına nasıl düştün?”</p>

  <p>“Sorgu hâkimi gibisin!” diye tısladı kız, yüzünü buruşturup. “Suçluların arasına, hıh! Ahlak yolundan çıkarak değil mi?”</p>

  <p>Kendi kendine bir şeyler homurdandı, ceketinin cebini yokladı, sonra Witcher’in ne olduğunu göremediği bir şey çıkardı.</p>

  <p>“Tek gözlü Fulko,” dedi kız belli belirsiz, bir yandan da bir şeyi diş etine sürüp sonra da burnundan çekerek, “aslında çok da kötü biri değil. Alacağını aldı ama tozu bana bıraktı. Bir tutam ister misin, Witcher?”</p>

  <p>“Hayır. Senin de almamanı yeğlerdim.”</p>

  <p>“Neden?”</p>

  <p>“İşte.”</p>

  <p>“Cahir?”</p>

  <p>“Fisstech kullanmam ben.”</p>

  <p>“İyilik meleklerinin arasına düşmüşüm meğer.” Başını iki yana salladı. “Birazdan ahkâm kesmeye başlarsınız, tozun kör, sağır ve kel yaptığını anlatırsınız mutlaka, değil mi? Gerizekâlı bir çocuk doğuracağımı da.”</p>

  <p>“Boş ver, Angouleme, hikâyeni tamamla sen.”</p>

  <p>Kız sarsılırcasına hapşırdı. “Peki nasıl istersen. Nerede kalmıştık… Hah. Biliyorsun Nilfgaard’la savaş başlamıştı, akrabalarımız malını mülkünü kaybetti ve evlerini terk etmek zorunda kaldı. Üç çocukları vardı zaten, ben onlara artık yük olmaya başlamıştım, böylece beni, bir tapınağın rahipleri tarafından yönetilen bir yurda bıraktılar. Çok geçmeden pek eğlenceli bir yer olduğunu anlamıştım. Sıradan bir genelev, bir kerhaneydi bildiğin. Meyveyi ham, çekirdeğini beyaz sevenler için anlıyor musun? Küçük kızlar yani. Bir de oğlanlar. Ben oraya gittiğimde yaşım geçmişti bile, bana göre müşteri bulamadılar…”</p>

  <p>Hiç umulmadık bir anda yüzünün kızardığı mum ışığında bile gözden kaçmıyordu. “Neredeyse bulamadılar,” diyebildi sonra.</p>

  <p>“Kaç yaşındaydın?”</p>

  <p>“On beş. Orada bir kızla ve beş oğlanla tanıştım, benim yaşlarımdaydılar ya da benden biraz büyüktüler. Bir çırpıda anlaştık. Efsaneleri ve söylenceleri hepimiz biliyorduk. Deli Dei, Karasakal, Cassini Kardeşler… Sokağı, özgürlüğü, eğlenceli haydut yaşamını istiyorduk! Neden, diye sorduk aramızda, önümüze günde iki öğün yemek koyuyorlar diye iğrenç heriflerin siparişi üzerine kıçlarımızı açalım?”</p>

  <p>“Kullandığın sözcükleri seçerken ölçülü ol, Angouleme.</p>

  <p>Biliyorsun, fazlası sağlığa zararlı.”</p>

  <p>Kız kıs kıs güldü, sonra ateşin içine tükürdü. “Amma da ahlak timsalisin! Tamam, konuya geliyorum, canım konuşmak istemiyor zaten. Yurdun mutfağında bıçaklar vardı, bunları taşta bileyip kemerde keskinleştirmek yetiyordu. Sandalyelerin r tornada düzleştirilmiş ayakları cop görevini harika görüyordu. Tek ihtiyacımız at ve paraydı, biz de devamlı müşteri olan iki hergelenin gelmesini bekledik. Moruktu ikisi de, kırk vardılar mutlaka. Geldiler, oturdular, biraz şarap içtiler, papazların her zamanki gibi seçilen gencecik kızı ya da oğlanı özel bir möbleye bağlamasını beklediler… Fakat o gün kimseyi sikemediler!”</p>

  <p>“Angouleme.”</p>

  <p>“Tamam, tamam. Kısacası: İki moruk hergeleyi ve üç papazı geberttik. Bir de kaçmayıp atların başına koşan yardımcının işini bitirdik. Anahtarı kutudan çıkarıp vermek istemeyen tapınak bekçisinin her yerini yaktık, ta ki anahtarı sökülene kadar. Ancak canını bağışladık çünkü sevimli biriydi, iyi niyetliydi her zaman. Sokak eşkıyalığına başladık. Bir günümüz bir günümüzü tutmuyordu, kâh yükseliyor, kâh batıyorduk, kâh birilerinin canına okuyorduk, kâh canımıza okunuyordu. Karnımızın doyduğu da aç kaldığımız da oluyordu. Genelde açtık. Yerde sürünen ne varsa, ne yakaladıysam canlı canlı yiyordum. Hatta bir seferinde uçan bir yavru ejder yedim çünkü undan yapılmış bir tutkalla her yeri yapışmıştı.”</p>

  <p>Susup, elini hızla saman sarısı saçlarında gezdirdi.</p>

  <p>“Geçmiş geçmiştir ama sana şunu söyleyebilirim, yurttan birlikte kaçtığımız arkadaşlardan hiçbiri hayatta değil artık. Son iki arkadaşımın, Owen’in ve Abel’in işini Efendi Fulko’nun adamları bitirdi birkaç gün önce. Abel de benim gibi teslim olmuştu ama kılıcını da yere attığı halde yine de vurup öldürdüler onu. Beni bıraktılar. İyi kalpli olduklarından falan değil. Beni meydanda yere yatırıp üstümden geçeceklerdi ki subayın biri çıkageldi. Eh, sen de darağacından kurtardın beni…”</p>

  <p>Bir an sustu.</p>

  <p>“Witcher?”</p>

  <p>“Dinliyorum.”</p>

  <p>“Sana karşı duyduğum minneti nasıl göstereceğimi biliyorum şimdi. Eğer istersen…”</p>

  <p>“Anlamadım?”</p>

  <p>“Atların durumuna bir bakayım,” dedi Cahir aceleyle ve yerinden kalkıp pelerinini omzuna attı. “Biraz dolaşayım, ayaklarım açılsın…”</p>

  <p>Kız hapşırdı, burnunu çekti, hafifçe öksürdü. , “Tek kelime etme, Angouleme,” diye kızı azarladı Geralt, geçekten kızmış, utanmış, altüst olmuştu. “Sakın!”</p>

  <p>Kız yeniden hafifçe öksürdü. “Beni hiç mi arzulamıyorsun?</p>

  <p>Birazcık olsa da mı?” .</p>

  <p>“Milva’nın kemerini sırtına iyi yedin, sümüklü. Derhal susmazsan devamı benden gelecek.”</p>

  <p>“Tamam, sustum.” z M</p>

  <p>“Aferin.”</p>

  <p>Eğilmiş, bükülmüş çamlarla dolu yamaç, çukurlardan ve hendeklerden geçilmiyordu, hepsi işaretlerle donatılmış, ahşap merdivenlerle ve iskelelerle birbirine bağlanmıştı. Çukurların arasında kazıklarla desteklenmiş geçici köprüler yükseliyordu. Bu köprülerin bazılarından el arabalarıyla telaşlı insanlar geçiyordu. İlk bakışta içi taşlarla dolu çamurlu topraktan ibaret görünen arabaların içindeki malzemeler, köprülerden kare şeklindeki kocaman teknelere boşaltılıyordu. Daha doğrusu el arabalarından boşaltılan malzeme küçük, birbirlerinden tahta parçalarıyla ayrılmış teknelerden oluşan bir yapının içine dolduruluyordu. Ormanlık bir tepeden inip tahta oluklardan akan sular teknelerin içine gürül gürül doluyordu. Sular sonra bayır aşağı akıp gidiyordu.</p>

  <p>Angouleme atından indi, Geralt’a ve Cahir’e de inmeleri için işaret etti. Onlar da atlarını çitlerin önünde bırakıp su sızdıran olukların ve boruların dibindeki bataklığa bata çıka binaya doğru ilerlediler.</p>

  <p>“Burada demir cevheri yıkaması yapılıyor,” dedi Angouleme düzeneği göstererek. “Şuradaki galeriden malzeme çıkarılıyor, tekneye boşaltılıyor ve dereden gelen suyla yıkanıyor. Dibe çöken maden dışarı alınıyor. Belhaven çevresinde çok sayıda maden ocağı ve maden yıkama tesisi vardır. Maden vadilere, Mag Turgaya nakledilir, orada demir eritme fırınları ve dökümhaneler bulunur. Bunun nedeni de orada ormanlar olması ve madeni eritmek için odun gerekmesi…”</p>

  <p>“Konferans için teşekkürler,” diye kızın sözünü kesti Geralt, yüzünü ekşiterek. “Yaşamım boyunca çok maden gördüm ve eritmek için neyin gerekli olduğunu bilirim. Bizi hangi amaçla buraya getirdiğini hâlâ açıklamayacak mısın?”</p>

  <p>“Bir ahbabımla sohbet etmek için. Burada ustabaşılık yapıyor. Gelin benimle. Aa, gördüm bile! Şurada, marangozhanenin orada. Gelin.”</p>

  <p>“Şu cüce mi?”</p>

  <p>“Evet. Adı Golan Drosdeck. Dediğim gibi kendisi…”</p>

  <p>“Ustabaşı. Öyle dedin. Ama onunla ne konuşacağını söylemedin.”</p>

  <p>“Şu postallarınızın haline bakın.”</p>

  <p>Geralt ve Cahir hemen ayaklarına baktılar, tuhaf kırmızı renkte bir çamura bulanmışlardı.</p>

  <p>“Aradığınız yarı elfin çizmeleri,” diye söze başladı Angouleme kendisine soru sorulmasını önlemek için, “Bülbül’le konuşurken aynen böyle kırmızımsı bir çamur içindeydi. Çaktınız mı durumu?”</p>

  <p>“Şimdi evet. Peki ya cüce?”</p>

  <p>“Ona hiç laf atmayın. Konuşma işini ben üstleniyorum. Sizi, konuşmayan ancak vuran türden adamlardan sansın. Asın suratlarınızı.”</p>

  <p>Surat asmak ikisine de zor gelmemişti. Onlara bakan madencilerden bazıları hemen bakışlarını kaçırdı, diğerleri ağızlarını açıp kalakaldılar. Yollarına çıkanlar hemen kenara çekildiler. Geralt bu tavırların nedenini tahmin edebiliyordu. Onun ve Cahir’in yüzü hâlâ morluklarla, sıyrıklarla ve şişliklerle doluydu. Milva’nın attığı dayağın izleriydi bunlar. Birbirlerinin suratını yumruklamaktan hoşlanan, bir başkasının ağzını dağıtmak için ikiletmeyen mahluklar gibi duruyorlardı.</p>

  <p>Angouleme’in ahbabı olan cüce, girişinde “Marangozhane” yazılı bir binada iki ahşap doğramadan oluşturulmuş bir tablanın üzerine bir şey çiziyordu. Üçlünün geldiğini fark edince fırçayı elinden bıraktı, kaşlarını çatıp izlemeye koyuldu. Kır sakallı yüzünde ansızın bir şaşkınlık ifadesi belirdi. “Angouleme?”</p>

  <p>“Selam, Drosdeck.”</p>

  <p>“Sen misin bu?” Cücenin ağzı açık kalmıştı. “Sen misin gerçekten?”</p>

  <p>“Hayır, ben değilim. Peygamber Lebioda az önce dirilmiş, şimdi karşında duruyor. Bir soru daha sor, Golan. Bakarsın biraz daha zekice olur.”</p>

  <p>“Şakanın yeri değil, sarıkız. Seni bir daha görebileceğimi hiç ummuyordum. Beş gün önce Katır uğradı buraya, seni yakaladıklarını ve Riedbrune’da kazığa oturttuklarını anlattı. Üstelik haberin doğruluğu üzerine yemin etti!”</p>

  <p>“Her şeyde bir hayır vardır.” Kız omuzlarını silkti. “Katır senden şimdi borç para ister ve iade edeceğine yemin ederse, yemininin değerini biliyor olacaksın.”</p>

  <p>“Önceden de biliyordum bunu,” dedi cüce, göz kırptı ve burnunu tavşanlar gibi kıvırdı. “Önümde takla bile atsa tek kuruş borç vermem ona. Hayatta ve sağlıklı olmana sevindim kız, çok sevindim! Belki bana olan borçlarını bile kapatırsın ha?”</p>

  <p>“Belki. Kim bilir?”</p>

  <p>“Yanındakiler kimdir, sarıkız? “</p>

  <p>“Yakın dostlarım.”</p>

  <p>“Ağızları da sağlam… Yolculuk nereye?”</p>

  <p>“Her zamanki gibi sapa yollara.” Kız, Witcher’in tehdit dolu bakışlarına aldırmadan burnundan bir tutam fisstech çekti, kalan tozu ovalayarak diş etlerine yedirdi. “Çeker misin, Golan?”</p>

  <p>“Eh, hadi.” Cüce elini uzattı, kızın armağan ettiği bir tutam uyuşturucuyu burnundan içine çekti.</p>

  <p>“Aslına bakarsan,” diye sözlerini sürdürdü kız, “Belhaven’a gideceğim. Bülbül çetesiyle oralarda mıdır, haberin var mı?”</p>

  <p>Golan Drosdeck başını yan yatırdı. “Bana bak sarıkız, Bülbül’e yaklaşayım deme. Kış uykusundan zorla uyandırılan sansar misali sana çok kızgınmış.”</p>

  <p>“Oha! Beni iki atla birlikte sivri kazığa oturttuklarını duyunca duyguları değişmemiş mi peki? Acımamış mı bana? Gözyaşı döküp sakalına sümüklerini akıtmamış mı?”</p>

  <p>“Hayır, zerre kadar acımamış. Hatta Angouleme şimdi epeydir hak ettiği bir şeye, götünde sırığa kavuştu, demiş.”</p>

  <p>“Kaba herife bak hele! Terbiyesiz bok çuvalı. Vali Fulko duysa, toplumun posası, derdi. Bense lağım posası diyorum!”</p>

  <p>“Böyle lafları o duymadan söylemelisin bence, sarıkız. Belhaven çevresinde dolaşmamalı, o kentten kesinlikle uzak durmalısın. Ancak kente ille de girmek zorundaysan, o zaman tebdili kıyafetle…”</p>

  <p>“Golan bilgiçlik taslamasan olmaz, değil mi!”</p>

  <p>“Buna asla cesaret edemem.”</p>

  <p>“Şimdi dikkatli bak, cüce.” Angouleme, ayağını marangozhanedeki merdivenin bir basamağına koydu. “Sana bir soru soracağım. Yanıt vermekte acele etme. İyi düşün.”</p>

  <p>“Sor.”</p>

  <p>“Son zamanlarda bir yarı elf uğradı mı buralara? Buralı değil, bir yabancı.”</p>

  <p>Golan Drosdeck ciğerlerini havayla doldurdu, gürültüyle hapşırdı, burnunu elinin tersiyle sildi. “Yarı elf mi dedin? Ne yarı elfi?</p>

  <p>“Salağa yatma, Drosdeck. Bir iş için Bülbül’ü kiralayan biri. Birini öldürmek için. Bir Witcher’i…”</p>

  <p>“Witcher mı dedin?” Golan Drosdeck yerdeki tablayı alıp gülümsedi. “Bak sen şu işe! Ne tuhaf bir rastlantı bu? Biz de şimdi bir Witcher arıyoruz, işte bu levhaları hazırlayıp çevreye asacağız. Bak: Witcher aranıyor, ücret dolgundur, kalacak yer ve yemek sağlanır, detaylar maden ocağı ‘Küçük Babette’ yönetiminden öğrenilebilir. Hı, ‘detay’ nasıl yazılır, ‘y’ tek mi, yoksa çift mi olacak?”</p>

  <p>“Sen ‘ayrıntı’ yaz. Maden ocağında neden Witcher’a ihtiyacınız var ki?”</p>

  <p>“Ne biçim soru bu? Canavarlara karşı işte, başka neden olacak?”</p>

  <p>“Hangi canavarlar?”</p>

  <p>“Taktak ve barbegazi. Alt katmanlarda çok fazla çoğaldılar.” Angouleme, Geralt’a bir bakış attı, o da başını hafifçe sallayarak neden söz edildiğini bildiğini anlattı. Geralt sonra manidar bir şekilde hafifçe öksürüp asıl konuya dönülmesini istediğini gösterdi.</p>

  <p>“Evet, konumuza dönelim.” Kız, durumu hemen kavramıştı. “Bu yarı elf hakkında ne biliyorsun?”</p>

  <p>“Böyle birinden haberim yok.”</p>

  <p>“Sana iyice düşünmeni söylemiştim.”</p>

  <p>“Aynen öyle yaptım.” Golan Drosdeck yüzünde ansızın kurnaz bir ifade belirdi. “Düşündüm ve bu konuda bir şey bilmenin kârlı olmayacağına karar verdim.”</p>

  <p>“Yani?..”</p>

  <p>“Yanisi şu, burası karışık. Bölgede huzur yok, zor günlerden geçiyoruz. Çeteler, Nilfgaardlılar, ‘Özgür Yamaçlar’ gerillaları… Hele de çeşitli yabancı unsurlar, yarı elfler. Her biri gerginlik yaratmaya bakıyor…”</p>

  <p>“Yani?..” Angouleme burnunu buruşturdu.</p>

  <p>“Yanisi şu, bana borcun var, sarıkız. Borcunu ödemek yerine, yeni borçların altına girmek istiyorsun. Hem de ağır bir borcun altına çünkü benden istediğin şey, kafana bir tane yemene sebep olabilir. Öyle yumruk falan da değil üstelik, sivri uçlu bir kazma yiyebilirsin. Hem bundan benim çıkarım ne? Bir yarı elf hakkında bilgi sahibi olmak bana bir şey kazandıracak mı? Bir şey verilecek mi karşılığında? Söz konusu yalnızca riskse ve ucunda kâr namına hiçbir şey yoksa…”</p>

  <p>Geralt’ın sabrı taşmıştı artık. Sohbetten sıkılmış, cücenin dilinden ve tarzından rahatsız olmuştu. Aniden uzanarak cüceyi sakalından yakaladı, kendine doğru çekti, sonra geriye doğru itti. Golan sendeledi, boya kovasına takılıp düştü. Witcher ona doğru atladı, tek dizini göğsüne bastırıp hançerini gözlerinin önünde gezdirdi. “Senin kârın,” diye homurdandı, “canını kurtarmak olabilir. Konuş.”</p>

  <p>Golan’ın gözleri sanki yuvalarından fırlayıp çevrede gezintiye çıkacakmış gibi duruyordu.</p>

  <p>“Konuş,” diye yineledi Geralt. “Ne biliyorsan anlat. Yoksa gırtlağını keserim ve sen daha kan kaybından ölemeden boğulursun. ..”</p>

  <p>“Rialto…” diye inledi cüce. “Rialto madeninde..</p>

  <p>“Rialto” maden ocağı, “Küçük Babette”ten ve Angouleme, Geralt ve Cahir’in önünden geçtikleri “Bahar Manifestosu,” “Eski Maden”, “Yeni Maden”, Nisan Bir”, “Dulcinella”, “Ortak Hedef” ve “Mutlu Ocak” adlı diğer maden ocağı ve maden işletmelerinden sadece birkaç ufak konuda farklıydı. Hepsinde hummalı bir çalışma vardı, hepsinde galerilerden ve kuyulardan çıkarılan kirli toprak teknelere boşaltılıp yıkanıyordu. Hepsinde o kızıl çamurdan bolca vardı.</p>

  <p>“Rialto” bir tepenin zirvesine yakın konumdaki bir maden ocağıydı. Dağın tepesi oyulup ocağa dönüştürülmüştü. Asıl maden yıkama işlemi, dağın yan tarafının içine kesilerek açılmış bir sette gerçekleşiyordu. Burada, dik inen bir duvarın dibinde, galeri ağızlarının bulunduğu noktada, tekneler, arklar ve ocağın diğer ekipmanları bulunuyordu. Burada ayrıca ahşap kulübelerden, barakalardan, ambarlardan ve ağaç kabuklarıyla çevrili kulübelerden meydana gelen bir mahalle vardı.</p>

  <p>“Buradan kimseyi tanımıyorum,” dedi kız, atının dizginini çitlere bağlarken. “Yine de idarecisiyle konuşmaya çalışalım. Geralt, becerebilirsen adamın hemen gırtlağına sarılıp bıçağınla tehdit etme.”</p>

  <p>“Bilgiçlik taslamayı bırak, Angouleme.”</p>

  <p>Görüşme yapamadılar. Muhtarın çalışma odasının bulunduğunu düşündükleri binaya bile giremediler. Madenlerin arabaya yüklendiği küçük bir meydanda beş atlıyla karşılaştılar.</p>

  <p>“Ah, lanet olsun,” dedi Angouleme. “Lanet olsun, bakın rüzgâr kimleri getirmiş buralara.”</p>

  <p>“Mesele nedir?”</p>

  <p>“Bülbül’ün adamları bunlar. Haraç toplamaya gelmişler. Beni görüp tanıdılar. Lanet olsun, lanet olsun! Şimdi ayvayı yedik işte…”</p>

  <p>“Bir numara çekemez misin onlara?” diye mırıldandı Cahir.</p>

  <p>“Çok zor.”</p>

  <p>“Neden?”</p>

  <p>“Çeteden kaçarken Bülbül’den bir şeyler yürütmüştüm. Bunu asla bağışlamazlar. Yine de şansımı deneyeceğim. Hiç sesinizi çıkarmayın fakat gözünüzü dört açın ve hazır olun. Her şeye.”</p>

  <p>Atlılar yaklaştılar. Öndeki iki kişiden kırlaşmış uzun saçları olan sırtına kurt postu giymişti; genç ve sırık gibi olan ise, muhtemelen yüzündeki sivilceleri gizlemek için sakal bırakmıştı. Oralı değilmiş gibi davranmalarına karşın Angouleme’i süzen bakışlarındaki kin Geralt’ın gözünden kaçmamıştı.</p>

  <p>“Sarıkız.”</p>

  <p>“Novosad. Yirrel. Selam. Ne güzel bir gün. Ne yazık ki yağmurlu.”</p>

  <p>Kır saçlı, atından indi, daha doğrusu sağ bacağını atın boynunun üstünden geçirip atladı. Diğerleri de indiler atlarından. Kır saçlı, dizginlerini Yirrel adlı sakallı sırığa verip yaklaştı.</p>

  <p>“Bizim çenesi düşük budalamız, görüyorum ki hayattasın ve sağlığın yerinde.”</p>

  <p>“Kanlı canlı hem de.”</p>

  <p>“Ukala sümüklü! Kanlı olduğuna dair dedikodular yayıldı ama kazığın üstünde, diye duymuştuk. Tek gözlü Fulko’nun seni enselediği konuşuluyordu. Hatta dedikodulara göre işkence sırasında tarlakuşu gibi ötmüşsün, ne sorsalar anlatmışsın!”</p>

  <p>“Dedikodulara göre Novosad,” diye tısladı Angouleme, “annen müşterilerden yalnızca dört para istermiş ama yine de ikiden fazla veren çıkmazmış.”</p>

  <p>Haydut, yüzünde küçümseyen bir bakışla kızın ayaklarının dibine tükürdü.</p>

  <p>Angouleme kedi gibi tısladı yeniden. “Novosad,” dedi küstah bir edayla ve ellerini beline koydu, “Bülbül’le bir işi görüşmem gerekiyor.”</p>

  <p>“İlginçmiş. O da seninle aynı şeyi yapmak istiyor.”</p>

  <p>“Çeneni tut da ben konuşmak istediğim sürece aç kulaklarını dinle. İki gün önce, Riedbrune’dan bir mil kadar mesafede, ben ve bu iki dostum, Bülbül’ün onu öldürme görevini üstlendiği Witcher’ın işini bitirdik. Bastı mı kafan?”</p>

  <p>Novosad, bakışlarını çete arkadaşları üzerinde manidar bir ifadeyle gezdirdi, sonra eldivenlerini düzeltip Geralt’ı ve Cahir’i süzdü. “Yeni dostların,” dedi sonra yayarak. “Hah, din adamı olmadıkları suratlarında yazılı zaten. Witcher’in işini bitirmişler, öyle mi? Nasıl olmuş? Sırtından hançerleyerek mi? Ya da uykusunda mı halletmişler?”</p>

  <p>“Bu önemsiz bir ayrıntı.” Angouleme yüzünü maymun gibi buruşturdu. “Ama önemli ayrıntı şu ki ünlü Witcher nalları dikti. Bülbül’le kapışmak ya da ona zorluk çıkarmak istemiyorum. Ancak iş iştir. Yarı elf size avans vermiş, onda gözüm yok, o sizin paranız, emeğinizin ve masrafların karşılığı. Fakat yarı elfin iş bittikten sonra vermeyi vaat ettiği ikinci taksit benim hakkımdır.”</p>

  <p>“Hakkın mı?”</p>

  <p>“Elbette!” Angouleme, alaycı tona aldırmadı. “Çünkü biz anlaşma koşulunu yerine getirdik, Witcher’ı öldürdük, bunun kanıtlarını yarı elfe gösterebiliriz. Ben hakkım olanı alıp mavi ve sisli uzaklara karışacağım. Söylediğim gibi, Bülbül’le rekabet etmek gibi bir niyetim yok, çünkü yamaçlara ikimiz birden sığamayız. Ona bunları aktar, Novosad.”</p>

  <p>“Bu kadar mı?” Atlı yine zehir saçarak alaycı bir ifadeyle sırıttı.</p>

  <p>“Bir de öpücük yolluyorum,” diye homurdandı Angouleme. “Benim yerime ona kıçını sen dönebilirsin, perprocura.<sup>7</sup>”</p>

  <p><sup>7</sup> (Lat.) Vekaleten, (ç. n.)</p>

  <p>“Benim daha iyi bir fikrim var,” dedi Novosad, arkadaşlarına göz ucuyla bakarak. “Ona kıçının gerçeğini götüreceğim, Angouleme. Ellerini kollarını zincire vurup seni ona götüreceğim. Seni Angouleme, ellerin kolların bağlı halde ona götüreceğim, o zaman seninle her şeyi konuşup açığa kavuşturur. Sonra da anlaşırsınız. Örneğin yarı elf Schirru’yla yapılan anlaşma gereği ödenecek paranın kimin hakkı olduğunu. Çaldıklarının nasıl geri ödeneceğini. Kuzey İniş’in hepimize nasıl dar geleceği durumunu. Böylece her şey düzenlenmiş olur. Bütün ayrıntılarıyla.”</p>

  <p>“Burada küçük bir sorun var.” Angouleme ellerini belinden indirdi. “Beni Bülbül’e nasıl götürmeyi düşünüyorsun, Novosad?”</p>

  <p>“Canım şöyle işte!” Haydut elini uzattı. “Gırtlağından tuttuğum gibi!”</p>

  <p>Geralt yıldırım hızıyla sihiU’mi çekip, Novosad’ın burnunun ucuna dayadı. “Hiç önermem,” diye hırladı.</p>

  <p>Novosad geriye doğru sıçrayıp kılıcını çekti. Yirrel bir ıslık sesi eşliğinde palasını sırtında taşıdığı kınından çekti. Diğerleri de aynı hareketi yaptı.</p>

  <p>“Hiç önermem,” diye yineledi Witcher.</p>

  <p>Novosad sövdü. Dönüp arkadaşlarına baktı. Hesabı çok zayıftı ama beş kişinin üç kişiden epeyce fazla olduğu sonucuna vardı yine de. “Saldırın!” diye bağırdı ve Geralt’ın üzerine atıldı. “Bitirin işlerini!”</p>

  <p>Witcher, yarım dairelik bir dönüşle darbeyi savuşturdu ve kılıcını yukarı doğru sallayıp haydudu şakağından yakaladı. Novosad yere düşmeden önce Angouleme kolunu kaldırarak öne eğilmişti. Havada bir hançer süzüldü, ona saldırmaya çalışan Yirrel sendeledi; çenesinin altında fildişinden bir sap uzanıyordu şimdi. Kaması elinden düşen haydut, iki eliyle sarıldığı bıçağı boynundan öyle bir hırsla çekip çıkardı ki kanlar fışkırdı. Bunun üzerine Angouleme sıçradı, Yirrel’in göğsüne bir tekme savurarak onu yere devirdi. Bu arada Geralt bir haydudu daha yere sermişti. Cahir önüne çıkan hayduda Nilfgaard kılıcını savurdu ve haydudun başı karpuz gibi yere düştü. Geriye kalan son eşkıya kaçıp atının sırtına atladı. Cahir kılıcını havaya kaldırdı, bıçağından tutup mızrak gibi attı ve kılıç haydudun iki kürek kemiğinin ortasına saplandı. At kişnedi, başını sağa sola savurdu, dizlerinin üzerine çöktü, çifte atmaya başladı ve eli dizginlerin kayışına dolanmış cesedi, kırmızıya boyanan bataklığın içinden sürükledi.</p>

  <p>Bütün bunlar, beş kalp atışı süresince yaşanmıştı.</p>

  <p>“Milleeeet!” diye bağırdı biri binaların arasından. “Milleeeet! İmdaaat! Katil, katil var, öldürüyorlar!”</p>

  <p>“Orduyu! Askerleri çağırın!” diye bağırdı bir başka madenci ve dünyanın her yerinde asırlardır olduğu gibi olanları seyretmek ve insanların yolunu tıkamak için mantar gibi biten çocukları zorla kenara itti.</p>

  <p>“Biri koşup, askerleri çağırsın!”</p>

  <p>Angouleme silahını yerden aldı, sildi ve postalının koncuna soktu. “İsteyen buyursun, koşsun!” diye bağırdı adamlara, çevresine bakarak. “Siz kör müsünüz, madenciler? Canımızı kurtardık! Soysuzlar üzerimize çullandılar! Tanımıyor musunuz onları? Başınıza yeterince iş açmadılar mı? Sizden zorla aldıkları haraçlar az mı geldi yoksa? “</p>

  <p>Gürültülü bir şekilde hapşırdı. Sonra hâlâ seğiren Novosad’ın kemerinden para kesesini koparıp aldı, Yirrel’in üzerine eğildi.</p>

  <p>“Angouleme.”</p>

  <p>“Ne var?”</p>

  <p>“Yapma.”</p>

  <p>“Nedenmiş o? Ganimet bu! Yoksa paraya mı sıkışıksın?” “Angouleme…”</p>

  <p>“Hey, baksanıza,” diye tok bir ses duyuldu ansızın. “Gelin buraya.”</p>

  <p>, Alet deposu olarak kullanılan barakanın kapısında üç adam duruyordu. İkisi güçlü kuvvetliydi, saçları kısacık kesilmişti, alınları dardı, kuşkusuz zekâları da dar ve kısıtlıydı. Tok sesin sahibi üçüncüsü ise olağanüstü uzun boylu, siyah saçlı, heybetli biriydi.</p>

  <p>“Olaydan önceki konuşmalara istemeden tanıklık ettim,” dedi adam. “Witcher’ın öldürüldüğüne inanmak istememiştim, bu sözlerin uydurma olduğunu sanmıştım. Lakin şimdi öyle düşünmüyorum. Gelin, barakaya girin.”</p>

  <p>Angouleme derin derin soludu. Belli belirsiz başını sallayan Geralt’a baktı.</p>

  <p>Adam yarı elfti.</p>

  <p>Yarı elf Schirru boylu posluydu, boyu 1,80 metreyi aşkındı. Uzun, sırtına inen siyah saçlarını atkuyruğu yapmıştı. Melezliği, badem şeklinde iri, kedilerinki gibi sarıyeşil renklerindeki gözlerinden belliydi.</p>

  <p>“Witcher’i öldürdünüz demek,” diye yineledi sevimsiz bir gülümsemeyle. “Yani Bülbül lakaplı Homer Straggen’den önce davrandınız? İlginç, çok ilginç. Kısacası size elli florin vermemi istiyorsunuz. İkinci taksiti. Bu durumda Straggen ödediğim elliyi boşuna kapmış oldu. Size iade edeceğini düşünmüyorsunuzdur sanırım? “</p>

  <p>“Bülbül’le neyi nasıl halledeceğim kimseyi ilgilendirmez,” dedi Angouleme. Bir sandığın üzerine oturmuş bacaklarını sallıyordu. “Witcher’la ilgili anlaşmanın ucunda bir görev vardı. Biz bu görevi yerine getirdik. Biz getirdik, Bülbül değil. Witcher öbür tarafı boyladı. Arkadaşlarının üçü de öbür tarafta artık. Yani anlaşma yerine getirildi.”</p>

  <p>“En azından böyle olduğunu söylüyorsunuz. Olay nasıl gelişti?”</p>

  <p>Angouleme bacaklarını sallamayı bırakmamıştı. “Yaşlandığımda,” dedi her zamanki küstah tarzıyla, “hayat hikâyemi yazacağım. Olayın nasıl geliştiğini orada anlatacağım, en ufak ayrıntısına kadar. O zamana kadar sabretmeniz gerekecek, Efendi Schirru.”</p>

  <p>“Sizin için bu kadar sıkıntılı demek,” dedi melez buz gibi bir sesle. “Bu işi hunharca ve sinsice hallettiniz demek.”</p>

  <p>“Rahatsız mı etti sizi?” diye sordu Geralt.</p>

  <p>Schirru ona dikkatle baktı.</p>

  <p>“Hayır,” dedi bir süre sonra. “Rivyah Witcher Geralt daha iyi bir sonu hak etmemişti. Avanağın, salağın biriydi. Eğer daha rahat, düzgün ve onurlu bir ölümle gitseydi bu olaydan efsaneler doğardı. Efsane olmayı hak etmedi o.”</p>

  <p>“Ölüm ölümdür.”</p>

  <p>“Her zaman değil.” Yarı elf başını hayır anlamında sallarken, gözlerini Geralt’ın kapüşonunun gölgesinde kalan gözlerinden ayırmıyordu. “Emin olun, her zaman değil. Ölümcül darbeyi vuran sanırım şendin.”</p>

  <p>Geralt yanıt vermedi. İçinden şiddetle; melezi atkuyruğundan tutup yere devirmek, bildiği ne varsa ağzından almak ve kılıcının topuzuyla dişlerini teker teker dökmek geliyor ama kendini tutuyordu. Çünkü aklı, Angouleme’in uydurduğu numaranın daha iyi sonuçlar verebileceğini söylüyordu.</p>

  <p>“Nasıl isterseniz,” dedi Schirru, beklediği yanıtı alamayınca. “Olayın seyrinin rapor edilmesinde ısrarcı davranmayacağım. Belli ki bu konuda konuşmak içinizden gelmiyor, belli ki ortada övünebileceğiniz bir şey yok. Tabii susmanızın bambaşka bir nedeni yoksa… Örneğin hiçbir şeyin gerçekleşmemiş olması gibi. Sözlerinizin doğruluğunu gösterecek kanıtlarınız var , mı acaba?”</p>

  <p>“Witcher’ı öldürdükten sonra sağ elini kestik,” dedi Angouleme istifini bozmadan. “Ama daha sonra bir rakun bizden çalıp yedi.”</p>

  <p>“Elimizde bir tek bu var.” Geralt gömleğini açıp kurt başlı madalyonu çıkardı. “Witcher boynunda bunu taşıyordu.” r “Bakabilir miyim?”</p>

  <p>Geralt fazla duraksamadı.</p>

  <p>Yarı elf madalyonu elinde tarttı. “Şimdi inandım,” dedi r ağır ağır. “Şu süslü püslü şey dehşet biçimde sihir yayıyor.</p>

  <p>Böyle bir şey Witcher’dan başkasında olmaz.”</p>

  <p>“Ve de bir Witcher,” diye sözü aldı Angouleme, “içinde zerre kadar can kalmış olsa bunu kimseye vermezdi. Yani elinizde tuttuğunuz mutlak bir kanıttır. O halde parayı masaya koy bakalım.”</p>

  <p>Schirru madalyonu dikkatle cebine soktu, ceketinden bir deste kâğıt para çıkardı, masanın üzerine koyup eliyle düzeltti. “Buyurun.”</p>

  <p>Angouleme sandıktan sıçrayarak indi, kalçalarını çocuk gibi sallayarak yaklaştı, masanın üzerine eğildi. Schirru onu saçlarından yakaladığı gibi masa tablasının üzerine yatırdı ve gırtlağına bıçak dayadı. Kız, çığlık atmaya bile fırsat bulamamıştı.</p>

  <p>Geralt ve Cahir hemen kılıçlarına davranmışlardı ama çok geçti.</p>

  <p>Yan elfin yardımcıları, dar alınlı azmanlar demir kancalarını kapmış ve yaklaşmışlardı bile.</p>

  <p>“Kılıçları atın yere,” diye hırladı Schirru. “İkiniz de atın yere, yoksa kızı gebertirim.” ; “Dinlemeyin…” diye başladı Angouleme ama söyleyeceklerini tamamlayamadan bir çığlık attı çünkü yarı elf yumruğunu hızla saçlarına dolamıştı. Bununla yetinmemiş, hançeriyle kızın derisini çizmişti çünkü kızın boynundan sicim gibi kan süzülüyordu şimdi.</p>

  <p>“Atın kılıçları yere, dedim! Ciddiyim!”</p>

  <p>“Bakarsın anlaşırız?” Geralt içinde yükselen öfkeye aldırmamaya çalışıyordu çünkü zaman kazanmaya karar vermişti.</p>

  <p>“Uygar insanlar gibi konuşamaz mıyız?”</p>

  <p>Yarı elf pis pis sırıttı. “Anlaşmak mı? Seninle mi Witcher? Buraya anlaşmak değil, senin işini bitirmek için yollandım. Seni sütü bozuk. Kılık değiştirdin, rol yaptın ama seni tanıdım, görür görmez tanıdım hem de. Seni bana bütün ayrıntılarınla tarif ettiler. Seni böylesine ayrıntılı tarif edenin kim olduğunu anlamışsındır sanırım? Seni nerede, kimlerin yanında bulabileceğimi bildireni tahmin edebiliyor musun? Tabii canım, anlamışsındır.”</p>

  <p>“Bırak kızı.”</p>

  <p>“Fakat seni yalnızca tariflerden tanımıyorum,” diye sözlerini sürdürdü Schirru; Angouleme’i bırakmayı aklının ucundan bile geçirmiyordu. “Seni daha önce görmüştüm. Hatta bir seferinde izini sürmüştüm. Temerya’da. Temmuzda. Dorian şehrine kadar atımla peşinden gelmiştim. Avukatların, Codringher ve Fenn’in yaşadıkları eve kadar. Düşünebiliyor musun?”</p>

  <p>Geralt kılıcını, bıçağın yaydığı ışık yarı elfin gözüne girecek biçimde çevirdi. “Pat olup kaldık şimdi. Bu durumdan nasıl çıkacağını çok merak ediyorum, Schirru,” dedi sonra buz gibi sesle. “Bence iki yol var: Birincisi, kızı derhal bırakırsın. İkincisi, kızı öldürürsün… Bir saniye geçmeden de kanların tavana ve duvarlara sıçrar.”</p>

  <p>“Ben üçe kadar saydığımda silahlarınız yerde olacak,” dedi Schirru kızı vahşice saçından çekiştirerek. “Ardından kızın bedenini yarmaya başlayacağım.”</p>

  <p>“Bakalım bu yarma işinde ne kadar yol alabileceksin.</p>

  <p>Bence pek alamayacaksın.”</p>

  <p>“Bir!”</p>

  <p>“İki!” dedi Geralt ve kılıcına havada daire çizdirdi.</p>

  <p>Dışarıdan nal sesleri, kişnemeler, at solumaları ve binlerinin bağırışları geldi.</p>

  <p>“Ne olacak şimdi?” Schirru sırıttı. “Bunu bekliyordum.</p>

  <p>Durum artık pat değil, mat! Dostlarım geldi.”</p>

  <p>“Gerçekten mi?” diye sordu Cahir, pencereden dışarı bakarak. “İmparatorluk hafif süvarilerinin üniformalarını görüyorum ben.”</p>

  <p>“Doğru ama sana mat,” dedi Geralt. “Kaybettin, Schirru.</p>

  <p>Bırak kızı.”</p>

  <p>“Asla.”</p>

  <p>Barakanın kapısı tekmeyle açıldı, çoğu siyah ve tek tip üniforma giymiş en az on kişi içeriye daldı. Onlara sarışın, sakallı ve apoletinde gümüş bir ayı taşıyan biri komuta ediyordu.</p>

  <p>“Que aen suecc’s” diye sordu tehdit dolu bir sesle. “Neler oluyor burada? Şu kıyımın sorumlusu kim? Dışarıda yatan cesetlerin. Derhal anlatın!”</p>

  <p>“Komutanım…”</p>

  <p>“Glaeddyvan vort\ Atın elinizden kılıçları!”</p>

  <p>Denileni yaptılar, çünkü tatar yayları üzerlerine doğrultulmuştu. Schirru’nun bıraktığı Angouleme masadan tam yere atlayacaktı ki gözleri kurbağalarınki gibi patlak, iri yarı, alacalı giyinmiş bir herif yakaladı onu. Kız bağırmak istedi ama eldivenli elini kızın ağzına bastırdı.</p>

  <p>“Şiddet uygulamayalım,” dedi Geralt, apoleti ayılı komutana. “Cani değiliz biz.”</p>

  <p>“Bak hele.”</p>

  <p>“Riedbrune Valisi Fulko Artevelde’nin bilgisi ve onayı dâhilinde hareket ediyoruz.”</p>

  <p>“Bak hele,” diye yineledi ayı ve verdiği işaret üzerine Geralt’ın ve Cahir’in kılıçları yerden alınıp dışarı taşındı. “Sayın Fulko Ardevelde’nin bilgisi ve onayı dâhilindeymiş. Saygın Efendi Artevelde’nin. Duydunuz mu, çocuklar?”</p>

  <p>Adamları -gerek siyah gerekse renkli üniformalılar- böğürerek gülmeye başladı.</p>

  <p>Kurbağa gözlünün pençeleri altında kendini sağdan sola atan Angouleme, bağırmaya çalışıyor ama başaramıyordu. Gerek kalmamıştı zaten. Sırıtan Schirru, kendisine uzatılan eli sıkmadan, siyahlı dört Nilfgaardlı, Cahir’in üzerine çullanmadan ve diğer üç adam tatar yaylarını doğrudan yüzüne doğrultmadan kurbağa gözlü, Angouleme’i adamlarının kollarına itti. Kız, onların kollarında bez bebek gibi sarkıyordu şimdi. Karşı koymayı denemiyordu bile.</p>

  <p>Ayı, ağır adımlarla Geralt’a yaklaştı ve zırhlı eldiven giydiği elini yumruk yapıp apış arasına indirdi. Geralt iki büklüm oldu ama yere düşmedi. Gözünü döndüren öfke onu ayakta tutuyordu.</p>

  <p>“Tek gözlü Fulko’nun kendi çıkarları için kullandığı ilk ahmakların siz olmadığını duymak,” dedi ayı, “belki sizi daha iyi hissettirir. Burada, kimilerinin Bülbül diye tanıdığı Efendi Homer Straggen’le yaptığım kârlı işler onun gözüne batıyor. Bu işler çerçevesinde Homer Straggen’i imparatorluk hizmetlerine dâhil etmiş ve maden ocağının korunması için onu gönüllü savunma birliği komutanı yapmış olmam Fulko’yu çıldırtıyor. Resmen öç alamadığı için de şerefsiz hergeleleri tutup görevlendiriyor.”</p>

  <p>“Bir de Witcher’i,” diye ekledi Schirru yüzünde hain bir gülümsemeyle.</p>

  <p>“Dışarıda,” dedi ayı sesini yükselterek, “yağmurun altında beş ceset yatıyor. İmparatorluk hizmetinde çalışan beş kişiyi öldürdünüz! Maden ocağındaki işleri aksattınız! Kesinlikle kuşkum yok: Sizler casussunuz, sabotajcısınız, teröristsiniz. Bu topraklarda savaş hukuku geçer. Sizleri buradaki olağanüstü hal yasaları gereği ölüm cezasına çarptırıyorum.”</p>

  <p>Kurbağa göz bir kahkaha patlattı. Haydutların sımsıkı tuttuğu Angouleme’e yaklaştı, ani bir hareketle memesine yapıştı ve sıktıkça sıktı.</p>

  <p>“Ee, Sarıkız?” dedi vıraklar gibi, sesi gözlerinden de daha fazla bir kurbağayı andırıyordu. Kendine muhtemelen kendinin koyduğu haydut lakabı onun espri anlayışını yansıtıyordu. Ancak kamuflaj amaçlı bir rumuz olarak düşünülmüşse gerçekten etkiliydi.</p>

  <p>“Yeniden karşılaştık demek,” diye gakladı Bülbül ve kızın memesini çimdikledi. “Sevindin mi?”</p>

  <p>Kız, acıyla inledi.</p>

  <p>“Orospu seni, benden çaldığın incileri ve taşları ne yaptın?”</p>

  <p>“Tek gözlü Fulko emaneten saklıyor hepsini,” diye bağırdı Angouleme, sözde korkmuyormuş hissi uyandırmaya çalışarak. “Git al ondan!”</p>

  <p>Bülbül, gaklayarak kurbağa gözlerini iri iri açtı. Şimdi gerçekten bir kurbağayı andırıyordu, tek eksiği diliyle sinek yakalamaktı. Geralt, gözünü bürüyen öfke bulutu ardında kızı yine Ciri’ye benzetmeye başladı.</p>

  <p>“Yapışın hepsine,” diye buyurdu sabrı taşan ayı. “Atın dışarı.”</p>

  <p>Bülbül’ün, maden ocağını korumakla görevlendirdiği ekipte yer alan haydutlardan biri, “Bir Witcher var aralarında,” dedi, tedirgin bir sesle. “Tehlikeli bir tip bu! Çıplak elle nasıl tutulur? Bize büyü yapar ya da bilmem ne…”</p>

  <p>“Korkma.” Schirru elini gülümseyerek cebine vurdu. “Witcher muskası olmadan sihir yapmayı beceremez, muska bende. Yapışın yakasına!”</p>

  <p>Dışarıda siyah pelerinleriyle bekleyen silahlı başka Nilfgaardlılar ve Bülbül’ün çetesine bağlı alacalı giysili haydutlar vardı. Maden işçilerinden bir grup da orada toplanmıştı. Hiçbir yerden eksik olmayan çocuklar ve köpekler de ortalıkta gezinip duruyordu.</p>

  <p>Bülbül ansızın kontrolünü kaybetti. Sanki içine şeytan girmişti. Öfkeli gaklamalar eşliğinde Angouleme’e okkalı bir yumruk indirdi, kız yere devrilince de defalarca tekme savurdu. Geralt, haydutların elinden kurtulmaya çalışınca ensesine sert bir nesneyle darbe yedi.</p>

  <p>“Riedbrune’da seni kazığa oturttuklarını duymuştuk, küçük fahişe,” diye gakladı Bülbül, Angouleme’in önünde akıl hastaları gibi bir sağa bir sola gidip gelirken. “Demek ki kazık senin kaderin! Evet, kıçında kazıkla gebereceksin sen! Hey, çocuklar, bir direk bulun, ucunu da sivriltin. Elinizi çabuk tutun, hadi!”</p>

  <p>“Bay Straggen,” dedi ayı alnını buruşturarak, “böylesine zaman isteyen vahşi bir infazla eğlenmeye gerek yok bence. Doğru olan esirlerin asılması…”</p>

  <p>Kurbağa gözlünün hain bakışlarını görünce sustu.</p>

  <p>“Sen kes sesini yüzbaşı,” diye gakladı haydut. “Sana karp şunda olmadık görüşler bildirmene izin vermeyecek kadar çok ı- para ödüyorum. Angouleme’e berbat bir ölüm sözü vermiştim, şimdi oynayacağım onunla. İstersen şu ikisini as, onlarla ilgili bir talebim yok.”</p>

  <p>“Ama benim var,” diye araya girdi Schirru. “İkisine de ihtiyacım var. Özellikle de Witcher’a. Özellikle ona. Kızı kazığa oturtmanız epeyce zaman alacağı için, ben de bu süreyi kullanmak istiyorum.”</p>

  <p>- Yaklaşıp kedi gözlerini Geralt’a dikti.</p>

  <p>“Şunu bil ki sütü bozuk,” dedi, “dostun Codringher’in işini Dorian’da ben bitirdim. Bunu, yıllardır hizmetinde bu- lunduğum patronum Efendi Vilgefortz’un emriyle yaptım.</p>

  <p>İ Dostunun karnını bıçakla boydan boya yardım. O iğrenç, küçük canavar Fenn’i ise kendi kâğıtlarının içinde yaktım ve kızarttım. Aslında basitçe şişleyebilirdim onu ama hüngür hüngür ağlayıp ciyaklamasını duyabilmek için biraz zaman harcadım. Ne ağlayıp ne ciyakladı, anlatamam sana, şişe geçirilmiş domuz yavrusu gibiydi. Ulumalarında insani hiçbir yan yoktu.</p>

  <p>“Sana bunları neden anlattığımı biliyor musun? Çünkü seni de basitçe şişleyemem ya da şişletemem. Sana da zaman ve emek harcayacağım. Nasıl zırlayacağını duymak istiyorum. Ölüm ölümdür mü demiştin? Her ölümün öyle olmadığını birazdan göreceksin. Çocuklar, gresörün ziftini tutuşturun. Bir de zincir bulun.”</p>

  <p>Barakanın köşesinde bir şey çatlayıp dağıldı, ardından korkunç gürültüler ve alevler çıkararak patladı. Ham petrol x içeren ikinci bir kap -Geralt kokusundan tanımıştı- gresörün tam içine denk geldi, üçüncüsü ise atların başında duran adamların yanında infilak etti. Patlamanın ardından alevler yükselince atlar paniğe kapıldı. Bir karmaşa başladı, kalabalığın içinden bedenini alevler sarmış bir köpek uluyarak fırladı. Bülbül’ün haydutlarından biri ansızın kollarını iki yana açtı ve sırtına saplanan okla birlikte yüzükoyun bataklığı boyladı.</p>

  <p>“Yaşasın Özgür Yamaçlar!”</p>

  <p>Dağın tepesindeki iskelelerin ve ahşap köprülerin üzerinde kurşuni pelerinler ve kürklü bereler giymiş siluetler sağa sola koşuşturuyordu. Ateşten kopan korlar havai fişekler gibi insanların, atların ve madenci kulübelerinin üstüne düşüyordu. İkisi, atölyenin talaşla kaplı zeminine denk geldi.</p>

  <p>“Yaşasın Özgür Yamaçlar! Nilfgaardlı işgalcilere ölüm!” Tüylü oklar havada uçuyordu.</p>

  <p>Siyah giyimli Nilfgaardlılardan biri atların dibine düştü, Bülbül’ün haydutlarından biri boynunda okla yeri boyladı, saçları kırpılmış Izbandutlardan biri ensesine saplanan okla iki büklüm yere yuvarlandı. Ayı, kulakları tırmalayan bir inlemeyle devrildi. Bir ok göğsüne, boyunluğunun altındaki göğüs kemiğine saplanmıştı. Atılan ok, kimse bunu bilmese de ordu malzemelerinin nakliyesi sırasında çalınmış bir oktu. İmparatorluk standart donanımıydı ancak üzerinde biraz değişiklik yapılmıştı. Çift bıçaklı geniş ucu, saplandıktan sonra dağılabilmesi için birkaç yerinden testereyle yarılmıştı.</p>

  <p>Ok ucu, ayının iç organlarına iyice dağıldı.</p>

  <p>Bir okun vücudunu delip geçtiği bir çocuk kızıla boyanan bataklığın içinde dönüp duruyordu. Nişan almayı pek bilmeyen özgürlük savaşçılarından biri vurmuştu onu. Geralt’ı tutan adamlardan biri yere düştü. Ardından Angouleme’i tutanlardan da biri yeri boyladı. Kız, kendini diğerinden kurtarıp hançerini postalının koncundan yıldırım hızıyla çekti ve savurdu. Acelesinden Bülbül’ün gırtlağını tutturamadı ama yanağını neredeyse dişleri görünene kadar bir güzel yardı. Bülbül her zamankinden daha güçlü vıraklayarak çığlığı bastı ve patlak gözlerini daha da patlattı. Dizlerinin üzerine çöktü; ellerinin arasına aldığı yüzünden kanlar fışkırıyordu. Angouleme aklını kaçırmış gibi haykırdı, işini tamamlamak için Bülbül’ün üstüne çullandı ancak tamamlayamadı çünkü ikisinin ortasında bir bomba daha patlayıp ateş ve berbat kokulu dumanlar yaydı.</p>

  <p>’ Alevler her yeri sarmıştı şimdi. Atlar çifte atıyor, kişniyor, \ şaha kalkıyordu. Haydutlar ve Nilfgaardlılar haykırıyordu.</p>

  <p>Maden işçileri çılgın gibi sağa sola koşuşturuyordu. Kimi kaçıyor, kimi de yanan binaları söndürmeye çalışıyordu.</p>

  <p>Geralt, Nilfgaardlılardan birinin elinden düşen sihill’ı yerden almıştı bile. O sırada yerden kalkmakta olan Angouleme’e bir gürzle vurmaya çalışan zincir zırhlı, uzun boylu kadının ” alnına bir darbe indirdi. Elinde espontonla koşarak gelen siyahlı bir Nilfgaardlıyı da baldırından vurdu. Yoluna çıkan bir başkasının da boğazını yarıp geçti.</p>

  <p>Alevlerden biraz yanmış, rastgele durmaksızın koşan bir at, hemen yanı başında bir çocuğu devirip ezdi.</p>

  <p>“Atı yakala! Atı yakala!” Cahir hemen yanında durmuş, kılıcını havada sallayarak ikisi için alan yaratıyordu. Geralt ’ duymuyor, o tarafa bakmıyordu. Bir başka Nilfgaardlıyı yere sermekle meşguldü. Sonra gözleriyle Schirru’yu aradı.</p>

  <p>Angouleme dizlerinin üzerine çökmüştü, yerden bulduğu tatar yayıyla attığı oku, maden ocağını korumak için görevlendirilen haydutlardan birinin karnına sapladı. Sonra ayağa fırlayıp önünden koşarak geçen bir atı dizginlerinden yakaladı.</p>

  <p>“Atlardan birini yakala!” diye bağırdı Cahir. “Uzaklaş buradan!”</p>

  <p>Witcher yukarıdan aşağıya salladığı kılıcıyla bir başka Nilfgaardlının vücudunu göğüs kemiğinden kalçasına kadar yardı. Başının hızlı bir hareketiyle, kaşlarına ve kirpiklerine bulaşan kanları savurup attı. “Schirru! Neredesin bok herif?”</p>

  <p>Bir darbe. Bir çığlık. Yüzüne isabet eden sıcak küçük damlalar…</p>

  <p>“Merhamet!” dedi ağlayarak çamurun içine diz çökmüş siyah üniformalı bir oğlan. Witcher duraksadı.</p>

  <p>“Kendine gel!” diye kükredi Cahir, sonra Witcher’i omzundan yakalayıp şöyle bir sarstı. “Kendine gel! Aklını mı kaçırdın?”</p>

  <p>Angouleme, dörtnala koşturduğu atının sırtında geri döndü, elinde başka bir atın dizginlerini tutuyordu. Peşinde iki atlı vardı. Atlılardan biri, yamaçların özgürlüğü için savaşan bir direnişçinin attığı okla yaralanıp yere düştü. Diğer atlı, silahıyla Geralt’ın kılıcına vurup geçti.</p>

  <p>Geralt eyerin üzerinde ayağa fırladı. O sırada yangının alevinde Schirru’yu fark etti. Yarı elf, paniğe kapılmış olan Nilfgaardlıları bağırıp çağırarak bir araya topluyordu. Schirru’nun yanında Bülbül vıraklayarak sövüyordu; kan içindeki ağzıyla yamyam cinleri andırıyordu.</p>

  <p>Geralt öfkeyle kükredi, atını çevirdi, kılıcıyla havada geniş bir daire çizdi.</p>

  <p>Yanında Cahir avazı çıktığı kadar bağırarak sövmeye başladı, eyerin üzerinde sallandı, alnından sızan kanlar gözlerine ve yüzüne akmıştı. “Geralt! Yardım et!”</p>

  <p>Schirru, çevresine bir ekip toplamış, kükreyerek tatar yaylarıyla vurmalarını buyuruyordu. Geralt, kılıcının düz tarafıyla atını dürttü, canına mal olabilecek bir hücuma hazırdı şimdi. Schirru ölmeliydi, başka hiçbir şeyin anlamı yoktu. Gözü başka bir şey görmüyordu. Cahir’i görmüyordu. Angouleme’i görmüyordu…</p>

  <p>“Geralt!” diye bağırdı Angouleme. “Cahir’e yardım et!”</p>

  <p>Geralt ansızın kendine geldi ve utandı.</p>

  <p>Cahir’e sarılıp onu tuttu.</p>

  <p>Cahir gözlerini koluyla sildi ancak kanlar yeniden aktı. “Bir şeyim yok, bir sıyrık yalnızca…” sesi titriyordu. “Git buradan, Witcher… Angouleme’in peşi sıra dörtnala uzaklaş. Dörtnala!”</p>

  <p>Dağın eteğinden çığlıklar yükseldi, ellerinde baltalar, levyeler ve tırmıklarla bir kalabalık yaklaşıyordu. “Rialto” maden ocağının işçilerinin arkadaşları komşu madenlerden yardıma geliyorlardı - “Mutlu Ocak”tan ya da “Ortak Hedef’ten ya da kim bilir başka bir madenden yola koyulmuşlardı.</p>

  <p>Geralt, topuklarını atın sağrısına batırdı. Birlikte dörtnala koşmaya başladılar, yıldırım hızıyla deli gibi uçuyorlardı şimdi.</p>

  <p>Atların boynuna sarılırcasına uzanmış çevreye bakmadan fırtına gibi ilerliyorlardı. En iyi at Angouleme’e denk gelmişti; haydutlardan kalma küçük ama ateş gibi bir attı bu. Geralt’ın, Nilfgaard tarzı at başlığı giydirilmiş kahverengi atı kesik kesik solumaya başlamıştı bile. Başını dik tutmakta zorlanıyordu. Cahit’in atı da ordudandı, daha güçlü ve dayanıklıydı, gelgeldim sırtındaki binici eyerin üzerinde sallandıkça, bacaklarını elinde olmadan birbirine bastırdıkça ve yelesine ve boynuna sürekli kan fışkırttıkça ne yapabilirdi ki hayvan?</p>

  <p>Yine de dörtnala koşmayı sürdürüyorlardı.</p>

  <p>Geralt ve Cahir’i geride bırakmış olan Angouleme, yolun kayaların arasından kıvrılarak bayır aşağı ilerlediği bir dönemeçte durup onları bekledi.</p>

  <p>“Peşimizdekiler…” dedi kesik kesik soluyarak ve elinin kirini yüzüne bulaştırdı. “Bizi kovalıyorlar, rahat bırakmayacaklar. .. Madenciler hangi yöne kaçtığımızı gördü. Anayolda asla kalamayız. Yolların olmadığı ormanlara dalıp izimizi kaybettirelim. Atlatalım onları…”</p>

  <p>“Hayır,” diye itiraz etti Witcher. Atının ciğerlerinden gelen seslere yüzünde huzursuz bir ifadeyle kulak vermişti. “Anayolda kalacağız… Sansretour’a giden en kısa yolda…”</p>

  <p>“Neden?”</p>

  <p>“Konuşma zamanı değil şimdi. İleri! Atlarınıza yüklenin…” Dörtnala koştular. Witcher’m kahverengi atı hırıltılar çıkarıyordu.</p>

  <p>Kahverengi at yola devam edecek durumda değildi. Sopa gibi sertleşen bacakları artık onu taşımıyordu, sağrıları ağırlaşmıştı, hırıltılar eşliğinde güçlükle soluk alıyordu. Derken yan yattı, bacakları kaskatı kesildi ve Geralt’a baktı; donuklaşan gözlerinde sitem vardı.</p>

  <p>Cahir’in atının durumu bir nebze daha iyiydi ama Cahir gitgide kötüleşiyordu. Eyerden yere düştü, güç bela ayağa kalkmaya çalışırken ancak ellerinin ve ayaklarının üzerinde doğrulabildi, midesinde pek bir şey olmadığı halde kustu.</p>

  <p>Kan içindeki başına dokunmaya çalışan Geralt ve Angouleme’e bağırarak tepki verdi.</p>

  <p>“Lanet olsun,” dedi kız. “Dağıtmışlar kafasını.”</p>

  <p>Genç Nilfgaardlının alnı ve şakağının derisi kafatasından sıyrılmıştı. Akan kanlar yapışkan bir kabuk oluşturuyor olmasaydı, boşta kalan deri, bez misali kulak hizasına kadar sarkacaktı. Görüntü dehşet vericiydi.</p>

  <p>“Nasıl oldu bu?”</p>

  <p>“Kafasına balta attılar. İşin tuhaf yanı, bunu ne Nilfgaardlılar ne de Bülbül’ün adamları yaptı, maden işçilerinden biriydi.”</p>

  <p>“Kimin yaptığının ne önemi var!” Witcher, gömleğinin kolunu yırtıp Cahir’in başını sardı. “En büyük şansı, madencinin atmayı becerememiş olması, bu sayede kafa derisini yüzmüş, yoksa kafayı ortadan ikiye ayırabilirdi. Kafatası kemiği de beyni de nasibini almış. At Cahir’i taşıyabilecek durumda olsaydı bile, o eyerin üzerinde oturamaz artık.”</p>

  <p>“Ne yapacağız peki? Senin at dünya değiştirdi sayılır, benim at da şıpır şıpır terliyor… Üstelik peşimizde adamlar var. Burada kalamayız…”</p>

  <p>“Kalmak zorundayız. Ben ve Cahir. Bir de Cahir’in atı. Sen yoluna devam et. Hiç durma. Atın güçlü kuvvetli, dörtnala dayanır o. Sonunda hayvan ölecek olsa bile devam et… Angouleme, Sansretour Vadisi’nin bir yerinde Regis, Milva ve Dandelion bizi bekliyor. Olanlardan haberleri yok, Schirru’nun tuzağına düşebilirler. Onları bulup uyarmalısın, sonrasında dördünüz atları olanca güçleriyle koşturup Toussaint’a uçmalısınız. Sizi oraya kadar takip etmezler. Yani umarım.”</p>

  <p>“Cahir’le ikiniz peki?” Angouleme dudağını ısırdı. “Siz ne olacaksınız? Bülbül aptal değil; senin can çekişen kahverengiyi görünce çevrede aramadık delik bırakmaz! Sense Cahir’le uzaklaşamazsın buralardan!”</p>

  <p>“Peşimizden gelen Schirru. O bu defa seni kovalayacaktır.”</p>

  <p>“Öyle mi düşünüyorsun?”</p>

  <p>“Hiç kuşkum yok bundan. Haydi, atla.”</p>

  <p>“Sizsiz çıkageldiğimde teyze ne der peki?”</p>

  <p>“Açıklarsın. Ama ona değil, yalnızca Regis’e. Ne yapılması gerektiğini bilir o. Bizse… Cahir’in kafa derisi kafatasıyla biraz kaynadığında Toussaint’a yayan gideriz. Yolda karşılaşırız artık. Hadi kızım, sallanma. Atla atına ve çık yola. Peşindekileri yaklaştırma yanına. Seni görebilecekleri kadar kapatma arayı.”</p>

  <p>“Akıl verme bana! Dayanın! Yakında görüşürüz!” “Yakında görüşürüz, Angouleme.”</p>

  <p>Geralt anayoldan pek uzaklaşmadı. Ama peşindeki adamlara bakmadan da edemedi. Aslında eyleme geçeceklerine dair bir kaygısı yoktu çünkü zaman kaybetmeden Angouleme’in peşine düşeceklerini biliyordu.</p>

  <p>Yanılmamıştı.</p>

  <p>On beş dakika bile geçmeden dar geçide ulaşan atlılar, yerde yatan atı görünce durmuş, bağırmış, aralarında tartışmış ve yol kenarındaki çalılıkları didik didik aramıştı. Ancak ardından hiç vakit kaybetmeden takibe devam etmişlerdi. Mutlaka şöyle bir sonuca varmış olmalıydılar: Üç kaçağın ikisi şimdi tek bir atla kaçıyordu, eğer zamanı iyi kullanırlarsa onlara kısa zamanda yetişebilirlerdi. Adamların bazı atlarının iyi durumda olmadığı Geralt’ın gözünden kaçmamıştı.</p>

  <p>Peşlerindeki atlıların arasında, hafif süvari alayının siyah pelerinli adamlarından az sayıda vardı, çoğu Bülbül’ün alacalı haydutlarıydı. Lakin Bülbül’ün bu ekibin içinde olup olmadığını anlayamamıştı Geralt; onlara katılmamış, dağılan ağzına şifa arıyordu belki de.</p>

  <p>Nal sesleri uzaklarda kaybolunca, Geralt saklandığı eğreltiotlarının arasından doğruldu, inleyen Cahir’i yerden kaldırıp sımsıkı tuttu. “Atın seni taşıyacak gücü yok. Yürüyebilecek misin?”</p>

  <p>Nilfgaardlı, hem “evet” hem de “hayır” anlamına gelebilecek bir ses çıkardı. Ya da başka bir şey anlatmak istedi. Ardından ağır adımlar atmaya başladı, zaten önemli olan da buydu.</p>

  <p>Dar bir geçit üzerinden bir dere yatağına vardılar. Cahir, kaygan bayırın son birkaç adımını feci şekilde yalpalayarak indi. Sonra dört ayak üzerinde dereye ilerledi, su içti ve başındaki sargıyı bolca suyla ıslattı. Witcher onu acele etmeye zorlamadı, kendisi de derin derin soluk alıp vererek güç topladı.</p>

  <p>Geralt, Cahir’e destek olarak ve atı peşleri sıra çekerek dere boyunca ilerledi. Sulara bata çıka yürüdü, molozlara ve devrilmiş ağaç gövdelerine tekmeler savurdu. Ancak Cahir bir süre sonra ona ayak uyduramaz oldu; artık söz dinleyip adım atmıyor, daha doğrusu hiç hareket etmiyordu. Geralt bunun üzerine çareyi onu sürüklemekte buldu ama böyle devam edemezlerdi. Dere yatağı engebeliydi, ayrıca yer yer de şelaleler nedeniyle kesintiye uğruyordu. Geralt’ın peşi sıra çektiği at da işini kolaylaştırmıyordu. Dar geçitten çıkar çıkmaz Witcher kendini nemli orman zeminine attı ve tükenmiş halde kesik kesik soluyarak öylece yattı. Yanına uzanan Cahir inim inim inliyordu. Geralt uzun süre kalkmadı çünkü dizi zonklayarak ağrıyordu.</p>

  <p>Derken Cahir canlandı ve mucize eseri ayağa kalktı. Hem sövüyor hem de başını tutuyordu. Yürümeye başladılar. Cahir başlarda hızlı adımlarla ilerliyordu. Sonra yavaşladı. Derken yere düştü.</p>

  <p>Geralt onu sırtına aldı, ahlayarak ve taşlara çarpa çarpa yürüdü. Dizinin ağrısı iyice şiddetlenmişti, gözünde ışıklar çakıyordu.</p>

  <p>“Bir ay önce…” dedi Cahir inleyerek. “Beni sırtında taşıyacağını kim bilebilirdi ki…”</p>

  <p>“Sus Nilfgaardlı… Konuşunca ağırlaşıyorsun…”</p>

  <p>Kayalık yamaçlara ulaştıklarında hava kararmak üzereydi. Witcher bir mağara aramadığı gibi bulamadı da. Bitkindi, ilk karşısına çıkan mağaramsı çukura yığıldı.</p>

  <p>Bulundukları yere insan kafatasları, kaburgaları, leğen kemikleri ve başka kemikler saçılmıştı ama daha da önemlisi burada kuru dallar vardı.</p>

  <p>Cahir ateşlenmiş, tir tir titriyordu. Sallanan derisinin sicim ve eğri bir iğneyle bilinci yerindeyken dikilmesine dişini sıkıp katlanmıştı. Ateşi ise gece yarısı çıkmıştı. Geralt, tehlikeyi göze alıp çukurun içinde bir ateş yaktı. Dışarıda fırtına ve yağmur vardı, birilerinin çevrede dolaşıp yanan ateşleri denetleme olasılığı çok düşüktü ama Cahir’in ısınması gerekiyordu.</p>

  <p>Cahit’in ateşi gece boyunca düşmedi. Titredi, inledi, sayıkladı. Geralt uykusuz geçirdiği gecede ateşin sönmemesini sağladı. Bu arada dizinin ağrısı korkunçtu.</p>

  <p>Cahir, genç ve güçlü bir delikanlıydı, ertesi sabah gözlerini açtı. Yüzü solgundu, tepeden tırnağa ter içindeydi. Yaydığı sıcaklığı Geralt hemen fark etti. Cahir’in dişleri birbirine çarpsa da Geralt onun ne dediğini anlıyordu. Bilinci açıktı delikanlının. Başının ağrıdığını söylüyordu; kafa derisi saçlarıyla birlikte baltayla kafasından ayrılmış birisi için doğal bir yakınmaydı bu.</p>

  <p>Geralt geceyi arada sırada uyuklayarak ve kayalıklardan sızan yağmur sularını kayın kabuğundan yaptığı kabın içinde toplayarak geçirmişti. O da Cahir de çok susamıştı.</p>

  <p>“Geralt?”</p>

  <p>“Evet.”</p>

  <p>Cahir, bulduğu bir uyluk kemiğinin yardımıyla ateşi karıştırdı.</p>

  <p>“Şu dövüştüğümüz maden ocağında… Orada korkmuştum, biliyor musun?”</p>

  <p>“Biliyorum.”</p>

  <p>“Bir an, önüne geleni öldüreceğini sandım. Sanki her şey senin için anlamını yitirmişti… Öldürmek dışında her şey…”</p>

  <p>“Biliyorum.”</p>

  <p>“Kana susamışlığında şu Schirru’yu gebertmenden korktum. Ölüden bilgi edinemezdim çünkü.”</p>

  <p>Geralt hafifçe öksürdü. Genç Nilfgaardlıyı gitgide daha çok beğeniyordu. Yalnızca yürekli değil, aynı zamanda zekiydi.</p>

  <p>“Angouleme’i göndermekle doğru yaptın,” diye devam etti Cahir. Dişlerinin birbirine çarpması hafiflemişti artık. “Kızlara göre bir iş değil bu… Onun gibi bir kız için bile değil. Bu işi biz halledeceğiz, ikimiz. Peşimize düşenlerin peşine düşeceğiz ama kuduz gibi rastgele öldürerek değil. Senin geçenlerde intikamla ilgili söylediklerin var ya… Geralt, intikamın bile bir yöntemi olmalı. O yarı elfi enseleyeceğiz… Ciri’nin yerini söylemeye zorlayacağız onu…”</p>

  <p>“Ciri yaşamıyor artık.”</p>

  <p>“Doğru değil bu. Öldüğüne inanmıyorum. Sen de inanmıyorsun. İtiraf et.”</p>

  <p>“İnanmak istemiyorum.”</p>

  <p>Dışarıda fırtınadan kıyamet kopuyor, yağmur sicim gibi yağıyordu. Çukurun içi ısınmıştı.</p>

  <p>“Geralt?”</p>

  <p>“Dinliyorum.”</p>

  <p>“Ciri yaşıyor. Yine düş gördüm… Evet, gündönümünde bir şey oldu, uğursuz bir şey… Evet, bundan kuşkum yok, bunu hissettim ve gördüm… Fakat kız yaşıyor… Kesinlikle yaşıyor. Acele etmeliyiz… Ama öç almak ve öldürmek için değil. Kızın yanına gitmek için.”</p>

  <p>“Evet, evet, Cahir. Haklısın.”</p>

  <p>“Sen peki? Sen rüya görmüyor musun artık?”</p>

  <p>“Görüyorum,” dedi Witcher buruk bir sesle. “Ama Yaruga’yı geçtiğimizden beri çok nadiren. Uyandıktan sonra da hiçbir şey anımsamıyorum. İçimde bir şeyler tükendi, Cahir. Yanıp bitti. İçimde bir şey koptu…”</p>

  <p>“Sorun değil, Geralt. İkimiz adına rüya görürüm ben de.”</p>

  <p>Gün ağarırken yola koyuldular. Yağmur dinmişti, sanki güneş göğü kaplayan kurşuni bulutları yarıp bir yerden kendini göstermeye çalışıyor gibiydi.</p>

  <p>Nilfgaard ordusunun başlığını taşıyan bir atın sırtında ağır ağır ilerliyorlardı. Hayvan, molozların arasında küçük adımlar atarak yürüyordu. Toussaint’a giden Sansretour suyunun kıyısındaydılar. Geralt bu yolu biliyordu. Daha önce geçmişti oradan. Ancak çok zaman önceydi, o günden beri çok şey değişmişti. Ancak devam ettikçe bir nehre dönüşen Sansretour suyu ve içinde aktığı vadi değişmemişti. Ameli Dağları ve onlara tepeden bakan Şeytan Dağı Gorgo da aynıydı.</p>

  <p>Bazı şeyler hiçbir şekilde değişmezdi.</p>

  <p>“Bir asker emirleri sorgulamaz,” dedi Cahir başındaki sargıyı eliyle yoklayarak. “Analiz etmez, üzerinde düşünmez, kendisine açıklanmasını beklemez. Bizde askerlere önce bunlar öğretilir. Tahmin edeceğin gibi, bana verilen emir üzerinde bir an olsun düşünmemiştim. Bu Cintra prensesini yakalamak için neden beni seçtikleri düşüncesi aklımın ucundan bile geçmemişti. Emir emirdi. Elbette canım sıkılmıştı, şanlı bir asker olmak istiyordum, şövalyelerle ve ordu askerleriyle çarpışmak istiyordum. .. Ancak istihbarat için çalışmak bizde nişan kazandırır. Keşke zor bir görev verilmiş olsaydı, daha önemli bir esirin peşine düşseydim… ama bir kızı ne yapacaktım?”</p>

  <p>Geralt, bir alabalık kılçığını kamp ateşinin içine attı. Sansretour’a akan bir dereden hava kararmadan doya doya yiyebilecekleri kadar bolca balık tutmuşlardı. Alabalıklar yumurtlama döneminde olduklarından yakalanmaları kolaydı.</p>

  <p>Geralt, Cahir’in anlattıklarını dinlerken içinde merak ve hüzün duyguları çarpışıyordu.</p>

  <p>“Sonuçta her şey bir rastlantı sonucu oldu,” dedi Cahir, gözlerini ateşe dikerek. “Düpedüz rastlantı. Sonradan öğrendiğime göre, Cintra Sarayında genç soylulardan bir casusumuz vardı. Kenti fethetmek ve sarayı kuşatmak üzere olduğumuz sırada bu casus gizlice dışarı çıkıp prensesi kentten kaçırmayı denememiz işaretini verdi. Benimki gibi birkaç grup oluşturuldu. Ciri’yi yanında bulunduran kişiler rastlantı eseri benim grubumla karşılaştı.</p>

  <p>“Kentin içinde, alevlerin sardığı semtlerde bir kovalamaca başladı. Gerçek bir cehenneme dönmüştü kent. Binaları, duvarları yutan alevler… Atlar yürümek istemiyordu, insanlar da dürtmüyordu artık hayvanları. Emrimdeki dört asker onları ölüme sürüklediğimi söyleyip bağırmaya başlamıştı. Onları güçlükle kontrol altında tutabildim.</p>

  <p>“Alevlerin arasında koşturup kaçakları izlemeyi sürdürdük ve yetiştik onlara. Bir anda karşımıza çıkmışlardı, tam beş Cintralı! ‘Kıza göz kulak olun,’ diye bağırmama fırsat kalmadan herkes birbirine girmişti. Kız da bu arada yere düşmüştü çünkü onu eyerin üzerinde tutan kişi ilk önce ölmüştü. Adamlarımdan biri kızı yerden kaldırıp atın sırtına oturtmaya çalıştı ama işini sonlandıramadı, Cintralılardan biri adamımı önce sırtından vurdu, sonra bütün bedenini delik deşik etti. Kılıcın bıçağının Ciri’nin başının dibinden geçtiğini gördüm. Kız yine çamurların içine yuvarlandı. Korkudan yarı baygın gibiydi, cesetlere sarıldığını, onların altına saklanmayı çalıştığını gördüm… Anası öldürülmüş kedi yavrusu gibiydi…”</p>

  <p>Cahir susup yutkundu. “Düşmana, nefret ettiği bir Nilfgaardlıya sokulduğunun farkında bile değildi.”</p>

  <p>Kısa bir duraksamadan sonra, “Yalnızca biz kalmıştık,” dedi Cahir, “ben ve Ciri. Çevremiz cesetler ve alevlerle sarılıydı. Ciri su birikintilerinin içine girdi, derken sular ve kanlar şiddetli buhar yaymaya başladı. Bir bina yıkıldı; kıvılcımlardan ve dumanlardan başka bir şey göremez olmuştum. Atım o tarafa gitmek istemedi. Ciri’ye seslendim, yanıma gelmesini söyledim, alevlerden çıkan cızırtıları bastırmaya çalışırken sesim çıkmaz olmuştu. Ciri beni görmüş ve duymuştu ama tepki vermiyordu. At, ilerlemek istemiyordu ben de ona hâkim olamıyordum. Attan inmek zorunda kaldım. Ciri’yi tek elimle hemen kaldıramadım çünkü öteki elimle dizginleri tutmak zorundaydım. Hayvan dizginleri öylesine sert çekiştiriyordu ki az kalsın düşüyordum. Ciri, onu yerden kaldırmamla birlikte bağırmaya başladı. Sonra kaskatı kesildi ve bayıldı. Kızı, kan ve su karışımı bataklığın içinde ıslattığım pelerinime sardım. Atın sırtında doğrudan ateşlerin içinden geçtik.</p>

  <p>“Hangi mucizenin eseri olarak oradan çıkmayı başardığımızı anımsamıyorum. Karşımıza bir duvar çıktı, arkası nehirdi. Gelgeldim kaçmakta olan kuzeylilerin toplandığı noktaydı burası. Subay miğferimi başımdan attım çünkü kanatlar yanmış olsa da beni miğferimden hemen tanırlardı. Bunun dışında üniformam paramparça olmuştu, beni ele veremezdi. Ama kızın bilinci açık olsaydı ve bağırsaydı oracıkta işimi bitirirlerdi. Şanslıydım.</p>

  <p>“Çeyrek mil kadar onlarla birlikte ilerledim, sonra yavaşladım, yığınla ceset taşıyan bir nehrin kıyısındaki çalılıkların arasına gizlendim.”</p>

  <p>Cahir sustu, sargılı başını iki eliyle yokladı. Yüzü kızardı, yoksa alevlerin yansıması mıydı bu?</p>

  <p>“Ciri kir içindeydi. Onu soymak zorunda kaldım. Bağırmadı, karşı koymadı… Titriyordu yalnızca ve gözlerini açmıyordu. Yıkamak ve kurulamak için ona ne zaman dokunsam kendini kasıyor, taş kesiliyordu… Biliyorum, konuşmalı, sakinleştirmeliydim onu… ama bir anda sizin dilinizde ağzımdan tek sözcük çıkmaz oldu… Çocukluğumdan beri bildiğim ana dilimde. Aklıma tek sözcük gelmedi, kızı usulca ona dokunarak sakinleştirmek istiyordum… ama kaskatı kesiliyor ve inliyordu… Kuş yavrusu gibi…”</p>

  <p>“Kâbuslarında görüyordu bunu,” diye fısıldadı Geralt.</p>

  <p>“Biliyorum. Ben de.”</p>

  <p>“Sonra ne oldu?”</p>

  <p>“Uykuya daldı. Ben de uyudum. Yorgunluktan. Uyandığımda yanımda değildi. Hiçbir yerde yoktu. Gerisini anımsamıyorum. Beni bulanlar, daireler çizerek koştuğumu ve kurt gibi uluduğumu anlattılar. Ellerimi, ayaklarımı bağlamak zorunda kalmışlardı. Sakinleşmemin ardından istihbaratçılar, Vattier de Rideaux’nun adamları, beni karşılarına oturttular. Bütün dertleri Cirilla’ydı. Kız neredeydi, nereye kaçmıştı, benden nasıl kaçmıştı ve ben kaçmasına neden göz yummuştum… Baştan alıyor, tekrar tekrar soruyorlardı: Kız neredeydi, nereye kaçmıştı… Öfkeyle bağırıp bir atmaca gibi küçük kızların peşine düşen bir imparatordan söz ettim. Bu bağırmam yüzünden bir yılı aşkın bir süre bir kaleye kapatıldım. Ardından suçum bağışlandı çünkü bana ihtiyaçları vardı. Thanedd Adası’nda, ortak lisanı bilen ve Ciri’yi daha önce görmüş olan biri gerekiyordu. İmparator, Thanedd’e gitmemi istemişti… Ancak bu kez başarısız olmamam koşuluyla. Ona Ciri’yi getirmeliydim.”</p>

  <p>Bir süre duraksadı.</p>

  <p>“Emhyr bana şans tanımıştı. Görevi geri çevirebilir, şansımı kullanmayabilirdim. Böyle bir karar, ömür boyu imparatorun gözünden düşmem ve sonsuza kadar unutulmam anlamına gelirdi ama yine de istesem reddedebilirdim. Yapmadım. Çünkü biliyor musun, Geralt… Onu unutamıyordum.</p>

  <p>“Sana yalan söylemeyeceğim. Kızı sürekli düşlerimde gördüm. Üstelik nehir kıyısında soyup yıkadığım haliyle sıska bir çocuk olarak görmedim. Onu… Onu hâlâ kadın olarak görüyorum, güzel, kendinden emin, kışkırtıcı… Kasıklarındaki ateş kırmızısı gül dövmesi gibi ayrıntılarla…”</p>

  <p>“Sen neden söz ediyorsun?”</p>

  <p>“Bilmiyorum, ben de bilmiyorum… ama rüyalarımda öyleydi ve hâlâ öyle. Onu hâlâ, vaktiyle düşümde gördüğüm gibi görüyorum uykularımda. Thanedd’deki görevi bu yüzden kabul etmiştim. Sonrasında da bu yüzden aranıza katılmak istedim. Onu… onu bir kez daha görmek… istiyorum. Bir kez daha saçlarına dokunmak, gözlerinin içine bakmak… Onu seyretmek istiyorum. İstersen vur, öldür beni. Artık içimde tutmayacağım. Sanırım… Sanırım seviyorum onu. Rica ediyorum gülme.”</p>

  <p>“Hiç gülecek durumda değilim.”</p>

  <p>“Sizlerle bu yüzden yollara düştüm. Anladın mı?”</p>

  <p>“Kızı kendin için mi, yoksa imparatorun için mi istiyorsun?”</p>

  <p>“Ben gerçekçiyim,” diye fısıldadı Cahir. “Beni nasılsa istemeyecektir. Lakin imparatorun eşi olarak hiç değilse arada sırada görebilirim onu.”</p>

  <p>“Gerçekçi biri olarak,” dedi Witcher burnundan soluyarak, “onu önce bulup kurtarmak zorunda olduğumuzun da bilincindesindir. Rüyalarının seni aldatmadığı ve Ciri’nin hayatta olması koşuluyla tabii.”</p>

  <p>“Bunu biliyorum. Peki ya onu bulursak? O zaman ne olacak?”</p>

  <p>“Bakarız. Bakarız, Cahir.”</p>

  <p>“Beni yanıltma. Dürüst ol. Kızı almama izin vermeyeceksindir.”</p>

  <p>Geralt yanıt vermedi.</p>

  <p>Cahir de sorusunu yinelemedi. “O güne kadar,” dedi buz gibi bir sesle, “dost kalabilir miyiz?”</p>

  <p>“Evet, Cahir. Olanlar için senden bir kez daha özür diliyorum. Bana ne oldu, gerçekten bilmiyorum. Aslında hain olduğundan ya da ikili oynadığından ciddi anlamda kuşkulanmamıştım.”</p>

  <p>“Hain değilim ben. Sana asla ihanet etmeyeceğim Witcher.”</p>

  <p>Geniş bir yatakta hızla akan Sansretour Nehrinin kayalıkların arasına oyduğu dar geçitten ilerlediler. Doğuya, Toussaint Prensliği’nin sınırına doğru yol aldılar. Şeytan Dağı Gorgo karşılarında yükseliyordu. Dağın zirvesini görebilmek için başlarını iyice arkaya yatırmaları gerekiyordu.</p>

  <p>Ama yukarıya bakmadılar.</p>

  <p>Önce dumanın kokusunu aldılar, biraz sonra da kamp ateşini, ateşin üzerinde çubuklara geçirilmiş kızartılan alabalıkları gördüler. Ateşin başında tek başına oturan kişi dikkatlerini çekti.</p>

  <p>Kısa bir süre öncesine kadar, onun, bir Witcher’in bir vampir görmekten büyük mutluluk duyacağını biri söylemeye cesaret etse, Geralt onunla dalga geçer, acımasızca alay eder, ahmağın önde gideni olduğunu haykırırdı.</p>

  <p>Çubukları düzeltmekle meşgul olan Emiel Regis Rohellec Terzieff-Godefroy, “Oo,” dedi. “Hele bakın kimler gelmiş kimler!”</p>
</body>
</html>