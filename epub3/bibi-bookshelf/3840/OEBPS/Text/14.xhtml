<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<!--?xml version="1.0" encoding="UTF-8"?--><html xmlns="http://www.w3.org/1999/xhtml">
<head>
  <meta name="charset" content="UTF-8"/>
  <title></title>
  <link href="../Styles/egmn.css" type="text/css" rel="stylesheet"/>
</head>

<body>
  <h2>14</h2>

  <p>Üzerimizdeki giysiler ve hesaplarımızdan çektiğimiz zarf içindeki parayla şehirden ayrılıyoruz. Daniela arabayı kredi kartıyla kiralıyor, ama bundan sonra bütün alışverişlerimizi nakitle yapacağımız için izimizi bulmaları daha zor olacak.</p>

  <p>Akşamüstü olduğunda Wisconsin’den geçiyoruz.</p>

  <p>Çayırlardan.</p>

  <p>Alçak tepelerden.</p>

  <p>Kırmızı ambarların yanından.</p>

  <p>Uzaktaki tahıl depolarının önünden.</p>

  <p>Bacalarından duman tüten çiftlik evlerinin arasından.</p>

  <p>Her şeyin üzeri taze karla kaplı, gökyüzü parlak mavi.</p>

  <p>Yavaş ilerliyoruz ama otobandan uzak duruyorum.</p>

  <p>Kır yollarından gidiyoruz.</p>

  <p>Nereye gideceğimiz bilmeden rasgele yollara sapıyoruz.</p>

  <p>Benzin almak için durduğumuzda Daniela bana telefonunu gösteriyor. Bir sürü cevapsız arama, yeni mesajlar var. Hepsi 773, 847, 312’yle başlayan Chicago telefon numaralarından gelmiş.</p>

  <p>Mesajlaşma uygulamasını açıyorum.</p>

  <div class="metin3">
    <p>Dani, ben Jason. Lütfen beni hemen bu numaradan ara.</p>

    <p>Daniela, ben Jason. Öncelikle, seni seviyorum. Sana anlatmam gereken şeyler var. Lütfen beni hemen ara.</p>

    <p>Daniela, başka bir sürü Jason seninle iletişime geçmeye çalışacak. Belki geçmişlerdir bile. Başın dönüyor olmalı. Ben seninim. Sen de benim. Seni sonsuza kadar seveceğim. Bu mesajı alır almaz beni ara.</p>

    <p>Daniela, yanındaki Jason bir sahtekâr. Beni ara.</p>

    <p>Daniela, sen ve Charlie güvende değilsiniz. Yanındaki Jason sandığın kişi değil. Beni hemen aramalısın.</p>

    <p>Hiçbiri seni benim sevdiğim gibi sevmiyor. Ara beni, Daniela. Lütfen. Sana yalvarıyorum. Seni seviyorum.</p>

    <p>Senin için onların hepsini öldürüp durumu düzeleceğim. Yeter ki “yap” de. Senin için her şeyi yaparım.</p>
  </div>

  <p>Mesajları okumayı bırakıyor, numaraları blokluyor, mesajların hepsini siliyorum.</p>

  <p>Ama mesajlardan biri ilgimi çekiyor.</p>

  <p>Bilinmeyen bir numaradan değil bu mesaj.</p>

  <p><i>Jason</i>’dan geliyor.</p>

  <p>Benim cep telefonum. Telefonum başından beri onda. Beni sokakta kaçırdığı geceden beri.</p>

  <div class="metin2">
    <p>Evde değilsin, cep telefonuna da cevap vermiyorsun. Biliyor olmalısın. Tek söyleyebileceğim, seni sevdiğim. Bu yüzden yaptım. Seninle geçirdiğim günler hayatımın en güzel günleriydi. Lütfen beni ara. Bir kerecik dinle.</p>
  </div>

  <p>Telefonu kapatıyorum, Charlie’ye de telefonunu kapatmasını söylüyorum. “Telefonları kapalı tutmak zorundayız” diyorum. “Şu andan itibaren. Yoksa bizi takip edebilirler.”</p>

  <p>Akşamüstü karanlığı çökerken uçsuz bucaksız Northwoods’a giriyoruz.</p>

  <p>Yol bomboş.</p>

  <p>Tamamen bize ait.</p>

  <p>Wisconsin’de pek çok kez tatile çıktık ama bu kadar uzağa gelmedik hiç. Özellikle de kışın. Kilometrelerce yol boyunca medeniyetten hiçbir iz görmeden ilerliyoruz ve geçtiğimiz her dörtyol ağzı öncekinden daha küçük görünüyor - ıssızlığın ortasındaki kavşaklar bunlar.</p>

  <p>Cherokee cipin içinde sessizlik hâkim. Sessizliği nasıl bozacağımı bilmiyorum.</p>

  <p>Daha doğrusu, buna cesaretim yok.</p>

  <p>Hayatınız boyunca eşsiz olduğunuzu duyarsınız. Bir birey olduğunuzu. Dünyada kimsenin sizin gibi olmadığını.</p>

  <p>İnsanlığın hep tekrarladığı şarkıdır bu.</p>

  <p>Ama benim için geçerli değil artık.</p>

  <p>Daniela neden beni diğer Jason’lardan daha fazla sevsin?</p>

  <p>Yolcu koltuğunda oturan karıma bakıyorum; şu anda benim hakkımda ne düşündüğünü, benim için ne hissettiğini merak ediyorum.</p>

  <p>Ben bile kendim hakkında ne düşüneceğimi bilmiyorum.</p>

  <p>Sessizce yanımda oturuyor, pencerenin önünden akıp giden ormanı seyrediyor.</p>

  <p>Uzanıp elini tutuyorum.</p>

  <p>Dönüp bana bakıyor, sonra başını yeniden pencereye çeviriyor.</p>

  <div class="m2"></div>

  <p>Hava kararırken Ice River adlı bir kasabaya giriyoruz. Issız ve güvenli bir yer.</p>

  <p>Bir hamburgercide yemek yiyoruz, markete uğrayıp yiyecek ve temel ihtiyaçlarımızı alıyoruz.</p>

  <p>Chicago sonsuza dek uzanıyor sanki.</p>

  <p>Kenar mahalleleri bile ev ve insan dolu.</p>

  <p>Ama Ice River bir anda bitiveriyor.</p>

  <p>Az önce kasabanın içinde, kepenkleri indirilmiş bir yol kenarı alışveriş merkezinin içinden geçtik ama şimdi binalar ve ışıklardan tamamen uzaklaştık, karanlıkta ormanın içinden ilerliyoruz. Arabanın farları yolun iki tarafındaki uzun çam ağaçlarını aydınlatıyor.</p>

  <p>Taş yol altımızdan kayıp geçiyor.</p>

  <p>Yolda hiç araba yok.</p>

  <p>Kasabadan çıktıktan bir buçuk kilometre kadar sonra üçüncü sapağa giriyorum. Ladinlerin ve huş ağaçlarının arasındaki karlı yolda ilerliyoruz.</p>

  <p>Birkaç yüz metre sonra farlar ahşap bir kulübeyi aydınlatıyor. Tam aradığım gibi bir yer.</p>

  <p>Eyaletin bu tarafındaki göl evlerinin çoğu gibi burası da karanlık ve çevrede hiç kimse yok.</p>

  <p>Kış için kapatılıp bırakılmış.</p>

  <p>Cipi evin önünde durdurup motoru kapatıyorum.</p>

  <p>Etraf çok karanlık.</p>

  <p>Daniela’ya bakıyorum.</p>

  <p>“Bu fikre bayılmıyorum ama bir oda kiralayıp geride iz bırakmaktansa başkasının evinde davetsiz misafir olmak daha güvenli” diyorum.</p>

  <p>Chicago’dan yola çıkalı altı saatten fazla oldu ama hâlâ konuşmadı.</p>

  <p>Sanki şokta.</p>

  <p>“Anlıyorum” diyor. “Artık haneye tecavüzün ötesine geçtik.”</p>

  <p>Arabanın kapısını açıp bir karış yüksekliğindeki taze karın üzerine iniyorum.</p>

  <p>Soğuk keskin.</p>

  <p>Hava durgun.</p>

  <p>Yatak odasındaki pencerelerden birinin sürgüsünü kapatmayı unuttuklarından cam kırmak zorunda kalmıyorum.</p>

  <div class="m2"></div>

  <p>Naylon torbalar içindeki alışveriş malzemelerini pergoleli verandaya taşıyoruz.</p>

  <p>İçerisi çok soğuk.</p>

  <p>Işıkları açıyorum.</p>

  <p>Karşımızda bir merdiven ikinci katın karanlığına yükseliyor.</p>

  <p>Charlie, “Burası çok pis” diyor.</p>

  <p>Pis olmaktan öte tozlu ve ihmal edilmiş.</p>

  <p>Mevsiminde gelmediğimiz bir tatil evi.</p>

  <p>Torbaları mutfağa taşıyıp tezgâha bırakıyoruz, evi dolaşıyoruz.</p>

  <p>Eski ve rahat eşyalarla dekore edilmiş.</p>

  <p>Mutfağın linolyum zemini çatırdıyor, rabıtalar da tozlu ve gıcırtılı.</p>

  <p>Oturma odasındaki tuğla şöminenin üstüne bir levrek heykeli asılmış. Duvarlarda çerçevelenmiş olta yemleri var; belki yüzlerce.</p>

  <p>Aşağıda büyük bir yatak odası, ikinci katta ranzalarla dolu iki yatak odası var.</p>

  <p>Yağlı kâğıt torbaların üzerinde Dairy Queen’den aldıklarımızı yiyoruz.</p>

  <p>Mutfak masasının üstündeki çıplak ampulün ışığının altına toplanıyoruz ama evin geri kalanı karanlık.</p>

  <p>Merkezi ısıtma, oturma odasını içinde durulabilir bir ısıya getirmeye çalışıyor.</p>

  <p>Charlie üşümüş görünüyor.</p>

  <p>Daniela sessiz ve dalgın.</p>

  <p>Karanlık bir yerde hapsolmuşa benziyor.</p>

  <p>Yemeğine dokunmuyor bile.</p>

  <p>Akşam yemeğinden sonra Charlie ve ben verandadaki odunların bir bölümünü içeri taşıyoruz, eski gazete kâğıtlarıyla ateşi yakıyorum.</p>

  <p>Kuru ve gri renkli eski odunlar hemen tutuşuyor, ateş yanıyor.</p>

  <p>Çok geçmeden oturma odasının duvarları aydınlanıyor.</p>

  <p>Tavanda gölgeler dolaşıyor.</p>

  <p>Charlie için kanepeyi açıp şöminenin önüne çekiyorum.</p>

  <p>Daniela odamızı hazırlamaya gidiyor.</p>

  <p>Şiltenin ucuna, Charlie’nin yanına oturup şöminenin ateşinde ısınıyorum.</p>

  <p>“Gece uyanırsan şömineye birkaç tane odun at” diyorum. “Ateşi sabaha kadar yakarsak içerisi ısınır biraz.”</p>

  <p>Ayakkabılarını ve kapüşonlu sweatshirt’ünü çıkarıyor. Örtülerin altına girişini seyrederken artık on beş yaşında olduğunu fark ediyorum.</p>

  <p>Doğum günü 21 Ekim’di.</p>

  <p>“Hey” diyorum. Bana bakıyor. “İyi ki doğdun.”</p>

  <p>“Nereden çıktı şimdi?”</p>

  <p>“Doğum gününü kaçırdım.”</p>

  <p>“Ah, doğru ya.”</p>

  <p>“Nasıl geçti?”</p>

  <p>“İyiydi.”</p>

  <p>“Ne yaptınız?”</p>

  <p>“Sinemaya gittik, dışarıda yemek yedik. Sonra Joel ve Angela’yla takıldım.”</p>

  <p>“Angela kim?”</p>

  <p>“Arkadaşım.”</p>

  <p>“Kız arkadaş mı?” Ateşin ışığında yanaklarının kızardığını görüyorum. “Çok merak ediyorum, ehliyet sınavını geçtin mi?” diyorum.</p>

  <p>Hafifçe gülümsüyor. “Ehliyetimi aldım, evet.”</p>

  <p>“Harika. Seni o mu götürdü?”</p>

  <p>Charlie başını sallıyor.</p>

  <p>Kahretsin. Canımı yakıyor bu.</p>

  <p>Charlie’nin üstünü örtüp alnını öpüyorum. Oğlumu yıllardır yatağına yatırmıyorum. Anın tadını çıkarmaya, yavaş hareket etmeye çalışıyorum ama bütün güzel şeyler gibi bu da hemen geçip gidiyor.</p>

  <p>Charlie şömine ışığında yüzümü inceleyip “İyi misin baba?” diyor.</p>

  <p>“Hayır. Pek iyi değilim. Ama şimdi sizlerleyim. Önemli olan da bu. Benim diğer versiyonum... ondan hoşlandın mı?”</p>

  <p>“O benim babam değil.”</p>

  <p>“Biliyorum ama, yine de?”</p>

  <p>“O benim babam değil.”</p>

  <p>Kanepeden kalkıp ateşe bir odun daha atıyorum, mutfaktan geçip evin diğer ucuna gidiyorum. Sert döşeme tahtaları ayaklarımın altında gıcırdıyor.</p>

  <p>Bu oda uyumak için fazla soğuk ama Daniela yukarıdaki yatağın örtülerini ve dolaptaki ekstra battaniyeleri de getirmiş.</p>

  <p>Duvarlar ahşap panelli.</p>

  <p>Köşedeki elektrikli ısıtıcı, soğuğu biraz olsun kırıyor.</p>

  <p>Banyodan sesler geliyor.</p>

  <p>Hıçkırık sesleri.</p>

  <p>Kapıyı tıklatıyorum.</p>

  <p>“Daniela?”</p>

  <p>“Ne var?”</p>

  <p>“İçeri gelebilir miyim?”</p>

  <p>Bir an sessiz kalıyor.</p>

  <p>Sonra kilit açılıyor.</p>

  <p>Daniela’yı eski küvetin yanındaki tabureye oturmuş halde buluyorum. Gözleri kızarmış ve şişmiş.</p>

  <p>Onu daha önce hiç böyle görmemiştim - tir tir titriyor, karşımda sinir krizi geçiriyor.</p>

  <p>“Yapamam” diyor. “Bunu yapamam.”</p>

  <p>“Neyi yapamazsın?”</p>

  <p>“Burada, karşımda duruyorsun ve seni çok seviyorum ama sonra diğer versiyonlarını düşünüyorum ve...”</p>

  <p>“Ama onlar burada değil Daniela.”</p>

  <p>“Olmak isterlerdi ama.”</p>

  <p>“Yine de değiller.”</p>

  <p>“Bu konuda ne hissetmem gerektiğini bilmiyorum. Sonra da merak ediyorum...”</p>

  <p>Kendini iyice kaybediyor.</p>

  <p>Buzun parçalanmasını seyretmek gibi ona bakmak.</p>

  <p>“Neyi merak ediyorsun?” diyorum.</p>

  <p>“Yani... sen gerçekten kendin misin?”</p>

  <p>“Ne diyorsun sen?”</p>

  <p>“Senin <i>benim</i> Jason’ım olduğunu nereden bileceğim? Ekim başında evden çıktığını ve bu sabah emniyette buluşana kadar beni görmediğini söylüyorsun. Ama sevdiğim adam olup olmadığını nereden bileceğim?”</p>

  <p>Yere çöküyorum.</p>

  <p>“Gözlerimin içine bak, Daniela.”</p>

  <p>Dediğimi yapıyor.</p>

  <p>Gözyaşları arasından bana bakıyor.</p>

  <p>“Ben olduğumu göremiyor musun? Anlayamıyor musun?”</p>

  <p>“Onunla geçirdiğim şu son bir ayı düşünmeden edemiyorum. Beni hasta ediyor” diyor.</p>

  <p>“Nasıldı?”</p>

  <p>“Jason, bana bunu yapma. Kendine de yapma.”</p>

  <p>“Her gün o koridorda, o küpte eve dönüş yolunu bulmaya çalışıyordum ve ikinizden başka hiçbir şey düşünmüyordum. Bunu yapmamaya çalıştım ama kendini benim yerime koy bir de.”</p>

  <p>Daniela dizlerini aralıyor, onların arasında giriyorum, beni göğsüne bastırıyor ve parmaklarını saçlarımın arasında dolaştırıyor.</p>

  <p>“Gerçekten öğrenmek istiyor musun?” diyor.</p>

  <p>Hayır.</p>

  <p>Ama öğrenmek zorundayım.</p>

  <p>“Yoksa hep merak edeceğim” diyorum.</p>

  <p>Başımı onunkine yaslıyorum.</p>

  <p>Göğsünün inip çıkışını hissediyorum.</p>

  <p>“Dürüst olmak gerekirse başta inanılmazdı” diyor. “Ryan’ın partisine gittiğin geceyi net hatırlıyorum, çünkü döndüğünde farklı davrandın. Yani o farklı davrandı. Başta sarhoş olduğunu sandım ama değildi. Sanki bana... daha önce hiç öyle bakmamıştın.</p>

  <p>Yıllar önce çatı katı dairemdeki ilk sevişmemizi hatırlıyorum. Yatakta çıplak yatıyor, seni bekliyordum. Sen de bir dakika kadar yatağın ayak ucunda dikilip bana baktın. Sanki beni ilk kez gerçekten görüyordun. Belki de ilk kez biri beni gerçekten görüyordu. Öyle seksi bir şeydi ki.</p>

  <p>Diğer Jason bana öyle baktı, aramızda yeni bir elektriklenme vardı. Hafta sonu konferansa gittikten sonra döndüğün zamanki gibi ama çok daha yoğunu.”</p>

  <p>“Yani onunlayken ilk birlikteliğimizdeki gibi hissettin, öyle mi?”</p>

  <p>Hemen cevap vermiyor.</p>

  <p>Bir süre nefes alıp veriyor.</p>

  <p>“Üzgünüm” diyor sonunda.</p>

  <p>“Senin suçun değil.”</p>

  <p>“Birkaç hafta sonra, tek gecelik ve geçici bir şey olmadığını fark ettim. Senin içinde, derinlerde bir şeyler değişmişti.”</p>

  <p>“Değişen neydi?”</p>

  <p>“Milyonlarca küçük şey. Giyinme biçimin. Sabah yataktan kalkınca yaptıkların. Akşam yemeğinde söylediklerin.”</p>

  <p>“Seninle sevişme biçimim de mi?”</p>

  <p>“Jason.”</p>

  <p>“Lütfen yalan söyleme bana. Buna dayanamam.”</p>

  <p>“Evet. Farklıydı.”</p>

  <p>“Daha iyiydi.”</p>

  <p>“İlk sevişmemiz gibiydi. Daha önce yapmadığın şeyleri yaptın. Ya da uzun zamandır yapmadığın diyelim. Sanki istediğin değil de ihtiyaç duyduğun şeydim. Sanki oksijenin bendim.”</p>

  <p>“Diğer Jason’ı mı istiyorsun?”</p>

  <p>“Hayır. Birlikte bu hayatı kurduğum adamı istiyorum. Charlie’nin babasını. Ama o adam olduğundan emin olmak zorundayım.”</p>

  <p>Issızlığın ortasındaki evin küf kokulu banyosunda doğrulup oturuyor, Daniela’nın yüzüne bakıyorum.</p>

  <p>O da bana bakıyor.</p>

  <p>Çok yorgun görünüyor.</p>

  <p>Sendeleyerek ayağa kalkıyor, elimi uzatıp kalkmasına yardım ediyorum.</p>

  <p>Yatak odasına geçiyoruz.</p>

  <p>Daniela yatağa tırmanıyor, ışıkları söndürüyorum, soğuk örtülerin altına girip yanına kıvrılıyorum.</p>

  <p>Yatak gıcırdıyor, başlığı en ufak hareketimizde gürültüyle duvara çarpıyor ve duvara asılı çerçeveler de sallanıyor.</p>

  <p>Üzerinde iç çamaşırı ve tişörtüyle örtünün altına giden Daniela bütün gün arabayla yolculuktan sonra olması gerektiği gibi kokuyor - hafif deodorantla karışık ter kokusu.</p>

  <p>Bu kokuya bayılıyorum.</p>

  <p>Karanlıkta fısıldıyor: “Durumu nasıl düzelteceğiz, Jason?”</p>

  <p>“Düşünüyorum.”</p>

  <p>“Bu ne demek?”</p>

  <p>“Sabah yeniden sor demek.”</p>

  <p>Yüzüme çarpan nefesi tatlı ve sıcak.</p>

  <p>Yuvam dediğim her şeyin özü bu nefes.</p>

  <p>Birkaç dakika sonra uyuyakalıyor, derin derin nefes alıp veriyor.</p>

  <p>Ben de uykuya dalacak gibiyim ama gözlerimi kapadığımda düşünceler zihnimde dört dönüyor. Asansörlerden çıkan kopyalarımı görüyorum. Park halindeki otomobillerde oturuyorlar. Kahverengi kumtaşı evimizin karşı kaldırımındaki bankta oturuyorlar.</p>

  <p>Kendimi her yerde görüyorum.</p>

  <p>Köşedeki elektrikli ısıtıcının turuncu ışığı hariç hiç ışık yok odada.</p>

  <p>Ev sessiz.</p>

  <p>Uyuyamıyorum.</p>

  <p>Durumu düzeltmem gerek.</p>

  <p>Sessizce örtülerin altından çıkıyorum. Kapıda durup Daniela’ya bakıyorum, yığınla örtünün altında güvende görünüyor.</p>

  <p>Koridorun döşemelerini gıcırdatarak oturma odasına gidiyorum. Oturma odasına yaklaştıkça ev ısınıyor.</p>

  <p>Ateş iyice azalmış.</p>

  <p>Şömineye kütük atıyorum.</p>

  <p>Bir süre oturup alevlere ve parlak közlere dönüşen kuru tahtalara bakıyorum. Oğlum kanepede hafifçe horluyor.</p>

  <p>Bugün arabayla kuzeye gelirken aklıma gelen fikri zihnimde evirip çeviriyorum.</p>

  <p>Başta çılgınlık gibi gelmişti.</p>

  <p>Ama düşündükçe tek seçeneğin bu olduğunu hissetmeye başladım.</p>

  <p>Oturma odasındaki masanın üzerine on yıllık bir Mac bilgisayar ve eski bir yazıcı duruyor. Bilgisayarı açıyorum. Şifre gerekiyorsa veya internet bağlantısı yoksa yarına kadar beklemem ve kasabaya gidip bir internet kafe bulmam gerekecek.</p>

  <p>Şanslıyım. Misafir hesaba girebiliyorum.</p>

  <p>İnternet tarayıcıyı açıp <i>asonjayessenday</i> e-posta hesabına ulaşıyorum.</p>

  <p>Hiperlink hâlâ çalışıyor.</p>

  <div class="metin2">
    <p>UberSohbet’e hoş geldiniz!</p>

    <p>Yetmiş iki kullanıcı çevrimiçi.</p>

    <p>Yeni bir kullanıcı mısınız?</p>
  </div>

  <p>“Hayır”ı tıklıyorum, kullanıcı adım ve şifremle giriyorum.</p>

  <div class="metin2">
    <p>Hoş geldin Jason9!</p>

    <p>UberSohbet şimdi açılıyor!</p>
  </div>

  <p>Sohbet dökümü daha da uzamış, öyle çok katılımcı var ki soğuk terler dökmeye başlıyorum.</p>

  <p>Sonuncusu bir dakika kadar önce atılan bütün mesajları baştan sona yeniden okuyorum.</p>

  <div class="metin">
    <p>Jason42: Ev dün öğlenden beri boş.</p>

    <p>Jason28: Hanginiz yaptı bunu?</p>

    <p>Jason4: Daniela’yı Eleanor Caddesi’nden Kuzey California Emniyet Merkezi’ne kadar takip ettim.</p>

    <p>Jason14: Orada ne yapıyordu?</p>

    <p>Jason25: Orada ne yapıyordu?</p>

    <p>Jason10: Orada ne yapıyordu?</p>

    <p>Jason4: Bilmiyorum. İçeri girdi ve bir daha çıkmadı. Honda’sı hâlâ emniyet merkezinin önünde.</p>

    <p>Jason66: Yani biliyor mu? Hâlâ emniyette mi peki?</p>

    <p>Jason4: Bilmiyorum. Bir şeyler dönüyor.</p>

    <p>Jason49: İçimizden biri dün gece beni öldürmeye kalktı. Gecenin bir yarısında bıçakla otel odama girdi.</p>
  </div>

  <p>Yazmaya başlıyorum...</p>

  <div class="metin">
    <p>Jason9: DANIELA VE CHARLIE BENİM YANIMDALAR.</p>

    <p>Jason92: İyiler mi?</p>

    <p>Jason42: Güvendeler mi?</p>

    <p>Jason14: Nasıl oldu bu?</p>

    <p>Jason28: Kanıtla.</p>

    <p>Jason4: Güvendeler mi?</p>

    <p>Jason25: Nasıl oldu bu?</p>

    <p>Jason10: Seni pislik.</p>

    <p>Jason9: Nasıl olduğunun önemi yok ama güvendeler. Çok da korktular. Durumu uzun uzun düşündüm. Hepimiz aynı görüşteyiz sanırım: Daniela ile Charlie’ye ne olursa olsun zarar gelmemeli.</p>

    <p>Jason92: Evet.</p>

    <p>Jason49: Evet.</p>

    <p>Jason66: Evet.</p>

    <p>Jason10: Evet.</p>

    <p>Jason25: Evet.</p>

    <p>Jason4: Evet.</p>

    <p>Jason28: Evet.</p>

    <p>Jason14: Evet.</p>

    <p>Jason103: Evet.</p>

    <p>Jason5: Evet.</p>

    <p>Jason16: Evet.</p>

    <p>Jason82: Evet.</p>

    <p>Jason9: Onlara zarar gelmesindense ölürüm daha iyi. Bu yüzden sizlere bir teklifim var. Bundan iki gün sonra gece yarısı hep birlikte elektrik santralinde buluşalım ve kura çekelim. Kazanan bu dünyada kalıp Charlie ile Daniela’yı alsın. Ayrıca, küpü de imha edelim ki başka Jason’lar buraya gelmesin.</p>

    <p>Jason8: Olmaz.</p>

    <p>Jason110: Hayatta olmaz.</p>

    <p>Jason21: Nasıl olacak bu?</p>

    <p>Jason38: Asla olmaz.</p>

    <p>Jason28: Onların seninle olduğunu kanıtlamazsan umurumda değil.</p>

    <p>Jason8: Neden şansa bırakalım? Neden dövüşmeyelim? En iyi olan kazansın.</p>

    <p>Jason109: Kaybedenlere ne olacak? İntihar mı edecekler?</p>

    <p>JasonYÖNETİCİ: Bu diyalog anlaşılmaz hale gelmesin diye ben ve Jason9 hariç bütün kullanıcıları susturuyorum. Hepiniz konuşulanları okuyabilirsiniz. Jason9, devam et lütfen.</p>

    <p>Jason9: Bir sürü aksilik olabileceğinin farkındayım. Sizi oraya çağırıp kendim gelmeyebilirim. Emin olamazsınız. Jason’ların bir bölümü katılmak istemeyebilir, kenarda bekleyip olanları seyretmeyi, sonra diğerlerini ekarte etmeyi tercih edebilir. Ama ben sözümü tutacağımı biliyorum. Belki saflık ama ben tutacaksam hepiniz tutacaksınızdır diye düşünüyorum. Çünkü sözünüzü diğerleri için değil, Daniela ile Charlie için tutacaksınız. Diğer alternatifiniz de onları alıp ortadan kaybolmam. Sonsuza dek. Yeni kimliklerle. Sürekli kaçarak. Sürekli arkama bakarak. Onlarla birlikte olmayı ne kadar çok istesem de, karım ve oğlum için böyle bir hayat istemiyorum. Onları kendimden uzak tutmaya da halim yok. Bu konuda o kadar ciddiyim ki kuraya razıyım. Sayımıza bakıldığında kazanmam düşük olasılık ama olsun. Fakat önce Daniela’yla konuşmam gerekecek. Diğerlerine haber verin. Yarın daha fazla ayrıntı bildireceğim. Kanıt istiyorsan onu da göndereceğim, Jason28.</p>

    <p>JasonYÖNETİCİ: Birisi zaten sordu sanıyorum ama kaybedenlere ne olacak?</p>

    <p>Jason9: Bunu henüz bilmiyorum. Önemli olan tek şey, karımızın ve oğlumuzun huzur ve güven içinde yaşaması. Başka türlü düşünüyorsanız onları hak etmiyorsunuz demektir.</p>
  </div>

  <p>Perdelerin arasından içeri dolan ışık uyandırıyor beni.</p>

  <p>Daniela kollarımda.</p>

  <p>Öylece yatıyorum bir süre.</p>

  <p>Onu kucaklayarak.</p>

  <p>Bu olağanüstü kadını.</p>

  <p>Bir süre sonra onu nazikçe bırakıp yerdeki giysilerimi alıyorum.</p>

  <p>Ateşin kalıntıları önünde giyiniyorum. Şöminede kalan korların üzerine kenardaki son iki kütüğü de atıyorum.</p>

  <p>Uyuyakalmışız.</p>

  <p>Fırının saati 9.30’u gösteriyor ve lavabonun üzerindeki pencereden içeri gelen gün ışığını, dışarıdaki çamları ve ladinleri, gölgeli ormanı görüyorum.</p>

  <p>Serin sabah havasını almak için dışarı çıkıp verandadan iniyorum.</p>

  <p>Evin arka tarafındaki eğimli arazi göl kıyısına uzanıyor.</p>

  <p>Karla kaplı iskelenin ucuna kadar yürüyorum.</p>

  <p>Sahilin birkaç metre açığında sular buz tutmuş ama gölün tamamen buz tutması için henüz erken.</p>

  <p>Bir bankın üstündeki karı elimle silip oturuyorum, çam ağaçlarının arkasından yükselen güneşi seyrediyorum.</p>

  <p>Soğuk beni canlandırıyor. Espresso içmiş gibi ayıltıyor.</p>

  <p>Suyun yüzeyinden buharlar yükseliyor.</p>

  <p>Karda ilerleyen ayak sesleri duyuyorum.</p>

  <p>Dönüp bakınca elinde dumanları tüten iki kupa dolusu kahveyle yaklaşan Daniela’yı görüyorum. Benim adım izlerimi takip ediyor. Dağınık saçları harika görünüyor, omzuna şal yerine bir battaniye dolamış.</p>

  <p>Yaklaşmasını seyrederken bunun birlikte geçireceğimiz son sabah olduğunu fark ediyorum. Yarın ilk iş Chicago’ya döneceğim. Tek başıma.</p>

  <p>İki kupayı da bana uzatan Daniela yanında getirdiği battaniyeyi alıp omzuma doluyor. Battaniyenin altına, yanıma oturuyor, kahvelerimizi içerek göl sularını seyrediyoruz.</p>

  <p>“Birlikte böyle bir yere gelmek istemiştim hep” diyorum.</p>

  <p>“Wisconsin’e taşınmak istediğini bilmiyordum.”</p>

  <p>“Yaşlandığımızda. Tamir edecek güzel bir ev bulacaktık.”</p>

  <p>“Sen bir şeyleri tamir edebilir misin?” diye gülüyor. “Şaka yapıyorum. Ne demek istediğini biliyorum.”</p>

  <p>“Belki yazları torunlarımızla burada vakit geçirirdik. Göl kıyısında resim yapabilirdin sen de.”</p>

  <p>“Sen ne yapardın peki?”</p>

  <p>“Bilmiyorum. Sonunda okumadığım <i>New Yorker</i> sayılarını okurdum. Seninle vakit geçirirdim.”</p>

  <p>Eğilip yüzükparmağıma bağladığım ipliğe dokunuyor. “Bu nedir?”</p>

  <p>“Jason2 nikâh yüzüğümü aldı. Bir ara gerçekliğe tutunmaya çalışıyordum. Kim olduğumu hatırlamak istiyordum. Seninle evli olduğumu. Ben de bu versiyonunla hayatta olduğunu kendime hatırlatmak için parmağıma bu ipliği bağladım.”</p>

  <p>Beni öpüyor.</p>

  <p>Uzun uzun.</p>

  <p>“Sana bir şey söylemem gerek” diyorum.</p>

  <p>“Nedir?”</p>

  <p>“Kendimi bulduğum ilk Chicago’da, seninle sanat galerisindeki açılışta karşılaştığımız dünyada...”</p>

  <p>“Ne oldu?” diyor gülerek. “Yoksa beni becerdin mi?”</p>

  <p>“Evet.”</p>

  <p>Yüzündeki gülümseme siliniyor.</p>

  <p>Bir süre bana baktıktan sonra ifadesiz bir sesle soruyor: “Neden peki?”</p>

  <p>“Nerede olduğumu, bana ne olduğunu bilmiyordum. Herkes çıldırdığımı sanıyordu. Ben de öyle olduğunu düşünmeye başlamıştım. Sonra seni buldum - tamamen yanlış bir dünyada bana tanıdık gelen tek şeydin. O Daniela’nın sen olmanı çok istedim ama değildi. Olamazdı. Diğer Jason’ın ben olmadığı gibi.”</p>

  <p>“Çoklu evrenlerde beni becerme peşindeydin yani?”</p>

  <p>“Tek sefer oldu, o da oydu. Olduğunda nerede olduğumu bilmiyordum. Aklımı kaçırmaya başladığımı sanıyordum.”</p>

  <p>“Peki nasıldı? Ben nasıldım?”</p>

  <p>“Belki de bundan söz etmemeliyiz.”</p>

  <p>“Dün gece ben de sana aynısını söyledim.”</p>

  <p>“Haklısın. Diğer Jason’ın ilk kez eve geldiği zamanla ilgili anlattıkların benim için de geçerli. Seni tanımadan önce seninle olmak gibiydi. O inanılmaz bağı ilk kez hissetmek. Ne düşünüyorsun?”</p>

  <p>“Sana ne kadar kızmam gerektiğini.”</p>

  <p>“Neden kızacakmışsın?”</p>

  <p>“Demek argümanın bu? Başka bir versiyonumla birlikte olman aldatma sayılmaz.”</p>

  <p>“En azından orijinal bir açıklama.”</p>

  <p>Söylediklerim onu güldürüyor.</p>

  <p>Gülmesi onu neden sevdiğimi açıklıyor.</p>

  <p>“Nasıl biriydi peki?” diye soruyor.</p>

  <p>“Hayatında ben ve Charlie olmayan sendin. Ryan Holder’la çıkıyordu.”</p>

  <p>“Hadi canım sen de. Peki, başarılı bir sanatçı mıydım?”</p>

  <p>“Kesinlikle öyleydin.”</p>

  <p>“Enstalasyonumu beğendin mi?”</p>

  <p>“Harikaydı. Harikaydın. Anlatmamı ister misin?”</p>

  <p>“Çok isterim.”</p>

  <p>Ona pleksi labirenti, o labirentte dolaşmanın nasıl bir his olduğunu anlatıyorum. Şaşırtıcı imgeleri. Muazzam tasarımı.</p>

  <p>Gözleri parlıyor.</p>

  <p>Hüzünleniyor da.</p>

  <p>“Sence mutlu muydum?” diye soruyor.</p>

  <p>“Nasıl yani?”</p>

  <p>“O kadına dönüşmek için vazgeçtiğim şeyler düşünülünce, mutlu muydum?”</p>

  <p>“Bilmiyorum. O kadınla kırk sekiz saat geçirdim, yanılmıyorsam. Sen ve ben gibi, herkes gibi onun da pişmanlıkları vardı. Bazen gecenin bir yarısı uyanıp doğru seçimi yapıp yapmadığını merak ediyordu. Yanılmış olmaktan korkuyordu. Benimle birlikte geçireceği hayatın neye benzeyeceğini hayal ediyordu.”</p>

  <p>“Aynı şeyleri ben de merak ediyorum bazen.”</p>

  <p>“Senin öyle çok farklı versiyonunu gördüm ki. Benimle olan. Benimle olmayan. Sanatçı. Öğretmen. Grafik tasarımcı. Ama hayat böyle, sonuçta. Hayatı büyük ölçekli, tek bir büyük hikâye gibi görüyoruz ama içinde yaşarken her şey günbegün olup bitiyor, değil mi?”</p>

  <p>Gölün ortasında bir balık sudan havaya fırlıyor, cam gibi suyun yüzeyinde genişleyen halkalar bırakarak yeniden dalıyor.</p>

  <p>“Dün gece durumu nasıl düzelteceğimi sormuştun” diyorum.</p>

  <p>“Aklına gelen parlak bir fikir var mı?”</p>

  <p>Başta onu düşündüklerimden korumak istiyorum ama evliliğimizde sırlara yer yok. Her şeyden söz edebiliriz. En zor şeylerden. Öyle bir çiftiz çünkü.</p>

  <p>Böylece ona dün gece sohbet odasında diğerlerine önerdiğim şeyi anlatıyorum. Yüzünde önce öfke, sonra korku, şok ve dehşet beliriyor.</p>

  <p>Sonunda, “Beni kurayla başkasına mı vereceksin?” diyor. “Kahrolası bir meyve sepeti gibi?”</p>

  <p>“Daniela...”</p>

  <p>“Kahramanlık yapmana ihtiyacım yok.”</p>

  <p>“Ne olursa olsun bana kavuşacaksın.”</p>

  <p>“Ama senin başka bir versiyonuna. Öyle demiyor muydun? Ya hayatlarımızı mahvedecek bir pislikse? Senin gibi iyi biri değilse?”</p>

  <p>Göl sularına bakıyorum ve gözyaşlarımı bastırmaya çalışıyorum.</p>

  <p>“Başka biri benimle olabilsin diye kendini neden feda edeceksin?” diyor.</p>

  <p>“Hepimiz kendimizi feda etmek zorundayız, Daniela. Sen ve Charlie için en iyisi bu. Lütfen. Chicago’daki hayatınız güvenli ve sakin olsun istiyorum.”</p>

  <p class="ara">***</p>

  <p>İçeri döndüğümüzde Charlie ocağın başında krep pişiriyor.</p>

  <p>“Nefis kokuyor” diyorum.</p>

  <p>“Meyveli karışımından yapar mısın?”</p>

  <p>“Elbette.”</p>

  <p>Kesme tahtasını ve bıçağı hemen buluyorum.</p>

  <p>Oğlumun yanına geçiyor, elmaları soyup dilimliyor, akağaç şurubu dolu tavanın içine teker teker atıyorum.</p>

  <p>Pencereden bakınca gökyüzünde giderek yükselen güneşi ve aydınlanan ormanı görüyorum.</p>

  <p>Birlikte kahvaltımızı yapıp sohbet ediyoruz. Bazen birkaç dakika boyunca kendimi normal hissediyorum ve bunun ailemle birlikte yaptığım son kahvaltı olduğunu düşünmemeyi başarıyorum.</p>

  <div class="m2"></div>

  <p>Akşamüstü yürüyerek kasabaya gidiyoruz. Solgun kır yolunun ortasından yürüyoruz, çevrede kar olmasına rağmen güneş yolu kurutmuş bile.</p>

  <p>İkinci el giysiler satan bir dükkândan kıyafet alıp kasaba merkezindeki küçük sinemada altı ay önce çıkan bir filmi izliyoruz.</p>

  <p>Aptal bir romantik komedi.</p>

  <p>Tam ihtiyacımız olan şey.</p>

  <p>Film bitip jenerik akana, salonun ışıkları yanana kadar içeride oturuyoruz. Sinemadan çıkınca havanın kararmaya başladığını görüyoruz.</p>

  <p>Kasabanın kıyısındaki tek restoranı denemeye karar veriyoruz - Ice River Restoranı.</p>

  <p>Bara oturuyoruz.</p>

  <p>Daniela bir kadeh pinot noir istiyor. Ben bir bira istiyorum, Charlie de kola içiyor.</p>

  <p>İçerisi kalabalık. Hafta içi Wisconsin’deki Ice River kasabasında yapılacak en iyi şey buraya gelmek herhalde.</p>

  <p>Yemek sipariş ediyoruz.</p>

  <p>İkinci birayı, sonra üçüncüyü söylüyorum.</p>

  <p>Daniela ve ben çok geçmeden çakırkeyif oluyoruz, restoran giderek daha kalabalık ve gürültülü bir yere dönüşüyor.</p>

  <p>Daniela elini dizime koyuyor.</p>

  <p>Bakışları şarap yüzünden parlamış, ona yakın olmak çok güzel bir his. Yaşadığım her şeyin onlarla birlikte yaşayacağım son anlar olduğunu düşünmemeye çalışıyorum ama kendime engel olamıyorum.</p>

  <p>Restoran dolup taşıyor.</p>

  <p>İçeride şenlikli bir gürültü var.</p>

  <p>Arka taraftaki küçük sahnede bir müzik grubu çalmaya başlıyor.</p>

  <p>Sarhoşum.</p>

  <p>İçki yüzünden saldırganlaşmış ya da hüzünlenmiş değilim.</p>

  <p>Keyfimi yerine getirdi aslında.</p>

  <p>Şu andan başka ne düşünsem gözlerim dolduğu için şu an olanlardan başka bir şey düşünmemeye çalışıyorum.</p>

  <p>Sahnedeki grup country ve western müzikleri çalıyor; çok geçmeden Daniela ve ben küçük dans pistinde başka bir sürü çiftle birlikte dans etmeye başlıyoruz.</p>

  <p>Bedenini benimkine yaslıyor, elimi sırtına koyuyorum. Müzik ve bana bakışları o kadar hoş ki tek istediğim onu başlığı gevşemiş, gıcırdayan yatağımıza götürmek ve duvarlardaki çerçeveleri yere düşürmek.</p>

  <div class="m2"></div>

  <p>Daniela ve ben gülüyoruz ama neye güldüğümüzden emin değilim.</p>

  <p>Charlie, “Siz sarhoş olmuşsunuz” diyor.</p>

  <p>Biraz abartıyor belki ama çok da abarttığı söylenemez.</p>

  <p>“Biraz gevşememiz gerekiyordu” diyorum.</p>

  <p>Charlie, Daniela’ya dönüp, “Geçen ay böyle hissetmedin hiç, değil mi?” diyor.</p>

  <p>Bana bakıyor.</p>

  <p>“Hayır, hissetmedim.”</p>

  <p>Karanlıkta kır yolunda yürüyoruz, çevrede hiç far yok.</p>

  <p>Orman çok sessiz.</p>

  <p>Rüzgâr bile yok bu gece.</p>

  <p>Manzara bir tablo gibi kımıltısız.</p>

  <div class="m2"></div>

  <p>Odamızın kapısını açıyorum.</p>

  <p>Daniela şilteyi yataktan kaldırmama yardım ediyor.</p>

  <p>Şilteyi yere koyup ışığı söndürüyor, bütün giysilerimizi çıkarıyoruz.</p>

  <p>Isıtıcı çalışsa da oda soğuk.</p>

  <p>Çıplak ve üşüyen bedenlerimizle örtülerin altında giriyoruz.</p>

  <p>Yumuşak ve pürüzsüz tenini hissediyorum, tatlı ve sıcak ağzını öpüyorum.</p>

  <p>Beni içinde istediğini, buna ihtiyacı olduğunu söylüyor.</p>

  <p>Daniela’yla birlikte olmak evde olmak gibi değil.</p>

  <p>Evde olmanın ta kendisi.</p>

  <p>Onunla on beş yıl önceki ilk sevişmemizi düşünüyorum. Ne aradığımı bile bilmiyordum ama bir şey bulduğumu hissetmiştim.</p>

  <p>Döşeme tahtaları altımızda hafifçe gıcırdarken o his daha da kuvvetleniyor. Perdelerden içeri sızan ay ışığı yüzünü aydınlatıyor. Daniela başını geri atıp ağzını açıyor ve aceleyle adımı fısıldıyor.</p>

  <div class="m2"></div>

  <p>Ter içindeyiz, kalplerimiz küt küt atıyor.</p>

  <p>Daniela parmaklarını saçlarımın arasında dolaştırıyor, yüzünde sevdiğim bir ifadeyle bana bakıyor.</p>

  <p>“Ne var?” diye soruyorum.</p>

  <p>“Charlie haklıydı.”</p>

  <p>“Hangi konuda?”</p>

  <p>“Eve dönerken söylediklerinde haklıydı. Jason2 geldiğinden beri kendimi böyle hissetmedim. Senin yerin doldurulamaz. Sen bile dolduramazsm kendi yerini. Nasıl tanıştığımızı düşünüp durdum. Hayatlarımızın o döneminde başka birileriyle de tanışabilirdik. Ama o arka bahçe partisine sen geldin ve beni o pislikten kurtardın. Aramızda güçlü bir çekim vardı, biliyorum ama diğer yönleri de mucizeviydi bence. Hayatıma tam da girdiğin anda girmen. Başkası değil de sen. Bazı açılardan bu aramızdaki bağdan bile daha inanılmaz bir şey değil mi? Birbirimizi bulmuş olmamız?”</p>

  <p>“Önemli bir şey elbette.”</p>

  <p>“Dün de aynı şeyin olduğunu hissettim. Jason’ın bütün versiyonları arasında yalnızca sen lokantada o puroyu içip kendini tutuklattın. Bu sayede birbirimize kavuştuk.”</p>

  <p>“Yani hepsi kaderdi diyorsun.”</p>

  <p>Gülümsüyor. “Birbirimizi ikinci kez bulmayı başardık diyorum.”</p>

  <div class="m2"></div>

  <p>Yeniden sevişip uyuyakalıyoruz.</p>

  <p>Gecenin bir yarısı beni uyandırıyor, kulağıma fısıldıyor: “Gitmeni istemiyorum.”</p>

  <p>Ona doğru dönüp gözlerinin içine bakıyorum.</p>

  <p>Karanlıkta gözlerini açmış bana bakıyor.</p>

  <p>Başım zonkluyor.</p>

  <p>Ağzım kuruyor.</p>

  <p>Sarhoşluk ve akşamdan kalmalık arasındaki acı verici evredeyim, haz yavaş yavaş acıya dönüşüyor...</p>

  <p>“Arabayla yola devam etsek ne olur?” diyor.</p>

  <p>“Nereye gideceğiz?”</p>

  <p>“Bilmem.”</p>

  <p>“Charlie’ye ne diyeceğiz? Arkadaşları var. Belki bir kız arkadaşı var. Ona hepsini unutmasını mı söyleyeceğiz? Sonunda okuldan da memnun.”</p>

  <p>“Biliyorum” diyor. “Ben de bundan nefret ediyorum ama evet, ona bunları söyleyeceğiz.”</p>

  <p>“Yaşadığımız yer, arkadaşlarımız, işimiz - kimliğimizi bunlar oluşturur.”</p>

  <p>“Tamamını oluşturmaz. Senin yanında olduğum sürece kim olduğumdan eminim.”</p>

  <p>“Daniela, seninle birlikte olmaktan başka bir şey istediğim yok ama yarın bu işi yapmazsam sen ve Charlie asla güvende olmayacaksınız. Ne olursa olsun bana sahip olacaksın.”</p>

  <p>“Başka bir versiyonunu istemiyorum. Seni istiyorum.”</p>

  <div class="m2"></div>

  <p>Karanlıkta uyanıyorum, başım zonkluyor, ağzım kupkuru.</p>

  <p>Kot pantolonumu ve tişörtümü üzerime geçirip koridorda yürüyorum.</p>

  <p>Bu gece ateş yakmadığımız için birinci kat mutfak masasının üstündeki prize taktığımız solgun bir gece lambasının ışığıyla aydınlanıyor.</p>

  <p>Dolaptan bir bardak alıp lavabo musluğundan akan suyla dolduruyorum.</p>

  <p>İçiyorum.</p>

  <p>Bardağı yeniden dolduruyorum.</p>

  <p>Bu sefer suyu yudum yudum içiyorum.</p>

  <p>Ortam öyle sessiz ki evin uzak köşelerindeki hafif çıtırtıları bile duyuyorum.</p>

  <p>Mutfak eviyesinin üstündeki pencereden dışarı, ormana bakıyorum.</p>

  <p>Daniela’nın beni istemesi beni çok mutlu ediyor ama ne yapacağımı bilmiyorum. Onların başka türlü güvende olmalarını nasıl sağlarım bilmiyorum.</p>

  <p>Başım dönüyor.</p>

  <p>Cipin biraz ilerisinde bir hareket çekiyor dikkatimi.</p>

  <p>Karın üstünde ilerleyen bir gölge.</p>

  <p>Adrenalin doluyorum.</p>

  <p>Bardağı bırakıyorum, ön kapıya gidip botlarımı giyiyorum.</p>

  <p>Verandada gömleğimi ilikleyip merdivenlerden iniyor, arabaya doğru yürüyorum.</p>

  <p>Cipin yanından geçiyorum.</p>

  <p>İşte.</p>

  <p>Mutfaktan dışarı bakarken gözüme takılan şey.</p>

  <p>Yaklaştığım sırada hâlâ kımıldanıyor.</p>

  <p>Başta sandığımdan daha büyük.</p>

  <p>Bir insan boyutunda.</p>

  <p>Hayır.</p>

  <p>Tanrım.</p>

  <p>Zaten bir insan bu.</p>

  <p>Sürüne sürüne buraya geldiği arkasındaki karların üstünde kalan kan izlerinden belli oluyor.</p>

  <p>Verandaya doğru sürünmeye çalışırken bir yandan da inliyor.</p>

  <p>Yanına gidip diz çöküyorum.</p>

  <p>Paltom, Velocity Laboratuvarı sırt çantası ve iplikten yüzüğümle benim bu.</p>

  <p>Kanla kaplanmış eliyle karnını tutuyor, başını kaldırıp hayatımda gördüğüm en umutsuz bakışlarla beni süzüyor.</p>

  <p>“Sana bunu kim yaptı?” diye soruyorum.</p>

  <p>“İçimizden biri.”</p>

  <p>“Beni nasıl buldunuz?”</p>

  <p>Öksürüyor, ağzından kan geliyor. “Bana yardım et.”</p>

  <p>“Kaçımız geldik buraya?”</p>

  <p>“Ölüyorum sanırım.”</p>

  <p>Çevreme bakınıyorum. Jason’dan uzaklaşıp cipe doğru giden kanlı ayak izlerini hemen görüyorum. Ayak izleri cipe ulaştıktan sonra evin arkasına doğru gidiyor.</p>

  <p>Ölmek üzere olan Jason adımı söylüyor.</p>

  <p>Adımızı.</p>

  <p>Ona yardım etmek istiyorum ama tek düşünebildiğim bizi buldukları.</p>

  <p>Bir şekilde buldular bizi.</p>

  <p>“Canını yakmalarına izin verme” diyor.</p>

  <p>Arabaya bakıyorum.</p>

  <p>Başta fark etmemiştim ama şimdi lastiklerin indirilmiş olduğunu görüyorum.</p>

  <p>Yakından bir yerden karın üstünde yürüyen ayak sesleri geliyor.</p>

  <p>Hareketin nereden geldiğini anlamak için bakışlarımla ormanı tarıyorum, ama karanlıkta evden daha uzağı göremiyorum.</p>

  <p>“Buna hazır değilim” diyor.</p>

  <p>Gözlerinin içine baktıkça panikliyorum. “Sonun böyle olacaksa, cesur olmaya çalış.”</p>

  <p>Sessizlikte bir el silah sesi yankılanıyor.</p>

  <p>Evin arkasından, göl tarafından geldi.</p>

  <p>Karların üstünde koşarak cipin yanından geçiyorum, verandaya fırlıyorum, olanları anlamaya çalışıyorum.</p>

  <p>Evin içinden Daniela bana sesleniyor.</p>

  <p>Merdivenlerden çıkıyorum.</p>

  <p>Ön kapıdan içeri dalıyorum.</p>

  <p>Daniela sırtında bir battaniyeyle koridordan geliyor, arkada yatak odasının ışığı açık.</p>

  <p>Oğlum da mutfaktan çıkıyor.</p>

  <p>İçeri girip kapıyı arkamdan kilitliyorum, Daniela ve Charlie’yle salonda buluşuyoruz.</p>

  <p>“Silah sesi miydi o?” diye soruyor Daniela.</p>

  <p>“Evet.”</p>

  <p>“Neler oluyor?”</p>

  <p>“Bizi buldular.”</p>

  <p>“Kim?”</p>

  <p>“Ben.”</p>

  <p>“Nasıl bulmuşlar bizi?”</p>

  <p>“Hemen gitmemiz gerekiyor, ikiniz de odalarınıza dönün, giyinin, eşyalarınızı toplayın. Arka kapının kilitli olduğundan emin olup yanınıza geleceğim.”</p>

  <p>Odalarına dönüyorlar.</p>

  <p>Arka kapı kilitli.</p>

  <p>Eve girmenin tek yolu, oturma odasındaki kayarak açılan camlı kapı.</p>

  <p>Mutfağa geçiyorum.</p>

  <p>Daniela ve Charlie’ye ne yapmamaları gerektiğini söylemem gerekiyor.</p>

  <p>Ama ne diyeceğimi hiç bilmiyorum.</p>

  <p>Arabayı alamayız.</p>

  <p>Yürüyerek uzaklaşmamız gerekecek.</p>

  <p>Oturma odasına ulaşınca düşünceler hızla zihnimden akıyor.</p>

  <p>Yanımıza ne alacağız?</p>

  <p>Telefonlar.</p>

  <p>Para.</p>

  <p>Paramız nerede?</p>

  <p>Yatak odasında duran komodinin en alt gözündeki zarfın içinde.</p>

  <p>Başka neye ihtiyacımız var?</p>

  <p>Unutmamamız gereken neler var?</p>

  <p>Kopyalarımdan kaçı buraya gelip bizi bulmuş olabilir?</p>

  <p>Bu gece ölecek miyim?</p>

  <p>Kendimi mi öldüreceğim?</p>

  <p>Karanlıkta etrafımı yoklayarak kanepenin yanından kayan kapılara doğru gidiyorum. Kapı kolunu yoklamak için elimi uzatırken, odanın olması gerekenden daha soğuk olduğunu fark ediyorum.</p>

  <p>Bu kapılar kısa süre önce açılmış olmalı.</p>

  <p>Birkaç saniye önce.</p>

  <p>Şimdi kilitliler ama onları kilitlediğimi anımsamıyorum.</p>

  <p>Camların arkasında, verandada bir şey görüyorum ama öyle karanlık ki ne olduğunu anlayamıyorum. Kımıldıyor sanırım.</p>

  <p>Ailemin yanına dönmem lazım.</p>

  <p>Arkamı dönünce, kanepenin arkasından bir gölge yükseliyor.</p>

  <p>Kalbim duracak gibi oluyor.</p>

  <p>Bir lamba yanıyor.</p>

  <p>Üç metre ötedeki kopyamı görüyorum, eli elektrik düğmesinde, diğer elindeki silahı üzerime çevirmiş duruyor.</p>

  <p>Üzerinde bir boxer’dan başka bir şey yok.</p>

  <p>Elleri kanla kaplı.</p>

  <p>Silahı üzerimden ayırmadan kanepenin önüne geliyor, “Giysilerini çıkar” diyor.</p>

  <p>Yüzünde bir yara izi var.</p>

  <p>Arkamdaki camlı kapıya bakıyorum.</p>

  <p>Odanın ışığında dışarıda bir giysi yığını olduğunu görüyorum; Timberland ayakkabılar ve bir denizci paltosu. Bir başka Jason da giysilerin yanında yerde yatıyor. Boğazından kanlar akıyor.</p>

  <p>“Yeniden söyletme bana” diyor.</p>

  <p>Gömleğimin düğmelerini birer birer çözmeye başlıyorum.</p>

  <p>“Birbirimizi tanıyoruz” diyorum.</p>

  <p>“Elbette.”</p>

  <p>“Hayır, yüzündeki yara izi. İki gece önce bira içmiştik.”</p>

  <p>Bu bilgiyi nasıl karşılayacağını merak ediyorum ama istifini bozmuyor.</p>

  <p>“Olanları değiştirmeyecek bu” diyor. “Sona geldik, kardeşim. Yerimde olsan aynısını yapardın, biliyorsun.”</p>

  <p>“Aslına bakarsan yapmazdım. Başta yaparım sandım ama yapmazdım.”</p>

  <p>Gömleği üzerimden çıkarıp ona atıyorum.</p>

  <p>Planını biliyorum: Benim giysilerimi giyecek. Daniela’nın yanına gidip benmiş gibi yapacak. Yüzündeki yarayı taze görünsün diye yeniden kesecek.</p>

  <p>“Onu korumak için bir plan yapmıştım” diyorum.</p>

  <p>“Evet, planını okudum. Başka biri oğlumla ve karımla mutlu olsun diye kendimi feda etmeye niyetim yok. Pantolonunu da çıkar.”</p>

  <p>Pantolonumun düğmelerini çözerken, yanlış hesaplamışım, diye düşünüyorum. Hepimiz aynı değiliz.</p>

  <p>“Bu gece kaçımızı öldürdün?” diye soruyorum.</p>

  <p>“Dört. Gerekirse binlercesini öldürürüm.”</p>

  <p>Pantolonumu üzerimden sıyırırken, “Küpte sana bir şey oldu, anlattığın dünyalardan birinde başına bir şey geldi” diyorum. “Seni bu hale getiren olay neydi?”</p>

  <p>“Belki de onları benim kadar çok istemiyorsun. Eğer öyleyse, onları hak etmiyorsun demektir...”</p>

  <p>Pantolonu suratına savurup üzerine atlıyorum.</p>

  <p>Kollarımı bacaklarına dolayarak bütün gücümle onu havaya kaldırıp duvara çarpıyorum. Ciğerlerindeki hava boşalıyor.</p>

  <p>Silahı yere düşüyor.</p>

  <p>Tabancayı bir tekmede mutfağa gönderip dizimi iki büklüm olan Jason’ın yüzüne indiriyorum.</p>

  <p>Bir kemik çatırtısı geliyor.</p>

  <p>Başını tutup dizimi yeniden yüzüne indirmeye çalışıyorum ama elimden kurtuluyor.</p>

  <p>Sert döşemeye kapaklanıyorum, başımı öyle şiddetli çarpıyorum ki gözlerimin önünde kıvılcımlar uçuşuyor. Diğer Jason hemen üstüme atılıyor, kanlar içindeki dağılmış yüzünde öfkeli bir ifadeyle boğazımı sıkıyor.</p>

  <p>Bana vurduğu anda sol gözümün altında şiddetli bir acı patlaması duyuyorum.</p>

  <p>Bana yeniden vuruyor.</p>

  <p>Gözlerimi kandan ve yaşlardan korumak için kırpıştırıyorum. Yeniden net görebildiğimde bana vurduğu elinde bu kez bir bıçak fark ediyorum.</p>

  <p>Silah sesi.</p>

  <p>Kulaklarım çınlıyor.</p>

  <p>Jason’ın göğsünde açılan küçük ve siyah delikten kanlar fışkırıyor. Elindeki bıçağı yere düşürüyor. Deliği parmağıyla tıkamaya çalışıyor ama kanı durdurması imkânsız.</p>

  <p>Zorlukla ıslak bir nefes alıyor ve onu vuran adama bakıyor.</p>

  <p>Ben de boynumu uzatıp bakınca silahı ona çevirmiş duran Jason’ı görüyorum. Bu Jason tıraşlı, üzerinde Daniela’nın on yıl önceki yıldönümümüzde bana verdiği deri ceket var.</p>

  <p>Sol elindeki nikâh yüzüğü ışıldıyor.</p>

  <p>Benim yüzüğüm.</p>

  <p>Jason2 tetiği yeniden çekince bu sefer kurşun saldırganın kafatasının yan tarafını parçalıyor.</p>

  <p>Bana saldıran Jason devriliyor.</p>

  <p>Dönüp yavaşça doğruluyor, oturuyorum.</p>

  <p>Kan tükürüyorum.</p>

  <p>Yüzüm alev alev yanıyor.</p>

  <p>Jason2 silahı bana doğru çeviriyor.</p>

  <p>Tetiği çekmek üzere.</p>

  <p>Ölümümle burun burunayım ama söyleyecek hiçbir şey bulamıyorum. Dedemin Iowa’daki çiftliğinde geçirdiğim çocukluk günlerim geliyor aklıma. Sıcak bir bahar günü. Dev bir gökyüzü. Mısır tarlaları. Kardeşimle futbol oynuyoruz. Kardeşim iki akağaç arasındaki kaleyi korurken ben şut çekiyorum.</p>

  <p>Neden ölümle karşı karşıya gelince aklıma bu anı geliyor? En mutlu olduğum an bu muydu? En çok kendim olduğum?</p>

  <p>“Kes şunu!”</p>

  <p>Daniela mutfakta duruyor.</p>

  <p>Jason2’ye bakıyor.</p>

  <p>Sonra da bana.</p>

  <p>Kafasında kurşun deliği olan Jason’a.</p>

  <p>Camlı kapının arkasındaki, boğazı kesilmiş Jason’a.</p>

  <p>Her nasılsa, sesi hiç titremeden konuşmayı başarıyor: “Kocam nerede?”</p>

  <p>Jason2 bir an şaşırmış görünüyor.</p>

  <p>Gözlerimdeki kanı siliyorum. “Buradayım.”</p>

  <p>“Bu gece ne yaptık?” diye soruyor.</p>

  <p>“Kötü country müziği eşliğinde dans ettik, eve geldik, çılgınca seviştik.” Hayatımı çalan adama bakıyorum. “Beni kaçıran sen miydin?”</p>

  <p>Dönüp Daniela’ya bakıyor.</p>

  <p>“Her şeyi biliyor” diyorum. ‘Yalan söylemek işe yaramaz.”</p>

  <p>Daniela, “Bunu bana nasıl yapabildin?” diye soruyor. “Ailemize nasıl yapabildin?”</p>

  <p>Annesinin arkasından gelen Charlie, dehşet manzarasına bakıyor.</p>

  <p>Jason2 Daniela’ya bakıyor.</p>

  <p>Sonra da Charlie’ye.</p>

  <p>Jason2 bir buçuk metre kadar uzağımda ama yerde oturuyorum.</p>

  <p>Tetiği çekmeden önce ona ulaşamam.</p>

  <p>Onu konuşturmam gerek.</p>

  <p>“Bizi nasıl buldun?” diye soruyorum.</p>

  <p>“Charlie’nin cep telefonunda ‘telefonumu bul’ uygulaması var.”</p>

  <p>Charlie, “Dün gece mesaj atmak için birkaç dakikalığına açtım” diyor. “Angela’nın onu terk ettiğimi sanmasını istemedim.”</p>

  <p>Jason2’ye bakıyorum. “Peki diğer Jason’lar?”</p>

  <p>“Bilmiyorum. Herhalde beni takip ettiler.”</p>

  <p>“Kaç kişiler?”</p>

  <p>“Hiçbir fikrim yok.” Daniela’ya doğru dönüyor. “İstediğim her şeye sahiptim, sen hariç. Aklımdan çıkmıyordun. Seninle kurabileceğimiz hayat aklımdan çıkmıyordu. O yüzden...”</p>

  <p>“O zaman on beş yıl önce, hâlâ şansın varken kalmalıydın benimle.”</p>

  <p>“O zaman küpü inşa edemezdim.”</p>

  <p>“Bu çok mu korkunç bir şey olurdu? Çevrene bak. Kariyerin sana acıdan başka ne getirdi?”</p>

  <p>“Her an, her nefes aslında bir seçimdir” diyor Jason2. “Ama hayat kusursuz değildir. Yanlış seçimler de yaparız. Sonunda sürekli pişmanlık halinde yaşamaktan daha kötü ne olabilir? Ben pişmanlığı yok edebilecek bir şey inşa ettim. İnsanların doğru seçimleri yaptıkları hayatı bulmasını sağlayacak bir cihaz.”</p>

  <p>Daniela, “Hayat öyle bir şey değil” diyor. “Seçimlerinle birlikte yaşamayı öğrenmelisin. Sistemi kandırarak alt etmek mümkün değil.”</p>

  <p>Ağırlığımı yavaşça ayaklarıma veriyorum.</p>

  <p>Ama Jason2 bunu hemen fark edip “Deneme bile” diyor.</p>

  <p>“Beni onların önünde öldürecek misin? Gerçekten mi?” diyorum.</p>

  <p>“Çok büyük hayallerin vardı” diyor bana. “Benim dünyamda, inşa ettiğim hayatta kalıp onları gerçekleştirebilirdin.”</p>

  <p>“Yaptıklarından sonra kendini böyle mi avuttun?”</p>

  <p>“Zihninin nasıl çalıştığını biliyorum. Ders vermek için evden çıkıp tren istasyonuna giderken her gün, <i>Hepsi bu kadar mı gerçekten</i>? diye düşünüyorsun. Belki bunu itiraf edecek kadar cesursun. Belki de değilsin.”</p>

  <p>“Buna sen karar veremezsin...”</p>

  <p>“Aslında bakarsan verebilirim, Jason, çünkü ben senim. Belki on beş yıl önce farklı dünyalara gittik ama temelimiz aynı. Sen de lisans öğrencilerine fizik öğretmek için doğmadın. Ryan Holder gibi adamların sana ait olan ödülleri almasına seyirci kalmak için. Yapamayacağın hiçbir <i>şey yok.</i> Bunu biliyorum, çünkü hepsini yaptım. İnşa ettiğim şeye bak. Ben her sabah kahverengi kumtaşından evinde uyanıp aynada kendi yüzüme bakabilirim, çünkü istediğim her şeye ulaştım. Sen de aynısını söyleyebilir misin? Sen ne yaptın?”</p>

  <p>“Onlarla birlikte bir hayat kurdum.”</p>

  <p>“Sana, ikimize, herkesin gizliden gizliye istediği şeyi verdim. İki hayat yaşama şansını. Hayatlarımızın en iyi iki versiyonunu.”</p>

  <p>“Ben iki hayat istemiyorum. Onları istiyorum.”</p>

  <p>Daniela’ya bakıyorum. Oğlumuza bakıyorum.</p>

  <p>Daniela, Jason2’ye, “Ben de onu istiyorum” diyor. “Lütfen. Hayatımızı bize geri ver. Bunu yapmak zorunda değilsin.”</p>

  <p>Jason2’nin yüzü kararıyor.</p>

  <p>Gözleri kısılıyor.</p>

  <p>Bana doğru bir adım atıyor.</p>

  <p>Charlie, “Hayır!” diye haykırıyor.</p>

  <p>Tabancayı yüzüme yaklaştırıyor.</p>

  <p>Kopyamın gözlerinin içine bakıp soruyorum: “Beni öldürdün diyelim, sonra ne olacak? Eline ne geçecek? Daniela’nın seni istemesini sağlamayacak bu.”</p>

  <p>Eli titriyor.</p>

  <p>Charlie, Jason2’ye doğru yürümeye başlıyor.</p>

  <p>“Sakın dokunma ona.”</p>

  <p>“Yerinden kımıldama oğlum” diyorum, tabancanın namlusuna bakarken. “Kaybettin, Jason.”</p>

  <p>Charlie yanıma gelmeye çalışıyor, Daniela onu yakalıyor ama Charlie kolunu çekip kurtarıyor onun elinden.</p>

  <p>Charlie yaklaşırken, Jason2’nin bakışları bir an için üzerimden ayrılıyor.</p>

  <p>Tabancayı elinden kapıyorum, yerdeki bıçağı alıyorum ve karnına saplıyorum. Bıçak hiç direnmeden giriyor etine.</p>

  <p>Ayağa kalkıp bıçağı çıkarıyorum, Jason üzerime yuvarlanırken omuzlarımı tutuyor. Onu yeniden bıçaklıyorum.</p>

  <p>Tekrar, tekrar sokuyorum bıçağı karnına.</p>

  <p>Ellerim ve gömleği kanlarla kaplanıyor, paslı kan kokusu dolduruyor odayı.</p>

  <p>Bana sıkı sıkı tutunuyor, bıçak hâlâ karnında.</p>

  <p>Daniela’yla birlikte olduğunu düşününce bıçağı karnına bir kez daha sapladıktan sonra çıkarıp atıyorum.</p>

  <p>Sarsılıyor.</p>

  <p>Yüzünü buruşturuyor.</p>

  <p>Karnını tutuyor.</p>

  <p>Parmaklarının arasından kanlar akıyor.</p>

  <p>Bacakları onu artık taşıyamıyor.</p>

  <p>Oturuyor, sonra inleyerek yan yatıyor ve başını yere koyuyor.</p>

  <p>Daniela ve Charlie’ye bakıyorum. Sonra Jason2’nin yanına gidip o inlerken ceplerini karıştırıyorum ve araba anahtarını alıyorum.</p>

  <p>“Suburban nerede?” diye soruyorum.</p>

  <p>Cevap verdiğinde, onu duyabilmek için iyice eğilmem gerekiyor: “Dönemeçten beş yüz metre ilerde.”</p>

  <p>Az önce çıkardığım giysileri alıp hemen üzerime geçiriyorum.</p>

  <p>Gömleğimin düğmelerini ilikleyince eğilip ayakkabı bağcıklarımı bağlıyorum. Eski evin ahşap zemininde kanlar içinde ölmekte olan Jason’a bakıyorum.</p>

  <p>Yerdeki tabancayı alıp kabzasını pantolonuma sürerek temizliyorum.</p>

  <p>Gitmemiz gerekiyor.</p>

  <p>Kaç kişinin daha geldiğini kim bilir?</p>

  <p>Kopyam adımı söylüyor.</p>

  <p>Dönüp ona bakıyorum - kanlı parmakları arasında nikâh yüzüğümü tutuyor.</p>

  <p>Yanına gidiyorum, yüzüğü alıp parmağıma, ipin yanına takıyorum. Jason2 kolumu yakalayıp beni kendine doğru çekiyor.</p>

  <p>Bir şeyler söylemeye çalışıyor.</p>

  <p>“Seni duyamıyorum” diyorum.</p>

  <p>“Torpido... gözüne... bak.”</p>

  <p>Charlie geliyor, kollarını bana doluyor ve gözyaşlarına hâkim olmaya çalışıyor ama omuzları sarsılıyor ve hıçkırmaya başlıyor. Kollarımda küçük bir çocuk gibi ağlıyor. Az önce şahit olduğu dehşeti düşününce benim de gözlerime yaşlar doluyor.</p>

  <p>Yüzünü ellerimin arasına alıyorum.</p>

  <p>“Hayatımı kurtardın” diyorum. “Onu durdurmamış olsan asla kurtulamazdım elinden.”</p>

  <p>“Gerçekten mi?”</p>

  <p>“Gerçekten. Ayrıca, telefonunu paramparça edeceğim. Şimdi gitmek zorundayız. Arka kapıdan çıkalım.”</p>

  <p>Kanlara basmamaya çalışarak oturma odasından aceleyle çıkıyoruz.</p>

  <p>Kayar Fransız kapılarını açıyorum, Charlie ile Daniela verandaya çıkarken dönüp her şeyi başlatan adama bakıyorum.</p>

  <p>Gözleri hâlâ açık, onları yavaşça kırpıştırarak gidişimizi izliyor.</p>

  <p>Dışarı çıkıp kapıyı arkamdan kapatıyorum.</p>

  <p>Diğer Jason’ın kanlarına basmamaya özen göstererek bahçeye iniyorum.</p>

  <p>Ne yöne gitmemiz gerektiğinden emin değilim.</p>

  <p>Ağaçların arasından kuzeye, göl kıyısına doğru yürüyoruz.</p>

  <p>Gölün suları dümdüz, obsidyen taşı gibi simsiyah.</p>

  <p>Ormanda sürekli diğer Jason’ları arıyorum; içlerinden biri her an ağaçların arasından fırlayıp beni öldürmeye çalışabilir.</p>

  <p>Yüz metre kadar ilerleyip yön değiştiriyor, yola doğru yürümeye başlıyoruz.</p>

  <p>Evden dört el silah sesi geliyor.</p>

  <p>Koşmaya başlıyoruz, karların arasında ilerlemekte zorlanıyoruz, nefes nefeseyiz. Adrenalin sayesinde yüzümdeki ağrıyı hissetmiyorum ama bu ne kadar sürecek emin değilim.</p>

  <p>Ormandan yola fırlıyoruz.</p>

  <p>Yolun ortasında duruyorum, yeniden sessizleşen ormanı dinliyorum.</p>

  <p>“Ne tarafa?” diyor Daniela.</p>

  <p>“Kuzeye.”</p>

  <p>Yolun ortasında koşuyoruz.</p>

  <p>Charlie, “Görüyorum” diyor.</p>

  <p>İleride, yolun sağ tarafında ağaçların arasına park edilmiş Suburban’ımızın arkasını görüyorum.</p>

  <p>Arabaya biniyoruz, anahtarı kontağa takıp motoru çalıştırırken dikiz aynasında bir kımıltı görüyorum - karanlık bir gölge bize doğru hızla koşuyor.</p>

  <p>Motoru çalıştırıyorum, el frenini indiriyorum.</p>

  <p>Suburban’ı döndürüp gaz pedalını köklüyorum.</p>

  <p>“Yere eğilin” diyorum.</p>

  <p>“Neden?” diye soruyor Daniela.</p>

  <p>“Dediğimi yapın!”</p>

  <p>Hızla karanlığa doğru ilerliyoruz.</p>

  <p>Farları yakıyorum.</p>

  <p>Tabancasını arabaya çevirmiş, yolun ortasında duran Jason karşımızda beliriyor.</p>

  <p>Bir flaş çakıyor.</p>

  <p>Ön camı delen kurşun kulağımın birkaç santim yanına, koltuğun başlığına saplanıyor.</p>

  <p>Bir flaş ve bir mermi daha.</p>

  <p>Daniela çığlık atıyor.</p>

  <p>Daniela ve Charlie’yi riske atmaktan çekinmeyen bu kopyamın başına neler gelmiş olmalı kim bilir?</p>

  <p>Jason yolumuzdan çekilmeye çalışıyor ama bir saniye kadar gecikiyor.</p>

  <p>Sağ tampon bileğine çarpıyor.</p>

  <p>Olduğu yerde hızla dönüyor, başını yolcu koltuğunun camına öyle şiddetli çarpıyor ki cam kırılıyor.</p>

  <p>Dikiz aynasından yolun ortasına düşüp kalan bedenine bakıyorum.</p>

  <p>“Herkes iyi mi?” diye soruyorum.</p>

  <p>“Ben iyiyim” diyor Charlie.</p>

  <p>Daniela doğrulup yeniden koltuğuna oturuyor.</p>

  <p>“Daniela?”</p>

  <p>“İyiyim” diyor ve saçlarının arasına dolan cam kırıklarını temizlemeye başlıyor.</p>

  <div class="m2"></div>

  <p>Karanlık otobanda duruyoruz.</p>

  <p>Kimse tek kelime etmiyor.</p>

  <p>Sabahın üçü ve yoldaki tek araba biziz.</p>

  <p>Gece havası ön camdaki kurşun deliklerinden içeri doluyor, Daniela’nın tarafındaki kırık camdan içeri gürültü ve soğuk geliyor.</p>

  <p>“Telefonun hâlâ yanında mı?” diye soruyorum.</p>

  <p>“Evet.”</p>

  <p>“Ver onu bana. Sen de Charlie.”</p>

  <p>Telefonlarını bana veriyorlar, penceremi birkaç santim indirip telefonları arabadan aşağı atıyorum.</p>

  <p>“Gelmeye devam edecekler, değil mi?” diyor Daniela. “Asla vazgeçmeyecekler.”</p>

  <p>Doğru söylüyor. Diğer Jason’lara güvenemeyiz. Kura konusunda yanılmışım.</p>

  <p>“Durumu düzeltmenin bir yolu olabilir sandım.”</p>

  <p>“Peki ne yapacağız?”</p>

  <p>Üzerime bitkinlik çöküyor.</p>

  <p>Yüzüm her an biraz daha şiddetli zonkluyor.</p>

  <p>Dönüp Daniela’ya bakıyorum. “Torpido gözünü aç.”</p>

  <p>“Ne arıyoruz?” diye soruyor.</p>

  <p>“Emin değilim.”</p>

  <p>Suburban’ın kullanım talimatı kitapçığını çıkarıyor.</p>

  <p>Sigorta ve kayıt belgeleri.</p>

  <p>Bir lastik basınç ölçeri.</p>

  <p>Bir el feneri.</p>

  <p>Ve görür görmez tanıdığım kahverengi deriden küçük bir çanta.</p>
</body>
</html>