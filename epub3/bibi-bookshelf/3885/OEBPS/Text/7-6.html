<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>7-6.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x7-6.html" xml:lang="tr-TR">
    <div class="Basic-Text-Frame">
      <p class="anabaslik-1" id="toc_marker-8">Bölüm: 7</p>

      <p class="arabaslik-orta">GERÇEK SUÇLU HANGİ ERDOĞAN</p>

      <p class="paragraf-2">Tarih: 12 Aralık 1997</p>

      <p class="paragraf-2">Recep Tayyip Erdoğan hakkında Siirt mitingindeki, “Her devrin Firavun ve Nemrutlarının olduğu ama bunun karşısına çıkacak Musa ve İbrahimlerin engelleri aşarak pislik dolu yolları temizleyeceği” sözleri nedeniyle Diyarbakır Devlet Güvenlik Mahkemesi’nde dava açıldı ve yargılanmaya<br />
      başlandı.</p>

      <p class="paragraf-2">21 Nisan 1998 tarihinde mahkeme, Erdoğan’ın Türk Ceza Kanunu’nun 312/2 maddesinden “Halkı din ve ırk farkı gözeterek kin ve düşmanlığa açıkça tahrik etmek” suçunu işlediği kararını verdi ve Erdoğan bir yıl hapis ve 860 TL para cezasına çarptırıldı. Sanık Erdoğan’ın mahkemedeki tavrı ve duruşmadaki hali gözönüne alınarak cezası on ay hapis ve 176,66 TL para cezasına indirildi.</p>

      <p class="paragraf-2">Ceza infaz yasası gereği on aylık hapis cezası dört aya indi.</p>

      <p class="paragraf-2">Dört ay cezaevinde yatacaktı...</p>

      <p class="paragraf-2">Bu cezanın önemi yoktu.</p>

      <p class="paragraf-2">Asıl önemli olan... TCK 312. maddeden mahkûm olmasıydı.Devletin Aleyhine Suçlar kapsamına girdiği için, bu maddeden hüküm giyenler bir daha siyasi partilere üye olamıyor, milletvekili ve belediye başkanı seçilemiyordu...</p>

      <p class="paragraf-2">Bu nedenle gazeteler manşet attı: “Muhtar bile olamaz!”</p>

      <p class="bos"></p>

      <p class="paragraf-2">Bugün...</p>

      <p class="paragraf-2">Erdoğan’ın Siirt konuşması üzerine çok spekülasyon yapılıyor. Tartışma –kafa karıştırmak için– mahkeme kararı üzerinden yapılmıyor.</p>

      <p class="paragraf-2">Diyarbakır 3 <span>No’lu</span> Devlet Güvenlik Mahkemesi’nden verilen hüküm şu : “İrticai faaliyetlerin odağı haline geldiği gerekçesiyle hakkında Anayasa Mahkemesi’nde dava açılan ve sonradan kapatılan bir siyasi partinin lider kadrosundan olan sanık, Siirt İl Başkanlığı’nca düzenlenen açık hava toplantısına katılmış ve konuşmasına ‘Minareler süngü/ Kubbeler miğfer/ Camiler kışlamız/ Müminler asker’ şiirini okuyarak başlamıştır.<span class="dipp" style="font-size:0.82em;"><a class="footnote-link" href="#footnote-225-39" id="footnote-225-39-backlink">39</a></span></p>

      <p class="paragraf-2">Hiçbir şeyin kendilerini sindiremeyeceğini, gökler yerler açılıp üzerlerine tufanlar yağsa, yanardağlar saçılsa bile kendilerinin susturulamayacağını, yanardağ olup, yıldırım olup ezanları susturanların karşısında patlayacaklarını, referansının İslam olduğunu, bu ülkede inançlara saygı duyulmadığını, yoruma değil yorumcuya bakılması gerektiğini, kula kulluk edilmeyeceğini ve Hakk’a kulluk edenlerden oldukları tablosunu çizmiştir.<br />
      Konuşması hemen şiir sonrasında başlayan tekbir sesleri arasında sürüp gitmiştir.</p>

      <p class="paragraf-2">Sanığın ‘Kula Kulluk edenler’ sözleriyle, Atatürkçü laik kesimi, Hakk’a kulluk edenler sözleriyle İslam ve şeriatla bütünleşen Müslümanları amaçladığı anlaşılmaktadır.</p>

      <p class="paragraf-2">İslam barış ve kardeşlik dinidir. Müslümanlar arasında ayırım yapmaz. Allah nezdinde kimin daha makbul Müslüman olduğu sanığın takdirinde değildir. Sanık bir kesimi diğeri aleyhine kışkırtmaktadır.</p>

      <p class="paragraf-2">Anayasa’nın 24. maddesi din ve vicdan özgürlüğünü güvence altına almakla beraber, 14. maddeye atıfta bulunarak bu özgürlüğün dil, ırk, mezhep ayırımı yaratmak amacıyla kullanılamayacağını; din ve din duygularının istismar edilemeyeceğini öngörmektedir.</p>

      <p class="paragraf-2">Her rejim gibi demokratik rejimlerin de kendini savunma hakkı vardır.</p>

      <p class="paragraf-2">Özgürlüklerin, özgürlükleri yok etme amacıyla kullanılmasını yasaklayan Avrupa İnsan Hakları Sözleşmesi’dir ve 17. maddesinde bu hüküm vardır. Anayasamız, laik Cumhuriyet’i demokrasinin olmazsa olmaz koşulu olarak kabul etmiştir. Demokratik hak ve özgürlükler demokrasiyi yok etmek için kullanılamaz. Sanık savaş çağrısı yapmaktadır...”</p>

      <p class="bos"></p>

      <p class="paragraf-2">Erdoğan, Diyarbakır DGM’nin kararına temyiz başvurusu yaptı. 24 Eylül 1998 tarihinde Yargıtay 8. Ceza Dairesi Diyarbakır<br />
      Devlet Güvenlik Mahkemesi’nin kararını onadı ve bu tarihte hüküm kesinleşti.<span class="dipp" style="font-size:0.82em;"><a class="footnote-link" href="#footnote-225-40" id="footnote-225-40-backlink">40</a></span></p>

      <p class="bos"></p>

      <p class="paragraf-2">Erdoğan, “şiir değil araba plakası okusam yine ceza verecek bir şeyler bulurlardı” diyecekti. (9 Ekim 1998, <span class="char-style-override-12">Milliyet</span>)</p>

      <p class="paragraf-2">Sonunda 4,5 yıl sürdürdüğü İstanbul Belediye Başkanlığını bırakarak 26 Mart 1999 günü Pınarhisar Cezaevi’ne girdi.</p>

      <p class="paragraf-2">Ve...</p>

      <p class="paragraf-2">Erdoğan’ın değil bizim eziyetimiz başladı. Çünkü Erdoğan başbakanlık yaptığı dönemde bu dört aylık cezayı sürekli dile getirecekti.</p>

      <p class="paragraf-2">Ne eziyetler çekmişti, ne eziyetler...</p>

      <p class="paragraf-2">Hapis günlerini yazacağım.</p>

      <p class="paragraf-2">Ama önce şunu belirtmeliyim ki:</p>

      <p class="paragraf-2">1998 belki de Erdoğan’ın en zor yılıydı...</p>

      <p class="bos"></p>

      <p class="paragraf-2">Tarih 22 Nisan 1998...</p>

      <p class="paragraf-2">Akademisyen Yekta Saraç’ın evi silahla tarandı. Saraç’ın kim olduğunu biliyorsunuz; okudunuz; “Alo Fatih”in kardeşi.</p>

      <p class="paragraf-2">Bir akademisyenin evine niye silah sıkılır?</p>

      <p class="paragraf-2">“Yılmaz Çelik” adında sabıkalı, Fatih 2. Asliye Ceza Mahkemesi’nin 18 Aralık 1998 tarihli duruşmasında şöyle konuştu:</p>

      <p class="paragraf-2">“Erdoğan’ın kasası dedikleri BİM Marketler Zinciri İdari Meclis Üyesi Fatih Saraç’tan para koparmak için...”</p>

      <p class="paragraf-2">Fatih Saraç’ın eviyle Yekta Saraç’ın evini karıştırmıştı. Aslında hedefinin Erdoğan’dan para sızdırmak olduğunu fakat sonra vazgeçtiğini söylüyor!</p>

      <p class="paragraf-2">Erdoğan’ın koruması vardı. Belediye başkanı olduğunda hemen 20 Nisan 1994’te İstanbul Valiliği’ne başvurarak koruma talep etmişti.</p>

      <p class="bos"></p>

      <p class="paragraf-2">Evet...</p>

      <p class="paragraf-2">Erdoğan için 1998 kara bir yıldı...</p>

      <p class="paragraf-2">16 Ocak 1998’de Refah Partisi, Anayasa Mahkemesi tarafından “laik Cumhuriyet ilkelerine aykırı eylemlerinden” dolayı kapatıldı.</p>

      <p class="bos"></p>

      <p class="paragraf-2">11 Mayıs 1998’de İstanbul Şişli Abide-i Hürriyet Caddesi’nde saat 11.45 sularında 34 ABR 93 plakalı Opel marka otomobil, kırmızı ışıkta geçince, peşine siren çalarak polisler takıldı. Otomobil kaçarken<span class="char-style-override-18">, yaya geçidine beş metre kala 64 yaşındaki Türk Sanat Müziği</span> <span class="char-style-override-18">İstanbul Radyosu sanatçısı Sevim Tanürek’e çarptı; 30 metre sürükledi.</span> Sanatçı Tanürek ağır yaralanarak hastaneye kaldırıldı, altı gün sonra Alman Hastanesi’nde vefat etti.</p>

      <p class="paragraf-2">O gün o saatte direksiyonda bulunan kişiyse, Bilgi Üniversitesi öğrencisi 19 yaşındaki Ahmet Burak Erdoğan’dı.</p>

      <p class="paragraf-2">Polislere, İstanbul Büyükşehir Belediye Başkanı Recep Tayyip Erdoğan’ın oğlu olduğunu söyledi. Eşine çarpanın kim olduğunu öğrenmek için karakola gelen Ahmet Ürek karşısında genç birini görünce, “Ehliyeti var mı” diye sordu. Polislerle arasında tartışma çıktı. <span class="char-style-override-18">“Yakalandığında polislere Tayyip</span> <span class="char-style-override-18">Erdoğan’ın oğlu olduğunu söylüyor. Zaten o andan itibaren her şey değişti. Karakola gittik, çocuğun ehliyetini sormuyorlar. Polislere bunu hatırlattığımızda ‘Siz ukalalık etmeyin, biz ne yapacağımızı biliriz’ dediler. Kazadan hemen sonra caddemize belediye arozözleri geldi. Tarihte ilk kez, caddemiz baştan aşağı yıkandı. 35 metre fren izi vardı ve her şeyi bir anda yok ettiler. Çocuğun ehliyeti yoktu. Kazadan sonra, üç ay önce verilmiş gibi ehliyet düzenlediler.” (17 Haziran 2001,</span> <span class="char-style-override-18">Hürriyet)</span></p>

      <p class="paragraf-2">Mahkemeye Burak Erdoğan’ın, olaydan kısa süre önce alınan ehliyeti sunuldu. 14 Kasım 1997′de 42485 sicil numarasıyla Kâğıthane İlçe Emniyet Müdürlüğü’nden verilen B sınıfı bir ehliyetti bu. Ehliyetin geçmişe dönük ve sahte olarak düzenlendiği iddia edildi.</p>

      <p class="paragraf-2">Burak Erdoğan hakkında “Dikkatsizlik ve Tedbirsizlik ile Hayati Tehlike Teşkil Edecek Derecede Yaralamaya Sebebiyet Vermek” suçundan Asliye Ceza Mahkemesi’nde TCK 459/2 maddesi uyarınca üç aydan 20 aya kadar hapis istemiyle dava açıldı.</p>

      <p class="paragraf-2">Burak Erdoğan’ın, trafik raporunda “dalgın olarak araç kullandığı için tali kusurlu” olduğu, Tanürek’in, duran taşıtların önünden yola çıktığı için hatalı olduğu ifade edildi. Erdoğan’ın kusur oranı, 3/8 olarak belirlendi. Tanürek’in hastanede vefatı üzerine oğul Erdoğan hakkında ek iddianame düzenlendi ve istenen ceza iki yıldan beş yıla kadar hapis oldu.</p>

      <p class="paragraf-2">Kazaya ilişkin yargılama süreci 16 Ekim 1998′de, yani kazadan tam beş ay sonra Şişli 7. Asliye Ceza Mahkemesi’nde başladı. Burak Erdoğan İngiltere’ye dil eğitimi için gittiğinden duruşmalara hiç katılmadı! 20 Eylül 1999′daki duruşmada Adli Tıp İhtisas Dairesi’nin kazayla ilgili raporu açıklandı. Buna göre Ahmet Burak Erdoğan tamamen suçsuzdu; kazanın kusuru bütünüyle (8/8) Sevim Tanürek’teydi! Bu rapor aynı daire tarafından 20 Ocak 2000′de teyit edildi. Mahkemenin 2 Haziran 2000 tarihli duruşmasında, Ahmet Burak Erdoğan’ın beraatine karar verildi.</p>

      <p class="paragraf-2">Trafik istatistiklerine göre, şehir içi trafik kazalarının yüzde 44′ü yayaya çarpma şeklinde gerçekleşiyor ve bu kazaların yalnızca yüzde 2.72′sinde yayalar kusurlu bulunurken, sürücü kusur oranı yüzde 95.96.</p>

      <p class="paragraf-2"><span class="char-style-override-18">Ahmet Ürek duruşma safhasında yaşadıklarını şöyle anlattı:</span></p>

      <p class="paragraf-2"><span class="char-style-override-18">“Mahkeme başladı, çocuk bir kez olsun gelmedi. Babası tarafından yurtdışına gönderilmişti! Ama Tayyip’in adamları hep oradaydı. Karımın hakkını ararken bir şey söylediğimizde dirsek yedik, tehdit edildik, tacize uğradık. Hâkime çocuğun ehliyeti olmadığını, kazadan sonra babasının forsuyla düzmece ehliyet verildiğini söylediğimizde ‘Ne demek yani, siz koskoca belediye başkanını sahtecilikle mi suçluyorsunuz’ diye azar işittik. Sakin bir insanımdır ama o anda elimde bir şey olsaydı, kafasına fırlatırdım. Olayın oluşunu gören tanıkların hepsi tehdit edildi ve korkutuldu. Buna bir yakınımız dahildir. Sadece bir tek genç kız tanıklık yapmakta direndi. Fakat işin rengi değişmişti. Başına iş gelmemesi için ona da biz tanıklık yaptırmadık. Şişli karakolunda çocuğun ehliyetini sormayan polislerin ve sahte ehliyet veren trafikçilerin aileleri dava görülürken defalarca gelip yalvardılar, işin üzerine gidersek kocalarının görevine son verileceğini, aç kalacaklarını söylediler. Onlardan da şikâyetçi olmadık! Kapımızda her gün belediye araçları durur, Tayyip’in adamları önümüze çıkardı. Tanıklara olduğu gibi, bize de, uğraşmayalım diye en az 20 ‘ricacı’ geldi. Tayyip belediye başkanıydı. O zaman anladık ki, karşımızda bir ‘dev’ vardır ve onunla baş etmek mümkün olmayacaktır. Biz bu durumda aile meclisi olarak toplandık ve işin ucunu bırakmaya karar verdik” (17 Haziran 2001,</span> <span class="char-style-override-18">Hürriyet)</span></p>

      <p class="bos"></p>

      <p class="paragraf-2"><span class="char-style-override-18">Ahmet Ürek ile oğlu Cavit Ürek, mahkemeye sundukları 8 Ocak 1999 tarihli dilekçeleriyle şikâyet ve müdahaleden vazgeçti.</span></p>

      <p class="paragraf-2">Ahmet Burak Erdoğan hakkında kusursuzluk raporu veren Adli Tıp Kurumu İhtisas Dairesi’nin başındaki Eyüp Çakmak, bugün Deniz İşletmeleri (TDİ) Genel Müdürü!</p>

      <p class="paragraf-2">Yıllar sonra... Yıl 2012.</p>

      <p class="paragraf-2">Recep Tayyip Erdoğan’ın yeğeni, Mustafa Erdoğan’ın Kartal İmam Hatip Lisesi son sınıfında okuyan oğlu Üsame Erdoğan trafik kazası yaptı; yaralandı; ameliyat oldu.</p>

      <p class="bos"></p>

      <p class="paragraf-2">26 Ekim 1998; Erdoğan, Fazilet Partisi’nden istifa etti. İstifasını FP Üsküdar İlçe Başkanlığı’na, İl Başkanlığı’na ve FP Genel Başkanlığı’na, İstanbul 10. Noterliği aracılığıyla gönderdi. Erdoğan istifasında, “Hukuka aykırı ve fakat kanuni zorunluluk nedeniyle FP üyeliğinden istifa etmiş bulunmaktayım. Gereğini ilgili evrakına iş’ar edilmek üzere saygıyla sunuyorum” dedi. Erdoğan noterden istifa beyanının muhataplarına ayrı ayrı APS olarak tebliğ edilmesini de istedi. Gençliğinde katıldığı “Milli Görüş” saflarından kopmuştu..</p>

      <p class="bos"></p>

      <p class="paragraf-2">5 Kasım 1998’de Danıştay, Erdoğan’ın belediye başkanlığını düşürdü. Belediye başkanlığı 4 yıl 7 ay 5 gün sürdü...</p>

      <p class="paragraf-2">Son gün gazetecilerle yemek yedi; “Koltuktan ayrılıyorum ama sizlere veda etmiyorum” dedi.</p>

      <p class="bos"></p>

      <p class="paragraf-2">Erdoğan Siirt konuşması nedeniyle 26 Mart 1999’da hapse girdi; çok yatmadı, dört ay sonra, 24 Temmuz 1999’da çıktı.</p>

      <p class="paragraf-2">Araya girip daha önce adını geçirdiğimiz bir isimden bahsetmeliyim.</p>

      <p class="paragraf-2">Hasan Yeşildağ...</p>

      <p class="bos"></p>

      <p class="paragraf-2">Aslen Rizeli...</p>

      <p class="paragraf-2">Erdoğan’ın hemşerisi...</p>

      <p class="paragraf-2">İstanbul’a göçen bir ailenin çocuğu.</p>

      <p class="paragraf-2">Ülkücüydü. Yüksek Teknik Öğretmen Okulu’nda öğrenciyken adı 1970’li yıllarda soygunlara, cinayetlere karıştı. 20 ay yattı. Abdi İpekçi cinayetinde adı geçti. İsviçre’ye kaçtı. Kırmızı Bülten’le arandı. İsviçre’de uyuşturucu ve örtülü faaliyetlerden dolayı cezaevinde yattı. 1995’te Türkiye’ye döndü.</p>

      <p class="paragraf-2">Erdoğan döneminde belediye işletmelerine yönelik yapılan soruşturmalarda hep adı geçti.</p>

      <p class="paragraf-2">Hasan Yeşildağ’ın Tayyip’in gizli kasalarından biri olduğunu ilk defa 1970’li yıllardaki “dava arkadaşı” Mehmet Ali Ağca’nın kardeşi Adnan Ağca dile getirdi. “Başbakan’ın gizli kasası Hasan Yeşildağ. Her gün gizli gizli görüşme yapılıyor. Mehmet Ali Ağca’nın suç ortağı Hasan Yeşildağ, Kartal’da beraberlerdi.” (16 Şubat 2006, <span class="char-style-override-12">Sabah</span>)</p>

      <p class="bos"></p>

      <p class="paragraf-2">Gazeteci Muhammed Pamuk, Recep Tayyip Erdoğan’ı anlattığı kitabı, <span class="char-style-override-12">Yasaklı Umut</span>’ta, 26 Mart’ta cezaevine girmesi kesinleşen Erdoğan’ın cezaevi ve burada kendisini koruyacak kişi arayışını, Yeşildağ’ın adını vermeden şöyle aktarıyor:</p>

      <p class="paragraf-2">“Erdoğan’a yakın çevreler ise, cezaevlerinde hüküm giyen kişileri araştırmaya başlamıştı. Öyle ya, Erdoğan’ın cezaevindeki güvenliğini kim sağlayacaktı? Erdoğan son bir kararla Pınarhisar’ı tercih edince cezaevi belli oldu. Ardından Pınarhisar Cezaevi’nde Erdoğan’ı koruyacak bir suçlu arayışı başladı. İstenilen hükümlü bulunamayınca dışarıdan bir suçlu bulma yoluna gidildi. İstanbul Büyükşehir Meclis üyelerinden birisinin kardeşi, bu iş için seçildi. Önce Pınarhisar’da bir esnafa karşılıksız çek kesen bu kişi, akabinde mal beyanında bulunmayarak, mahkemenin tutuklama kararı vermesini sağladı. Pınarhisar Cezaevi’ne girerken Erdoğan’ın çevresi derin bir ‘oh’ çekmişti. En azından kendileri tarafından tanınan birisi, Erdoğan’a yardımcı olacaktı.”</p>

      <p class="paragraf-2">O kişi, İstanbul Büyükşehir Belediyesi Meclis Üyesi Zeki Yeşildağ idi.</p>

      <p class="paragraf-2">Hasan Yeşildağ’ın kardeşi...<span class="dipp" style="font-size:0.82em;"><a class="footnote-link" href="#footnote-225-41" id="footnote-225-41-backlink">41</a></span></p>

      <p class="paragraf-2">Hasan Yeşildağ, Erdoğan’ın cezaevinde işlerini görmek için yanına verilen “kader arkadaşı”ydı.</p>

      <p class="paragraf-2">Erdoğan’ın “dava arkadaşları” Hüseyin Besli ve Ömer Özbay yazdıkları <span class="char-style-override-12">Bir Liderin Doğuşu</span> kitabında Hasan Yeşildağ’a övgüler dizdi. Sözü onlara bırakalım...</p>

      <p class="paragraf-2">“Yeşildağ ve Erdoğan’ın hangi hapishanede yatacakları konusunda ihtimaller gözden geçirilir: Erdek, Karamürsel, Çorlu, Akyazı derken, Pınarhisar Cezaevi kesinlik kazanır. Hasan Yeşildağ, önceden gidip cezaevini gezer. Yapılacak işlerin bir listesini çıkarır. Yönetimden gerekli izinleri aldıktan sonra kendilerine tahsis edilen koğuşu bir güzel temizletir. Duvarları kâğıt kaplatır, zemine, boydan boya halı döşetir. Elektrik ve sıhhi tesisatı yeniler. Sıcak su temini için şofben taktırır. Koğuşun bahçeye ve koridora açılan kapılarını boyatıp yalnızca içeriden açılabilen ilave sürgüler yaptırır. Çatıya manyetik bariyerler, bahçeye elektronik sensörler yerleştirir. Gerekli gördüğü kör noktalara kamera sistemi kurdurur.<span class="dipp" style="font-size:0.82em;"><a class="footnote-link" href="#footnote-225-42" id="footnote-225-42-backlink">42</a></span></p>

      <p class="paragraf-2">Sıra mobilya ve beyaz eşyaya geldiğinde keseye davranmak Erhan Şenol’a düşer. Derin donduruculu büyük boy bir buzdolabı, çamaşır ve bulaşık makinesi, toplantı ve çalışma masaları, deri koltuklar, oturma grupları ve büyük ekran bir televizyonla, kalacakları koğuşu ve cezaevi kütüphanesini sıkıcılıktan uzak bir yaşam ve çalışma alanına dönüştürürler. Bu arada mahkûm ve gardiyanlar da unutulmamıştır. Herkese pantolon, gömlek, ayakkabı ve eşofman takımı alınır. Hasan Yeşildağ, ağalığın ‘vermekle kaim’ olduğunun farkındadır.</p>

      <p class="paragraf-2">Son kez İsviçre’ye gittiğinde, işlerini bir arkadaşına, eşini ve çocuklarını Allah’a emanet edip geri dönmüştür. Dışarıdaki işlerini bitirip, Erdoğan’dan üç gün önce Pınarhisar Cezaevi’ne teslim olduğunda, mahkûmlar ve gardiyanlar tarafından krallar gibi karşılanır. Yanında getirdiği hediyeleri dağıtırken, ortalık bayram yerine döner. Koğuşu ve aldığı güvenlik önlemlerini son kez gözden geçirir. Her şey yerli yerindedir. T.C. Pınarhisar Kapalı Ceza ve Tevkif Evi, ‘tarihi misafir’ini beklemektedir...”</p>

      <p class="bos"></p>

      <p class="paragraf-2">Erdoğan hapse girmeden son kez halkın karşısına çıktı; Cumhuriyet Bayramı için 29 Ekim 1998’de Kazlıçeşme’de organize edilen Ahmet Kaya konserine gitti.</p>

      <p class="paragraf-2">Erdoğan, cuma namazını Fatih Camii’nde kılıp cezaevinin yolunu tuttu. Konvoyla kendini cezaevine uğurlamaya gelenlere bir konuşma yaptı:</p>

      <p class="paragraf-2">“Halkımıza ayrıca bir mesaj vermeyi doğrusu gereksiz buluyorum. Zira son bir aydır Anadolu’yu dolaşıyorum. Samsun’dan Erzincan’a, Kırşehir’den İzmir’e kadar pek çok vilayeti dolaştım. Gaziantep, Kilis, Yalova, Manisa, Bursa, Kastamonu, Kocaeli, Sakarya’ya gittim. Gördüm ki halkımız engin tarihi tecrübesiyle, fazilet ve ferasetiyle her şeyi hepimizden iyi görüyor, hepimizden iyi değerlendiriyor. Şimdi yapmamız gereken halkımıza mesaj vermeye çalışmak değil halkımızın bize verdiği mesajları iyi ve doğru kavramaktır.”</p>

      <p class="bos"></p>

      <p class="paragraf-2">Sonra, futbolculuk yaşamında sıklıkla söylediği, “beraber yürüdük biz bu yollarda” şarkısını hep birlikte söylediler.</p>

      <p class="bos"></p>

      <p class="paragraf-2">Sonraki yıllarda Erdoğan’ın cezaevi hayatına ilişkin neler anlatıldı neler. Örneğin...</p>

      <p class="paragraf-2">Her gelen mektuba mutlaka kendisi yanıt yazarmış; “Yoruldunuz, yardım edelim” diyenlere kızarmış!</p>

      <p class="paragraf-2">Odatv; Erdoğan’ın Pınarhisar Cezaevi’nden başörtüsü mağduru Süveyda Sevgican’a gönderdiği bir mektup ile Erdoğan’ın Anıtkabir defterine yazdığı bir notun görüntülerini birlikte yayınladı. Cezaevinden yollanan mektuptaki yazıyla, Anıtkabir defterine düşülen nottaki yazı birbirine hiç benzemiyor!<br />
      Yıllar sonra Erdoğan’ın yazısı mı çirkinleşmişti?</p>

      <p class="paragraf-2">Neler yazmadılar ki:</p>

      <p class="paragraf-2">– Dört ayda 10.000 mektup yazmıştı! </p>

      <p class="paragraf-2">(Günde yaklaşık 80 mektup, mektup başına beş dakikadan, günde yaklaşık yedi saat eder) </p>

      <p class="paragraf-2">– Dört ayda 30.000 ziyaretçi kabul etmişti! </p>

      <p class="paragraf-2">(Günde yaklaşık 250 kişi, kişi başı beş dakikadan, günde 20 saat eder) </p>

      <p class="paragraf-2">Geçelim. Bu bayağı yalanlara ihtiyaç duyulmasına insanın canı sıkılıyor. Bilmiyorlar ki, zor olan ruhsal esarettir; fiziksel tutsaklık geçicidir.</p>

      <p class="paragraf-2">Yazmalıyım...</p>

      <p class="bos"></p>

      <p class="paragraf-2">12 Eylül Darbesi’ne boyun eğmeyen 1300 aydının imzaladığı “Aydınlar Dilekçesi”, 15 Mayıs 1984’te Çankaya Köşkü’nde Kenan Evren’e verildi. İmzacılar yakınlarıyla vedalaştı; çünkü hapse girmeleri an meselesiydi.</p>

      <p class="paragraf-2">Dünyaca ünlü iki oyun yazarı Harold Pinter ve Arthur Miller, “Aydınlar Dilekçesi”ne destek için Türkiye’ye geldi.</p>

      <p class="paragraf-2">Pinter ve Miller, İstanbul’daki aydınlarla tanışmak istedi. O zor günlerde ancak 52 aydın bulunabildi.</p>

      <p class="paragraf-2">Arthur Miller, bir araya geldiği aydınlara kaç kişinin hapse girdiğini sordu; “Hapse girenler ayağa kalkabilir mi?”</p>

      <p class="paragraf-2">50 kişi ayağa kalktı.</p>

      <p class="paragraf-2">Miller ve Pinter şaşırdı. Salonda bulunanlara, kaç yıl hapis yattıklarını sordular. Beş yıldan az yatanlar utanarak söyledi. Çünkü çoğunluk on yıla yakın cezaevinde kalmıştı.</p>

      <p class="paragraf-2">Türk aydını hep eziyet gördü; kırıldı, biçildi...</p>

      <p class="paragraf-2">Bu anekdotu yazmamın nedeni; Erdoğan’ın 14 yıldır anlata anlata bitiremediği, dört ay on günlük cezaevi sömürüsü.</p>

      <p class="bos"></p>

      <p class="paragraf-2">Tarih: 15 Ekim 1957</p>

      <p class="paragraf-2">Demokrat Parti iktidarı...</p>

      <p class="paragraf-2">Seçim dönemi...</p>

      <p class="paragraf-2">Kürsüdeki siyasal lider; İstanbul Eyüp Büyük Camii Meydanı’ndaki mitingde; İslamiyetin doğuşundaki mülkiyet ve faize karşı tavrın sosyalizmle benzerliklerini anlattı.</p>

      <p class="paragraf-2">Savcı, bu “Müslüman Komünist lider” hakkında, “dini siyasete alet ederek komünizm propagandası yapmaktan” dava açtı. Tutuklandı. 2 Aralık 1959’da tahliye oldu. 26 ay yattı.</p>

      <p class="paragraf-2">Bu ülkede “dini propaganda” yaptığı gerekçesiyle hiçbir sağcı politikacı bu kadar süre cezaevinde kalmadı.</p>

      <p class="paragraf-2">O da yine solculara nasip oldu!</p>

      <p class="paragraf-2">Bu kişinin adı Dr. Hikmet Kıvılcımlı’ydı...</p>

      <p class="paragraf-2">Bu son cezasıyla yarım asırlık yaşamına, toplamda 20.5 yıllık hapis sığdırdı!</p>

      <p class="paragraf-2">1925’te on yıl kürek cezası aldı. 1 yıl hapis yattıktan sonra çıkan afla serbest kaldı.</p>

      <p class="paragraf-2">1927’de üç ay yattı.</p>

      <p class="paragraf-2">1929’da dört yıl altı ay 15 gün yeni bir mahkûmiyet aldı. Cumhuriyetin onuncu yılı, nedeniyle çıkarılan afla 1933’te çıktı.</p>

      <p class="paragraf-2">1938’de Nazım Hikmet’le birlikte yargılandığı Donanma Davası’nda 15 yıl hapis cezasına çarptırıldı, 12 yıl yattıktan sonra afla çıktı.</p>

      <p class="paragraf-2">12 Mart 1971 Askeri Darbesi’nde adı, radyoda arananlar listesinde anons edildi. Hastaydı, bir daha cezaevine girerse çıkamayacağını biliyordu. Alanya-Kıbrıs üzerinden Lübnan’a kaçtı.</p>

      <p class="paragraf-2">5 ay sonra 11 Ekim 1971’de Belgrad’da öldü.</p>

      <p class="paragraf-2">17 yaşında gönüllü olarak Kurtuluş Savaşı’na katılan; Yörük Ali Efe çetesinde Kuvayı Milliye fedaisi olan ve Köyceğiz Kuvayı Milliye Askerî Kumandanlığı görevinde bulunan Dr. Hikmet Kıvılcımlı hastane odasında günlüğüne şöyle yazdı:</p>

      <p class="paragraf-2">“13. sondalı, bıçaklı ameliyattan geçtim. Bunlardan dördü narkoz altında, dokuzu uyutulmadan tam olarak işkenceyle geçti. ‘Emniyet Birinci Şube bıraktı, prostat aldı işkenceyi’ diyorum gülerek acı acı. Demek bir alınyazı olsa, benimki ömür boyu işkence yazılmış.” (24 Nisan 1971)</p>

      <p class="paragraf-2">Dr. Hikmet Kıvılcımlı siyasal hayatı boyunca eline silah almadı. Hiçbir yere bomba atmadı. Şiddetten hep uzak duran bir düşünce suçlusuydu.</p>

      <p class="paragraf-2">Yaşamı boyunca Erdoğan’ın boyu kadar kitap yazdı; çeviri yaptı.</p>

      <p class="paragraf-2">Partiler, dernekler, sendikalar kurdu. Bir gün bile ağzını açıp “Ben şu kadar yıl cezaevinde yattım” diye “mağduriyet şovu” yapmadı.</p>

      <p class="paragraf-2">Susarak konuşan erdemli bir kuşağa mensuptu.</p>

      <p class="paragraf-2">Onlar, kendilerini acındırmayı zül sayarlar.</p>

      <p class="paragraf-2">Evet...</p>

      <p class="paragraf-2">Bu ülkenin siyasi kültüründe, cezaevinde yatmanın propagandasını yapmak ayıp sayılır. Erdoğan sığ’dır...</p>

      <p class="bos"></p>

      <p class="paragraf-2">Erdoğan’ın dört aylık “büyük çilesi” bitti.</p>

      <p class="paragraf-2">Cezaevinden çıkınca siyaset yasağını kaldırmak için lobi faaliyetlerine başlayacaktı. Bunun için öncelikle çalışma ofisine ihtiyaç vardı.</p>

      <p class="paragraf-2">Hemen bulundu; ortağı olduğu Emniyet Gıda’nın deposunu kullanacaktı. Zaten burası oturduğu evin giriş katıydı.</p>

      <p class="paragraf-2">Misafirlerini burada kabul etmeye başladı.</p>

      <p class="paragraf-2">Geleni gideni pek yoktu; çevresine sık sık siyasetin acımasızlığından yakındı. “Ama geçecek bu günler” diyordu.</p>

      <p class="paragraf-2">O günlerde yanında olanlara hep vefa gösterecekti...</p>

      <p class="bos"></p>

      <p class="paragraf-2">Erdoğan, “emeklilik” günlerinde namazlarını genellikle Emniyet Mahallesi’ndeki Akabe Camii’nde kılıyordu. Cuma namazınaysa genellikle Kasımpaşa’daki Büyük Camii’ye gidiyordu. Çevresinde pek kimse yoktu; namazını en fazla 20 kişiyle kılıyordu.</p>

      <p class="paragraf-2">Siyasi hayatı bitmiş görünüyordu; yakın arkadaşları dışında Erdoğan’ın geleceği için umutlu konuşan kimse yoktu. “Devlet ipini çekmişti!”</p>

      <p class="paragraf-2">Erdoğan’ın morali bozuktu.</p>

      <p class="paragraf-2">Kimseye haber vermeden dünyanın öteki ucuna gitti.</p>

      <p class="paragraf-2">Avustralya’ya...</p>

      <p class="bos"></p>

      <p class="paragraf-2">Cezaevinden çıktıktan dört ay sonra eşiyle birlikte Avust-ralya’nın yolunu tuttu.</p>

      <p class="paragraf-2">Bu ülkeye niye gitti? Kim vardı Avustralya’da?</p>

      <p class="paragraf-2">Erdoğan’ın şeyhi vardı: Mahmut Esad Coşan!</p>

      <p class="paragraf-2">Prof. Dr. Coşan akademisyendi ama kayınpederi Mehmet Zahid Kotku vefat edince Gümüşhanevi Dergâhı’nın başına geçmişti.</p>

      <p class="paragraf-2">Erbakan ile Coşan’ın yolları 1980’li yılların sonunda ayrıldı. Fakat Erdoğan Coşan ile ilişkisini hep sürdürdü.</p>

      <p class="paragraf-2">Öyle ki, 10 Nisan 1994’te RTÜK belediyelerin televizyon yayıncılığı yapma iznini kaldırmıştı. İstanbul’da Belediye Başkanı Nurettin Sözen döneminde kurulan BRT yayını sona erdirildi. Beş milyon dolarlık yatırımla kurulan BRT’nin tüm teknik ekipmanı ucuz bir fiyat karşılığı Yeni Dünya İletişim Şirketi’ne kiralandı. Şirket Kanal 7 adıyla yayıncılığa başladı. Şirketin ortaklarından biri de Esad Coşan idi.</p>

      <p class="paragraf-2">İstanbul belediyelerinden ne kadar paranın bu televizyon kanalına aktarıldığı meselesi soruşturma dosyalarına girdi.</p>

      <p class="paragraf-2">28 Şubat 1997 sürecinden sonra Prof. Coşan damadı Ali Yücel Uyarel’in yanına, Sidney’e gitmişti.</p>

      <p class="paragraf-2">Erdoğan kimselere haber vermeden şeyhi Coşan’ın yanına gitti. Artık Erbakan ile yolun sonuna geldiğini görüyordu. Parti kurmak için icazet aldı.</p>

      <p class="paragraf-2">Biliyordu ki, Coşan, Erbakan’a kızıp “Sen böyle yapıyorsan, ben de parti kuracağım” demişti.</p>

      <p class="paragraf-2">MNP-MSP’nin kuruluşunda Mehmet Zahid Kotku’nun katkıları vardı. İleride kurulacak AKP’nin perde arkasındaki şeyhi Prof. Coşan olacaktı.</p>

      <p class="paragraf-2">Fakat Coşan ve damadı 4 Şubat 2001’de Sidney’de geçirdikleri trafik kazasında hayatlarını kaybettiler.</p>

      <p class="paragraf-2">Erdoğan o günden sonra şeyhsiz kaldı. Dergâhın başına rahmetli Coşan’ın ABD’de de eğitim görmüş 1963 doğumlu oğlu Nurettin Coşan geçti.</p>

      <p class="paragraf-2">Erbakan nasıl yıllar önce Mehmet Zahid Kotku’nun yerine gelen Prof. Coşan’a intisap etmemişse, Erdoğan da yeni genç şeyhe bağlanmadı. Dergâh da Erdoğan’a kızıp seçimlerde MHP’ye destek vereceklerini açıkladı!</p>

      <p class="paragraf-2">Erdoğan, 1999 yılının son ayında Avustralya’da iki hafta kaldı...</p>

      <p class="paragraf-2">Ve ilginç tesadüf...</p>

      <p class="paragraf-2">Prof. Dr. Esad Coşan, Sidney’e 600 kilometre uzaklıktaki Dubbo şehrine giderken, –Avustralya gibi bir ülkede– arka farları yanmayan bir TIR’a otomobiliyle çarpıp vefat etti.</p>

      <p class="paragraf-2">Aynı süreçte ABD’ye giden Fethullah Gülen, “şeyhsiz kalan” Erdoğan’ı uzun bir dönem avucunun içinde tuttu!</p>

      <p class="paragraf-2">“28 Şubat’ın arkasında İsrail ve ABD var” diyen Coşan’ın ölümüyle “Türk-İslamcı” Gümüşhanevi Dergâhı bir daha toparlanamadı.</p>

      <p class="paragraf-2">ABD gölgesindeki İsrail yanlısı Cemaat ise devletin tüm sinir merkezlerini ele geçirerek gücüne güç kattı.</p>

      <p class="paragraf-2">İnsan düşünmeden edemiyor:</p>

      <p class="paragraf-2">Sidney’de, o gece o karayolunda neler oldu?</p>

      <p class="paragraf-2">Esad Coşan hayatta olsaydı Fethullah Gülen’in yıldızı bu kadar parlatılabilir miydi? Üzerinde durulması gereken bir soru...</p>

      <p class="paragraf-2">Erdoğan’ın yolu bir başka “yol önderi”nden de ayrılacaktı; Erbakan! Şimdi çözmesi gereken hukuki engeller vardı. Bunlardan biri, hiç beklemediği anda karşısına çıktı...</p>

      <p class="bos"></p>

      <p class="paragraf-2">Tarih: 14 Ocak 2000</p>

      <p class="paragraf-2">Erdoğan Avustralya’nın Melbourne şehrinde yayın yapan SBS radyosuna verdiği mülakatta kendisini, hapse girmesi nedeniyle Abdullah Öcalan ile karşılaştıran bir kişiye “Sayın Öcalan şu an, düşüncelerinin değil, almış olduğu kellelerin hesabını veriyor. Bense düşüncelerimden dolayı dört ay hapis yattım, aramızdaki fark çok büyük” şeklinde cevap verdi.</p>

      <p class="paragraf-2">Şehitlerden “kelle” diye söz etmesi ve Öcalan’a “sayın” demesi nedeniyle büyük eleştiriler yapıldı. Şehit Anaları Derneği tarafından aleyhinde sembolik bir manevi tazminat davası açıldı. Davacıların avukatlığını Kemal Kerinçsiz’in yaptığı davada, İstanbul Kartal 2. Sulh Hukuk Mahkemesi 12 Aralık 2007 tarihinde Erdoğan’ın üç kuruş tazminat ödemesine karar verdi. Hâkim, kararında şehitlere “kelle” ve yasadışı silahlı örgüt liderine “sayın” denmesinin dil sürçmesi olamayacağına hükmetti. Erdoğan kararı temyiz etti. Yargıtay temyiz başvurusunu hem usulden, hem esastan inceledi ve mahkemenin kararını onadı.</p>

      <p class="paragraf-2">Erdoğan ne çekiyorsa dilinden çekiyordu!</p>

      <p class="paragraf-2">Bu hayatı boyunca sürecekti...</p>

      <p class="bos"></p>

      <p class="paragraf-2">2000’li yıllara Türkiye yasaklı siyasetçilerle girdi.</p>

      <p class="paragraf-2">Bir yanda Erbakan...</p>

      <p class="paragraf-2">Diğer yanda öğrencisi Erdoğan vardı...</p>

      <p class="paragraf-2">Erdoğan “siyasi yasaklı” olmasına rağmen Anadolu’yu gezdi; siyasal demeçler verdi. Sürekli hocasından farklı olduğunun altını çizdi:</p>

      <p class="paragraf-2">“Biz dini motiflerle, dini hikâyelerle dinci siyaset yapmayı bıraktık. Böyle bir siyaset yapmayacağız, dindarların nasıl siyaset yapacağını göstermek istiyoruz”(15 Mayıs 2000, <span class="char-style-override-12">Hürriyet</span>)</p>

      <p class="paragraf-2">Yabancı elçilerin, konsolosların “yıldızı” idi. İsrail’in yeni atanan büyükelçisi 18 Temmuz 2001’de ilk ziyaretini “yasaklı” Erdoğan’a yapacaktı. AKP kurulmadan bir hafta önce İstanbul’daki bürosunda İngiltere’nin İstanbul Başkonsolosu Roger Short gibi isimlerle görüştü. (8 Ağustos 2001, <span class="char-style-override-12">Yeni Şafak)</span></p>

      <p class="bos"></p>

      <p class="paragraf-2">Erbakan yasaklıydı ama tüm gelişmeleri yakından takip ediyordu. Yine her şey kontrolü altında olsun istiyordu. Oysaki, hava değişiyordu. Partisinde bile...</p>

      <p class="paragraf-2">Kimse “Adil Ekonomik Düzeni” dinlemek istemiyordu.</p>

      <p class="paragraf-2">Kimse “israf, haksız kazanç, nefis terbiyesi” sözlerini işitmek istemiyordu.</p>

      <p class="paragraf-2">Dönem neoliberalizm, yani tüketim dönemiydi. Para kazanmak için her yol mubahtı; altta kalanın canı çıksındı.</p>

      <p class="paragraf-2">Bu düzene uyum sağlayamayacak Milli Görüş hareketindeki “Aksaçlılar” dönemi kapanıyor; düzene uyum sağlayacak “Ak Partililer” dönemi başlıyordu!</p>

      <p class="paragraf-2">Aslında hiç tartışılmadı ama...</p>

      <p class="paragraf-2">Milli Görüş, sol ve sağ olarak bölünüyordu.</p>

      <p class="paragraf-2">Erbakan sol’da, Erdoğan sağ’daydı!</p>

      <p class="bos"></p>

      <p class="paragraf-2">Bülent Eczacıbaşı’nın Yeniköy’deki yalısında düzenlediği ve Sakıp Sabancı, Tuncay Özilhan, Feyyaz Berker, Can Paker, Zafer Çağlayan, Aldo Kaslovski gibi 15 TÜSİAD üyesinin katıldığı yemekli toplantının baş konuğu “siyasi yasaklı” Erdoğan’dı. İşadamlarına şöyle dedi: “Turgut Özal’ın bıraktığı yerden gideceğim.” Tarih 26 Ekim 1999.</p>

      <p class="bos"></p>

      <p class="paragraf-2">Milli Görüş’ün “yeni muhafazakârları” yeni kurulan Fazilet Partisi ile artık yürüyemeyeceklerini telaffuz etmeye başladılar.</p>

      <p class="paragraf-2">Kapatılan RP’nin yerine kurulan Fazilet Partisi’nin genel başkanı İsmail Alptekin’di.<span class="dipp" style="font-size:0.82em;"><a class="footnote-link" href="#footnote-225-43" id="footnote-225-43-backlink">43</a></span></p>

      <p class="paragraf-2">Ankara ASKİ Tesisleri’nde toplananlar partiye “genel başkan” değil “lider” arıyorlardı.</p>

      <p class="paragraf-2">Bu isimlerden biri Bülent Arınç’tı...</p>

      <p class="bos"></p>

      <p class="paragraf-2">Goethe tarihe, “Tanrı’nın gizemli atölyesi” der.</p>

      <p class="paragraf-2">Bu gizemli atölye; ayrıntılarla uğraşmaz; sıradanlığa aldırış etmez. İnsanın yıldızının parladığı anları bekler.</p>

      <p class="paragraf-2">Stefan Zweig, insanın yıldızının nasıl parlayacağını şöyle yazdı:</p>

      <p class="paragraf-2">“Tek bir evet, tek bir hayır; bir anlık erken davranma ya da bir anlık geç harekete geçme; bu anı, yüzlerce kuşak da geçse asla geri getiremez ve bu yitirilen an bireylerin ve ulusların yaşamını ve hatta bütün bir insanlığın yazgısını belirler.”</p>

      <p class="paragraf-2">Belki şaşıracaksınız ama son dönemde ne zaman Bülent Arınç ekrana çıkıp hükümet adına açıklama yapsa aklıma Zweig geliyor.</p>

      <p class="paragraf-2">Artık biliyoruz; ekrandaki Arınç babacan tavrıyla, yumuşacık ses tonuyla ince ince siyasi dokundurmalarda bulunsa da, söyledikleri pek doğru çıkmıyor. Sonra geri adım atmak zorunda kalıyor. Haline üzülüyorum.</p>

      <p class="paragraf-2">Bülent Arınç...</p>

      <p class="bos"></p>

      <p class="paragraf-2">Bir astsubay çocuğu.</p>

      <p class="paragraf-2">1948 doğumlu.</p>

      <p class="paragraf-2">68 Kuşağı’ndan sayılabilir mi? Ankara Hukuk Fakültesi’nin ender sağcı öğrencilerinden.</p>

      <p class="paragraf-2">Milli Nizam Partisi ve ardından gelen Milli Selamet Partisi’nde gençlik kollarında çalıştı; Manisa İl Başkanlığı yaptı.</p>

      <p class="paragraf-2">Çalışkandı. Ama temel özelliği; insanlarla rahat diyalog kurabilmesi ve en önemlisi kitleler önünde etkili konuşma yapmasıydı.</p>

      <p class="paragraf-2">Milli Görüş’ün “ağır işçisi” idi.</p>

      <p class="paragraf-2">Tarih: 13 Ekim 1985</p>

      <p class="paragraf-2">Refah Partisi İzmir teşkilatının Eşrefpaşa Şenocak Sine-ması’nda düzenlediği gecede Atatürk’e saygısızlık yapıldığı ve laiklik ilkelerine aykırı davranıldığı için Devlet Güvenlik Mahkemesi savcısı tarafından soruşturma başlatıldı.</p>

      <p class="paragraf-2">Hakkında dava açılan isimlerinden biri de Arınç’tı.</p>

      <p class="paragraf-2">Ceza alırsa parti zarar görür diye RP Merkez Karar ve Yönetim Kurulu üyeliğinden istifa etti. Avukatı Ertuğrul Günay’dı.</p>

      <p class="paragraf-2">Arınç dört yıl iki aya mahkûm oldu. Ek olarak bir yıl üç ay da Eskişehir’de sürgün cezası verildi. Aralarında Sabih Kanadoğlu’nun bulunduğu Yargıtay 9. Ceza Dairesi kararı bozdu. Yerel mahkeme direndi. Yargılama üç yıl sürdü.</p>

      <p class="paragraf-2">Milli Görüş Hareketi içinde ona hep, “İkinci Erbakan” gözüyle bakıldı. Yani Erbakan’dan sonra onun koltuğa oturacağını düşünen çok partili vardı.</p>

      <p class="paragraf-2">Yıldızı parlamaya müsaitti...</p>

      <p class="paragraf-2">1995’te Refah Partisi Manisa Milletvekili olarak meclise girdi.</p>

      <p class="paragraf-2">Fakat artık bir rakibi vardı...</p>

      <p class="paragraf-2">Bıçkın tavırları ve sert konuşmalarıyla yıldızı parlayan; İstanbul Büyükşehir Belediye Başkanı Erdoğan!</p>

      <p class="paragraf-2">Arınç, Milli Görüş Hareketi’nin gönlündeydi.</p>

      <p class="paragraf-2">Erdoğan ise, salt parti tabanından değil, Milli Görüş dışındaki yerli ve yabancı grupların/lobilerin de genel başkan adayıydı.</p>

      <p class="paragraf-2">Erbakan ve Erdoğan 90’lı yılların sonunda yasaklı olunca, genel başkanlık için “Bülent Arınç” ismi telaffuz edildi.</p>

      <p class="paragraf-2">İşte yıldızının parladığı an gelmişti. Bir “evet” demesi yeterliydi.</p>

      <p class="paragraf-2">Fakat Arınç, Yenilikçilerin liderliğini önce Erdoğan’a verdi; o yasaklı olunca kendi adaylığını açıkladı. Ancak Gül aday olunca hemen vazgeçti; Gül’e biat etti!</p>

      <p class="paragraf-2">İkinci ya da üçüncü adam olmayı seçti.</p>

      <p class="paragraf-2">Sonuçta hayatı boyunca karşı çıktığı aldatıcı “yenilikçi kimliğiyle” düvel-i muazzamanın açtığı kapıdan yürüyüp gitti.</p>

      <p class="paragraf-2">Kongrede Gül’ü destekleyen konuşma yaptı. “Siz bizi ne sanıyorsunuz? Biz bu dava için saçlarımızı ağarttık, sevdalarımızdan vazgeçtik,” sözü çok alkış aldı.</p>

      <p class="paragraf-2">Kongrede herkes, “Eğer aday olsaydı kesin kazanırdı” diyordu. Salonda bulunanların gözünde parti içindeki Gelenekçileri de Yenilikçileri de etkileyen, onların duygularını birleştiren tek “Abi” Arınç’tı!</p>

      <p class="paragraf-2">Ama yapmadı. Yapamadı.</p>

      <p class="paragraf-2">Tekrar Stefan Zweig’e dönmek istiyorum:</p>

      <p class="paragraf-2">“İnsan yaşamına çok ender olarak inen o bir tek saniyelik büyük an, kendisinden yararlanmasını bilmeyenlerden işte böylesine müthiş öç alır. Basiret, buyruğa boyun eğmeme, çaba, akıl ve sağduyu gibi bütün insanlık erdemleri, yazgıyı belirleyen o büyük anın tutuşturduğu ateş içinde eriyip, işte böyle yok olur.”</p>

      <p class="paragraf-2">Bugün...</p>

      <p class="paragraf-2">Bakmayınız fiziki varlığına ve etkisiz koltuğuna, Arınç siyaseten yok olup gitti.</p>

      <p class="paragraf-2">Bunun sebebi hep Araf’ta beklemeyi tercih etmesiydi.</p>

      <p class="bos"></p>

      <p class="paragraf-2">Fazilet Partisi bu havada kongreye gitti.</p>

      <p class="paragraf-2">“Ak Saçlılar” yaşananları yıllar önce 1978’de yapılan MSP kongresine benzetiyordu; yine “virüsler” ortaya çıkmıştı.</p>

      <p class="paragraf-2">Erdoğan yine “virüs”tü. Siyasi yasaklı olduğu için ön plana çıkmıyordu. Ama Hoca’ya bayrak açanların safında olduğunu herkes biliyordu. Sonuçta...</p>

      <p class="paragraf-2">“Yenilikçiler” Abdullah Gül’ü, “gelenekçiler”, yani Erbakan, Recai Kutan’ı aday gösterdi. CIA’in yayınladığı “Christian Science Monitor” (CSM) aylar önceden 20 Ocak 1998’de şunu yazdı: “Gül, RP’nin lider adaylarından ılımlı bir isim.”</p>

      <p class="bos"></p>

      <p class="paragraf-2">Erdoğan o günlerde tek bir kişi için uğraş verdi; Numan Kurtulmuş! Kurtulmuş İstanbul İl Başkanı idi ve “gelenekçiler”in safındaydı. Erdoğan ikna edemedi.</p>

      <p class="bos"></p>

      <p class="paragraf-2">Tarih: 14 Mayıs 1998</p>

      <p class="paragraf-2">Kongreyi 570 oya karşılık 620 oyla “gelenekçiler”, yani Recai Kutan kazandı.</p>

      <p class="paragraf-2">Kongredeki asıl saflaşma ideolojik olmaktan çok, vefa üzerineydi. Yasaklı Erbakan’a zor günlerinde karşı çıkmayı partililer kabul etmemişti. Yoksa, estirilen neoliberal rüzgârlar “gelenekçileri” bile etkiledi.</p>

      <p class="paragraf-2">Flash TV’de 21 Mart 2004’te Erbakan, “AB başından beri bir Hıristiyan kulübüdür; biz hep karşıydık hâlâ karşıyız” demişti. Kongrede Recai Kutan AB’ye karşı olmadıklarını açıkladı. Kongreden sonra Kutan, AB büyükelçilerine yemek verdi. 1999 sonbaharında neoliberal Cengiz Çandar-Ali Bayramoğlu ikilisinin “mihmandarlığında” ABD gezisine çıktı. Toplantıları Doğu Ergil düzenliyordu. Washington’da 3 Kasım 1999’daki NED toplantısında olduğu gibi Kutan’a hep aynı soru yöneltildi:</p>

      <p class="paragraf-2">“İslamcı mısınız, demokrat mısınız?” ve “Kürt sorunu hakkında ne düşünüyorsunuz?”</p>

      <p class="paragraf-2">Kutan’ın beklenilen yanıtı vermemesi liberal terbiyeci “mihmandarları” kızdırdı. Onlara göre, “çağ dışında kalmış” Kutan’ın, “yenilikçi” Erdoğan’ın önünden çekilmesi gerekiyordu. Ve...</p>

      <p class="paragraf-2">Fazilet Partisi de 22 Haziran 2001’de kapatıldı.</p>

      <p class="paragraf-2">“Yenilikçiler” için bu tarihi fırsattı; diyorlardı ki, “Türkiye, Milli Görüşçü oligarşi ile Kemalist oligarşi arasındaki hegemonya kavgasına hapsedilemez.” Köklü dönüşüm şarttı...</p>

      <p class="paragraf-2">O günlerin gazetelerini açıp bakın, her yerde Erdoğan’la, Gül’le yapılmış röportajları görürsünüz.</p>

      <p class="paragraf-2"><span class="char-style-override-12">Yeni Şafak</span> anlaşılabilir; Erdoğan’ın gazetesiydi.</p>

      <p class="paragraf-2">Cemaat’in yayın organı <span class="char-style-override-12">Zaman</span> “yenilikçiler”i manşetinden indirmedi; Fethullah Gülen “Yenilikçilerin” yanındaydı.</p>

      <p class="paragraf-2">Merkez medya da “yenilikçilerin” safındaydı.</p>

      <p class="paragraf-2">En şaşırtıcı olanı, ABD-İsrail düşmanı dinci <span class="char-style-override-12">Akit</span> gazeteci oldu; liberal “yenilikçileri” destekliyorlardı!</p>

      <p class="paragraf-2">Hiç şaşırmayın kimdi: CIA ajanı Graham Fuller. Fazilet Partisi kongresinden hemen sonra <span class="char-style-override-12">Zaman</span> gazetesine uzun bir röportaj verdi; olacakları söyledi: “İnancım odur ki eğer İslamcıların katılımına izin verilirse hatta iki ya da üç İslamcı parti olursa, çok daha arzulanan bir şey olur.” (21-23 Mayıs 1998)</p>

      <p class="paragraf-2">Yenilikçilerin kopması an meselesiydi...</p>

      <p class="bos"></p>

      <p class="paragraf-2">Peki...</p>

      <p class="paragraf-2">“Yenilikçi” Erdoğan “yeni” ne söylüyordu; hiç!</p>

      <p class="paragraf-2">Dönemin FP milletvekili Mehmet Bekâroğlu <span class="char-style-override-12">Siyasetin Sonu</span> kitabında şöyle yazdı:</p>

      <p class="paragraf-2">“Cemil Çiçek, Abdülkadir Aksu, Ali Coşkun, Nevzat Yalçıntaş, Nazlı Ilıcak gibi isimler ne yeniydiler ne de yeni bir şey söylüyorlardı. Bunlar, öteden beri sağ geleneğin içinde yer almış, siyasal olarak devlete yaslanan, ekonomide serbest piyasayı savunan, Özallı yılların kaba neoliberal söyleminin parçaları olmuş ‘eski’ siyasetçilerdi. (...) Yenilikçi diye bilinen arkadaşlarla konuşuyordum. Öyle sorunu uzun boylu düşünmüş, tartışmış, projeler hazırlamış bir halleri yoktu. Fazilet Partisi yönetimindeyken hazırladıkları <span class="char-style-override-12">Gün Işığında</span> <span class="char-style-override-12">Türkiye</span> kitapçığı sağdan soldan derlenmiş, toplama, her partinin söyleyebileceği şeyler içeriyordu... Erbakan ve ekibine karşı olmanın ve genç imajlarının ötesinde bir özellikleri yoktu. İşaret ettikleri yer, aktörleri değişmiş bir merkez sağ parti idi.” (s. 127 ve 195-196)</p>

      <p class="bos"></p>

      <p class="paragraf-2">– Yeni politikalar</p>

      <p class="paragraf-2">– Yeni vizyon</p>

      <p class="paragraf-2">– Reel politika</p>

      <p class="paragraf-2">– Değişim...</p>

      <p class="paragraf-2">Dillerinden benzer sözcükler düşmüyordu ama içeriklerine ilişkin bir cümle etmiyorlardı. Sadece ortada dolaşan “sihirli sözcükler” vardı.</p>

      <p class="paragraf-2">Bir de kimin planladığı bilinmeyen kurnazlıklar...</p>

      <p class="bos"></p>

      <p class="paragraf-2">Erdoğan ile Kutan 8 Eylül 2000’de İstanbul Fatih’te Ahmet Ergün’ün evinde buluştu. Görüşme talebi Erdoğan’dan gelmişti ve gizliydi ama nedense tüm medyanın haberi olmuştu.</p>

      <p class="paragraf-2">Erdoğan görüşmeye dört sayfalık yazılı bir metinle geldi; okudu ve sustu.</p>

      <p class="paragraf-2">Toplantı sonrası çıkışta, “Yeni parti içinde olmayacağım” dedi; çünkü siyasi yasaklıydı! Ertesi gün gazete haberleri şöyleydi: “Erbakan’dan Erdoğan’a rica; bizi bırakma”(!)</p>

      <p class="paragraf-2">O gün Recai Kutan yaşamında ilk kez bir kişi hakkında kötü söz söyledi...</p>

      <p class="bos"></p>

      <p class="paragraf-2">İlginçtir; Erbakan’ın evinde yapılan strateji toplantıları hemen basına sızdırılıyordu. Erbakan’ın evinin dinlendiği anlaşıldı ama o günlerde dinlemeyi yapanların Cemaatçi polisler olduğu kimsenin aklına gelmedi!</p>

      <p class="bos"></p>

      <p class="paragraf-2">Erbakan, “çocukların” parti kurup iktidar olacaklarına hiç ihtimal vermedi. Halbuki Yahudi kültürünü bilse, “Golem”i tanısaydı...</p>

      <p class="paragraf-2">Golem ya da Golan, Yahudi kültürünün gizemli yaratığı...</p>

      <p class="paragraf-2">Yahudi mitolojisine göre, Polonyalı haham Eliya Baal Shem; “hizmet görsün, ev işlerini yapsın ve gerektiğinde düşmanlarımdan korusun” diye, Tevrat’tan bir dizi kutsal sözü belli bir kombinasyonla söyleyerek kilden yaptığı savaşçı Golem’e hayat verdi.</p>

      <p class="paragraf-2">Golem’in bir sorunu vardı; her gün büyük bir hızla büyüyordu. O kadar ki, haham Eliya her hafta Golem’i kile çevirip tekrar yaratarak aşırı büyümesini engellemeye çalıştı. Haham Eliya bir gün bunu yapmayı unutunca Golem o kadar büyüdü ki, haham onu yok ettiğinde kendisi de kil yığınının altında kalarak öldü.</p>

      <p class="paragraf-2">Erbakan kilin altında kalmıştı ama henüz Erdoğan’ı kilden yeniden yeniden yapmaya çalışıyordu!</p>

      <p class="paragraf-2">Erdoğan’ın Erbakan’ı yok etmesine az zaman kalmıştı.</p>

      <p class="paragraf-2">Hâlâ birileri Erbakan’ı 28 Şubat’ın yok ettiğini sanıyor. Yıllar sonra gerçeği Erdoğan açıkladı: AKP’nin yayımladığı <span class="char-style-override-12">Türkiye Bülteni</span> adlı dergide Milli Görüş’ten ayrılmasını anlattı:</p>

      <p class="paragraf-2">“Refahyol Hükümeti ve 28 Şubat süreci birçok şeyi yeniden düşünmemize neden oldu. Belki en somut farklılık, Fazilet Partisi’nin kuruluş aşamasında yaşandı. O zorlu şartlarda en azından biçimsel olarak partinin kuruluşunu birçok arkadaş, içimize sindirememiştik. Zaten hemen katılmadık yeni partiye. Nihayet FP kongresinde iki liste çıkması, bu yolun en belirgin köşe taşları olarak anılabilir. Ayrıca insanlarımız çatışma ve gerilim siyasetinden ve gerilimi besleyecek hususların öne çıkarılmasından bıkmışlardı.” (9 Mart 2012)</p>

      <p class="bos"></p>

      <p class="paragraf-2">Talebeleri Erbakan’dan kaçıyordu.</p>

      <p class="paragraf-2">Zamanla “Erbakan çatısı” altına giren Milli Mücadeleciler de kendi yollarını çizmek istiyordu. Önce ABD’nin Ankara Büyükelçisi Robert Pearson ile görüşen Melih Gökçek ardından eşi Nevin Hanım’ı alıp ABD’ye gitti. Washington Enstitüsü Başkanı Alan Makovsky’ye devletin Erdoğanlara parti kurdurmayacağını düşünüyordu; en iyi seçeneğin, eşi başörtülü olmayan kendisi olduğunu söyledi! Gökçek’in “akıl hocası” Cemil Çiçek idi. Bu sebeplerle hemen AKP’ye katılmadılar.</p>

      <p class="paragraf-2">O dönemin en yakın tanıklarından gazeteci Sabahattin Önkibar kulislerde olanları iyi biliyordu:</p>

      <p class="paragraf-2">“Abdullah Gül gizli rakip olarak Melih Gökçek’i görüyordu. Dolayısıyla onun kendilerine katılmamasından memnundu. Zira Gökçek’in türlü imkânlarını ve günlük politikadaki ustalığını bildiğinden onunla başa çıkamayacağını düşünüyordu. Tam bu süreçte Emine Erdoğan ile Hayrünnisa Gül’ün aralarındaki rekabet ve çatışma bilgileri bana aktarıldı. Hayrünnisa Hanım her yerde, ‘Tayyip Bey İmam Hatipli. İngilizce bile bilmiyor, ondan başbakan mı olur’ diyormuş?” (Sabahattin Önkibar, <span class="char-style-override-12">Takkeli Firavunlar</span>, Kırmızı Kedi Yayınevi, s. 145)</p>

      <p class="bos"></p>

      <p class="paragraf-2">Medyanın gözü Erdoğan’daydı. O ise yeni kurulacak partilerle ilgisi olmadığını göstermek için baba ocağı Dumankaya Köyü’ne ev yaptırmaya gitti! “Ben artık emekli oldum; köyüme döneceğim” mesajı verme amacındaydı. Oysa kimseye haber vermeden –kimsenin haberi olmaması için uçakla değil– karayoluyla Ankara’ya geliyor; toplantılara katılıyordu.</p>

      <p class="paragraf-2">Ankara Yıldız’da, Politik Araştırmalar Merkezi (PAM)’nin ofisinde çalışmaya başladı.</p>

      <p class="paragraf-2">Yeni parti fikri önce milletvekilleri arasında oluştu; bir dönemin MTTB lideri İsmail Kahraman’ın meclis lojmanındaki evinde buluşuluyordu sık sık.</p>

      <p class="paragraf-2">AKP Ankara’da pişirildi.</p>

      <p class="paragraf-2">Erdoğan’ın Ankara’da bürosuna sık sık gelen isimlerden biri de Meral Akşener’di; kurucu olacaktı.</p>

      <p class="paragraf-2">Erdoğan “bölünmemeliyiz” diyenleri hep tersledi. Bunlardan biri de Arınç’tı!</p>

      <p class="paragraf-2">Erdoğan’ın “siyasi akıl” alacağı kişi Arınç değildi; İstanbul’da TÜSİAD üyesi Cüneyd Zapsu gibi yeni çevresiyle durum değerlendirmesi yapıyordu.</p>

      <p class="paragraf-2">MNP kapatıldı; MSP kuruldu.</p>

      <p class="paragraf-2">MSP kapatıldı, RP kuruldu.</p>

      <p class="paragraf-2">RP kapatıldı, FP kuruldu.</p>

      <p class="paragraf-2">FP kapatıldı, SP kuruldu.</p>

      <p class="paragraf-2">Ve 2001 yazında Milli Görüş bölündü...</p>

      <p class="paragraf-2">Saadet Partisi 20 Temmuz 2001’de kuruldu.</p>

      <p class="paragraf-2">Adalet ve Kalkınma Partisi 14 Ağustos 2001’de kuruldu.</p>

      <p class="bos"></p>

      <p class="paragraf-2">Kapatılan FP’nin 105 milletvekili iki parti (AKP ve SP) arasında bölündü. AKP’nin kuruluşunda hazır 53 milletvekili oldu.</p>

      <p class="paragraf-2">124 kurucu arasında Erdoğan da vardı...</p>

      <p class="paragraf-2">Ayrışmada duygusal anlar yaşandı; kararlarından dönüp “Milli Görüş” içinde kalması için çok kişiyle konuşuldu; dava için yaşanılan zorlu günler paylaşıldı; görüşmelerde gözyaşı dökülse de pek kimse geri dönmedi. Erbakan nedense en çok Faruk Çelik’in kendisinden kopmasına şaşırmıştı.</p>

      <p class="paragraf-2">Yollar öylesine ayrılmıştı ki, Erbakan’ın küçük kızı Elif’in düğününe ne Gül ne Erdoğan geldi!</p>

      <p class="paragraf-2">Erdoğan o gün Kemal Derviş’i AKP’ye davet ediyordu. Uluslararası güçler nezdinde meşruiyet kazanmak için!</p>

      <p class="paragraf-2">Gelecek düğün salonunda değildi artık...</p>

      <p class="paragraf-2">Gelecek, “tebliğ, cihat, mücahit” sözlerinde değildi.</p>

      <p class="paragraf-2">Erbakan hâlâ “milli şahlanış”tan bahsediyordu!</p>

      <p class="paragraf-2">Erdoğan-Gül ise vefasızlık yapıp ayrı parti kurdukları için kendilerini eleştirenlere şu yanıtı veriyorlardı:</p>

      <p class="paragraf-2">“Erbakan Hocamızı Çankaya Köşkü’ne çıkaracağız...”</p>

      <p class="paragraf-2">Biri başbakan diğeri cumhurbaşkanı oldu...</p>

      <p class="paragraf-2">Erbakan ise kahrından vefat etti!</p>

      <p class="paragraf-2"></p>

      <p class="bos"></p>

      <p class="paragraf-2">Bu arada...</p>

      <p class="paragraf-2">Erdoğan, Erol Olçak’ın önerdiği dört parti isminden “Adalet ve Kalkınma Partisi”ni beğendi.<span class="dipp" style="font-size:0.82em;"><a class="footnote-link" href="#footnote-225-44" id="footnote-225-44-backlink">44</a></span></p>

      <p class="paragraf-2"><span>Allah... Allah...</span></p>

      <p class="paragraf-2"><span>1998’de Fas’ta kurulan “Ilımlı İslamcı” partinin ismi de “Adalet ve Kalkınma Partisi” idi. Ne tesadüf?</span></p>

      <p class="bos"></p>

      <p class="paragraf-2"><span>AKP’den sonra 2011’de Mısır’da kurulan “Ilımlı İslamcı” partinin adı neydi: “</span><span>Hürriyet ve</span> <span>Adalet Partisi”</span></p>

      <p class="paragraf-2"><span>Tesadüf mü?</span></p>

      <p class="paragraf-2"><span>Yoksa “kukla oynatıcılar” partilerin isimlerini bile mi koyuyordu?</span></p>

      <p class="paragraf-2"><span>Hiç şaşırtıcı değil...</span></p>

      <p class="paragraf-2"><span>Parti programları benzerdi.</span></p>

      <p class="paragraf-2">Dillerindeki kavramlar-sözcükler aynıydı.</p>

      <p class="paragraf-2">Hepsi devletin ve siyasetin İslamlaştırılmasından yana; demokrasiyi aldatma amacıyla dillerinden düşürmeyen; dışa bağımlı, Büyük Ortadoğu Projesi’nin “Ilımlı İslam” partileriydi...</p>

      <p class="paragraf-2">Hepsi aynı ideolojik hegemonyanın ürünüydü; “kumarhane ekonomisi” olarak tanımlanan; sosyal devleti yok eden, tüketimi yücelten, doları-borsayı tanrılaştıran, toprak reformlarına karşı çıkan neoliberal Amerikancı-Ilımlı İslamcı partilerdi.</p>

      <p class="paragraf-2">Hepsi; BOP’un ürünüydüler ve rakipleri ülkelerini bağımsızlaştırmış ulusal partilerdi.</p>

      <p class="paragraf-2">Fas’ı sömürge olmaktan çıkaran İstiklal Partisi...</p>

      <p class="paragraf-2">Tunus’un efsanevi lideri Habib Burgiba’nın bağımsızlıkçı Anayasa (Dustur) Partisi...</p>

      <p class="paragraf-2">Mısır’ın bağımsızlıkçı Vafd (Heyet) partisi...</p>

      <p class="paragraf-2">AKP’nin Türkiye’deki rakibi ise CHP idi...</p>

      <p class="bos"> </p>

      <p class="paragraf-2">Bu partilerin amblemleri farklıydı.</p>

      <p class="paragraf-2">AKP’nin ilk amblemi ayçiçeği idi...</p>

      <p class="paragraf-2">Erdoğan nedense istemedi. “Ampul üzerinde çalışın” direktifi verdi!<span class="dipp" style="font-size:0.82em;"><a class="footnote-link" href="#footnote-225-45" id="footnote-225-45-backlink">45</a></span></p>

      <p class="bos"></p>

      <p class="paragraf-2">Parti kuruldu.</p>

      <p class="paragraf-2">AKP Genel Başkanı Erdoğan, kuruluş günü, 14 Ağustos’ta Ankara Bilkent Otel’de yerli ve yabancı gazetecilerin karşısına geçti. Kendilerini ve neden parti kurduklarını anlattı.</p>

      <p class="paragraf-2">“Kader” diye sözüne başladı ve uzun bir konuşma yaptı. “Değerli dostlar; daha başında söyleyeyim ki, partimiz kişilikleri hedef alan çirkin polemiklere dayalı bir siyaset anlayışının şiddetle karşısında olacaktır. Diyaloğa, hoşgörüye açık, uzlaşmacı ve birleştirici bir dil kullanmayı kendine ilke edinen bir parti olacağız.”</p>

      <p class="paragraf-2">Konuşmasında en çok demokrasiye ve AB’ye bağlı oldukları meselesi üzerinde durdu.</p>

      <p class="bos"></p>

      <p class="paragraf-2">Erdoğan ve AKP, neden yeni partiye ihtiyaç duyduklarını açıklarken hep Erbakan’la “siyaset yapma yöntemi” konusunda anlaşamadıklarını söylediler. Hiç ilgisi yoktu.</p>

      <p class="paragraf-2">Mesele başkaydı...</p>

      <p class="paragraf-2">Temel çelişkileri neoliberalizm’di, yani vahşi kapitalizm.</p>

      <p class="paragraf-2">ABD için, Erbakan’ın/Refah Partisi’nin antimodernist oluşunun hiç önemi yoktu. Suudi Arabistan’ı, Körfez ülkelerini bağrına basmış ABD için Şeriat’ın bir önemi yoktu.</p>

      <p class="paragraf-2">Amerika’nın 28 Şubat’a destek vermesinin nedeni; Refah-Yol Koalisyon Hükümeti’nin (RP-DYP) Başbakan Erbakan’ın inisiyatifiyle neoliberalizm politikaları uygulanmasında direnmesiydi.</p>

      <p class="paragraf-2">İşçi-köylü-memur bu hükümet döneminde maaş-ücret-taban fiyat artırımı gördü. Faiz lobilerine savaş açıldı. Denk bütçe telaffuz edildi. Özelleştirmelere soğuk bakıldı; aksine ekonomide kamu ağırlığını talep eden bir iktisat politikası takip edilmeye başlandı. Avrupa Birliği’nin alternatifi İslam ülkeleriyle “8’ler” hareketi kurmaktı. İran ve Libya’yla yakınlaşma çabaları vardı.</p>

      <p class="paragraf-2">ABD, Erbakan’ı düşürdü ama ondan sonra gelen hükümette Ecevit ve Bahçeli gibi neoliberalizme pek sıcak bakmayan “ulusalcı”, “milliyetçi” parti liderleri vardı. ABD bu yapıyı kırmak istiyordu.</p>

      <p class="paragraf-2">Kuşkusuz Erbakan’ın “yol kazası” demeçleri, “ipinin çekilmesine yarayacak malzemeleri” sundu.</p>

      <p class="paragraf-2">İsrail Dışişleri Bakanı David Levy’ye baskılar sonucu randevu veren Başkaban Erbakan İsrail’le savunma antlaşmalarını bu zorluklar nedeniyle imzalamak zorunda kaldı. Buna rağmen Başbakan Erbakan düşürülünce ADL Başkanı Abraham H. Foxman şöyle diyecekti: “Türkiye Erbakan’a rağmen ayakta kaldı, en kötü dönemi atlattı. Türkiye’nin dostlarına sadaketle bağlılığı takdirle karşılanıyor.” (24 Aralık 1997, <span class="char-style-override-12">Şalom</span>)</p>

      <p class="paragraf-2">Şu gerçek ki; 28 Şubat’çı generaller, Erbakan’ın bağımsızlıkçı ulusal politikalarını değerlendirmedi. Erbakan için maalesef 150 yıllık yanlış bir değerlendirmeden ötürü kafalarında tek ölçüt vardı; modernizm/çağdaşlaşma karşıtı olup olmaması. Sosyalist sol bile, Erbakanların komprador burjuvaziye karşı 1960’larda Odalar Birliği’nde başlayan mücadelesini değerlendiremedi. Montaj değil milli sanayi talepleriyle alay etti.</p>

      <p class="paragraf-2">Bunun temel sebebi, Marx’ın yeteri kadar bilinmemesidir; iktisat temelli düşünememedir!</p>

      <p class="paragraf-2">Sonuçta...</p>

      <p class="paragraf-2">Hayat/tarih Erbakan’a birilerinin özür borcu olduğunu gözler önüne sermiyor mu?</p>

      <p class="bos"></p>

      <p class="paragraf-2">Bir anekdot yazmalıyım:</p>

      <p class="paragraf-2">Düşünce dergisi <span class="char-style-override-12">NPQ’</span>da Ahmet Hakan, sinema yönetmeni Halit Refiğ’le ilgili anısını anlattı.</p>

      <p class="paragraf-2">“Dedim ki, Sayın Refiğ, 28 Şubat dönemiydi, daha çok liberal aydınların bulunduğu bir ev toplantısındaydık. Liberal aydınlar, RP’nin askeri kıskaçtan kurtulması için dünyayla entegre olmuş bir söyleme, daha doğrusu liberal bir söyleme kavuşması gerektiğini söylemişlerdi. Siz o zaman herkesi çok şaşırtmış, liberal aydınların tam tersine RP liderinin, liberal tezlere yaklaşan şeyler söylemesini eleştirmiştiniz. Erbakan’ın AB karşıtı milli duruşunun çok önemli olduğunu, bunu savunduğunuzu söylemiştiniz. Bunu destekleyen sözlerinize, oradaki herkesle birlikte şaşırmıştım.”</p>

      <p class="bos"></p>

      <p class="paragraf-2">Halit Refiğ, Ahmet Hakan’a o gün o evde şunu söyledi:</p>

      <p class="paragraf-2">“1995 seçimleri sırasında Erbakan’a çok ilgi gösterdim. Çünkü her zaman ifade ettiğim gibi ulus devletçiyim, ulusal bağımsızlıkçıyım ve kim bunları savunuyorsa ondan yanayım. O tarihte Erbakan ve partisi ulusal onuru en kuvvetle seslendiren siyasi topluluktu. Rakiplerine ‘Batı Kulübü’ diyordu. ‘Biz Müslümanı gâvura köle ettirmeyiz’ diyordu ve ‘Atatürk hayatta olsa oyunu bize verirdi’ diyordu. Ben de bu sözler üzerine reyimi ona verdim.” (Kasım 2001)</p>

      <p class="bos"></p>

      <p class="paragraf-2">Evet, Erdoğan ile Erbakan arasında ideolojik fark var:</p>

      <p class="paragraf-2">Erbakan, ulus devletin ürünü...</p>

      <p class="paragraf-2">Erdoğan, küreselleşmenin ürünü...</p>

      <p class="paragraf-2">Erbakan geleceği gördü. Yıl: 1993; bakın ne dedi:</p>

      <p class="paragraf-2">“Eskiden bize ilgi göstermeyen çevreler şimdi bize hoş görünmeye çalışıyorlar. Eskiden yolumuza engel koyanlar, şimdi engellerini çekmek ister gibi davranıyorlar. Adeta bizim iktidara gelmemizi ister gibi çalışıyorlar. (...) Bu adamlar bizim iktidara gelmemizi hoşgörü ile karşılıyorlarsa, bunda bir bityeniği vardır. Anladığım kadarıyla bu adamlar iktidara gelmemize zorluk çıkartmama kararı aldılar. Biz iktidara geldikten sonra da bizi iktidarda perişan etmeyi düşünüyorlar.” (23-24 Aralık 1993, <span class="char-style-override-12">Yeni Günaydın</span>)</p>

      <p class="bos"></p>

      <p class="paragraf-2">Milli Görüş hareketini uzun yıllar ve sabırla adım adım iktidara taşıyan Erbakan’ı düşürdüler. Erdoğan ise engelleri bir bir aştı...</p>

      <p class="bos"></p>

      <p class="paragraf-2">Tarih: 2 Ocak 2002</p>

      <p class="paragraf-2">Yargıtay Cumhuriyet Başsavcılığı, siyasi yasaklı olduğu gerekçesiyle Erdoğan’ın kurucu üyelikten çıkarılması için Anayasa Mahkemesi’ne başvurdu. Mahkeme bir hafta sonra Erdoğan’ın kurucu üyelikten çıkarılmasına karar verdi.</p>

      <p class="paragraf-2">Erdoğan, altı aylık yasal süreyi bekledikten sonra kurucu üyelikten istifa etti. Fakat hâlâ genel başkandı. Kurucu olmayan biri nasıl genel başkan olabilirdi?</p>

      <p class="paragraf-2">Erdoğan, 3 Kasım 2002 seçimine kadar genel başkanlıkta kaldı; seçimleri kazandı ve Anayasa Mahkemesi 20 Ocak 2003’te “kuruculuktan istifa ettiği gün genel başkanlıktan da düşmüştür” diye karar aldı! Atı alan Üsküdar’dan başkent Ankara’ya ulaşmıştı...</p>

      <p class="paragraf-2">Tamam...</p>

      <p class="paragraf-2">Erdoğan kurnazlıkta insanları şaşırtacak kadar başarılıydı.</p>

      <p class="paragraf-2">Hassas bir özelliği vardı; parayı seviyordu! Bu nedenle yine başı para’yla dertteydi...</p>

      <p class="bos"></p>

      <p class="paragraf-2">Konu yine mal bildirimiydi...</p>

      <p class="paragraf-2">Erdoğan’ın İstanbul Belediye Başkanlığı döneminde verdiği mal beyanlarını yazdık.</p>

      <p class="paragraf-2">Daha sonraki süreçte, Erdoğan kamu görevlisi olmadığı için üç yıl mal beyanında bulunmadı.</p>

      <p class="paragraf-2">Biz biliyoruz ama...</p>

      <p class="bos"></p>

      <p class="paragraf-2">Erdoğan, Emniyet Gıda Sanayi’nin personeli olarak 2000 yılının Mart ayında emeklilik başvurusu yaptı. Başvurusu sonrasında yapılan inceleme sonucunda, prim gün sayısı 5587 olarak belirlendi ve Erdoğan’a 1 Nisan 2000 tarihinde emekli maaşı bağlandı. Artık emekliydi!..</p>

      <p class="paragraf-2">1 Nisan 2000 tarihinden itibaren “3400008769950” sicil numarasıyla yaklaşık iki yıl bir SSK emeklisi olarak hayatına devam etti. Şubat 2003’e kadar nedense diğer SSK emeklilerinin aksine maaşına “dokunma” ihtiyacı hissetmedi. Ticari gelirleri yeterliydi.</p>

      <p class="paragraf-2">9 Mart 2003’te milletvekili seçilen Erdoğan bu sayede SSK’lılığının da sonuna gelmiş oldu. Mart ve Nisan 2003 aylarının 333 milyon liralık SSK maaşlarını ayrı ayrı çeken Erdoğan, 15 Nisan 2003’te emekliliğinin durdurulması başvurusunda bulundu.</p>

      <p class="paragraf-2">Bu tarihten sonra da emeklilik hakkı Emekli Sandığı’na aktarıldı.</p>

      <p class="paragraf-2">Güzel...</p>

      <p class="paragraf-2">Fakat kişinin adı “Recep Tayyip Erdoğan” olacak ve bir sorun çıkmayacak!</p>

      <p class="paragraf-2">SSK’da kayıtlı olan Erdoğan’ın aynı zamanda “0522030556” numarasıyla Bağ-Kur’da da kayıtlı olduğu ortaya çıktı!</p>

      <p class="paragraf-2">Bağ-Kur’a 1 Ocak 1987’de kayıt yaptırmıştı. 1987’de İstanbul Beyoğlu’nda kayıtlı Sigorta Eksperleri Cemiyeti’nde “işveren” görünüyordu.</p>

      <p class="paragraf-2">Biliniyor ki; bir kişinin hem SSK, hem Bağ-Kur kaydı olamazdı! Bağ-Kur’lu olduktan sonra SSK’ya devir olmalıydı ama yapmamıştı. Her ikisinde de kaydını sürdürmüştü. İki kurumdan da emekli maaşı alamayacaktı herhalde! İyi de...</p>

      <p class="paragraf-2">Resmi kayıtlara göre iki yıl süreyle Bağ-Kur’da kaydı bulunuyordu ve bir yıl, 11 ay, 30 günlük de hizmet süresi vardı.</p>

      <p class="paragraf-2">Üstelik Erdoğan, Bağ-Kur’a tabi olarak çalışmıştı, fakat bu döneme ait sigorta primlerini yatırmamıştı!</p>

      <p class="paragraf-2">Ayrıca...</p>

      <p class="paragraf-2">Bir kişiye emekli aylığı bağlanabilmesi için tüm sosyal güvenlik kuruluşlarına borçlarının ödenmesi gerekiyordu. Yani...</p>

      <p class="paragraf-2">Normalde Erdoğan’ın emeklilik dilekçesini verirken Bağ-Kur’daki hizmetini hatırlatması gerekirdi. Yapmamıştı.</p>

      <p class="paragraf-2">Borcunu derhal faiziyle birlikte ödemesi lazımdı. Yapmadı.</p>

      <p class="paragraf-2">Biliniyor ki, Bağ-Kur borcu olan sıradan vatandaşlara devlet tarafından haciz uygulaması yapılıyor. Erdoğan’a yapılmamıştı.</p>

      <p class="paragraf-2">Deveye sormuşlar...</p>

      <p class="paragraf-2">Nerem doğru ki, demiş!</p>

      <p class="bos"></p>

      <p class="paragraf-2">Kuşkusuz...</p>

      <p class="paragraf-2">Emekli Erdoğan’ın “üç kuruşluk” maaşa ihtiyacı yoktu. Sahip olduğu servet-para zenginlerin bile çenesini yoruyordu!..</p>

      <p class="paragraf-2">Tarih: 5 Ağustos 2001</p>

      <p class="paragraf-2">Türkiye’nin en büyük şirketi Koç Holding Yönetim Kurulu Başkanı Rahmi Koç, CNNTÜRK’te Taha Akyol’un programına katıldı.</p>

      <p class="paragraf-2">“Şimdi Tayyip Erdoğan yeni bir misyona soyunuyor. Bu iş para meselesi. Tayyip Erdoğan’da çok para olduğunu radyolardan dinledik, bir milyar dolar para biriktirmişler nasıl biriktirdilerse. Dolayısıyla onun mali derdi olacağını zannetmiyorum.”</p>

      <p class="bos"></p>

      <p class="paragraf-2">Türkiye Erdoğan’ın mal varlığını konuşmaya başladı...</p>

      <p class="bos"></p>

      <p class="paragraf-2">O sıcak günlerde...</p>

      <p class="paragraf-2">Erdoğan, bir uçak seyahatinde gazeteci Tuncay Özkan ile sohbet etti ve 13 yıldır şirketlerinden özellikle Ülker Grubu’nun distribütörlüğünden çok para kazandığını söyledi:</p>

      <p class="paragraf-2">“Bana mal varlığımla ilgili sorular soruluyor. Yok İstanbul-Ankara arasında nasıl gidip geliyormuşum? Yok toplantılar hangi paralarla yapılıyormuş? Bizim toplantılarımızı düzenleyen arkadaşlar uçak biletlerimizi de karşılıyorlar. Afyon toplantısında da herkes kendi parasını ödedi. Arabam 100 bin marka alınmış bir Mercedes. Şimdi satsam 60 bin mark eder. Binemez miyim? Şirketim var, 13 yıldır iş yapıyorum. Davul mu çalacağım yani. Benim bir ortakla birlikte şirketim, Ülker Bisküvileri’nin Anadolu yakasının distribütörüdür. Çok iyi para kazandım. 13 yıldır da şirketim çok iyi kazanıyor.” (11 Ağustos 2001, <span class="char-style-override-12">Milliyet</span>)</p>

      <p class="bos"></p>

      <p class="paragraf-2"><span class="char-style-override-12">Milliyet</span> gazetesi bu haberi “Çok Para Kazandım” manşetiyle verdi.</p>

      <p class="paragraf-2">Fakat...</p>

      <p class="paragraf-2">Ülker grubu açıklama yaptı:</p>

      <p class="paragraf-2">“‘Çok Para Kazandım’ manşetli haber yazınızın grubumuzla hiçbir ilgisi bulunmamaktadır. Sadece haberde Sn. Recep Tayyip Erdoğan’ın beyanları arasında gösterilen ‘13 yıldır Ülker distribütörüyüm’ ibaresi ile ilgili olarak şu bilgileri sunmayı yararlı bulduk; Ülker Grubu’nun halen yaklaşık 500’e yakın distribütörü bulunmaktadır. Bunların seçiminde özellikle gıda ağırlıklı bir grup olmanın doğal sonucu olarak gerekli özelliklere sahip depo ve dağıtım araçları ile gerekli teminatların alınması başlıca faktörleri teşkil eder. Kuşkusuz tüm distribütörlerimiz yasalar çerçevesinde faaliyet gösteren kuruluşlardır. Bunlar bağımsız serbest ticaret yapan firmalar olmakla, bunların hangi ölçüde kâr ettiklerinin grubumuzun özel ilgi alanı dışında bir husus olduğu kolayca takdir edilecektir.” (13 Ağustos 2001, <span class="char-style-override-12">Milliyet</span>)</p>

      <p class="bos"></p>

      <p class="paragraf-2">Erdoğan’ın serveti gündemdeydi.</p>

      <p class="paragraf-2">İddialar karşısında Erdoğan ne yaptı?</p>

      <p class="paragraf-2">AKP’nin kuruluşunu açıklamak üzere yerli-yabancı medya mensuplarının karşısına çıktığında şunu söyledi:</p>

      <p class="paragraf-2">“Partimizin Türk siyaset hayatında getireceği diğer öncü bir tavır ise, siyasetçilik makamını bir ‘kolay servet ve imtiyaz elde etme aracı’ olarak görme hevesine son verecek oluşudur. Bu nedenle tüzüğünde yasa gereği sadece genel başkanın vermekle yükümlü olduğu ‘mal bildiriminde bulunma’ zorunluluğu parti kurucuları, merkez ve karar yönetim kurulu üyeleri ve merkez disiplin kurulu üyelerini de kapsayacak şekilde genişletilmiştir.” (14 Ağustos 2001)</p>

      <p class="bos"></p>

      <p class="paragraf-2">Ve ardından...</p>

      <p class="paragraf-2">Hemen mal bildiriminde bulundu.</p>

      <p class="paragraf-2">Hadi bakalım karşımıza yine Erdoğan’ın mal bildirimi çıktı. İnşallah bu kez bizleri anlama konusunda yormayacaktır!..</p>

      <p class="paragraf-2">Yalnız...</p>

      <p class="paragraf-2">Bu bölüme Erdoğan’ın belediye başkanlığı dönemindeki mal varlığını yeniden yazamam. İsteyen o sayfaları bir daha okuyarak bu yeni mal bildirimiyle karşılaştırabilir. Ben yine de okuma kolaylıkları göstereceğim. Hadi kolay gelsin...</p>

      <p class="bos"></p>

      <p class="paragraf-2">Tarih: 10 Eylül 2001</p>

      <p class="paragraf-2">İstanbul’daki arsanın değeri 1.5 milyardan 40 milyar liraya;</p>

      <p class="paragraf-2">Rize’deki tarlanın değeri 3 milyardan 10 milyar liraya çıkmıştı. Kartal’daki arsa satılmıştı.</p>

      <p class="paragraf-2">Nakitte patlama vardı:</p>

      <p class="paragraf-2">340 bin ABD Doları ve 130 bin Alman Markı.</p>

      <p class="paragraf-2">Erdoğan, aynı mal bildiriminde 21 yaşındaki oğlu A. Burak Erdoğan’a 220 bin ABD Doları ve 55 bin Alman Markı borcu olduğunu beyan etti.</p>

      <p class="paragraf-2">Emine Erdoğan’ın da altın kesesi dolmuştu:</p>

      <p class="paragraf-2">174 Cumhuriyet altını ile ne olduğu belirtilmeyen “muhtelif takılar” vardı.</p>

      <p class="paragraf-2">Passat’ın yeni modeli 10 milyara alınmıştı.</p>

      <p class="paragraf-2">(Erdoğan’ın Tuncay Özkan’a söylediği Mercedes yoktu!)</p>

      <p class="paragraf-2">Devam edelim...</p>

      <p class="paragraf-2">Erdoğan’ın Emniyet Gıda’daki hissesi yüzde 20’den yüzde 12’ye düşmüş ama değeri 40 milyar liradan 95 milyar liraya çıkmıştı.</p>

      <p class="paragraf-2">Bu arada...</p>

      <p class="paragraf-2">Yine Ülker ürünlerini pazarlayan İhsan Gıda A.Ş. kurulmuştu. Erdoğan’ın yüzde 12’lik hissesinin değeri 25 milyar lira idi.</p>

      <p class="paragraf-2">Ayrıca yine bir şirket kurulmuştu:</p>

      <p class="paragraf-2">İhsan Gıda Limited Şirketi’nin 1 milyar liralık yüzde 12’lik hissesi Erdoğan’a aitti.</p>

      <p class="paragraf-2">Ne kadar ayrıntılı bir mal bildirimi değil mi? Canım siz de hemen, “emekli maaşı niye yok?” diye sormayın; onlar küçük rakamlar!</p>

      <p class="paragraf-2">Yine de belediye başkanlığı dönemindeki mal beyanıyla karşılaştırdığınızda bir titizlik görülüyor. Tabii ki sebebi var; o günlerde Erdoğan’ın mal varlığı gündemdeydi.</p>

      <p class="paragraf-2">Erdoğan mal varlığını açıkladı ama ardından ne yaptı...</p>

      <p class="paragraf-2">Diyorum ya “dilini tutamıyor”!</p>

      <p class="bos"></p>

      <p class="paragraf-2">Tarih: 11 Şubat 2002</p>

      <p class="paragraf-2">Erdoğan, Habertürk kanalında, Hakan Aygün’ün Basın Kulübü programında, 1 milyar dolar değil ama 1 milyon dolar serveti olduğunu söyledi.</p>

      <p class="paragraf-2">Bu sözler Erdoğan’ın başını belaya soktu.</p>

      <p class="paragraf-2">Çünkü bu sözler mal beyanına uymuyordu; İçişleri Bakanlığı mülkiye müfettişleri inceleme başlattı.</p>

      <p class="paragraf-2">Erdoğan’ın İstanbul Büyükşehir Belediye Başkanlığı’ndan ayrıldığı 1998 yılında verdiği mal beyanıyla, AKP Genel Başkanı olduğunda beyan ettiği mal varlığı arasında 256 milyar 138 milyon 421 bin liralık fark vardı. Nereden bulmuştu?</p>

      <p class="paragraf-2">Yargıtay Cumhuriyet Başsavcılığı (2001/277), mal varlığının soruşturulmasını talep etti.</p>

      <p class="paragraf-2">Erdoğan, 25 Mayıs 2002’de “haksız mal varlığı edindiği” iddiasıyla yürütülen soruşturma kapsamında Ankara Cumhuriyet Başsavcı Vekili Bekir Selçuk’a ifade verdi. Savcının “Televizyonda ‘Bir milyon dolarım var’ demişsiniz. 1993, 1997 yıllarındaki mal beyanınız var, gayrimenkullerinizle birlikte farklılık doğuyor, açıklar mısınız?” sorusunu Erdoğan, “Bu, bana göre böyle olabilir. Başkasına göre farklı olabilir” sözleriyle yanıtladı. Türk adliye tarihi böyle bir savunma görmemiştir herhalde!</p>

      <p class="paragraf-2">Sonuçta...</p>

      <p class="paragraf-2">Ankara 7. Asliye Mahkemesi, Erdoğan hakkında, “Mal Bildiriminde Bulunulması, Rüşvet ve Yolsuzlukla Mücadele Yasası”na muhalefet suçundan 5-10 yıl arasında hapis istemiyle dava açtı.</p>

      <p class="paragraf-2">Zenginlik kaynağı olarak ticari şirketlerini gösteren Erdoğan bu kez, aradaki para farklılığının oğlu Burak’ın düğününde takılan altınlardan kaynaklandığını söyledi! Demek ki Allah bilir şirket defterlerinin durumu nasıldı? Neyse geçelim; bir de bu defterlere girmeyelim.</p>

      <p class="paragraf-2">Erdoğan’ın ifadesine göre Burak’a düğünde 30 kilo altın takılmıştı! (Siz hesaplayın; 22 ayar bir küçük altın 1,75 gram.)</p>

      <p class="paragraf-2">İnsan merak ediyor; nasıl bir düğünmüş?..</p>

      <p class="bos"></p>

      <p class="paragraf-2">Ahmet Burak Erdoğan ölüme sebebiyet verme davasından beraat edince; ardından “askerliği yapmaya elverişli değildir” raporunu aldı ve evlendi.</p>

      <p class="paragraf-2">Müstakbel eşi, 23 yaşındaki İmam Hatip mezunu, Rizeli Sema Ketenci idi.</p>

      <p class="paragraf-2">Düğün 23 Şubat 2001 tarihinde oldu.</p>

      <p class="paragraf-2">Erdoğan siyasal yasaklı olduğu için Kadıköy Evlendirme Dairesi’nde sade bir nikâh töreni yapıldı.</p>

      <p class="paragraf-2">Demek o nikâhta 30 kilo altın takılmıştı! Ya bir de düğün olsaymış...</p>

      <p class="bos"></p>

      <p class="paragraf-2">Nikâhta takılan altınlar, beş ay sonra 23 Temmuz 2001’de Asgold Kuyumculuk’ta bozduruldu.</p>

      <p class="paragraf-2">Tutarı 262 milyar 802 milyon 364 bin 384 lira idi.</p>

      <p class="paragraf-2">Dikkat ediniz, soruşturmayı yürüten savcı ne iddia ediyordu:</p>

      <p class="paragraf-2">“Mal beyanınız arasında 256 milyar 138 milyon 421 bin liralık fark var!” Ne tesadüf..</p>

      <p class="paragraf-2">23.07.2001 tarih ve 2501 sayılı gider pusulası ile Asgold A.Ş. Erdoğanlara, 262.802.364.000 TL ödeme yaptı.</p>

      <p class="paragraf-2">Bingo!.. Al sana yanıt!..</p>

      <p class="paragraf-2">Peki...</p>

      <p class="paragraf-2">Asgold A.Ş. nedir, kimdir?..</p>

      <p class="paragraf-2">Sonraki yıllarda oluşacak bir ortaklığı yazıp geçeyim:</p>

      <p class="paragraf-2">Erdoğan’a en yakın işadamlarından Cihan Kamer’in eşi Simay Kamer ve A. Burak Erdoğan’ın eşi Semra Erdoğan ile Bilal Erdoğan; İstanbul Havalimanı’nın dutyfree bölümünde ortak kuyumcu mağazası açtılar!<span class="dipp" style="font-size:0.82em;"><a class="footnote-link" href="#footnote-225-46" id="footnote-225-46-backlink">46</a></span></p>

      <p class="paragraf-2">Türkiye’nin en çok ciro yapan kuyumcu mağazası deniyor. Ne bereketli düğünmüş kardeşim!</p>

      <p class="paragraf-2">Sonuca gelirsek...</p>

      <p class="paragraf-2">İstanbul 7. Asliye Ceza Mahkemesi’nde (2002/20819) dava sürerken Erdoğan milletvekili ve ardından başbakan olarak “dokunulmazlık zırhını” yine kuşandı.</p>

      <p class="paragraf-2">Erdoğan hakkında TBMM’de; görevi ihmal, zimmet, kalpazanlık, sahtecilik gibi suçlardan oluşan üç dosya vardı...</p>

      <p class="paragraf-2">Erdoğan başbakan olduktan sonra Almanya başbakanına ne demişti:</p>

      <p class="paragraf-2">“Bana verilen maaş çok düşük, yetmiyor; sen ne kadar maaş alıyorsun?”</p>

      <p class="paragraf-2">Unutmadım, Erdoğan’ın başbakanlığı dönemindeki mal varlığına geleceğim...</p>

      <p class="paragraf-2">Ama... Erdoğan’ı koruyan “sihirli el” meselesine devam etmek istiyorum.</p>

      <p class="bos"></p>

      <p class="paragraf-2">Tarih: 17 Nisan 2002</p>

      <p class="paragraf-2">Reha Muhtar Show TV ana haberde, Erdoğan’ın 1992’de Rize’de yaptığı bir konuşmayı yayınladı.</p>

      <p class="paragraf-2">Şöyle diyordu Erdoğan: “...Terör, PKK, Güneydoğu sorunu, bilmem şu sorunu, bu sorunu. Her gün yüzlerce evladını kaybediyor bu millet. 20 yaşındaki çocuğu, teröristin karşısına dikiyorsunuz. Bu genç evladımız silah tutmasını bile daha bilmiyor. Bunun adı intihar cellatlığı yapmaktır.”</p>

      <p class="paragraf-2">Bu haber ardından Devlet Güvenlik Mahkemesi Savcısı Nuh Mete Yüksel, Erdoğan hakkında “Anayasal düzeni bozmaya teşebbüs” iddiasıyla soruşturma başlattı. Ve...</p>

      <p class="paragraf-2">25 Nisan’da talimatlı olarak Erdoğan’ı ifadeye çağırdı.</p>

      <p class="paragraf-2">Erdoğan’ın avukatı Hayati Yazıcı haberi öğrenince yanına eski MHP’li yeni AKP’li Sadık Yakut’u alıp Savcı Yüksel’in yanına gidiyor. Sohbet sırasında Yakut, eski dostu savcı Yüksel’e, “aman tutuklama filan gelmez değil mi” deyince avukat Yazıcı, Yakut’a sinirleniyor, “Nereden çıkarıyorsun!”</p>

      <p class="paragraf-2">Savcı Yüksel tutuklama talebiyle dosyayı Ankara 2 No’lu DGM Yedek Hâkimi Ramazan Aksan’a gönderdi. Hâkim Aksan tutuklama talebini reddetti.</p>

      <p class="paragraf-2">Savcı Yüksel itiraz etti ve süreç devam ederken Erdoğan meclise girdi!</p>

      <p class="paragraf-2">Bu arada yazmam lazım:</p>

      <p class="paragraf-2">Erdoğan 15 Şubat 2007’de Cemaat’in <span class="char-style-override-12">Bugün</span> gazetesine verdiği röportajda “Ben 159’dan hâkim karşısına çıkmış bir insanım. Nuh Mete Yüksel iddianamesini hazırladı. Talep idam, ben ne yaptım, kimi öldürdüm. Şoke oldum, böyle bir durumu yaşadım, idamın kalkması, müebbet olması en azından mesafedir.”</p>

      <p class="paragraf-2">Gazete manşeti attı: “Erdoğan: Savcı idamımı istedi.”</p>

      <p class="paragraf-2">Erdoğan hakkında 159’dan değil; TCK 146/2. madde çerçevesinde, ‘Halka açık olan yerlerde nutuk irat ederek, fesat çıkarmaya teşebbüs’ suçundan soruşturma vardı. Bunun karşılığı idam değildi! Üstelik hâkim karşısına da çıkmadı! Eeee...</p>

      <p class="paragraf-2">Erdoğan hep bunlara ihtiyaç duydu. Sebebi belli, “mağdur edilen adam!”...</p>

      <p class="paragraf-2">Neyse, mesele bu değil.</p>

      <p class="paragraf-2">O süreçte Erdoğan’ı koruyan “sihirli bir el” vardı!</p>

      <p class="bos"></p>

      <p class="paragraf-2">Bir parantez açmalıyım:</p>

      <p class="paragraf-2">Savcı Nuh Mete Yüksel, Erdoğan’ın tutuklanmasına red yanıtı veren mahkemeye 1 Mayıs 2002’de itiraz etti.</p>

      <p class="paragraf-2">Ta­rih: 3 Ha­zi­ran 2002</p>

      <p class="paragraf-2">İs­tan­bu­l’­da Te­rör­le Mü­ca­de­le Şu­be­si po­lis­le­ri bir der­nek­te ara­ma­ ya­par­ken seks ka­se­ti “bul­du.”</p>

      <p class="paragraf-2">Bu; Tür­ki­ye­’nin ile­ride sık­ça gö­re­ce­ği seks kasetlerinden ilkiydi.</p>

      <p class="paragraf-2">İs­tan­bul po­li­si­nin “bul­du­ğu­” seks ka­se­tin­de DGM Sav­cı­sı Nuh Me­te Yük­se­l’­in bir ka­dın­la se­viş­me gö­rün­tü­sü var­dı. An­ka­ra­’da bir avu­kat­lık bü­ro­sun­da çe­ki­len 4 da­ki­ka 52 sa­ni­ye­lik gö­rün­tü tar­tış­ma ya­rat­tı. Jan­dar­ma Ge­nel Ko­mu­tan­lı­ğı Kri­mi­nal La­bo­ra­tu­va­rı ka­se­tin mon­taj ol­du­ğu­na da­ir ra­por ver­di. Em­ni­yet Ge­nel Mü­dür­lü­ğü Kri­mi­nal La­bo­ra­tu­va­rı ve Ad­li Tıp gö­rün­tü­de­ki ki­şi­nin sav­cı Nuh Me­te Yük­sel ol­du­ğu so­nu­cu­na var­dı.</p>

      <p class="paragraf-2">Hâkim­ler ve Sav­cı­lar Yük­sek Ku­ru­lu (HSYK) top­lan­dı; seks ka­se­ti­ni sey­ret­ti ve Nuh Me­te Yük­sel hak­kın­da ka­ra­rı­nı ver­di: Nuh Me­te Yük­sel DGM Sav­cı­lı­ğın­dan alın­dı.</p>

      <p class="paragraf-2">Sav­cı Nuh Me­te Yük­se­l’­e seks ka­se­ti tezgâhı­nı ki­min kur­du­ğu hâ­lâ or­ta­ya çı­ka­rı­la­ma­dı.</p>

      <p class="paragraf-2">Bu olayı burada yazmamın nedeni Erdoğan davasıyla doğrudan ilişki kurmak değil. Bilgim yok, kuramam. Ayrıca şunu da eklemeliyim:</p>

      <p class="paragraf-2">Ta­rih: 18 Ha­zi­ran 1999</p>

      <p class="paragraf-2">Atv te­le­viz­yo­nu Fet­hul­lah Gü­le­n’­in çe­şit­li yer­ler­de­ki ev soh­bet­le­rin­den olu­şan bir ka­seti ya­yın­la­dı. Kasette Gülen şöyle di­yor­du:</p>

      <p class="paragraf-2">– Ar­ka­daş­la­rı­mı­zın mev­cu­di­ye­ti İs­la­mi ge­le­ce­ği­miz adı­na bu işin ga­ran­ti­si­dir. Bu açı­dan Ad­li­ye, Mül­ki­ye ve­ya baş­ka bir ha­ya­ti mü­es­se­se­de, bi­zim ar­ka­daş­la­rı­mı­zın mev­cu­di­ye­ti öy­le fer­di mev­cu­di­yet­ler şek­lin­de ele alı­nıp, öy­le de­ğer­len­di­ril­me­me­li­dir. Ya­ni bun­lar ge­le­cek adı­na bi­zim o üni­te­ler­de ga­ran­ti­miz­dir. Bi­zim var­lı­ğı­mı­zın bun­lar nab­zı­dır.</p>

      <p class="paragraf-2">– İs­tik­bal­de yü­rü­mek için sis­te­min püf nok­ta­la­rı­nı keş­fe­din. Bu sis­tem için­de ar­ka­daş­la­rı­mız is­tik­ba­le yü­rü­ye­cek­ler­dir. İs­ter Ad­li­ye­’de is­ter Mül­ki­ye­’de ar­ka­daş­la­rı­mı­zın git­tik­le­ri yer­ler­de da­ha ra­hat iş yap­ma­la­rı, tu­tul­ma­la­rı; kay­ma­kam ise va­li ol­ma­la­rı; sı­ra­dan bir hâkim ise­ler tak­dir olu­nan bir hâkim ol­ma­la­rı.</p>

      <p class="paragraf-2">– Fu­zu­li kah­ra­man­lık ye­ri­ne ele ge­çir­me­yi ter­cih ede­lim. Bu ne­den­le Mül­ki­ye ve Ad­li­ye­’de ça­lı­şan ar­ka­daş­la­rı­mız için bu çok önem­li­dir.</p>

      <p class="paragraf-2">– İs­ter Mül­ki­ye­’de is­ter Ad­li­ye­’de is­ter di­ğer sa­ha­lar­da, böy­le bir mü­na­se­bet­le bah­set­miş­tim. Ar­ka­daş­la­rı­mı­zın mev­cu­di­ye­ti İs­la­mi ge­le­ce­ği­miz adı­na o işin ga­ran­ti­si­dir. Ya­ni bu açı­dan, Ad­li­ye­’de, Mül­ki­ye­’de, ha­ya­ti mü­es­se­se­ler­de bi­zim ar­ka­daş­la­rı­mı­zın mev­cu­di­ye­ti böy­le bir mev­cu­di­yet­ gi­bi ele alı­nıp öy­le de­ğer­len­di­ril­me­me­li­dir. Ya­ni ge­le­cek adı­na bi­zim o üni­te­ler­de ga­ran­ti­le­ri­miz­dir.”</p>

      <p class="bos"></p>

      <p class="paragraf-2">Ta­rih: 11 Ağus­tos 2000</p>

      <p class="paragraf-2">An­ka­ra Dev­let Gü­ven­lik Mah­ke­me­si (DGM) Sav­cı­sı Nuh Me­te Yük­sel bir yı­lı aş­kın yap­tı­ğı so­ruş­tur­ma­yı ta­mam­la­dı (1999/420 hz. Nu­ma­ra­lı 2000/192 Esas 2000/141 İd. nu­ma­ra­lı); ve yu­ka­rı­da­ki söz­le­ri ifa­de eden Fet­hul­lah Gü­len hak­kın­da ya­sa­dı­şı ör­güt kur­mak ve yö­net­mek­ten id­di­ana­me ha­zır­la­dı.</p>

      <p class="paragraf-2">Gü­len bu id­di­ana­me­den ön­ce 19 Mart 1999’da AB­D’­ye git­miş ve dön­me­miş­ti.</p>

      <p class="paragraf-2">Nuh Me­te Yük­sel, bu ne­den­le Gü­len hak­kın­da gı­ya­ben tu­tuk­lu­luk ka­ra­rı çı­ka­rıl­ma­sı için baş­vur­du. An­ka­ra 2 No’­lu DGM he­ye­ti Gü­le­n’­in gı­ya­ben tu­tuk­lan­ma­sı­na ka­rar ver­di.</p>

      <p class="paragraf-2">Gü­le­n’­in avu­kat­la­rı 16 Ağus­to­s’­ta İs­tan­bul 2 No’­lu DGM’­ye iti­raz et­ti­ler. An­ka­ra DGM’­nin ka­ra­rı­nı İs­tan­bul DGM 28 Ağus­to­s’­ta boz­du.</p>

      <p class="paragraf-2">Üç gün son­ra...</p>

      <p class="paragraf-2">Sav­cı Nuh Me­te Yük­se­l’­in id­di­ana­me­si­ni An­ka­ra 2 No’­lu DGM ka­bul et­ti ve da­va açıl­dı (Esas No 2000/124).</p>

      <p class="paragraf-2">“İlk etap­ta dev­le­te kar­şı sa­vaş ve­re­rek he­def­le­re ulaş­ma­nın yıp­ra­tı­cı ola­ca­ğı­nı teş­his eden sa­nı­ğın; mev­cut sis­te­mi yık­ma ye­ri­ne dev­let mo­de­li­ne uy­gun bir ör­güt­len­me ile dev­le­te al­ter­na­tif bir sis­tem kur­ma­yı he­def­le­di­ği; bu ne­den­le tüm dev­let or­gan­la­rın­da, ye­rel yö­ne­tim­ler­de, si­vil sek­tör­de ör­güt­len­di­ği; ile­ri­de dev­let yö­ne­ti­mi­ni kon­trol al­tı­na ala­bil­mek için kı­sa va­de­de tüm kad­ro­la­ra yan­daş­la­rı­nın ge­ti­ril­me­si ve­ya bu kad­ro­la­rı iş­gal eden­le­rin ken­di­ne bağ­lan­ma­sı­nı he­def­le­di­ği...”</p>

      <p class="paragraf-2">Ta­rih: 16 Ekim 2000</p>

      <p class="paragraf-2">İlk du­ruş­ma ya­pıl­dı.</p>

      <p class="paragraf-2">Nuh Me­te Yük­sel, Fet­hul­lah Gü­le­n’­in tu­tuk­lan­ma­sı­nı is­te­di. 4 Ara­lık 2000 ta­rih­li du­ruş­ma­da; 29 Ocak 2001 ta­rih­li du­ruş­ma­da; 28 Mart 2001 ta­rih­li du­ruş­ma­da; 21 Ma­yıs 2001 ta­rih­li du­ruş­ma­da; 16 Tem­muz 2001 ta­rih­li du­ruş­ma­da; 17 Ey­lül 2001 ta­rih­li du­ruş­ma­da; 6 Ka­sım 2001 ta­rih­li du­ruş­ma­da; 12 Ka­sım 2001 ta­rih­li du­ruş­ma­da; 26 Ara­lık 2001 ta­rih­li du­ruş­ma­da; 11 Mart 2002 ta­rih­li du­ruş­ma­da; 6 Ma­yıs 2002 ta­rih­li du­ruş­ma­da sav­cı Nuh Me­te Yük­sel hep Gü­le­n’­in tu­tuk­lan­ma­sı­nı ta­lep et­ti.</p>

      <p class="paragraf-2">Sav­cı Nuh Me­te Yük­sel her du­ruş­ma­ya “Em­ni­ye­t’­te Fethullah Gü­len ör­güt­len­me­si­” ko­nu­sun­da ra­por ha­zır­la­yan mü­fet­tiş­le­ri ya da po­lis­le­ri (Cev­det Sa­ral, Os­man Ak, Za­fer Ak­taş vs.) ta­nık ola­rak ça­ğır­dı.</p>

      <p class="paragraf-2">Bir son­ra­ki du­ruş­ma­da ta­nık ola­rak dö­ne­min Te­rör­le Mü­ca­de­le Şu­be Mü­dü­rü Ca­vit Çe­vik ile ya­zar Er­gün Poy­ra­z’­ın din­len­me­si­ni ta­lep et­miş­ti ki...</p>

      <p class="paragraf-2">Bir son­ra­ki du­ruş­ma­ya, Em­ni­yet Ge­nel Mü­dür­lü­ğü­’n­de ha­len sür­dü­rü­len Fet­hul­lah Gü­len so­ruş­tur­ma­sı dos­ya­sı­nı ge­ti­re­ce­ği­ni söy­le­miş­ti ki...</p>

      <p class="paragraf-2">İşte o seks kaseti 3 Ha­zi­ran 2002’de ortaya çıkarılıverdi! Fet­hul­lah Gü­len da­va du­ruş­ma­sı­nın ya­pıl­dı­ğı, 21 Ekim 2002 gü­nü Savcı Yüksel bu duruşmadan el çektirildi.</p>

      <p class="paragraf-2">Şimdi... Soru şu:</p>

      <p class="paragraf-2">İlk seks kasetinin tesadüfen bulunması hangi davayla ilgiliydi acaba?</p>

      <p class="paragraf-2">a) Erdoğan</p>

      <p class="paragraf-2">b) Gülen</p>

      <p class="paragraf-2">c) Hiçbiri</p>

      <p class="bos"></p>

      <p class="paragraf-2">Geçelim...</p>

      <p class="paragraf-2">Konumuz, Erdoğan’ı koruyan “sihirli el”...</p>

      <p class="paragraf-2">Avukatları 3 Kasım seçimleri öncesi Erdoğan’ın seçilmesinin önündeki engelleri kaldırmak için yoğun çaba içine girdiler.</p>

      <p class="paragraf-2">Hayati Yazıcı Diyarbakır’daydı: Erdoğan’ın TCK’da yapılan değişiklikler nedeniyle daha önce aldığı mahkûmiyet kararının, adli sicil kaydından silinmesini istiyordu. Diyarbakır’daki 3 No’lu DGM talebi reddetti. Yazıcı bir üst mahkemeye itiraz etti. Diyarbakır 4 No’lu DGM ikiye karşı bir oyla adli sicil kaydının silinmesine karar verdi. Tarih, 11 Eylül’dü. Seçimlere 50 gün vardı...</p>

      <p class="paragraf-2">Adli Sicil ve İstatistik Genel Müdürlüğü’nden alınan “adli sicil kaydı yoktur” belgesi Erdoğan’a rahat bir nefes aldırdı.</p>

      <p class="paragraf-2">Hesaplarında Yargıtay Başsavcılığı yoktu; Sabih Kanadoğlu Erdoğan’ın TCK’nın 312. maddesinden mahkûm olduğu gerekçesiyle “milletvekili seçilme yeterliliğine sahip olmadığını” belirtti.</p>

      <p class="paragraf-2">Talep haklı bulundu. Diyarbakır 4 No’lu DGM’nin kararı geçersiz sayıldı. Gözler Yüksek Seçim Kurulu’na çevrildi.</p>

      <p class="paragraf-2">Yüksek Seçim Kurulu da, Anayasa’nın milletvekili seçilme yeterliliğini düzenleyen 76. maddesinde yer alan “ideolojik ve anarşik eylemlere katılma” hükmünü gerekçe göstererek Erdoğan’ın adaylığını kabul etmedi.</p>

      <p class="paragraf-2">Karar YSK’da; üç kabul üç ret oyuna karşılık YSK Başkanı’nın ret kararıyla alındı.</p>

      <p class="paragraf-2">Erdoğan’ın adı AKP milletvekili listesinden çıkarıldı.</p>

      <p class="paragraf-2">Aday değildi...</p>

      <p class="paragraf-2">Aynı nedenle AKP’nin kurucusu da değildi...</p>

      <p class="paragraf-2">Yasa gereği, milletvekili olamayan kişinin başbakanlık yapması söz konusu değildi...</p>

      <p class="paragraf-2">Anlaşılmıştı; “AKP iktidar” olmadan “Erdoğan sorunu” çözülemeyecekti.</p>

      <p class="paragraf-2">Ne olursa olsun seçim kazanılmalıydı.</p>

      <p class="paragraf-2">Kazanılacaktı.</p>

      <p class="paragraf-2">Çünkü “aynı yöntemler” yıllar önce denenmiş ve başarılı olmuştu. Nasıl mı?..</p>

      <p class="bos"></p>

      <p class="paragraf-2">Tarih: 7 Eylül 1946</p>

      <p class="paragraf-2">Çok partili dönemin ilk başbakanı Recep Peker, koltuğuna oturalı tam bir ay olmadan, Türkiye tarihinin ilk devalüasyon kararını açıkladı.</p>

      <p class="paragraf-2">Türk lirası ilk kez ABD parası dolara endekslendi. Oran, yüzde 54.3’tü!</p>

      <p class="paragraf-2">Bu devalüasyonun bizim tarihimiz açısından anlamı şuydu: Türk ekonomisi ve siyaseti; Sovyetler Birliği’nden uzaklaşarak ABD merkezli Batı dünyasına girme kararı almıştı.</p>

      <p class="paragraf-2">Türkiye’nin, İkinci Dünya Savaşı’ndan sonra Batı’nın yanında yer almasında 1952’deki NATO üyeliği örnek gösteriliyor. Doğru ama eksik; iktisat temelli düşünmediğimiz için hata yapıyoruz. NATO’dan önce, bugün de dahil yaşadığımız ekonomik krizlerin temeli olan iki uluslararası/ABD kurumuna girdik:</p>

      <p class="paragraf-2">1944’te kurulan ve 1947’de faaliyete başlayan IMF ile 1945’te kurulan ve 1947’de faaliyete başlayan Dünya Bankası!</p>

      <p class="paragraf-2">7 Eylül devalüasyonunun nedeni işte buydu; ABD liderliğindeki Batı “Bu kurumlar olmadan dünya yönetilemez!” diyordu.</p>

      <p class="paragraf-2">7 Eylül devalüasyonu gerçekte bir düzen değişikliğine işaret ediyordu. Türkiye’nin içine girdiği yeni siyaset dünyasında antiemperyalist Kemalist devrimcilere yer yoktu. Tasfiye edildiler. Kazananlar “35’ler” denen, (Türkiye’yi küçük Amerika yapacağını söyleyen) liberal Nihat Erim ekibi oldu.</p>

      <p class="paragraf-2">En jakoben Kemaliste devalüasyon kararını açıklattılar ve Recep Peker on ay sonra gitti. Kısa bir süre sonra da öldü.</p>

      <p class="paragraf-2">Türkiye, ABD ekonomik sistemiyle bütünleşme politikasını Demokrat Parti’yle sürdürdü. Kısaca anımsatayım:</p>

      <p class="paragraf-2">– Adnan Menderes 4 Ağustos 1958’de yüzde 68,9 oranında devalüasyon yaptı; 1,5 yıl sonra 27 Mayıs 1960’ta askeri müdahaleyle idam edildi.</p>

      <p class="paragraf-2">– Süleyman Demirel 10 Ağustos 1970’te yüzde 40 oranında devalüasyon yaptı; dokuz ay sonra 12 Mart 1971’de askeri darbeyle düşürüldü.</p>

      <p class="paragraf-2">– Süleyman Demirel başbakanlığındaki II. Milliyetçi Cephe Hükümeti 21 Eylül 1977’de yüzde 9,1 oranında devalüasyon yaptı; dört ay sonra koaliasyon dağıldı.</p>

      <p class="paragraf-2">– Bülent Ecevit 10 Haziran 1979’da yüzde 43,7 oranında devalüasyon yaptı; beş ay sonra gitti.</p>

      <p class="paragraf-2">– Süleyman Demirel 24 Ocak 1980’de yüzde 32,7 oranında devalüasyon yaptı; yedi ay sonra 12 Eylül 1980 Askeri Darbesi’yle yıkıldı.</p>

      <p class="paragraf-2">– Tansu Çiller 5 Nisan 1994’te yüzde 51 oranında devalüasyon yaptı; seçim kaybetti ve ardından siyaset sahnesinden silindi.</p>

      <p class="paragraf-2">– Bülent Ecevit 22 Şubat 2001’de yüzde 28,4 oranında, devalüasyon gerçekleştirdi ve seçimde rekor oy kaybıyla siyasi hayatı bitti.</p>

      <p class="bos"></p>

      <p class="paragraf-2">Erdoğanlar nasıl iktidara geldi?</p>

      <p class="paragraf-2">“MGK toplantısında Cumhurbaşkanı Sezer Anayasa kitapçığı fırlattı” diye uyduruktan bir siyasal kriz çıkarıldı; hemen ardından ekonomik kriz patlatıldı ve hükümet 22 Şubat 2001’de devalüasyon kararı aldı. Dolar 689 liradan 964 Türk lirasına çıktı! Gecelik faizler yüzde 7.500’e fırladı.</p>

      <p class="paragraf-2">1 Mart’ta Dünya Bankası’ndan davetle çağrılan Başkan Yardımcısı Kemal Derviş bakan yapılarak, ekonominin dümenine oturdu.</p>

      <p class="paragraf-2">Devalüasyon kararını “son Kemalist devrimci” Bülent Ecevit’e açıklattılar. Böylece bitişi çabuk oldu.</p>

      <p class="paragraf-2">Ecevit, 4 Mayıs 2001’de hastalanıp yatırıldığında merkez medya “çekil” diye yazılara başladı.<span class="dipp" style="font-size:0.82em;"><a class="footnote-link" href="#footnote-225-47" id="footnote-225-47-backlink">47</a></span></p>

      <p class="paragraf-2">“Çekil” diyenlerden biri de AKP Genel Başkanı Erdoğan’dı. “Hakkını veremediği bir makamı, daha fazla işgal etmeden, hem başbakanlıktan hem de milletin gündeminden çekilmesi” gerektiğini ifade etti. Sonra çok kaba sözler sarfetti:</p>

      <p class="paragraf-2">– Mesaisini yerine getirmekten âciz...</p>

      <p class="paragraf-2">– Ülkeyi hastaneye çevirme...</p>

      <p class="paragraf-2">– Millete kıyma, bırak...</p>

      <p class="paragraf-2">– Ölümün ertelenmesi, ötelenmesi, hayatın yaşandığı anlamına gelmez...</p>

      <p class="paragraf-2">– Mazereti var; yaşlılık...</p>

      <p class="paragraf-2">– Çekilmesini bilmiyor...</p>

      <p class="paragraf-2">– Ecevit görevinin başında olduğunu söylemiş; ne olur güldürme bizi...</p>

      <p class="paragraf-2">– Fiziken çökmüş...</p>

      <p class="paragraf-2">– Bitmiş bir insan...</p>

      <p class="paragraf-2">– Topluma yararlı olmaya değil, ancak kendini ayakta tutabilmeye çalışıyor...</p>

      <p class="paragraf-2">– Anlaşılan o ki, insan yaşlanınca gerçekleri daha az görüyor, hırsı artıyor...</p>

      <p class="paragraf-2">Erdoğan’ın bu kaba sözleri aklıma Emine Erdoğan’ın gözyaşlarını getirdi...</p>

      <p class="bos"></p>

      <p class="paragraf-2">Tarih: 26 Kasım 2011</p>

      <p class="paragraf-2">Erdoğan –bugün hâlâ tam bilinemeyen– rahatsızlığı sebebiyle İstanbul’da ameliyat oldu. 21 gün sonra Ankara’ya geldiğinde havaalanındaki kalabalığı gören Emine Erdoğan gözyaşlarına hâkim olamadı. İlk kez mi böyle bir kalabalık görüyordu? Tabii ki hayır, ağlamasının sebebi eşi Erdoğan hasta yatağında iken AKP içinde “Yerine kim gelir?” tartışmasının başlamasıydı. Hatta Taha Akyol gibi yazarlar gazetedeki köşelerinde bu konuda makaleler kaleme aldılar. Sanki Erdoğan ölmüştü ve yerine biri aranıyordu! Neler yazmadılar ki? Emine Erdoğan bu acımasızlık yüzünden; o gün Ankara Esenboğa Havaalanı’nda gözyaşlarına hâkim olamadı.</p>

      <p class="paragraf-2">Dün hasta yatağındaki Ecevit için... Neyse...</p>

      <p class="paragraf-2">Güzel bir söz vardır: “Dünyada hiç kimse yoktur ki ayıplamış olduğu şey, kendi başına gelmeden ölsün.”</p>

      <p class="paragraf-2">Devam edelim...</p>

      <p class="bos"></p>

      <p class="paragraf-2">Ağır saldırılar karşısında Ecevit’in fiziksel değil ama siyasal gücü kalmadı; kendisi gibi ABD’nin Irak’a müdahalesine karşı çıkan Genelkurmay Başkanı Orgeneral Hüseyin Kıvrıkoğlu’nun<span class="dipp" style="font-size:0.82em;"><a class="footnote-link" href="#footnote-225-48" id="footnote-225-48-backlink">48</a></span> süresini bir yıl uzatmak istedi; başaramadı. Hiç istememesine rağmen Orgeneral Hilmi Özkök’ün Genelkurmay Başkanlığı’nı kabul etti.</p>

      <p class="paragraf-2">Medyanın gündeminde Ecevit’in hastalığı, Diyarbakır Emniyet Müdürü Gaffar Okan ve Yahudi işadamı Üzeyir Garih suikastleri, “banka hortumları” ve DSP-MHP-ANAP koalisyon hükümetine yönelik “Beyaz Enerji” operasyonu vardı.</p>

      <p class="paragraf-2">22 Ağustos’ta Kemal Derviş istifa ederek kabineden ayrıldı.</p>

      <p class="paragraf-2">Ve Devlet Bahçeli siyaseten “intihar ederek” erken seçim istedi.</p>

      <p class="paragraf-2">Bitmedi...</p>

      <p class="paragraf-2">Seçime giderken CHP karıştırıldı; Erdal İnönü gibi isimler istifa etti. Fikri Sağlar gibi isimler ihraç edildi.</p>

      <p class="paragraf-2">DSP bölündü; Hüsamettin Özkan ve arkadaşları ayrıldı.</p>

      <p class="paragraf-2">Ne olacağı 2002 başında belliydi: New York’ta Dünya Ekonomik Forumu’na Türkiye’den üç isim davet edildi. “Yeni lider adayları”; Kemal Derviş, İsmail Cem, Recep Tayyip Erdoğan... Erdoğan şöyle diyordu: “Partimiz ABD’nin müttefikidir. IMF’ye direnenleri üzüntüyle izliyoruz.”</p>

      <p class="paragraf-2">Sonra...</p>

      <p class="bos"></p>

      <p class="paragraf-2">Tarih: 3 Kasım 2002</p>

      <p class="paragraf-2">Seçimler oldu, sandıklar açıldı ve AKP birinci parti oldu; yüzde 34 oyla 363 milletvekili çıkarıp tek başına iktidara geldi.</p>

      <p class="paragraf-2">Erdoğan tıpkı 1994 İstanbul Yerel Seçimi’nde olduğu gibi şanslıydı; DYP yüzde 9.6, MHP 8.4 ve Genç Parti 7.3, DHP 6.2 ve ANAP 5.2 oyla seçim barajının altında kaldı. Ancak bilgisayar başındaki “sihirli bir el” AKP için bu kadar iyi bir dağılım yapabilirdi. Mecliste sadece iki parti vardı; AKP ve CHP. İki partinin toplam oyları yüzde 53 idi! Yüzde 47 meclis dışındaydı ve buna “demokrasi” diyorlardı.</p>

      <p class="bos"></p>

      <p class="paragraf-2">Kazanmışlardı...</p>

      <p class="paragraf-2">Hâlâ sanılıyor ki seçimi AKP kazandı; Gül kazandı, Tayyip Erdoğan kazandı!</p>

      <p class="paragraf-2">Batı’nın “Ilımlı İslamcı” dediği Erdoğan, “cüppe giyen Thatcher” rolünü üstlendi. Batı için önemli olan kapitalist neoliberal politikaları yürütecek yeni bir “yüz”dü.</p>

      <p class="paragraf-2">Erdoğan’ın Amerikan dolarıyla iktidara getirildiği gün gibi ortadaydı. Biz bu “filmi” 1946’dan beri seyretmiyor muyuz?</p>

      <p class="paragraf-2">Senaryo yazarlarını tanımıyor muyuz?</p>

      <p class="bos"></p>

      <p class="paragraf-2">Seçimden sonra hükümeti Abdullah Gül kurdu.</p>

      <p class="paragraf-2">Erdoğan’ın önündeki duvarların yıkılması zor görünüyordu.</p>

      <p class="paragraf-2">Fakat seçimden iki gün sonra devreye Erdoğan’ın hiç beklemediği biri girdi: CHP Genel Başkanı Deniz Baykal!</p>

      <p class="bos"></p>

      <p class="paragraf-2">Tarih: 5 Kasım 2002</p>

      <p class="paragraf-2">Erdoğan’ı ziyaret eden CHP Genel Başkanı Baykal, “Kanaatime göre, bir insanın siyasi suç niteliğinde mahkûm olması ömür boyu siyasetten mahrum edilmesine gerekçe olmamalıdır” dedi. Yani, “Ne lazımsa yaparız!”</p>

      <p class="paragraf-2">AKP şaşkındı.</p>

      <p class="paragraf-2">Erdoğan’ı parlamentoya taşıyan sürece start verdi. Anayasa’nın 67, 76 ve 78. maddeleriyle ilgili değişiklik teklifini Meclis’e sundu. Teklifte, Anayasa’nın milletvekili seçilme yeterliliğini düzenleyen 76. maddesinde yer alan “ideolojik veya anarşik eylemlere” ifadesiyle, “affa uğramış olsalar bile” tabiri çıkarılarak yerine, “terör eylemi” tanımlamasının getirilmesi öngörüldü. Anayasa’nın 78. maddesinde öngörülen değişiklikle de Erdoğan için ara seçim yolunun açılması hükme bağlandı. Madde metnindeki “Ara seçim her seçim döneminde bir defa yapılır ve genel seçimden 30 ay geçmedikçe ara seçime gidilemez” ifadesinin çıkartılması hükme bağlandı.</p>

      <p class="paragraf-2">13 Aralık 2002’de TBMM’de AKP’nin ve CHP’nin oylarıyla Anayasa değişiklik teklifi kabul edildi.</p>

      <p class="paragraf-2">19 Aralık 2002’de ise dönemin Cumhurbaşkanı Ahmet Necdet Sezer, düzenlemeyi veto ederek TBMM’ye iade etti.</p>

      <p class="paragraf-2">CHP Parti Grubu 20 Aralık’ta, vetoya rağmen Anayasa değişikliğine desteğini sonuna kadar sürdürme kararı aldı.</p>

      <p class="paragraf-2">Meclis, CHP’nin desteğiyle Anayasa’nın öngördüğü üçte iki çoğunluğun (367) üzerinde 437 oyla 26 Aralık’ta teklifi aynen benimsedi.</p>

      <p class="paragraf-2">Meclis’in aynen gönderdiği Anayasa değişikliğini 31 Aralık‘ta Sezer onaylamak durumunda kaldı.</p>

      <p class="bos"></p>

      <p class="paragraf-2">Tarih: 9 Mart 2003</p>

      <p class="paragraf-2">Tekrarlanan Siirt seçimlerinde, AKP’li Mervan Gül, Erdoğan’ın seçilmesine olanak sağlamak amacıyla adaylıktan çekildi.</p>

      <p class="paragraf-2">Yapılan seçimde Erdoğan milletvekili seçildi.</p>

      <p class="paragraf-2">Erdoğan önce milletvekili ardından başbakan oldu.</p>

      <p class="paragraf-2">Bu süreçte...</p>

      <p class="paragraf-2">Erdoğan-Baykal ikilisinin İstanbul’da bir gizli buluşma gerçekleştirdikleri iddiası da tartışma konusu oldu. CHP kaynakları bu görüşmenin Sezer’in anayasa değişikliğini veto ettiği 19 Aralık 2002 tarihinde yapıldığını öne sürerken, AKP’ye yakın kaynaklar ise görüşmenin Anayasa değişikliğinin ardından 23 Şubat 2003’te yapıldığını savundu.</p>

      <p class="paragraf-2">Baş başa görüşmenin ayrıntıları muamma olarak kaldı...</p>

      <p class="bos"></p>

      <p class="paragraf-2">Tarih: 24 Temmuz 2007</p>

      <p class="paragraf-2">Zülfü Livaneli <span class="char-style-override-12">Vatan</span> gazetesindeki köşesinde, 2002’deki Erdoğan-Baykal görüşmesinin perde arkasını yazdı:</p>

      <p class="paragraf-2">“Deniz Bey lütfen hatırlayın: 19 Aralık 2002 tarihinde karlı bir Ankara gününün akşamında Mehmet Sevigen’in evindeydik. Ben Cumhurbaşkanı ile görüşmeden geliyordum. Abdullah Gül başbakandı, Tayyip Erdoğan’ın ise Meclis’e girme umudu kalmamıştı.</p>

      <p class="paragraf-2">Cumhurbaşkanı Sezer bir gün önce, Tayyip Erdoğan’ın ‘milletvekili olmadan başbakan olma’ önerisini reddetmişti. Türkiye’nin kaderi o akşam o evde değişti, çünkü siz ‘Tayyip Erdoğan başbakan olacak!’ diye tutturdunuz.</p>

      <p class="paragraf-2">Sizi ‘Çok tehlikeli bir oyun bu!’ diye uyaran parti dışından önemli şahsiyetlere kızdınız, ‘Hayır!’ dediniz ‘İki ay dayanamaz. Göreceksiniz iki ay dayanamaz.’</p>

      <p class="paragraf-2 para-style-override-13">Sizin bu iddianıza karşılık ben ne dedim: ‘Erdoğan herhangi bir kişi değil, bütün tarikatların birleşerek Erbakan’ın yerine seçtiği siyasetçi; arkasında Amerika, Avrupa desteği de var. Program Türkiye’yi ılımlı İslam cumhuriyeti yapma programı. Sizin dediğiniz gibi iki ayda gitmeyecek; tam tersine, bu odada bulunan herkesin siyasi hayatını bitirecek.’ İki ay dayanamaz iddianızı, ‘Görüşleri gereği IMF ile anlaşma yapmaz, ekonomiyi zora sokar ve dayanamazlar’ tezine oturttunuz. Ama bunların hepsi bahaneydi çünkü siz iki partili rejimin işinize yaradığını anlamış ve seçim sonuçlarına sevinmiştiniz. Çünkü size ana muhalefet partisi lideri olmak ve soldaki rakiplerinizi yok etmek yetiyordu. Bu işbirliğini daha sonra da sürdürdünüz.</p>

      <p class="paragraf-2">O zaman ben sizin Tayyip Erdoğan’la seçim öncesinde Beylerbeyi’nde gizlice buluştuğunuzu ve bir anlaşma yaptığınızı bilmiyordum.</p>

      <p class="paragraf-2">Bu gecenin tanıkları var: Önder Sav, Eşref Erdem, Mehmet Sevigen, Bülent Tanla, Yaşar Nuri Öztürk.</p>

      <p class="paragraf-2">Belki bazıları sizden korkar ve tanıklık etmez ama bir kısmı da bu sözlerin doğru olduğunu açıklar. Yani tanıklar var. Ötekiler de söylemese bile içten içe bunun doğru olduğunu bilir. Siz de bilirsiniz.</p>

      <p class="paragraf-2">Tartışmanın sonunda dediniz ki: ‘Bu gece birbirimizin fotoğrafını çektik. İki ay sonra çıkarıp bakalım. Ama rötuş yapmadan. Hangimiz haklı çıkmışız?’</p>

      <p class="paragraf-2">Şimdi, 2007 seçimlerinin ardından o fotoğrafı cebinizden çıkarıp bakın Deniz Bey.</p>

      <p class="paragraf-2">Ve düşünün; Meclis grubunda ‘Erdoğan’ı başbakan yapıyor diyorlar. Evet yapıyorum. Var mı itirazı olan!’ diye bas bas bağırmanıza değdi mi?</p>

      <p class="paragraf-2">Erdoğan’la Beylerbeyi’nde gizlice buluşmaya ve size oy veren milyonları hiçe sayarak gizli anlaşmalar yapmanıza değdi mi? (Deniz Bey, biliyorsunuz ki bu gizli buluşmanın da tanığı var.)<br />
      Başbakan olmak, elbette Erdoğan’ın demokratik hakkıdır. Ama bunun için olağanüstü çaba harcamak CHP’nin birinci görevi değildir. Üstelik dokunulmazlık kaldırılmadan. Bir milletvekilinin mazbatasını iptal ettirip, Anayasa’yı değiştirip, grubu baskı altına alıp, Siirt seçimlerini es geçip Erdoğan’ı meclise sokmak ve dokunulmazlık zırhına kavuşturmak için verdiğiniz canhıraş çabanın yüzde birini partiniz için verseydiniz sonuç bambaşka olurdu. Size o gün söylediğim gibi, Türkiye’nin kaderini değiştirdiniz.</p>

      <p class="paragraf-2">Deniz Bey; sözlerimde en ufak bir çarpıtma varsa çıkıp söyleyin. ‘Öyle değildi. Böyle konuşmadık’ deyin.</p>

      <p class="paragraf-2">Genel Sekreterinizin ve en yakınlarınızın tanık olduğu bu konuşmayı inkâr edin. Ya da başınızı önünüze eğin ve tarihin hakkınızda vereceği yargıyı düşünün.</p>

      <p class="paragraf-2">Deniz Bey; çok ağır şeyler yazdığımın farkındayım. O akşamki tartışmaya kadar bir dostluğumuz vardı, bunları yazmak istemezdim.</p>

      <p class="paragraf-2">Ama hem duruma doğru teşhis koyamamanız, hem de aşırı derecede inatçı olma huyunuz yüzünden hepimizi tehlikeye attınız.</p>

      <p class="paragraf-2">Tayyip Erdoğan’ın yüzde 34 oyla meclisin üçte ikisini ele geçirmesinin manivelası oldunuz.</p>

      <p class="paragraf-2">Daha önce Refah Partisi’nin belediyeleri ele geçirmesi de sizin oyları bölmeniz sayesinde gerçekleşmişti.</p>

      <p class="paragraf-2">Tayyip Erdoğanların ve yine çok yakın dostunuz olan Melih Gökçeklerin en büyük şansı sizdiniz. CHP’nin ise en büyük şanssızlığı oldunuz.</p>

      <p class="paragraf-2">Bu ülkenin sola şiddetle ihtiyaç duyduğu bir dönemde, bütün uyarılarımıza rağmen partiyi sağa çekmekte, Kürtlerden, Alevilerden, solculardan ayırmakta ısrarlı oldunuz.</p>

      <p class="paragraf-2">Erdal İnönü, Hikmet Çetin, Murat Karayalçın, Fikri Sağlar, Ercan Karakaş, Mehmet Moğultay, Seyfi Oktay, Celal Doğan ve daha birçok sosyal demokratla el ele tutuşup halkın karşısına çıkmanız gerekirken; eski MHP’lileri, eski ANAP’lıları, idamla yargılanmış sağcı militanları parti vitrinine çıkarmakta ısrar ettiniz.</p>

      <p class="paragraf-2">Size defalarca ‘Bir şeyin aslı varken kopyasına kimse bakmaz!’ dememize rağmen, sol politikaları değil, MHP çizgisini tercih ettiniz.</p>

      <p class="paragraf-2">Sağcıları ve sekreterinizi Meclis’e sokarken, İsmet Paşa’nın Avrupa Konseyi’nde komisyon başkanı olma başarısını gösteren torunu Gülsün Bilgehan’ı Meclis dışında bıraktınız.</p>

      <p class="paragraf-2 para-style-override-13">İnanın ki bunları yazarken samimi olarak üzülüyorum. Keşke haklı çıkmasaydım, keşke sizin tahminleriniz doğrulansaydı diyorum ama durum ortada. Yazık oldu Deniz Bey, hem size, hem partinize, hem de size inanan temiz yürekli sosyal demokratlara. Artık bundan sonra istifa etseniz de bir etmeseniz de. Bad-el harab-ül Basra!...”</p>

      <p class="bos"></p>

      <p class="paragraf-2">Ağır ve sert bir yazıydı. Ama sormak durumundayız:</p>

      <p class="paragraf-2">Erdoğan ile Baykal’ı hangi güç yan yana getirdi?</p>

      <p class="paragraf-2">Erdoğan 3 Kasım seçimleri öncesi ve sonrasında alelacele AB üyesi 14 ülkeye gitti; Kopenhag Zirvesi’ne katıldı.</p>

      <p class="paragraf-2">Ve kuşkusuz ABD’ye gitti. ABD gezisi tüm gerçeği gözler önüne serdi...</p>

      <p class="bos"></p>

      <p class="paragraf-2">Türkiye’nin ABD’deki Büyükelçisi Faruk Loğoğlu, “siyasi yasaklı” Erdoğan’ın Washington’a gelip görüşmeler yapacağının söylenmesi üzerine, “Şu anda, en az 100 devlet başkanı randevu bekliyor, kaldı ki Tayyip Erdoğan ne devlet başkanı ne de başbakan. Bu işler işadamlığına benzemez,” demişti.</p>

      <p class="paragraf-2">Sonra ne oldu?</p>

      <p class="paragraf-2">Erdoğan, Cüneyd Zapsu ve ABD Savunma Bakan Yardımcısı Paul Wolfowitz’in önayak olmasıyla, Beyaz Saray’da özel protokolle karşılandı ve George W. Bush ile görüştü!</p>

      <p class="paragraf-2">İddiaya göre Bush görüşmede, “Ben, bir tek Tanrı’ya inanıyorum; sizin de öyle olduğunuzu duydum. Tanrı’ya inanan iki insan olarak, birlikte çok iyi çalışabileceğimizi umuyorum,” dedi. (<span class="char-style-override-12">Bir Liderin Doğuşu,</span> s. 349).</p>

      <p class="paragraf-2"><span class="char-style-override-19">Türkiye’de</span> ise gazeteler manşet atıyordu: “Muhtar bile olamaz!”</p>

      <p class="paragraf-2">Bilmiyorlardı...</p>

      <p class="paragraf-2">Okyanus Ötesi’nde başka “manşetler” atılıyordu...</p>

      <p class="paragraf-2">Bunu açmalıyım...</p>

      <p class="bos"></p>

      <p class="paragraf-2">“Siyasi yasaklı” Erdoğan’ın Beyaz Saray’da devlet protokolüyle karşılanmasının ne anlama geldiğini; 2003 tarihli “Rand Corporation” tarafından hazırlanan “Sivil Demokratik İslam: Ortaklar, Kaynaklar ve Stratejiler” başlıklı 88 sayfalık rapor ortaya çıkardı:</p>

      <p class="paragraf-2">Rapora göre, dünya Müslümanları; köktendinciler, gelenekçiler, modernler (Ilımlı İslam) ve laikler olmak üzere dört gruba ayrılıyordu.</p>

      <p class="paragraf-2">1. Köktendinciler: İslam’ın şiddetten kaçınmayan, yayılmacı ve saldırgan yorumunun temsilcileridirler. Demokratik değerleri ve Batı kültürünü reddederler. Batı’ya, özellikle ABD’ye, düşmanlık hisleri beslemektedirler.</p>

      <p class="paragraf-2">2. Gelenekçiler: İslam dininin kurallarına sadakatle bağlı olmakla birlikte, saldırgan ve şiddet yanlısı değildirler. Köktendincilere kıyasla daha ılımlı görüş taşırlarsa da, çağdaş demokrasileri ve Batı değerlerini gönülden kucakladıkları söylenemez. Bu grup da, demokratik İslam’ın örneği ve geçiş vasıtası olmak için uygun düşmez.</p>

      <p class="paragraf-2">3. Modernistler (Ilımlı İslam): İslam’ın günümüzdeki katı anlayış ve uygulamalarında kapsamlı değişiklik yapılması konusunda eylemli bir arayış içerisindedirler. Hz. Muhammed dönemindeki uygulamaları değişmez esas olarak kabul etmekle birlikte, o günlere ait sosyal ve tarihi koşulların bugün artık geçerli olmadığının da farkındadırlar. Temel değerleri; bireysel vicdanın üstünlüğünün yanı sıra, eşitlik ve özgürlüğe dayalı toplum anlayışıdır. Bu değerler çağdaş demokratik esaslarla bağdaşmaktadır. İslam dünyasının, küreselleşmenin bir parçası olmasını da arzu ederler. Bu nedenlerle ılımlı İslam, demokratik İslam’ın örneği ve esas vasıtası olmak için en uygun olanıdır.</p>

      <p class="paragraf-2">4. Laikler: Batı demokrasileri tarzında din ile devlet işlerinin ayrılmasından yana olup, din olgusunu kamusal alandan özel alana indirgemişlerdir. Politika ve değerler açısından Batı’ya en yakın olan gruptur. Bu olumlu özelliklerine karşılık, genellikle yarı demokratik görünümlü otoriter bir yapıyı esas alan laik guruplar, çoğunlukla solcu ve saldırgan milliyetçi ideolojileri benimsemişlerdir.</p>

      <p class="bos"></p>

      <p class="paragraf-2">Bakınız...</p>

      <p class="paragraf-2">Hiç öyle gizli saklı yapmıyorlar bu işleri.</p>

      <p class="paragraf-2">Rapor açık açık neler yapılması gerektiğini belirliyor:</p>

      <p class="paragraf-2">1. Önce Ilımlı İslam’ı destekle. Bu kapsamda; özellikle mali destek sağla, liderlik modeli oluştur ve bu modele uygun liderler belirle. İslam’da devlet ve dinin ayrı tutulabileceğini, bunun inanca zarar vermeyeceğini, aksine onu güçlendireceği fikrini destekle.</p>

      <p class="paragraf-2">2. Gelenekçilerin kusurlarını eleştir, ancak onları köktendincilere karşı destekle. Sufiliğin kabulünü ve popülerliğini teşvik et. Modernistlere yakın görüşten gelenekçilerin, modernistler ile ortak hareket etmelerini destekle.</p>

      <p class="paragraf-2">3. Köktendincilerle mücadele et. Bu kapsamda; yasadışı faaliyetlerini açığa çıkar, yaptıkları şiddet eylemlerinin olumsuz sonuçlarını gündeme taşı, kahramanlaştırılmalarını önle.</p>

      <p class="paragraf-2">4. Seçici bir şekilde laikleri destekle. Bu kapsamda; köktendinciliğin ortak düşman olarak algılanmasını teşvik et, milliyetçilik ve solculuk temelinde ABD karşıtı güçlerle bağlaşma oluşturma heveslerini kır.</p>

      <p class="paragraf-2">Uzun uzun yazmaya gerek var mı?</p>

      <p class="paragraf-2">Listeye bakın, Türkiye’nin 2000’den sonraki sürecine perdenin arkasında kimlerin olduğunu anlarsınız.</p>

      <p class="paragraf-2">Ne yazıyorlar; Erdoğan şöyle “kahraman” böyle Kasımpaşalı “yiğit”!</p>

      <p class="paragraf-2">Hadi leen!..</p>

      <p class="paragraf-2">Kimin ne yaptığı ortada; “sihirli el” sırıtıyor!</p>

      <p class="bos"></p>

      <p class="paragraf-2">Tarih: 20 Ocak 2004</p>

      <p class="paragraf-2">Wikileaks belgesine<span class="dipp" style="font-size:0.82em;"><a class="footnote-link" href="#footnote-225-49" id="footnote-225-49-backlink">49</a></span> göre; ABD Ankara Büyükelçisi Eric Edelman “Erdoğan’ın Arkasında Duralım” başlıklı bir kripto gönderdi.</p>

      <p class="paragraf-2">“Karizmatik, sokaktaki sıradan insanın izlerini taşıyan, ülke genelinde yüzlerce üyenin simaları ve meslekleri hakkında inanılmaz bir hafızaya sahip olan Erdoğan’ın, pragmatik yanı oldukça güçlü. Bu pragmatizm kendisinin geçmişteki radikal İslamcı çevresinden uzaklaşmasına neden oldu. (Erdoğan)Türkiye’nin bize karşı olan çelişkili hislerini yönetmeyi kendi görevi sayıyor; aynı zamanda ‘Amerikan yanlısı’ diye etiketlenmekten uzak durmak istiyor. Bizimle çok yakın görünmemeye özen göstererek, bazı destekleyici adımlar attı. Irak’taki koalisyon güçlerine destek vermek üzere Türk birliklerinin konuşlandırılmasına yetki verilmesi yönünde çalıştı. ABD birliklerinin İncirlik Üssü üzerinden rotasyonuna razı oldu. ABD’nin uzun zamandan beri mevcut olan arzularına uygun biçimde, Kasım 2002’de Türkiye’yi Kıbrıs’taki çözümsüzlük tavrından uzaklaştırmaya çalışan cesur bir adım attı ve şimdi daha fazlasını yapmaya hazır olabilir.<span class="dipp" style="font-size:0.82em;"><a class="footnote-link" href="#footnote-225-50" id="footnote-225-50-backlink">50</a></span> Ekümenik Patrikhane’nin Heybeliada’daki Ruhban Okulu’nun yeniden açılmasına yaklaşımı geçmişteki başbakanların hepsinden daha açık görünüyor.”</p>

      <p class="paragraf-2">ABD puanını vermişti; “ok” demişti!</p>

      <p class="paragraf-2">ABD’nin haber dergisi <span class="char-style-override-12">US News &amp; World Report</span>’un Mart 2005 sayısında şu haber yer aldı:</p>

      <p class="paragraf-2">“Washington yönetimi ‘Ilımlı İslam’ projesi çerçevesinde dünya çapında bir gizli planı devreye soktu. Buna göre, CIA ile önemli bakanlıklara bağlı kadrolar, on milyar dolarlık bütçeyle camileri onarıp imamlara eğitim veriyor; konferanslar organize ediyor. Amerika’nın iki yıldır, İslam dininde reform yapılması için dünya çapında olağanüstü gayret gösterdiği belirtiliyor.</p>

      <p class="paragraf-2">Buna göre; Beyaz Saray’ın kriz yöneticilerinin Temmuz 2003′te Washington’daki Ulusal Savunma Üniversitesi’nde bir araya gelip muhtemel kötü senaryoları tartıştığı, radikal İslam’ın durdurulması için Ulusal Güvenlik Kurulu, Dışişleri Bakanlığı, Savunma Bakanlığı ve CIA’in ‘İslam Dünyasına Yardım Eli’ başlıklı gizli bir stratejide anlaştığı ifade edildi.</p>

      <p class="paragraf-2">Gizli metinde dünya çapında ‘Ilımlı İslam’ın elinin güçlendirilmesine yönelik çalışmalar ile İslam dininde yaşanan değişikliklerle yakından ilgili olunması gibi kararlar yer aldı. Bütçesi 21 milyar doları aşan ABD Uluslararası Kalkınma Ajansı (USAID), bunun yarıdan fazlasını ‘İslam dünyasına yardım’ için kullandı. 24 ülkede, İslami radyo ve televizyon programlarına, dini okullara, İslami düşünce üretim kuruluşlarına, Ilımlı İslam’ı teşvik eden faaliyetlere mali yardım yapıldı.”</p>

      <p class="bos"></p>

      <p class="paragraf-2">Tarih: 11 Mart 2003</p>

      <p class="paragraf-2">Erdoğan, TBMM’ye giderek milletvekili yemini etti.</p>

      <p class="paragraf-2">Tarih: 14 Mart 2003</p>

      <p class="paragraf-2">Başbakanlık koltuğuna oturdu.</p>

      <p class="bos"></p>

      <p class="paragraf-2">AKP milletvekilleri Erdoğan’ın sert yüzünü o günlerde gördü. Erdoğan AKP’lilere kızgındı.</p>

      <p class="paragraf-2">26-27 Şubat 2003’te topladığı milletvekillerine, Türkiye’nin bu yıl yüklü bir dış borç ödemesi olduğunu hatırlatarak, 62 bin ABD askerinin Türkiye’de konuşlanmasına; hava ve deniz limanlarının ABD Ordusu’na açılmasına izin veren 1 Mart Tezkeresi’ne ‘evet’ oyu vermelerini istemişti. Ancak sözünü geçirememiş; Tezkere TBMM’de reddedilmişti.</p>

      <p class="paragraf-2">Kızgınlığı aslında Erbakan’aydı; biliyordu ki AKP’li milletvekillerini perde arkasında etkileyen oydu. (Çiğdem Toker, <span class="char-style-override-12">Abdüllatif Şener,</span> s. 387)</p>

      <p class="paragraf-2">Erdoğan kabinede ilk revizyonu yaptı; Dışişleri Bakanı Yaşar Yakış ve Çevre Bakanı İmdat Sütlüoğlu’nu koltuklarından aldı. İki bakan sadece üç ay 26 gün görevde kalmıştı. Sebebi 1 Mart tezkeresi idi<span>!...</span><span class="dipp" style="font-size:0.82em;"><a class="footnote-link" href="#footnote-225-51" id="footnote-225-51-backlink">51</a></span></p>

      <p class="paragraf-2"><span>Asıl düğmeye yıllar sonra bastı:</span></p>

      <p class="paragraf-2">Sözünü dinlemeyip tezkereye “hayır” diyen milletvekillerinin üzerini 2007 genel seçiminde çizdi. 14’ü kendi isteğiyle aday olmayan toplam 153 milletvekilini listeye almayacak ve partideki tek adamlığa gidişin en önemli adımını atacaktı.</p>

      <p class="paragraf-2">Daha da önemlisi; “Milli Görüş”ten ayrılıp AKP safına geçenlerin önemli bir bölümü eski dava arkadaşlarına açık açık şunu söylemişlerdi; “Ben milletvekilliğine devam etmek istiyorum; bu şans sadece AKP’de var!”</p>

      <p class="paragraf-2">Dört yıl daha milletvekili olabilmek için “Milli Görüş”ten ayrılanların o günlerde hiç sesleri çıkmadı/çıkamadı!</p>

      <p class="bos"></p>

      <p class="paragraf-2">Başbakan Erdoğan koltuğuna oturduğunda belediye başkanlığı döneminde yaptığı hataları tekrarlamadı. Bu nedenle...</p>

      <p class="paragraf-2">Amerikalılar, 4 Temmuz 2003’te Kuzey Irak’ta Mehmetçik’in başına çuval geçirince Başbakan Erdoğan şöyle dedi: “Nota, müzik notası değildir; her aklınıza geldiğinde verilmez, işin ciddiyeti var!”</p>

      <p class="paragraf-2">Şaşırtıcı değildi; Erdoğan başbakanlık koltuğuna oturur oturmaz gittiği ABD’de <span class="char-style-override-12">Wall Street Journal</span>’e şöyle demişti: “Irak’ta savaşan ABD’li kahraman bay ve bayan askerlere, ülkelerine mümkün olan en kısa zamanda en az zayiatla dönmeleri arzusuyla dua ediyoruz.”</p>

      <p class="paragraf-2">Artık nereden nereye demeye gerek var mı?</p>

      <p class="paragraf-2">Erdoğan için 4 Temmuz’un anlamı belliydi; 4 Temmuz 2001’de, Amerika’nın Ankara Büyükelçiliği’nde ABD’nin bağımsızlık günü dolayısıyla yapılan kutlamalara katılmıştı.</p>

      <p class="paragraf-2">Amerika ve Erdoğan’ın tezkereyi onaylamayanlara kızgınlığı AKP milletvekilleriyle sınırlı kalmayacaktı. İntikamlarını Ergenekon-Balyoz davalarıyla alacaklardı...</p>

      <p class="bos"></p>

      <p class="paragraf-2">ABD Erdoğan’ın yüzüne gülüyordu; koruyor ve kolluyordu. Ama...</p>

      <p class="paragraf-2">İç yazışmalarında gerçekleri dile getiriyorlardı.</p>

      <p class="paragraf-2">Bunu, Wikileaks’in yayınladığı belgelerde gördük. ABD kriptoları Türkiye’yi karıştıracaktı.</p>

      <p class="paragraf-2">Ve kuşkusuz Erdoğan yine para mevzusuyla gündemdeydi...</p>

      <p class="bos"></p>

      <p class="paragraf-2">Tarih: 30 Aralık 2004</p>

      <p class="paragraf-2">Kriptoda Erdoğan’ın İsviçre bankalarında sekiz ayrı hesabı olduğu yazılıydı: “AKP, yolsuzluklara son verme vaadiyle iktidara gelmiş bir partidir. Ancak bugün, parti içinde gitgide daha fazla sayıda kişi ile akrabaları arasında ulusal, bölgesel ve yerel düzeyde çıkar çatışmalarının ve ciddi yolsuzlukların olduğu görülüyor. Görüştüğümüz iki kişi bize Erdoğan’ın İsviçre bankalarında sekiz ayrı hesabının olduğunu söyledi. Erdoğan’ın zenginliğinin kaynağı olarak oğlunun düğününde takılan takıları göstermesi, bir Türk işadamının çocuklarının okul masraflarını sadece yardım amacıyla karşıladığı yönündeki beyanatları bu noktada anlamsız kalıyor.”</p>

      <p class="paragraf-2">Yine bir aralık ayıydı...</p>

      <p class="paragraf-2">Ve 17 Aralık 2013’e çok vardı...</p>

      <p class="bos"></p>

      <p class="paragraf-2">2004’te yazılan kripto 2010 yılında ortaya çıktı.</p>

      <p class="paragraf-2">Tüm gözler Erdoğan’a çevrildi. Sustu. (Erdoğan’ın tavrı buydu; 17 Aralık Operasyonu’nda da benzerini yaptı; bir gün susup sonra konuştu.) Aradan bir gün geçti. Wikileaks belgeleriyle ilgili ilk açıklaması şu oldu: “Eteklerindeki taşın dökülmesini bekliyoruz.”</p>

      <p class="paragraf-2">Sonra, Erdoğan suskunluğunu bozdu:</p>

      <p class="paragraf-2">“Ben neyi ispat edeceğim? Olmayan şey ispat edilir mi? Benim İsviçre bankalarında bir Allah kuruşu param yok ki bunu ispat edeyim. Şimdi ben ana muhalefetin liderine ve diğerlerine diyorum ki: ‘Böyle bir şeyi ispat ettiğiniz anda ben bu makamda durmam, milletvekilliğinde durmam ama siz o makamlarda duracak mısınız?’ Ben bunu söylüyorum, bu kadar açık konuşuyorum.”</p>

      <p class="paragraf-2">Erdoğan her daim olduğu gibi sinirliydi...</p>

      <p class="paragraf-2">ABD büyükelçisinin yazdığı kriptodaki iddianın ispatlanması durumunda, “Başbakanlık koltuğundan istifa edeceğini” ilan etti! Sanki bir durum söz konusu olabilirmiş gibi! Gerçi sonraki yıllarda neler görecektik...</p>

      <p class="paragraf-2">Medyanın konuyu gündeme getirmesini “alçaklık” diye değerlendiren Erdoğan, ilginç bir örnekle yine tartışmalı bir açıklama yapacaktı: “Bugün bu iddialara sarılarak manşet üretenler, manşet atanlar, siyaset üretenler, söylem üretenler yarın mahcup olurlar. Şu anda, belediye başkanlığım döneminde ‘Erdoğan’ın 1 milyar doları vardır’ diyen, Ergenekon Davası’ndan zanlı olarak içeride.<span class="dipp" style="font-size:0.82em;"><a class="footnote-link" href="#footnote-225-52" id="footnote-225-52-backlink">52</a></span> Bir milyar dolar param varmış... Buna o zaman önemli bir işadamı da sahip çıktı<span class="dipp" style="font-size:0.82em;"><a class="footnote-link" href="#footnote-225-53" id="footnote-225-53-backlink">53</a></span>, sonra özür diledi. Ve şimdi Ergenekon sanığı olarak bu efendi içeride.”</p>

      <p class="paragraf-2"><span>Erdoğan</span> <span>alışılageldiği gibi “</span><span>Ergenekon sopasını” göstermekten geri kalmadı. Tuncay Özkan 27 Eylül 2008 tarihinde tutuklandı ve</span> <span>Ergenekon duruşmalarında sürekli olarak “Bana suçumu söyleyin” diye mahkeme heyetine seslendi. Suçunu Erdoğan söyledi</span><span>!</span><span class="dipp" style="font-size:0.82em;"><a class="footnote-link" href="#footnote-225-54" id="footnote-225-54-backlink">54</a></span></p>

      <p class="paragraf-2">Erdoğan sonunda noktayı koydu: “Bu iftiraları atanlar müfteridir” dedi ve ABD Büyükelçisi <span>Eric Edelman</span>’ı mahkemeye vereceğini söyledi.</p>

      <p class="paragraf-2">Sonra...</p>

      <p class="paragraf-2">Dava açmadı!..</p>

      <p class="bos"></p>

      <p class="paragraf-2">Erdoğan’ın gizli hesabı gündemden hiç düşmedi...</p>

      <p class="paragraf-2">Odatv davasının tutuklu sanığıyken hayatını kaybeden MİT mensubu Kâşif Kozinoğlu’nun <span class="char-style-override-12">Aydınlık</span> gazetesine gönderdiği elyazısı notlarında, “İsviçre hesapları” meselesi de yer alıyordu. <span class="char-style-override-12">Aydınlık</span>’ın haberinde şöyle yazıyordu: “Kozinoğlu, Başbakan Erdoğan’ın İsviçre bankalarındaki sekiz ayrı hesapta yaklaşık 800 milyon dolar parası olduğunu açıkladı. Kozinoğlu bu gizli hesapların belgelerini Alman İstihbarat Örgütü BND’nin İsviçre bankası müdürü üzerinden 30 milyon euro karşılığında temin ettiğini ifade ediyor.” (19 Kasım 2011)</p>

      <p class="paragraf-2"> <span class="char-style-override-12">Taraf</span>’tan Cemaat’e yakınlığıyla bilinen yazarı Mehmet Baransu, “Erdoğan’ın Lider Adayı Kim?” başlıklı yazısının sonunda şu satırlara yer verdi: “AK Partili bir ismin 2004 yılında İsviçre’ye neden gittiğini, gelirken yanında bulunan valizde kaç milyon dolar olduğunu, bu paranın Türkiye’ye neden getirildiğini de merak ediyorum. ” (19 Aralık 2011)</p>

      <p class="bos"></p>

      <p class="paragraf-2">Amerikan kriptolarında Erdoğan’ın para ilişkileri çok yer tuttu. Meraklı olanlar; Barış Pehlivan ile Barış Terkoğlu’nun birlikte yazdıkları <span class="char-style-override-12">Sızıntı</span><span class="dipp" style="font-size:0.82em;"><a class="footnote-link" href="#footnote-225-55" id="footnote-225-55-backlink">55</a></span> kitabını okuyabilirler.</p>

      <p class="paragraf-2">Son bir örnekle bölüme noktayı koyalım:</p>

      <p class="paragraf-2">Wikileaks belgesine göre; ABD Ankara Büyükelçisi Eric Edelman’ın, 20 Ocak 2004 tarihinde Washington’a gönderdiği kriptoda Erdoğan ile ilgili şu bilgileri veriyordu:</p>

      <p class="paragraf-2">“AK Parti’nin iktidara gelişi, Türk toplumunun yolsuzluklara duyduğu tepkinin bir sonucudur. Erdoğan’ın kişisel servetini İstanbul Belediye Başkanlığı yaptığı dönemde rüşvetle elde ettiği konusunda ortaya atılan iddialar henüz kanıtlanmış değildir ancak Hikmet Bulduk, Mücahit Arslan ve Cüneyd Zapsu gibi Başbakan’ın bazı danışmanlarının son zamanlarda ihaleleri etkileme girişimleriyle ilgili olarak hükümete yakın kesimlerden çok sayıda duyum almaktayız...”</p>

      <p class="paragraf-2">Bilinir ki iktidar lekelidir...</p>

      <p class="paragraf-2">Erdoğan zamanla Cüneyd Zapsu, Hikmet Bulduk gibi yakın çevresiyle yollarını ayırdı. Neler yaşanmıştı?...</p>

      <div class="footnotes">
        <div class="footnote">
          <p class="dipnot"><a class="footnote-anchor" href="#footnote-225-39-backlink" id="footnote-225-39">39</a> <span>Erdoğan savunmasında şiirin Ziya Gökalp’e ait olduğunu söyledi. Halen de öyle diyor. Mahkeme de şiirin Ziya Gökalp’e ait olduğunu kabul edip tek bir kaynak gösterdi: Türk Standartlar Enstitüsü’nün 1994’te çıkarttığı</span> <span class="char-style-override-12">Türk ve Türklük</span> <span>isimli kitap. Oysa, Ziya Gökalp’in “Asker Duası” isimli şiirinde miğferli ve süngülü bölüm yok!</span> <span>Bu mısralar “Asker Duası”nın başına daha sonra monte edilmişti! Kim ekledi:</span> <span class="char-style-override-12">7 Dağın Çiçeği</span> <span>ve</span> <span class="char-style-override-12">Gülden Dikenden</span> <span>şiir kitaplarında bu şiir var ve şarin adı, Cevat Örnek! Yani,</span> <span>Erdoğan’ın okuduğu şiirin Ziya Gökalp’le ilgisi yok.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-40-backlink" id="footnote-225-40">40</a> <span class="char-style-override-12">Akit</span> <span>gazetesi</span> <span>Erdoğan’ın mahkûmiyetinin onanmasını isteyen</span> <span>Yargıtay 8. Ceza Dairesi’nin dört üyesinin fotoğrafını yayınlayarak, bu kişileri hedef gösterdi. Haberde, “Cezacılar insan içine çıkamıyor” ve “Evlerine kapandılar” başlığı kullanıldı. Dinci gazete, onama kararının önüne geçebilmek için mahkeme üyelerini mezhepçilik yapmakla suçladı. (29.9.1998) Gazete, benzer haberleri sonucu kaç kişinin can verdiğinin bilinmemesine rağmen yayın hayatını sürdürüyor.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-41-backlink" id="footnote-225-41">41</a> <span>Hasan Yeşildağ’ın bir diğer kardeşi</span> <span>Ali Yeşildağ, Susurluk Çetesi davası sanıklarından</span> <span>Ali Fevzi Bir’i fidye için kaçıran çetenin üyesiydi! (28.10.2001</span> <span class="char-style-override-12">Milliyet</span><span>) Bir bilgi daha ekleyeyim:</span> <span>İstanbul Büyükşehir Belediye</span> <span>Meclis Üyesi</span> <span>AKP’li Zeki Yeşildağ Washington’da,</span> <span>ANAP döneminde</span> <span>Türkiye’yi sarsan ‘Civangate’ skandalı “kahramanı” dönemin Emlakbank Genel Müdürü Engin Civan’ın kız kardeşi Müjde Civan ile evlendi!</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-42-backlink" id="footnote-225-42">42</a> <span>Hasan Yeşildağ’ın kardeşi Zeki Yeşildağ, eskiden</span> <span>ANAP’ta siyaset yapıyordu. Bilinir ki</span> <span>Türkiye’de siyaset artık ticaretin aracıydı.</span> <span>RP belediyeyi aldıktan sonra Ulus Parkı’nın işletmeciliğini,</span> <span>İstanbul caddelerine ağaç dikme işlerini, trafik sinyalizasyon araçlarının satımını ve İsviçre patentli güvenlik kameralarıyla gizli kamera tekniklerini belediyeye pazarladılar.</span> <span>Hasan Yeşildağ</span> <span>İstanbul belediyelerine döşediği kameraları şimdi cezaevine döşüyordu, üstelik artık bedavaydı.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-43-backlink" id="footnote-225-43">43</a> <span>İsmail Alptekin, 1971 yılından itibaren siyasetin içindeydi. 2003’te</span> <span>AKP’den milletvekili olmak için “</span><span>Milli Görüş”ten koptu. 2007’de yeniden milletvekili yapılmasına</span> <span>Erdoğan onay vermedi.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-44-backlink" id="footnote-225-44">44</a> <span>Erol Olçak’a ait (1985’te Rekpa, 1988’de Ajans E’den sonra)</span> <span>Arter Advertising’in</span> <span>AKP dışında yaptığı işler şöyle: –2003, KKTC genel seçimleri için Ulusal Birlik Partisi tanıtımı ve reklam çalışması –2005, Irak genel seçimleri için Irak</span> <span>İslam Partisi tanıtımı ve reklamı –2005, Irak genel seçimleri için Irak Türkmen Cephesi tanıtımı ve reklamı, –2006, KKTC yerel seçimleri için reklam ve tanıtım çalışması, –2007,</span> <span>Gürcistan Devlet Başkanlığı seçimleri için tanıtım ve reklam çalışmaları, –2008, Malezya genel seçimleri için tanıtım ve reklam çalışması –2008,</span> <span>Cumhurbaşkanlığı referandumu –2008, Katar Senfoni Orkestrası basın ilanı –2008, Irak genel seçimleri için Irak Türkmen Cephesi için tanıtım ve reklam çalışması –2009,</span> <span>Gazze’ye destek için</span> <span>İstanbul buluşması organizasyonu –2009, Irak genel seçimleri için Irak</span> <span>İslam Partisi için tanıtım ve reklam çalışması –2010, KKTC</span> <span>Cumhurbaşkanlığı seçimleri</span> <span>Mehmet</span> <span>Ali Talat için tanıtım ve reklam çalışması –2011, Anadolu Ajansı’nın kurumsal kimliğinin, tanıtım filminin, logo animasyonunun yapılması –2012, Medeniyetler İttifakı tanıtımı –2012, Mısır’da Mursi’nin</span> <span>Cumhurbaşkanlığı kampanyası vs.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-45-backlink" id="footnote-225-45">45</a> <span>Erdoğan “her şeyi biliyor”; “her şeyden anlıyor”du; 2007’de açtıkları Ankara’daki genel merkez bina mimarisinin nasıl olacağını ve hatta dış cephe süslerini bile kendisi belirledi.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-46-backlink" id="footnote-225-46">46</a> <span>Cihan Kamer’in babası Atasay Kamer, Denizli Çivril’li. Kuyumculuğu babasından öğrendi. Sonra</span> <span>İstanbul Kapalıçarşı’ya gelerek Yahudilerden işin inceliklerini kaptı. 1982’de Arpaş Kuyumculuk, 1987’de Asgold Kuyumculuk, 1989’da Atasay Kuyumculuk, 1992’de Tolga Kuyumculuk, 1995’te Atagold Kuyumculuk, 1999’da ise Atanaz Kuyumculuk’u kurdu. İlk ihracatını 1981 yılında</span> <span>Suudi Arabistan’a yaptı. Sonra, Arap ve Ortadoğu piyasasına açıldı.</span></p>

          <p class="dipnot"><span>Cihan Kamer,</span> <span>Erdoğan’ın yakınında bulunan işadamlarından. Kuruçeşme’de açtığı içkisiz Huqqa pek ünlü. Ama asıl parayı kuyumculuktan kazanıyorlar. 5 milyar dolarla</span> <span>Türkiye’nin en büyük altın ihracatçısı.</span> <span>İstanbul Değerli Maden ve Mücevherat İhracatçıları Birliği Başkanı. Babası gibi çok becerikli; 2004’te</span> <span>Başbakan</span> <span>Erdoğan pırlantadan KDV’yi kaldırdı; 36 gün sonra Atasay Kıymetli Madenler A.Ş.’yi kurdu. Ailece</span> <span>AKP’liler.</span> <span>AKP Şanlıurfa milletvekili Abdülkadir Emin Önen Kamer ailesinin damadı. Eşi Pınar Önen’in dayısı Cihan Kamer de. Bir başka isim daha var. Ekrem Tosun 2009 yerel seçimlerinin yıldızıydı.</span></p>

          <p class="dipnot"><span>İstanbul Büyükşehir Belediye Başkanlığı’na aday olan Kemal Kılıçdaroğlu “Ekrem Tosun”u ünlü yapmıştı. Çıkıp çıkıp soruyordu; “Başbakan Ekrem Tosun’u tanıyor mu” diye? “Kendisi bilmiyorsa oğlu</span> <span>Bilal’e sorsun.”</span></p>

          <p class="dipnot"><span>Sonra ortaya çıktı. Atagold şirketinde</span> <span>Bilal</span> <span>Erdoğan ve Semra</span> <span>Erdoğan’ı temsil ediyordu.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-47-backlink" id="footnote-225-47">47</a> <span>Sosyal devletin “kâbesi” İsveç Sosyal</span> <span>Demokrat Parti bile neoliberalizm “salgını”na karşı koyamadı. İlk karşı duran Olof Palme öldürüldü. Almanya’da Sosyal Demokrat Willy Brandt uyduruk bir casusluk skandalıyla başbakanlıktan uzaklaştırıldı. İngiliz İşçi Partisi’ndeki Tony Benn, Almanya SDP’deki Oskar Lafontaine safdışı edildi.</span> <span>Türkiye’deki “hasta”</span> <span>Ecevit, Kemal Derviş’e mecbur bırakıldı.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-48-backlink" id="footnote-225-48">48</a> <span>ABD Başkan Yardımcısı Cheney 19.3.2002’de yaptığı Ankara ziyaretinde</span> <span>Ecevit ve Kıvrıkoğlu ile görüştü ama istediği desteği alamadı. Keza</span> <span>ABD Savunma Bakan Yardımcısı Wolfowitz ve Dışişleri Bakan Yardımcısı Grossman 17.7.2002’de Washington’un talebini daha da somut olarak dile getirdiler. Talebe direnen</span> <span>Ecevit-Kıvrıkoğlu ikilisi “emekli” edildi! Erken seçimle</span> <span>AKP iktidara geldi.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-49-backlink" id="footnote-225-49">49</a> <span>Wikileaks tarafından yayınlanan</span> <span>Türkiye ile ilgili 19 bine yakın belge 1990’lı yıllardan 2010 Şubatı’na kadar olan diplomatik yazışmaları kapsıyor. Wikileaks belgeleri,</span> <span>ABD yazışmalarında</span> <span>Başbakan</span> <span>Erdoğan’dan, “Er” ve “Doğan” kelimelerinin İngilizce karşılıkları kullanılarak oluşturulan “Brave Hawk” (Cesur Doğan) diye bahsedildiğini ortaya çıkardı.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-50-backlink" id="footnote-225-50">50</a> <span>Erdoğan</span> <span>AKP iktidarının ikinci günü, 4 Kasım 2002’de Yunanistan televizyonu NET’te, tek devlete dayalı “Belçika modeli” önerisinde bulundu. 21 Kasım 2002’de Dublin ziyareti sırasında eşit egemen iki kurucu devlete dayalı “ortaklık devleti” önerisinde bulundu. 24 Kasım’da Portekiz ziyareti öncesinde Kıbrıs üzerine konuşurken “devlet politikaları ilânihaye değişmez diye bir şey yok” dedi.</span> <span>Erdoğan ile rahmetli Rauf Denktaş’ın Kıbrıs ayrılığı öyle bir noktadaydı ki, Ankara’da tedavi gören Denktaş’ı, ne</span> <span>Erdoğan ne de Gül ziyaret etti. Peki</span> <span>Erdoğan bugün neyi savunuyor; Denktaş’ı, yani, Kıbrıs’ta iki devletli çözümü!</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-51-backlink" id="footnote-225-51">51</a> <span>Erdoğan, 2011 seçiminde sürekli “Çekiç Güç’ü bölgeden biz gönderdik” dedi. Doğru mu, bakalım...</span> <span>ABD 17.1.1991’de Irak’a saldırdı. Birinci Körfez Savaşı 3.3.1991’de bitti.</span> <span>ABD, 17.4.1991’de “Kürtlerin yerleşim bölgelerine güvenli dönmesini sağlamak” bahanesiyle “Huzur Operasyonu” başlattı. Operasyon, Irak’ın kuzeyini kapsıyordu. Yani bölgede kurulacak “Barzani Devleti”nin doğal sınırını Çekiç Güç’ün</span> <span>Türkiye’ye yerleştirilmesine 12.7.1991’de Bakanlar Kurulu karar verdi.</span> <span>ABD İncirlik ile Pirinçlik üslerine yerleşti. Irak Zaho’da da askeri karargâhı oluşturdu. Çekiç Güç’e her altı ayda bir</span> <span>TBMM’den görev süresini uzatma kararı çıkartıldı. 2001’de</span> <span>ABD Irak’a ikinci kez saldırarak bölgeye tamamen yerleşti.</span> <span>AKP, 20.3.2003’te</span> <span>TBMM’den ikinci bir tezkere çıkartarak,</span> <span>ABD’ye Türk hava sahasını açtı. Çekiç Güç’e artık ihtiyaç yoktu;</span> <span>ABD askeri artık tamamen bölgedeydi ve “Barzani Devleti” kuruldu.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-52-backlink" id="footnote-225-52">52</a> Gazeteci Tuncay Özkan’ı kastediyordu. (S.Y.)</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-53-backlink" id="footnote-225-53">53</a> Rahmi Koç. (S.Y.)</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-54-backlink" id="footnote-225-54">54</a> Tarih: 19 Mayıs 2011; Yer: Ankara. Erdoğan konuştu: “Bir ülkenin başbakanı anma törenine gider de bir korgeneral orada ayağa kalmaz mı? Kalkması gerekir, kalkmadığı anda da bedelini öder. Zaten bedelini ödedi de. Şimdi bakıyoruz gideceği yeri de buldu.” Bahse konu kişi, Korgeneral Engin Alan’dı. Balyoz Davası’ndan tutuklandı; Silivri Cezaevi’ne atıldı.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-55-backlink" id="footnote-225-55">55</a> Barış Pehlivan-Barış Terkoğlu, <span class="char-style-override-12">Sızıntı</span>, Kırmızı Kedi Yayınevi, 2012.</p>
        </div>
      </div>
    </div>
  </div>
</body>
</html>
