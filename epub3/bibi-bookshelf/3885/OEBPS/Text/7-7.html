<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>7-7.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x7-7.html" xml:lang="tr-TR">
    <div class="Basic-Text-Frame">
      <p class="anabaslik-1" id="toc_marker-9">Bölüm: 8</p>

      <p class="arabaslik-orta">ERDOĞAN-GÜLEN KAPIŞMASININ GERÇEK SEBEBİ</p>

      <p class="paragraf-2">AKP kurulmadan önce...</p>

      <p class="paragraf-2">ABD’nin önde gelen Yahudi kuruluşlarından Anti-Defamation League (ADL) Başkanı Abraham Foxman, sadece Erdoğan ile görüşmek üzere İstanbul’a geldi.</p>

      <p class="paragraf-2">İlişkiler Erdoğan’ın belediye başkanlığı döneminde kurulmuştu.</p>

      <p class="paragraf-2">Erdoğan’ın başbakanlığı döneminde yakınlaşma arttı.</p>

      <p class="paragraf-2">Öyle ki...</p>

      <p class="paragraf-2">Erdoğan, 26-30 Ocak 2004 tarihleri arasında ABD’ye gitti. 29 Ocak’ta HSBC Bank’ın New York’taki merkezinde Musevi lobisinin önde gelen kuruluşu olan Amerikan Musevi Kongresi’nden (AJC) “cesaret ödülü” aldı.</p>

      <p class="paragraf-2">AJC tarafından o güne kadar on kadar kişi ödüle layık görüldü; bunlar arasında İsrailli veya Musevi olmayan tek kişi Tayyip Erdoğan idi!<span class="dipp" style="font-size:0.82em;"><a class="footnote-link" href="#footnote-225-56" id="footnote-225-56-backlink">56</a></span></p>

      <p class="paragraf-2">Ödül töreninde AJC Başkanı Jack Rosen, Türkiye’nin “bir Müslüman demokrasisi” modeli olduğunu, demokratik değerlere sahip, terörizmle mücadele eden ve Amerika ile İsrail’in dostluğuna önem veren bir ülke olduğunu ifade etti.</p>

      <p class="paragraf-2">Erdoğan, onuruna verilen yemekte şöyle konuştu: “Türkiye ve İsrail arasında her zaman varolan dostluk, karşılıklı anlayış ve güven temelindeki ilişkilerin son dönemde kazandığı ivmenin altını memnuniyetle çizmek isterim.”</p>

      <p class="paragraf-2">Neler oluyordu? Çok gerilere gitmeyeyim; Erdoğan İstanbul Uluslararası Fetih Konferansı’nda şöyle konuşmuştu: “Yahudiler artık mazlum olmaktan çıkmış zalim haline gelmiştir. Hıristiyanların bir dönem kendilerine reva gördüğü zulümleri Filistinlilere uygulamaktadır. Bu vesileyle Yahudileri kendi tarihleriyle hesaplaşmaya çağırıyoruz.” (3 Mayıs 1997, <span class="char-style-override-12">Yeni Yüzyıl</span>) Ne değişmişti de Erdoğan birden “kahramanlık mertebesine” çıkarılıvermişti?</p>

      <p class="paragraf-2">Erdoğan ABD’den döndü ve 15 Şubat 2004’te Kanal D’de konuştu: “Amerika’nın düşündüğü Büyük Ortadoğu Projesi var ya... Diyarbakır işte bu proje içinde bir yıldız, bir merkez olabilir. Bunu başarmamız lazım!”</p>

      <p class="bos"></p>

      <p class="paragraf-2">Tam da o günlerde İsrail, Filistin’e saldırdı. Irak’ta da Amerikan işgali sürüyordu ve her gün yüzlerce Iraklı öldürülüyordu. Bu durumu protesto etmek için TBMM’de bildiri yayımlandı:</p>

      <p class="paragraf-2">“Komşumuz Irak’ta koalisyon güçlerinin zulüm ve işkencelerini... İsrail birliklerinin masum Filistin halkına yönelik saldırılarını şiddetle kınıyoruz.” Irak’ta ve Filistin’de yaşayan Müslümanlara karşı ABD ve İsrail’in yaptığı zulmü kınayan bu bildiriye Erdoğan’ın talimatıyla AKP’li vekiller imza atmadı. AKP’liler imza atmayınca, bildiri 25 Mayıs 2004’te TBMM CHP Grup Bildirisi olarak yayımlandı.</p>

      <p class="bos"></p>

      <p class="paragraf-2">İsrail eski Başbakanı Ehud Barak, ABD Kongre üyesi Jane Harmon ve şarkiyatçı Prof. Bernard Lewis ile birlikte 13 Haziran 2004’te ABD’de bir panele katılan Erdoğan şöyle konuştu: “Ben Barak’ın başlatmış olduğu barış sürecine katılıyorum. Ancak Sayın Barak’ın başlattığı süreç devam etmedi. Sayın Arafat büyük bir fırsatı tepmiştir. Eğer o zaman oturulan masadan kalkılmasaydı isabetli olurdu. Şu anki sıkıntı budur. 80 yaşına merdiven dayamış olan bir Arafat barışın önünde bir engel olamaz. Bu işi halklar arasında çözebiliriz.”</p>

      <p class="paragraf-2">Erdoğan 80 yaşına gelmiş Arafat’a; 80 yaşına gelmiş Denktaş’a karşıydı!..</p>

      <p class="bos"></p>

      <p class="paragraf-2">AKP’li Ömer Çelik, Egemen Bağış ve Mevlüt Çavuşoğlu kapsamlı görüşmeler yapmak üzere 30 Ağustos 2004 tarihinde İsrail’e gitti. Havaalanında gazetecilerin sorularını yanıtlayan heyet, “ziyaretlerinin, ilişkileri daha da pekiştirmek için büyük önem taşıdığını” belirtti. Ömer Çelik ve Egemen Bağış bu ziyaretten önce, ABD’ye gidip Yahudi kurumlarıyla özel temaslarda bulunmuştu.</p>

      <p class="paragraf-2">Yeri gelmişken anımsatalım: Ömer Çelik, İsrail’e bu ziyaretinin iki ay öncesinde TBMM’de konuşmuş ve “Filistinlilerin yaptığını terör, İsrail’in yaptığını ise şiddet” olarak nitelendirmişti!</p>

      <p class="paragraf-2">AKP, tarihte ilk kez Türkiye Cumhuriyeti’nin başkentinde, İsrail’e, Siyonizmin kurucusu Theodor Herzl’i anma izni verdi. 6 Aralık 2004 günü İsrail’in Ankara Büyükelçiliği, Ankara Milli Kütüphane Konferans Salonu’nda Siyonizmi andı!</p>

      <p class="paragraf-2">Ardından...</p>

      <p class="paragraf-2">Erdoğan, 1-3 Mayıs 2005 tarihleri arasında İsrail’e gitti.</p>

      <p class="paragraf-2">Cumhurbaşkanı Moshe Katsav ve Başbakan Ariel Şaron ile görüştü.</p>

      <p class="paragraf-2">İsrail’i 2004 yılında Hamas lideri Şeyh Ahmet Yasin’e suikast düzenlemesi sebebiyle devlet terörü yapmakla suçlayan Erdoğan, bu sefer daha ılımlı mesajlar vererek, antisemitizmin bir insanlık suçu olduğunu ifade etti. Her ne kadar daha önce İsrail’i terörist devlet olarak nitelendirse de, Erdoğan, Kudüs ziyaretinde İsrail’den insansız uçaklar (Heron) satın alınmasına dair bir anlaşma imzaladı hem de Türkiye’nin M-60 tanklarının İsrail tarafından modernize edilmesi konusunda anlaşmaya vardı.</p>

      <p class="paragraf-2">İsrail’den döner dönmez GAP bölgesindeki toprakların büyük çoğunluğunu alan İsrailli firmalar ve kişilerce yürütülen ‘Yahudi Urfa Projesi’nin temelini attı. Şanlıurfa’nın göbeğindeki bu projeye İsrail olağanüstü bir mali destek verdi.</p>

      <p class="bos"></p>

      <p class="paragraf-2">Türkiye ile İsrail’in ticari ilişkileri iyiydi. Bir örnek daha vereyim; Suriye sınırındaki mayınlı arazinin temizlenmesi 2009 Mayısı’nda TBMM Genel Kurulu’nun gündemine geldi. 510 kilometre uzunluğunda ve 216 bin dekarlık arazinin temizlenmesinin maliyeti 300 milyon dolardı. AKP’nin önerdiği yasada; “Önce temizle, sonra 49 yıl işlet” diyordu. Arazilerin taliplisi ise İsraillilerdi.</p>

      <p class="paragraf-2">Erdoğan, 23 Mayıs 2009 günü partisinin Düzce İl Kongresi’nde eleştirilere şöyle cevap verdi; “Paranın dini, milleti, ırkı olmaz. Bunu böyle biliniz... Para cıva gibidir, kendisine uygun zemini nerede bulursa oraya doğru kaçar.”</p>

      <p class="paragraf-2">Fakat... Erdoğan AKP’li milletvekillerini dahi ikna edemedi ve tasarı 28 Mayıs günü Genel Kurul’dan geri çekildi.</p>

      <p class="paragraf-2">Peki ya partisini bile karşısına aldığı, bakanları küstürdüğü Galataport Projesi?</p>

      <p class="paragraf-2">Ve en kötüsü...</p>

      <p class="paragraf-2">İsrail ile Erdoğan’ın 15 Temmuz 2004’te Ankara’da imzaladıkları anlaşmayla Türk tarımı yok edildi. Türk köylüsü artık İsrail tohumu kullanacak ve Anadolu tohumu tarihe karışacaktı.</p>

      <p class="paragraf-2">Evet...</p>

      <p class="paragraf-2">– JINSA (Yahudi Milli Güvenlik Enstitüsü) </p>

      <p class="paragraf-2">– JEWISH COMMITTEE (Amerikan Yahudi Komitesi) </p>

      <p class="paragraf-2">– USIP (Birleşik Devletler Barış ve Strateji Enstitüsü) gibi Yahudilerin kontrolündeki örgütler Erdoğan’a hep destek verdi.</p>

      <p class="paragraf-2">İsrail Cumhurbaşkanı Şimon Peres, 2006-2007’de Ankara’ya geldi. İsrail Başbakanı Ehud Olmert Şubat 2007’de Türkiye’de bir hafta kaldı. Yahudi Konseyi Başkanı Pierre Besnainou gibi üst düzey Yahudiler Erdoğan’ın ziyaretçileri oldu.</p>

      <p class="paragraf-2">Erdoğan da İsrail’in istediklerini veriyordu. İsrail, 6 Eylül 2007’de Suriye’nin gizli nükleer reaktörünü vurduğunda Türkiye hava sahasını kullandı. Keza, İsrail Lübnan’a saldırıp 28 gün sonra Hizbullah’a yenilip geri çekilmek zorunda kalınca, bölgeye AKP emriyle Türk askeri gönderildi.</p>

      <p class="paragraf-2">Siyasi ilişkiler zamanla bozuldu.</p>

      <p class="paragraf-2">Bunun nedenlerinden biri de Hamas’tı...</p>

      <p class="bos"></p>

      <p class="paragraf-2">Hamas’ın 2006 başındaki Filistin Ulusal Yönetim Meclisi için yapılan seçimlerden zaferle çıkmasıyla Türkiye, Hamas ile görüşmeye başladı. Seçimden sonra Hamas’ın sürgündeki liderlerinden Halid Meşal Türkiye’ye geldi. Bu ziyaret, İsrail ve Amerikan Kongresi’nde Türkiye’ye ciddi eleştiriler yöneltilmesine sebep oldu.</p>

      <p class="paragraf-2">İsrail’in 27 Aralık 2008’de Gazze’ye saldırması ilişkileri gerdi. Türk kamuoyu vahşet üzerine ayağa kalktı.</p>

      <p class="paragraf-2">İsrail vahşeti 23 gün sürdü; 1300 Filistinli öldü; 5000 ev, 16 hükümet binası, 20 cami yerle bir oldu.</p>

      <p class="bos"></p>

      <p class="paragraf-2">Türkiye’de özellikle solcuların hedefinde Erdoğan da vardı. Biliniyordu ki...</p>

      <p class="paragraf-2">Saldırıdan beş gün önce, 22 Aralık 2008’de İsrail Başbakanı Ehud Olmert yine Türkiye’deydi. Cumhurbaşkanı Gül ve ardından Erdoğan’la görüşmüştü. İki başbakanın görüşmesi beş saat sürmüştü. Ne konuşmuşlardı? Hiç açıklanmadı. Sadece Erdoğan, Olmert’in kendilerini kandırdığını iddia etti.</p>

      <p class="paragraf-2">Habertürk televizyonuna konuşan İsrail Ankara Büyükelçisi Gabby Levy, Erdoğan’ı yalanlayarak, “Ehud Olmert’in Erdoğan’ı kandırması kesinlikle doğru değildir ve kabul edilemez,” dedi.</p>

      <p class="paragraf-2">Büyükelçi Levy, Başbakan Olmert’in Türkiye ziyaretinde hem Gül hem de Erdoğan’ın, İsrail’in askeri operasyonları konusunda bilgilendirildiğini açıkladı. Kim doğru söylüyordu?</p>

      <p class="paragraf-2">İşin özünde...</p>

      <p class="paragraf-2">ABD ve İsrail’in Hamas’a bakışı değişiyordu ve Erdoğan bunu anlayamıyordu. Tüm mesele buydu aslında. Bir dönem düşmanlık ettikleri laik sistemlerin koruyucusu sol’un yok olması Batı’da artık tedirginlikle karşılanıyordu. “Ilımlı İslam”la yürüyemeyeceklerini anlamışlardı. Erdoğan bunu kavrayamıyordu. Bu nedenle...</p>

      <p class="paragraf-2">İsviçre’nin Davos kentinde her yıl yapılan Dünya Ekonomik Forumu’nun, 30 Ocak 2009 tarihli “Gazze: Ortadoğu’da Barış Modeli” adlı oturumda, İsrail’in Gazze’ye karşı tutumunu anlatan İsrail Cumhurbaşkanı Şimon Peres’in alkışlanmasının ardından, Erdoğan, “insanların söylediklerini alkışlamalarını üzücü buluyorum; İnsanlar ölüyor ve ben bunun oldukça yanlış olduğunu düşünüyorum” dedi. <span class="char-style-override-12">Washington Post</span>’un köşe yazarı olan moderatör David İgnatius oturumun bitmek üzere olduğu belirterek, Erdoğan’dan konuşmasını tamamlamasını istedi. Erdoğan, Peres’in 25 dakika süren konuşmasından sonra kendisine 12 dakika verilmesini şikâyet etti ve “van minüt” (İngilizce “bir dakika” anlamına gelen “one minute” diyerek) paneli terk etti. Erdoğan’ın tavrı Batı’da eleştiri konusu yapılırken, Ortadoğu’daki kimi Müslüman çevrelerden büyük destek gördü. Tartışma büyüdü. Öyle ki o günlerde Ankara’dan Washington’a “gizli” damgalı bir kripto ulaştı...</p>

      <p class="bos"></p>

      <p class="paragraf-2">ABD’nin eski Ankara Büyükelçisi James Jeffrey tarafından 27 Ekim 2009’da Washington’a gönderilen “kişiye özel” ibareli ve “İsrail Büyükelçisi Gaby Levy problemlerinin izini Erdoğan’a kadar sürüyor” başlıklı kriptoda şu yazılıydı:</p>

      <p class="paragraf-2">“Levy, Erdoğan’ın sertliğini daha ziyade, çok derine nüfuz etmiş bir hissiyata bağlıyor: ‘O bir köktendinci. Bizden dinî açıdan nefret ediyor ve bu nefretini de çevresine yayıyor.’ Yorum: Türk hükümetinin hem içinden hem dışından irtibatta olduğumuz kişilerle, Türkiye’nin İsrail’le ilişkilerinin kötüleşmesi konusunda yaptığımız konuşmalar, Levy’nin ‘Erdoğan İsrail’den basbayağı nefret ediyor’ tezini doğrulama eğilimindedir.”</p>

      <p class="paragraf-2">Şimdi...</p>

      <p class="paragraf-2">Merak ediyorum; Erdoğan’ın Soma’da bir genci yumruklayıp “İsrail dölü” demesini nasıl değerlendiriyordur? (15 Mayıs 2014)</p>

      <p class="paragraf-2">Yine de...</p>

      <p class="paragraf-2">O dönemde İsrail-Türkiye ticari ilişkileri bozulmadı. Örneğin Erdoğan, İsrail’in OECD’ye üye olmasına izin verdi!</p>

      <p class="paragraf-2">Fakat...</p>

      <p class="paragraf-2">Gazze’ye yardım götüren Mavi Marmara’ya, 31 Mayıs 2010 tarihinde İsrail komandolarının saldırı düzenleyip dokuz Türk’ü öldürmesi ilişkileri kopardı.<span class="dipp" style="font-size:0.82em;"><a class="footnote-link" href="#footnote-225-57" id="footnote-225-57-backlink">57</a></span></p>

      <p class="paragraf-2">ADL Başkanı Abraham Foxman dönemin Amerikan Dışişleri Bakanı Hillary Clinton’a yazdığı mektupta, Türk İHH’nin Hamas ile ilişkileri olduğu, kaynak sağladığı, dolayısıyla terörist örgüt olarak kabul edilmesi gerektiğine dair taleplerini ortaya koydu ve Gazze’ye yardım götüren bu filonun provokasyon amacıyla yola çıktığını yazdı.</p>

      <p class="paragraf-2">New York’ta yayımlanan Yahudi gazetesi <span class="char-style-override-12">Forward</span> başlığı attı:</p>

      <p class="paragraf-2">“Türkiye ile İsrail arasındaki aşk ilişkisi bitti.”</p>

      <p class="bos"></p>

      <p class="paragraf-2">İkili ilişkilerin ciddi manada soğumasına bir örnek de İsrail Savunma Bakanı Ehud Barak’ın Milli İstihbarat Teşkilatı’na (MİT) müsteşar olarak atanan Hakan Fidan’ın İran’ın dostu olduğu ve İran’a gizli askeri bilgiler aktarabileceği endişesini ifade etmesiydi.</p>

      <p class="paragraf-2">Sonuçta...</p>

      <p class="paragraf-2">Erdoğan-İsrail kavgası Türkiye’nin iç politikasına yansıdı ve devreye Cemaat girdi!<span class="dipp" style="font-size:0.82em;"><a class="footnote-link" href="#footnote-225-58" id="footnote-225-58-backlink">58</a></span></p>

      <p class="paragraf-2">O dönemde...</p>

      <p class="paragraf-2">İsrail’e karşı Türkiye’de cenaze namazlarında “şehitlik” duyguları yükselirken, Fethullah Gülen <span class="char-style-override-12">The Wall Street Journal</span>’a “beklenmedik” bir açıklama yaptı; İHH’yı kınadı ve “İsrail’den izin almak gerekirdi” dedi. Bu yapılanlar, İsrail devlet otoritesini hiçe saymaktı...</p>

      <p class="paragraf-2">Erdoğan-İsrail kavgasında Gülen’in safı belliydi...</p>

      <p class="paragraf-2">Kavga çok acımasız olacaktı...</p>

      <p class="paragraf-2">En başa döneyim...</p>

      <p class="bos"></p>

      <p class="paragraf-2">John Hughes-Wilson, İngiliz askeri istihbaratından “albay” rütbesindeyken emekli oldu. <span class="char-style-override-12">Soğuk Savaşın Kısa Tarihi</span>; <span class="char-style-override-12">Askeri İstihbarat Hataları ve Hataların Hasıraltı Edilişi</span>; <span class="char-style-override-12">Bir Amerikan Darbesi: John Fitzgerald Kennedy Suikastı</span> gibi kitaplar yazdı. Halen BBC’de David Dimbleby ile birlikte istihbarat konusunda program yapıyor. Royal United Services Institute (RUSI) üyesi.</p>

      <p class="paragraf-2">Türkçeye çevrilen <span class="char-style-override-12">Kukla Ustaları</span> adlı kitabında, dünya olaylarının ardındaki casuslar, hainler ve gerçek yüzleri yazdı.</p>

      <p class="paragraf-2">Diyor ki:</p>

      <p class="paragraf-2">“İstihbarat testosteron yüklü bir yiğitlik öyküsü değildir. O çok daha açık bir şekilde yürütülen, çoğunlukla sıradan bir bilgi toplama, okuyup kararlaştırma, yorumlama, değerlendirme ve bilgiye ihtiyaç duyan karar mercilerine onu aktarma işidir. (...) Ancak Soğuk Savaş tarihinin de gösterdiği üzere, istihbarat açısından asıl mesele bilginin toplanması değil, yorumlanmasıdır.”</p>

      <p class="bos"></p>

      <p class="paragraf-2">Yani aslında istihbaratı yorumlama işi entelektüel bir donanımı gerektirir; bilgiyi yorumlamak için bilgi birikimi şarttır. Köşe yazarlığı da yorum yapmasıyla istihbaratçılığa benzer. Kuşkusuz yorum bilgi temelli olmak zorundadır ki, kahvedeki Ahmet Bey’den Hüseyin Ağa’dan nitelikli olsun.</p>

      <p class="paragraf-2">O halde: Bilgi şart!</p>

      <p class="paragraf-2">Erdoğan-Gülen kapışmasına başlayabiliriz...</p>

      <p class="bos"></p>

      <p class="paragraf-2">Tespit 1) Hakan Fidan MİT Müsteşarı olunca İsrail tepki gösterdi. “Hakan Fidan İran’ın adamıdır.”</p>

      <p class="paragraf-2">Bilindiği gibi;</p>

      <p class="paragraf-2">a) Hakan Fidan’ın uzmanlık alanı nükleer silahlanma. (İran’ın nükleer programı ile ilgili görüşmelerde Hakan Fidan Türkiye’yi temsil etmişti.)</p>

      <p class="paragraf-2">b) İsrail, İran’ı nükleer bomba yapmakla itham ediyor.</p>

      <p class="paragraf-2">c) İran’da son iki yılda dört İranlı nükleer uzmanı öldürüldü.</p>

      <p class="paragraf-2">MİT Müsteşarı Hakan Fidan İrancı mı, değil mi?</p>

      <p class="paragraf-2">Mesele bu soru değil.</p>

      <p class="paragraf-2">İsrail’in hedefindeki Hakan Fidan Türkiye’de kimin hedefine girdi:</p>

      <p class="paragraf-2">Cemaat!</p>

      <p class="paragraf-2">Peki kavga ne zaman nasıl başladı?</p>

      <p class="bos"></p>

      <p class="paragraf-2">Yer: Oslo...</p>

      <p class="paragraf-2">2009 veya 2010, kesin tarih bilinmiyor...</p>

      <p class="paragraf-2">PKK diasporası Mustafa Karasu ve Sabri Ok ile MİT Müsteşar Yardımcısı Afet Güneş ve Başbakanlık özel temsilcisi, Başbakanlık Müsteşar Yardımcısı Hakan Fidan bir araya geldi. Bir de koordinatör ülkenin temsilcisi vardı.</p>

      <p class="paragraf-2">Konu PKK ile barış görüşmesiydi.</p>

      <p class="paragraf-2">Neydi bu görüşmenin esası; sorudan önce kısaca Kürt meselesinin nereden nereye geldiğine bakmalıyız...</p>

      <p class="bos"></p>

      <p class="paragraf-2">Erdoğan, 1990’larda farklı konuşsa da iktidara gelince, devlet politikalarını aynen uyguladı. “Kürt sorunu yoktur, benim Kürt vatandaşlarımın sorunları vardır,” gibi muğlak demeçler verdi. Ancak...</p>

      <p class="paragraf-2">ABD’nin işgal ettiği Irak’tan çekileceğinin belli olmasıyla beraber Kuzey Irak’ın güvenliği tartışma konusu oldu. Kürtleri; Araplar ve İranlılardan koruyacak bir garantör devlete ihtiyaç duyuldu. ABD ve İsrail için Türkiye biçilmiş kaftandı.</p>

      <p class="paragraf-2">Erdoğan, ekonomik inşa sürecine katıldığı Kuzey Irak’ın siyasal hamiliğini üstlenme ihalesini kabul etmek istedi. Irak petrolünü Batı’ya taşıyacak Nabucco Projesi ve benzerleri Türkiye’yi yakından ilgilendiriyordu. “Bu proje Türiye’nin bu benzersiz konumunu değerlendirerek, ülkemizi bölgenin ve dünyanın enerji haritasında bir merkezi üs, bir enerji koridoru haline getirecek olan bir dizi projenin en önemli ayaklarından biridir.”<span class="dipp" style="font-size:0.82em;"><a class="footnote-link" href="#footnote-225-59" id="footnote-225-59-backlink">59</a></span></p>

      <p class="paragraf-2">Bu denklem içerisinde Türkiye’nin, kendi içindeki Kürtlerle sorunlarını çözme zorunluluğu belirdi. Yani, daha net söylersek PKK ile çatışmanın bitirilmesi şarttı.</p>

      <p class="paragraf-2">PKK açısından da durum şuydu...</p>

      <p class="bos"></p>

      <p class="paragraf-2">Tarih: 23 Ocak 2003</p>

      <p class="paragraf-2"><span class="char-style-override-12">Milliyet</span> gazetesinin manşetinde bir fotoğraf yayınlandı.<span class="dipp" style="font-size:0.82em;"><a class="footnote-link" href="#footnote-225-60" id="footnote-225-60-backlink">60</a></span></p>

      <p class="paragraf-2">ABD’nin Irak’a müdahaleye hazırlandığı günlerde yayınlanan bu fotoğrafta; PKK yöneticileri Nizamettin Taş, Ali Haydar Kaytan ve Halil Ataç, ABD’li üst düzey bir askeri yetkiliyle kırsalda oturup konuşurken görülüyordu.</p>

      <p class="paragraf-2">ABD-PKK ilişkisini gösteren bu fotoğraf ne ilkti ne de son.</p>

      <p class="paragraf-2">Irak’a yerleşen “yeni komşu” ABD, bölgede savaştığı Şiilere ve milliyetçi Araplara karşı PKK’yı müttefik olarak seçmişti.</p>

      <p class="paragraf-2">ABD’nin bölgeye gelişinin PKK’da yarattığı heyecanı söylemeye gerek yok. “Yeni bir İsrail oluyoruz” diye seviniyorlardı.</p>

      <p class="paragraf-2">Şimdilerde BDP adını önce HDK-HDP (Halkların Demokratik Kongresi-Partisi) diye nasıl değiştiriyorsa, o dönem PKK da, ismini 2002’de KADEK (Kürdistan Özgürlük ve Demokrasi Kongresi) olarak değiştirdi. Böylece uluslararası terör örgütü listelerinden çıktı. ABD’nin egemen olduğu yerlerde temsilcilikler açmaya başladı. Eskinin mekap ayakkabıyla gezen silahlı adamları, diplomasinin önemini fark etti; içinden bir de kravatlılar grubu çıkardı!</p>

      <p class="paragraf-2">Sadece bu kadar değil...</p>

      <p class="paragraf-2">PKK arka arkaya ABD’nin bölgeye gelişini “Kürt halkı için fırsat” olarak gördüğü şeklinde açıklamalar yaptı.</p>

      <p class="paragraf-2">2002 seçimlerine bu gelişmelerin yörüngesinde DEHAP (Demokratik Halk Partisi) adıyla giren parti, dünya ABD’nin olası Irak işgalini konuşurken “emperyalizm”in “e”sini ağzına almadı.</p>

      <p class="paragraf-2">Erdoğan gibi onlar da “gömlek” değiştirmişti...</p>

      <p class="bos"></p>

      <p class="paragraf-2">ABD sözde Irak’ı diktatörlükten kurtaracak, demokrasiye geçişini sağlayacak, ülkeye barış ve huzur getirecekti.</p>

      <p class="paragraf-2">Elbette asıl niyetini biliyoruz: Irak petrollerini küresel pazarlara açmak, İsrail’in güvenlik sorununu çözmek, kendi ekonomik krizini sonlandırmak...</p>

      <p class="paragraf-2">Başarılı oldu mu? Hayır.</p>

      <p class="paragraf-2">Saddam’ı devirdi devirmesine ancak Irak’ı yönetebilme kapasitesine sahip Maliki dışında birini bulamadı.</p>

      <p class="paragraf-2">İsrail’i daha güvenli kılacaktı. Aksine Irak’ı, İsrail’in can düşmanı İran’ın etki alanında bir ülkeye dönüştürdü.</p>

      <p class="paragraf-2">Ekonomik krizini sonlandıracaktı. Irak’ta savaş için iki trilyon doları aşan bir para harcamakla kalmadı; borçları ve bütçe açığıyla tarihin en derin ekonomik krizine girdi.</p>

      <p class="paragraf-2">Çekiliyordu; ABD kaybetmişti ve ülkesine dönüyordu...</p>

      <p class="paragraf-2">Kürt halkına ABD’nin onu kurtaracağına dair sunulan “Kürdistan hayali” fos çıkmıştı.</p>

      <p class="paragraf-2">Bu yeni şartlar PKK’yı yeniden Türkiye’ye mecbur bıraktı.</p>

      <p class="paragraf-2">Evet, PKK stratejisini değiştirmek zorundaydı. Artık kendisine Türkiye’de bir alan açmak zorunda olduğunu anladı. Yeni bir devlet kurma amacıyla kurtulmak istediği Türkiye, bugün bölgede Kürtlerin nefes alabileceği tek toprak parçası.</p>

      <p class="paragraf-2">Haliyle PKK’nın Türkiye’de siyaset yapabileceği bir projeye ihtiyacı var.</p>

      <p class="paragraf-2">İşte...</p>

      <p class="paragraf-2">PKK ve Erdoğan için “Kürt Açılımı” bu ihtiyaçtan gündeme geldi.</p>

      <p class="paragraf-2">Cumhurbaşkanı Abdullah Gül’ün “Güzel şeyler olacak,” diyerek başlattığı açılımın adı sonra, “Demokrasi Açılımı” ve en sonunda “Milli Birlik Projesi” oldu.</p>

      <p class="paragraf-2">Açılım koordinatörü olarak tayin edilen İçişleri Bakanı Beşir Atalay ellerinde halihazırda bir proje olmadığını, süreç içinde atılacak adımları belirleyeceklerini söyledi.</p>

      <p class="paragraf-2">Kapalı kapılar ardında Polis Akademisi’nde hükümete yakın gazetecilerle açılım toplantısı yapıldı. Toplantı sonrası Hasan Cemal ve Cengiz Çandar hükümetin Abdullah Öcalan ile görüştüğünü yazılarında belirttiler.</p>

      <p class="paragraf-2">Açılım 19 Ekim 2009’da bir “yol kazasına” uğradı.</p>

      <p class="paragraf-2">Erdoğan’ın yurtdışındaki/dağdaki Kürtlere Türkiye’ye dönme çağrısı yapmasının ardından, Öcalan’ın talebiyle bir grup PKK’lı Habur’dan ülkeye giriş yaptı. Habur’da kurulan çadır mahkemesine gelen PKK’lılar pişman olmadıklarını söylemelerine rağmen, Pişmanlık Yasası uygulanarak serbest bırakıldı. Binlerce DTP’li sınırdan geçen PKK’lıları gösterilerle karşıladı. Görüntüler hükümete karşı tepkileri artırdı. Açılım’da ilk perde kapandı....</p>

      <p class="paragraf-2">Fakat...</p>

      <p class="paragraf-2">Öcalan’ın her hafta avukatları aracılığıyla yaptığı açıklamalardan, İmralı’da görüşmelerin her şeye rağmen sürdüğü ortaya çıktı. Öcalan, açıklamalarında devlet yetkilileriyle müzakereler yaptıklarını defalarca söyledi. Kendi pozisyonunu, “Ben devlet ile PKK arasında aracıyım,” sözleriyle tarif etti.</p>

      <p class="paragraf-2">Bu arada...</p>

      <p class="paragraf-2">MHP lideri Bahçeli, Öcalan ile görüşmeler yapıldığını iddia ettiğinde Erdoğan çok kesin bir dille reddetti.</p>

      <p class="bos"></p>

      <p class="paragraf-2">Tarih: 21 Ağustos 2010</p>

      <p class="paragraf-2">Erdoğan, “Bizim terör örgütüyle masaya oturduğumuzu söyleme şerefsizliğini yapanlar, ispatlayamazsanız müfterisiniz,” dedi.</p>

      <p class="paragraf-2">Üç gün sonra...</p>

      <p class="paragraf-2">Tarih: 24 Ağustos 2010</p>

      <p class="paragraf-2">Erdoğan, “Biz siyasi iktidar olarak, hiçbir zaman bir terör örgütüyle görüşme yapmayız. Şu veya bu şekilde çeşitli kurumlarıyla bu tür bazı münasebetler gerekirse devlet onu kendisi yapar. Mesela devletin istihbarat kurumu vardır. Bu bir istihbarat görevidir. Bu görev de nedir, bazı kilitleri açmak içindir, çözmek içindir. Bunları yapar ama hiçbir zaman siyasi irade kalkıp da muhatap alıp masaya oturmaz,” dedi.</p>

      <p class="paragraf-2">Böylece, Erdoğan isim vermese de Öcalan’la devletin görüştüğünü ve bu görüşmeleri MİT’in yaptığını kabul etti.</p>

      <p class="paragraf-2">Aslında Erdoğan dile getirmiyordu ama olayın aslı dünya medyasında zaten yer alıyordu. Alman <span class="char-style-override-12">Die Welt</span> gazetesinde yayımlanan bir Wikileaks belgesi, AKP hükümeti ile PKK arasında gizli müzakerelerin çok önceden başladığını ispatladı.</p>

      <p class="paragraf-2">Bir diğer kripto...</p>

      <p class="paragraf-2">Bağdat kaynaklı 13 Mart 2008 tarihli ABD raporuna göre, Erdoğan PKK ile müzakereler için MİT Müsteşarı Emre Taner’i görevlendirmişti.</p>

      <p class="paragraf-2">Belgede, ABD’nin Irak Büyükelçisi ile Irak Cumhurbaşkanı Celal Talabani’nin görüşme notları yer alıyordu. Talabani, Büyükelçi Ryan Crocker’a 2008 başında gerçekleştirdiği Türkiye ziyaretinde Erdoğan ile yaptığı görüşmeye ilişkin ayrıntılı bilgiler veriyordu. Erdoğan, Taner’i Aralık 2007’de görevlendirmişti.</p>

      <p class="paragraf-2">Erdoğan, kendi kamuoyuna söylemediğini Talabani’ye bir bir anlatmıştı. O da doğal olarak hamisi ABD elçisine söylüyordu.</p>

      <p class="paragraf-2">Talabani’nin iddiasına göre, TSK görüşmeleri öğrenmiş ve bir oldu-bittiyle K. Irak’a girmişti; Emre Taner zor durumda kalmıştı.</p>

      <p class="paragraf-2">Kriptonun en önemli gerçeği şuydu:</p>

      <p class="paragraf-2">Talabani, Erdoğan ve Gül ile görüşmesinde PKK’ya af meselesinin konuşulduğunu, her iki liderin de PKK’ya aftan yana olduğunu aktarıyordu. Türk kamuoyu bunları hiç bilmedi...</p>

      <p class="paragraf-2">Bitmedi...</p>

      <p class="paragraf-2">Talabani’nin ifadelerinde ilginç bir ayrıntı daha vardı; Emre Taner, PKK ile dağda görüşmek istemişti; ancak PKK güvenlik gerekçesiyle bunu kabul etmemişti. Demek Oslo bu seçenekler arasında seçilmişti... Nitekim...</p>

      <p class="bos"></p>

      <p class="paragraf-2">Tarih: 14 Eylül 2011</p>

      <p class="paragraf-2">PKK yöneticileri ile MİT arasında Norveç/Oslo’da yapılan görüşmenin ses kaydı internete düştü.</p>

      <p class="paragraf-2">Kayıtlardaki ifadelerden, bugün MİT Müsteşarı olan dönemin Başbakanlık Müsteşar Yardımcısı Hakan Fidan’ın Başbakan’ın görevlendirmesiyle PKK yöneticileriyle görüştüğü ortaya çıktı.</p>

      <p class="paragraf-2">Hatta MİT, Öcalan ile PKK yöneticileri arasında mektup alışverişine aracılık yapıyordu.</p>

      <p class="paragraf-2">“Bizim terör örgütüyle masaya oturduğumuzu söyleme şerefsizliğini yapanlar, ispatlayamazsanız müfterisiniz,” diyen Erdoğan bu sözünü bir daha tekrarlamadı.</p>

      <p class="paragraf-2">Son noktayı 2012 yılında şöyle koydu: “PKK ile görüşen o arkadaşı ben gönderdim. Sıkıntısı olan varsa bana söylesin.”</p>

      <p class="paragraf-2">Bir politikacının bu kadar kolay yalan söylemesini yorumlamak, bu kitabın yazarının uzmanlık alanına girmiyor! Devam edelim...</p>

      <p class="bos"></p>

      <p class="paragraf-2">Görüşmenin sızması –Odatv’de olduğu gibi– bilgisayara dışarıdan girilerek olmuştu. Bu sanal saldırıyı yapanlar başlık da koymuştu:</p>

      <p class="paragraf-2">“Görüşmelerin İçyüzü Erdoğan’ı Yakacak!”</p>

      <p class="paragraf-2">Sızıntı sonrası, medyadaki az bilenler korosu yorum yapmaya başladı. Üstelik bunlardan biri, bir dönem Başbakan Erdoğan’ın danışmanlığını yapan Akif Beki idi:</p>

      <p class="paragraf-2">“MİT-PKK görüşmesini MİT sızdırdı!”</p>

      <p class="paragraf-2">O dönemde Silivri Cezaevi’ndeydim. Odatv’ye yazılar kaleme alıyordum.</p>

      <p class="paragraf-2">Şöyle yazdım:</p>

      <p class="paragraf-2">“Önce Akif Beki yazdı, ardından İsmet Berkan gibi diğerleri benzer görüşü tekrarladı: ‘MİT-PKK görüşmesini MİT sızdırdı!’</p>

      <p class="paragraf-2">Peki: MİT-PKK görüşmesini, MİT kayıt altına almış mı?</p>

      <p class="paragraf-2">Bakın, soru bu kadar basit.</p>

      <p class="paragraf-2">Evet, MİT görüşmede kayıt yapmış mı veya ortam dinlemesi yapmış mı?</p>

      <p class="paragraf-2">Akif Beki ve diğerlerinin yorumlarını yapmadan önce bu bilginin peşine düşmeleri gerekmiyor muydu?</p>

      <p class="paragraf-2">Akif Beki gibi Başbakan Erdoğan’a yakın bir köşe yazarı bunu MİT’ten sorup öğrenebilirdi. Yaptı mı? Bu konuda hiçbir bilgi yok. Sadece yorumlar var.</p>

      <p class="paragraf-2">Bilgi temelli olmayan ve sürekli sezgilere dayalı bir tartışma var ülkemizde. Bunu daha çok Ergenekon, Balyoz vd. davalarda gördük.</p>

      <p class="paragraf-2">Ve ister istemez sezgi temelli tartışmalara yani onların diliyle, düşünceleriyle ve kuşkusuz komplo teorileriyle yapılan polemiklere girdiğinizde işin içinden çıkamıyorsunuz.</p>

      <p class="paragraf-2">Bilgi yok, tartışması var. Deniyor ki ‘MİT sızdırdı?’</p>

      <p class="paragraf-2">Peki neden sızdırdı? Amacı ne?</p>

      <p class="paragraf-2">Türkiye’de gerek MİT gerekse Genelkurmay’da böylesine bir sızdırmaya kalkışacak bir ‘akıllı’ hâlâ var mı? Her yer istihbarat açısından kevgire dönmüşken, bu risk göze alınır mı?</p>

      <p class="paragraf-2">Aslında...</p>

      <p class="paragraf-2">Bu tartışma Türkiye için önemli bir konuyu aydınlatabilir:</p>

      <p class="paragraf-2">Kim dinliyor, kim sızdırıyor?</p>

      <p class="paragraf-2">Daha önce Eski Genelkurmay Başkanı Orgeneral Işık Koşaner gibi onlarca üst düzey askeri dinleyip sızdıranlarla, MİT-PKK görüşmesini dinleyip sızdıranlar arasında bir bağ var mı?</p>

      <p class="paragraf-2">Eski Genelkurmay Başkanı Orgeneral İlker Başbuğ’un Brüksel’deki konuşmasını ortam dinlemesi yapıp sızdıranlarla, MİT-PKK görüşmesini dinleyip sızdıranlar aynı kişi ya da grup mu?</p>

      <p class="paragraf-2">Dikkat ediniz dinleyenler, sıkı korunan Genelkurmay Başkanlarını bile yurtdışında rahatlıkla takip edip dinleyebiliyor!</p>

      <p class="paragraf-2"><span class="char-style-override-12">Habertürk</span> gazetesi yazarı İhsan Bal hem köşesinde hem de televizyonda; ‘MİT’çilerin belge sızdırmasına’ örnek olarak MİT’çi Kâşif Kozinoğlu’nun ‘sızdırdığı belgeleri’ gösterdi!</p>

      <p class="paragraf-2">Altını çizdiğimiz ‘bilgi’ meselesine yine dönmek gerekiyor. Açık ve net bir bilgi; Kozinoğlu Odatv’ye bilgi, belge sızdırmadı; onlar virüslü spamla geldi. O halde...</p>

      <p class="paragraf-2">Bu bilgi bizi şu soruya götürüyor: Odatv’ye ‘Kozinoğlu belgelerini’ virüsle gönderenlerle, MİT-PKK görüşmesini sızdıranlar aynı grup mu?</p>

      <p class="paragraf-2">Bu çevrenin Hüseyin Gülerce ile başlayıp Ali Ünal ile devam eden, Başbakan Erdoğan’ı kibirlilikle, kendini beğenmişlikle eleştirmelerinin sebebi nedir?</p>

      <p class="paragraf-2">Erdoğan ile Cemaat arasında neler oluyor?</p>

      <p class="paragraf-2">Evet, bilgi olmadan yorum olmaz. Bakalım...</p>

      <p class="bos"></p>

      <p class="paragraf-2">Hükümetin ilk döneminde Erdoğan’ın Cemaat’e ve onun ‘gizli polisine’ ihtiyacı vardı.</p>

      <p class="paragraf-2">Erdoğan’ın 2011’de artık iktidarını perçinlediği için cemaate muhtaç kalmaması ve onu dışlaması Cemaat’in tepkisine mi yol açtı? Bu son kaset Cemaat’in gücünü Erdoğan’a kendini hatırlatması mı?” (<span>19 Eylül 2011,</span> <span>Odatv)</span></p>

      <p class="bos"></p>

      <p class="paragraf-2">Bu yazıyı kaleme aldığım tarihe tekrar bir daha bakınız...</p>

      <p class="paragraf-2">Bu yorum gökten zembille inmedi; soru’suz gazetecilik olmaz.</p>

      <p class="paragraf-2">Farkımız bu.</p>

      <p class="paragraf-2">Ve kuşkusuz bilgisiz olmaz...</p>

      <p class="paragraf-2">Denir ki: “Stalin herkesi izletti, Sibiryalara sürdü, devleti istihbarat bilgisiyle ceberut yönetti.” Ardından herkes, istihbaratın beyni Beria’yı işaret etti.</p>

      <p class="paragraf-2">Peki: GRU, GPU, OGPU, NKUD/NKGB/KGB gibi isimlerle Sovyetler Birliği, istihbarat alanında dünyanın en başarılı ülkesi nasıl oldu? Bu kurumlar nasıl başarılı oldu? Bu başarıyı/yöntemleri sanıyor musunuz ki, Bolşevik-Ekim devrimiyle edindiler. Yanılırsınız.</p>

      <p class="paragraf-2">Korkunç İvan’ın “Opriçnik”i; Büyük Petro’nun “Özel Büro”su; I. Nikola’nın “Üçüncü Şube”si vardı.</p>

      <p class="paragraf-2">Bakınız...</p>

      <p class="paragraf-2">Kişiler değişse de devletin; yöntemi/uygulamaları/ “DNA’sı” öyle kolay değişmiyor.</p>

      <p class="paragraf-2">Bugün Büyük Prusya/Almanya’yı kuran kişi olarak Başbakan Bismarck’ı bilirsiniz. Genelkurmay Başkanı Moltke’nin büyük katkısından bahsedersiniz. Wilhelm Stieber’in adını duydunuz mu? Prusya’nın efsanevi istihbaratçısıydı. Nazilerin gizli istihbarat servisi Abwehr’in altını kazırsanız, Prusya tarihinin<br />
      istihbarat çalışmalarından çıkardığı dersleri görürsünüz! Kuşkusuz Alman gizli servisi BFV, BND bugün bu mirasla çalışmaktadır.</p>

      <p class="paragraf-2">Fransa, İngiltere için de durum farklı değildir. Uzatmayayım.</p>

      <p class="paragraf-2">Gelelim bize...</p>

      <p class="bos"></p>

      <p class="paragraf-2">Osmanlı, istihbaratını uzun yıllar (14-17. yy arası) Venedik’e bıraktı.</p>

      <p class="paragraf-2">İlk istihbarat örgütünü ne zaman kurdu bilir misiniz? İngiliz Büyükelçisi Stratford Canning’in çabasıyla 19. yüzyıl sonunda! Başına da Rum Cividis Efendi’yi getirdi. Sonra dedikoducu Cividis’i atıp, Ermeni çevrelerin baskısıyla “Baron C”yi getirdi. O da bilgileri el altından Viyana’ya satınca kurum tamamen kapatıldı.</p>

      <p class="paragraf-2">II. Abdülhamid’in istihbarattan anladığı, Yıldız Sarayı’na gönderilen jurnallerdi.</p>

      <p class="paragraf-2">İstihbaratçılar, 17 Kasım 1913’te Teşkilat-ı Mahsusa’yı kurdu. Fakat o da kısa süren varlığını istihbarattan çok eylemleriyle sürdürdü.</p>

      <p class="paragraf-2">Kurtuluş Savaşı’nın istihbarat müdürü şair-yazar Hamdullah Suphi Tanrıöver idi!</p>

      <p class="paragraf-2">Türkiye tarihinin kurumsallaşmış ilk istihbarat teşkilatı, Alman Genelkurmay istihbarat servisi eski Başkanı Albay Wolther Nicolai’ye 100 bin lira karşılığında kurduruldu! Yıl 1926.</p>

      <p class="paragraf-2">Türkiye tarihinde (tıpkı Osmanlı’da olduğu gibi) istihbarat hep içedönük oldu. Dış istihbarat dönemin müttefik ülkelerine göre, kimi zaman Almanya’ya, kimi zaman İngiltere’ye ya da son 60 yılda olduğu gibi ABD’ye “ihale” edildi. İçerideyse sadece komünist avı yapıldı.</p>

      <p class="paragraf-2">Yani...</p>

      <p class="paragraf-2">İşte tartışmamız, konuşmamız gereken budur...</p>

      <p class="paragraf-2">Bizim istihbarat teşkilatımızın tarihsel mirası olmadığı için yurtdışındaki görüşmemiz sızdırılabilmektedir.</p>

      <p class="paragraf-2">Ve hâlâ şaşkınlıkla kimin sızdırdığını, ne amaçla sızdırdığını değerlendiremiyorlar. Bilgi sahibi değiller.</p>

      <p class="paragraf-2">Başbakanından köşe yazarına kadar herkes komplo teorileri üretmektedir.</p>

      <p class="paragraf-2">Asıl içler acısı halimiz budur.</p>

      <p class="paragraf-2">Asıl üzerinde durmamız gereken, siyasetin gölgesinden kurtarıp; dürüst, normal, tarafsız istihbarat kurumunu nasıl kuracağımız ve nasıl başarılı kılacağımızdır. Asıl zorluk budur. Asıl zorluk acemilikten kurtulmaktır. Yoksa daha çok sızdırmalarla karşılaşırız. Ve...</p>

      <p class="paragraf-2">Daha çok bilgiye değil sezgiye dayanan “kim sızdırdı” lotosu oynarız...<span class="dipp" style="font-size:0.82em;"><a class="footnote-link" href="#footnote-225-61" id="footnote-225-61-backlink">61</a></span></p>

      <p class="paragraf-2">Odatv’de konuyla ilgili yazdığım ikinci yazıydı bu.</p>

      <p class="paragraf-2">Sonra, dönemin <span class="char-style-override-12">Hürriyet</span> Ankara Temsilcisi Metehan Demir, MİT’ten aldığı bilgiyi yazdı: MİT görüşmeyi kaydetmemişti!</p>

      <p class="paragraf-2">Sızdıranlar kimdi?</p>

      <p class="paragraf-2">Bir isim üzerinden gidelim...</p>

      <p class="bos"></p>

      <p class="paragraf-2">Tarih: 17 Eylül 2011</p>

      <p class="paragraf-2"><span class="char-style-override-12">Taraf</span> köşe yazarı Emre (Emrullah) Uslu şunu yazdı:</p>

      <p class="paragraf-2">“(...) Devlet, Başbakan da dahil bu kaydın bir yabancı gizli servisin elinde olduğunu biliyordu. Bunun kritik bir zamanda sızacağını da bekliyordu. Bu kritik zamanın seçimler öncesi olacağını tahmin ediyorlardı ama bu tahmin doğru çıkmadı. Çok büyük olasılıkla da kaydın bir yabancı ülke gizli servisinin elinde olduğu bilgisinin Türk muhataplarıyla paylaşılması operasyonun düğmesine basıldığı tarihtir. Herkes kaset şimdi neden internete düşürüldü sorusunu soruyor ama asıl soru şu:</p>

      <p class="paragraf-2">Devlet ve PKK liderleri yabancı bir ülkede görüşmeler yaparken bu görüşme kayıtlarının bir yabancı ülke gizli servisinin elinde olduğu ve seçimler öncesinde sızdırılabileceği fısıltısı neden yayıldı? Neden ta biz gazetecilerin kulağına kadar geldi bu bilgi?”</p>

      <p class="bos"></p>

      <p class="paragraf-2">Emre Uslu kafa karıştırıyordu.</p>

      <p class="paragraf-2">Cemaat mensubu yazarlar, yabancı bir istihbarat birimi demeye başladılar. Çünkü “o yabancı ülke” çözüm istemiyormuş! Sızıntı olunca ne olacaksa? Neyse konu bu değil.</p>

      <p class="paragraf-2">Sızıntıyı kim yaptı?</p>

      <p class="paragraf-2">Ama önce bir anımsatma yapayım...</p>

      <p class="bos"></p>

      <p class="paragraf-2">17 Aralık 2013’te Erdoğan’a yönelik polis operasyonu sürecinde Başbakan Yardımcısı ve hükümet sözcüsü Bülent Arınç dedi ki:</p>

      <p class="paragraf-2">“Emniyetten atılma insanlar tweet’lerinde dört ay önce beş ay önce, ‘Güler mi? Ağlar mı, Barışır mı... bilmem ne’ derken, İçişleri Bakanı’mızın (Muammer Güler) oğluyla (Barış Güler) ilgili birtakım işaretleri vermişler. Biz bugün farkında oluyoruz.”</p>

      <p class="bos"></p>

      <p class="paragraf-2">Arınç, polislikten ayrılan ve Ergenekon-Balyoz operasyonları konusunda kamuoyunu etkilemek için kurulan <span class="char-style-override-12">Taraf</span> gazetesinin köşe yazarı Emre Uslu’nun 12 Ağustos 2013’te attığı tweet’i ifade etti: “Bakan çocuklarının adları yolsuzluklara karışmışsa kim Güler kim ağlar.”</p>

      <p class="paragraf-2">Demek Emre Uslu’nun farkına yeni vardılar!</p>

      <p class="paragraf-2">Emre Uslu’nun “ABD Dosyası”nı Odatv’de yazıp; “TSK’ya karşı kirli fotoğraflar, videolar, haberler buradan gönderiliyor” dediğimizde bizi Silivri Cezaevi’ne kim soktu?</p>

      <p class="paragraf-2">Erdoğan’dan Arınç’a tüm AKP’liler hakkımızda neler dedi?</p>

      <p class="paragraf-2">Sıradan –zalim kötülükle işbirliği yaptılar. Nasıl mı?..</p>

      <p class="bos"></p>

      <p class="paragraf-2">Bülent Arınç, 17 Aralık Operasyonu’nu yapan ekipten Kaçakçılık Şube Müdürü Tuğrul Turhal’ı tanıyor mu?</p>

      <p class="paragraf-2">Bülent Arınç, Yusuf Ziya Özcan’ı anımsıyor mu?</p>

      <p class="paragraf-2">“Özcan’ın bu operasyonla ne ilgisi var?” diyebilir. Öyle ya, hükümetleri döneminde YÖK Başkanlığı (2007-2011) yaptı. Şimdi Polonya Büyükelçisi! Ne de olsa Ahmet Davutoğlu’nun danışmanıydı.</p>

      <p class="paragraf-2">Kazın ayağı öyle değil...</p>

      <p class="paragraf-2">Önce Özcan’ı yazayım sonra Tuğrul Turhan’ı...</p>

      <p class="bos"></p>

      <p class="paragraf-2">Yusuf Ziya Özcan, 1973’te Dil Tarih ve Coğrafya Fakül-tesi’nden mezun. Devlet bursuyla 1978’de ABD/ Chicago Üniversitesi’ne gitti. 1981’de ODTÜ’de öğretim üyesi oldu. 1992-1994’te Malezya Uluslararası İslam Üniversitesi’nde misafir öğretim üyesiydi. Dönüşünde ODTÜ’de Sosyoloji Bölüm Başkanlığı’na kadar yükseldi. Özcan’ın akademik çalışma başlıkları arasında “polis” ile ilgili konular da ön sırada yer aldı. Polis okullarında dersler verdi. Cemaat’le burada tanıştı.</p>

      <p class="paragraf-2">Özcan, 2000’de Emniyet İstihbarat Daire Başkanlığı ile birlikte ODTÜ’de “Uluslararası Güvenlik ve İnsan Hakları Araştırma Merkezi” kurdu. Üzerinden çok zaman geçmedi.</p>

      <p class="paragraf-2">Bu kez Özcan’a benzer bir enstitüyü ABD’nin Kuzey Teksas Üniversitesi’nde kurma teklifi geldi.</p>

      <p class="paragraf-2">Ve kısa zaman sonra da Kuzey Teksas Üniversitesi’nde “Turkish Institute for Police Studies-TIPS” (Polis Eğitimi İçin Türk Enstitüsü) kuruluşu gerçekleşti.</p>

      <p class="paragraf-2">Aynı yıl hemen 65 polis eğitim için Teksas’a gönderildi. Arkası geldi.</p>

      <p class="paragraf-2">Arınç o dönemde hiç sormadı:</p>

      <p class="paragraf-2">– Neden Teksas Üniversitesi, Türk polisini eğitmek için enstitü kurdu?</p>

      <p class="paragraf-2">– Neden Türkiye’den gelen polislere bizzat burs vermektedir?</p>

      <p class="paragraf-2">– Neden ABD’ye giden polislerin çoğunluğu Teksas Üni-versitesi’nden burslu?</p>

      <p class="paragraf-2">Hangi polislerin gideceğine karar veren Emniyet Genel Müdürlüğü Dış İlişkiler Daire Başkanı Recep Gültekin, Özcan’ın en yakın arkadaşı ve tez öğrencisiydi. İsmi “Fethullahçı Polisler” listesinde yer aldı.</p>

      <p class="paragraf-2">Ne tesadüf! Emre Uslu’yla birlikte köşe yazarlığı yapan Komiser Önder Aytaç’ın babası Aysal Aytaç da Milli Eğitim Bakanlığı Yurtdışı Eğitim Öğretim Dairesi’nin başındaydı!</p>

      <p class="paragraf-2">Bitmedi...</p>

      <p class="bos"></p>

      <p class="paragraf-2">Özcan’ın kurduğu TIPS, Washington’da TISD haline dönüştü: “Turkish Institute for Security and Democracy-TISD”(<span class="char-style-override-14">Güvenlik ve Demokrasi İçin Türk Enstitüsü).</span> Kurucuları ABD’ye okumaya giden Türk polisleriydi.</p>

      <p class="paragraf-2">Amaçları; ABD’ye gelen polis memurlarına burs, barınma ve akademi olanakları sağlamaktı.</p>

      <p class="paragraf-2">Yani, TISD Türk polisinin ABD’de eğitilmesine yardımcı oldu.</p>

      <p class="paragraf-2">“Eğitim” önemli... Kim eğitti?</p>

      <p class="paragraf-2">Dersleri veren, konferanslarda konuşan Prof. Dr. Cindy J. Smith, Prof. Dr. Thomas Albert Gilly, Prof. Dr. Hans-Jörg Albrecht, Prof. Dr. Christopher Dandeker, Prof. Dr. Chris W. Eskridge gibi isimlerin hepsi aynı zamanda ABD, İngiltere, Almanya gibi ülkelerin haberalma/istihbarat teşkilatlarının projelerinde çalışıyor.</p>

      <p class="paragraf-2">TISD Florida temsilcisi polis Bahadır Şahin, toplantılarında FBI ve CIA bulunduğunu, polislere verilen eğitimlerde sunumlar yaptığını saklamadı.</p>

      <p class="paragraf-2">FBI, CIA ile Türkiye’deki ilgili birimlerin bağlantılarına yardımcı olduklarını belirten TISD Başkanı Komiser Samih Teymur, “Güvenliğe çok farklı açılımlar getirecek yeni bir grup yetiştiriyoruz; hem akademik, hem uzmanlık alanı olan. Güvenlik biliminin altyapısı oluşuyor,” diyordu. (8 Mayıs 2008, <span class="char-style-override-12">Zaman</span>)</p>

      <p class="bos"></p>

      <p class="paragraf-2">Arınç “altyapının” nasıl oluştuğunun yeni “farkına” vardı!</p>

      <p class="paragraf-2">ABD’de “CIA eğitiminden” geçen Türk polisi sayısı ne kadar biliyor mu? ABD dışında başka bir ülkede lisansüstü eğitim yapan polis sayısı neden sadece yüzde 2?<span class="dipp" style="font-size:0.82em;"><a class="footnote-link" href="#footnote-225-62" id="footnote-225-62-backlink">62</a></span></p>

      <p class="paragraf-2">“Cemaat’in polisi” dedikçe-yazdıkça AKP çevreleri bizi anlamadı; “polis düşmanlığı” yaptığımızı sandı. Hiç kavrayamadılar.</p>

      <p class="paragraf-2">En basit soruyu sorayım:</p>

      <p class="paragraf-2">Cemaat emniyette neden örgütlendi?</p>

      <p class="paragraf-2">Bugün biliniyor ki, bıçak için keskin uç neyse, Cemaat için de polis odur!</p>

      <p class="paragraf-2">Bilgisiz insanı herkes aldatabilir.</p>

      <p class="paragraf-2">Bilmek gerekiyor...</p>

      <p class="paragraf-2">Bugünkü anlamda polis hangi ihtiyaçtan, hangi koşullarda, neden doğdu?</p>

      <p class="paragraf-2">Bu tartışmalarda bu soru da ihmal edilmiştir. Bu nedenle Cemaat’in poliste neden örgütlendiği kavranamıyor. Günlük basit siyaset tartışmaları içinde asıl meseleyi atlıyoruz.</p>

      <p class="paragraf-2">Kısaca yazayım...</p>

      <p class="bos"></p>

      <p class="paragraf-2">Tarihimizde polis, modern devlet inşa projesi olan Tanzimat’ın ürünü.</p>

      <p class="paragraf-2">Kuruluş hedefi “suç dalgasıyla” mücadele değil; merkezileşen ve dolayısıyla bürokratikleşen (yeni vergi sistemini dayatan vs.) kamu yönetimini korumak.</p>

      <p class="paragraf-2">Yani, padişah ve ordunun hâkimiyetini kırmak isteyen yeni palazlanmış bürokrasinin, “dolaylı yönetimindeki” gücüydü polis.</p>

      <p class="paragraf-2">Bu nedenle ordudan ayrıştırılıp özerkleştirildi. Ancak tarihsel süreç sorunlu oldu.</p>

      <p class="paragraf-2">Osmanlı Ordusu’nun kaybettiği savaşlar polisle asker arasındaki güç dengesini değiştirdi; polis galip çıktı!</p>

      <p class="paragraf-2">II. Abdülhamid’in despotik yönetimi polisin gücünü artırdı ve sayıca yaygınlaştırdı. Kamu düzeninin bekçisi polis, halkın değil otoriter rejimin çıkarına hizmet etmeye devam etti.</p>

      <p class="paragraf-2">Türkiye’nin ilk siyasal rejimi olan İttihatçılar döneminde, ordu gibi modernleştirilen polisin niteliği, siyasal rejimin niteliği oldu; militaristleşti. Artık kadir-i mutlak bir güçtü; yasal sisteme/hukuka karşı sorumluluğu yok denecek kadar azdı.</p>

      <p class="paragraf-2">Cumhuriyet döneminde hükümetler; siyasetlerine uygun polisin gücünü zaman zaman artırdı; muhalefet ise sivilleşme adına bunu sınırlamaya çalıştı.</p>

      <p class="paragraf-2">Ne demek istiyorum:</p>

      <p class="paragraf-2">Dün polis bürokrasinin gücüydü.</p>

      <p class="paragraf-2">Bugün bürokrasi ve yargıya hâkim olan Cemaat’in gücü.</p>

      <p class="paragraf-2">Polis dün Tanzimat’ta olduğu gibi, bugün de Cemaat’in “yeni devlet inşasının” temeli.</p>

      <p class="paragraf-2">Bu nasıl görülmez?</p>

      <p class="paragraf-2">Büyük oyunu görmek için; Türkiye’deki son TSK tasfiyesini ve polisin artan gücünü anımsatmama gerek var mı?</p>

      <p class="paragraf-2">Jandarma niye polise bağlanmak isteniyor?</p>

      <p class="paragraf-2"><span>Ergenekon-</span><span>Balyoz gibi kurgulanmış siyasal davalardan amaç yeni bir devlet inşası önündeki tüm engelleri kaldırmak değil mi?</span></p>

      <p class="paragraf-2">Cumhuriyet kazanımlarını kökten yıkacak Cemaat ideolojisinin; uluslararası güçlere boyun eğen, despotik ve çağdışı bir devlet kuracağı ortada değil mi?</p>

      <p class="paragraf-2">Yoksa biz, bir emekçi olan polise niye düşman olalım?</p>

      <p class="paragraf-2">Bakınız...</p>

      <p class="bos"></p>

      <p class="paragraf-2">Ahmet Rasih Tayşi, bir polisti.</p>

      <p class="paragraf-2">1930-38 yılları arasında Atatürk’ün koruma polisliğini yaptı.</p>

      <p class="paragraf-2">Sekiz kişilik yakın koruma grubu içindeydi. Özel seçilmişlerdi; hepsi yakın dövüş ustasıydı. Keskin nişancılardı. Bu özel ekibe İngiltere’den sağa-sola çekmeyen özel yapım tabancalar getirtilmişti.</p>

      <p class="paragraf-2">Atatürk İstanbul’a geldiğinde onlar da Dolmabahçe Sarayı’nda kalıyordu.</p>

      <p class="paragraf-2"><span>Yani devlet</span> <span>Atatürk’ün hayatını bu sekiz polise emanet etmişti.</span></p>

      <p class="paragraf-2">Koruma polisi Ahmet Rasih Tayşi, Atatürk’ün korumalığını yaparken sık sık kime gidiyordu biliyor musunuz: Melami Şeyhi Kemali Efendi’ye!</p>

      <p class="paragraf-2">Sadece ona değil. Eyüp’te Abdülhâkim Arvasi’yi de ziyaret ediyordu. Bu ziyaret daha ilginç aslında. Çünkü Arvasi 1930’daki Menemen Olayı’nda da yargılanmıştı. Gerçi beraat etmişti ama yine de Atatürk’ün özel koruması Abdülhâkim Arvasi’yi ziyaret etmekte bir sakınca görmüyordu.</p>

      <p class="paragraf-2">Benzer şekilde Nakşibendi, Kadiri, Melami hocalarıyla görüşüyordu.</p>

      <p class="paragraf-2">Hatta Ahmet Rasih Efendi daha sonra üstadı Ömer Efendi’den aldığı Melami hilafetiyle “şeyh” bile oldu.</p>

      <p class="paragraf-2">Tüm bunlara rağmen Tayşi’nin Atatürk’ün özel güvenlik ekibi içinde olmasında bir sakınca görülmemişti.</p>

      <p class="paragraf-2">Polis memuru Tayşi ne zaman sakıncalı görülmüş biliyor musunuz?</p>

      <p class="paragraf-2">Demokrat Parti döneminde! Halk Partili olduğu için “kızak” göreve alınıvermişti!..</p>

      <p class="paragraf-2">Evet biz polise niye düşman olalım?</p>

      <p class="paragraf-2">Arınçların anlamadığı bu.</p>

      <p class="paragraf-2">Arınç’ı fazla merakta bırakmayayım...</p>

      <p class="bos"></p>

      <p class="paragraf-2">Emre Uslu “17 Aralık” tweet bilgisini nereden aldı?</p>

      <p class="paragraf-2">Geldik polis Tuğrul Turhal’a...</p>

      <p class="paragraf-2">Görevden alınan beş emniyet amirinden biri; Kaçakçılık Şube Müdürü Tuğrul Turhal...</p>

      <p class="paragraf-2">1973 Kayseri/Bünyan doğumlu.</p>

      <p class="paragraf-2">1987 İzmir Polis Koleji’ne girdi. 1991’de mezun oldu.</p>

      <p class="paragraf-2">Sonra Emniyet bünyesinde çeşitli görevlerde bulundu.</p>

      <p class="paragraf-2">2004 yılında ABD’ye gitti.</p>

      <p class="paragraf-2">2009 yılında ABD’den döndü!</p>

      <p class="paragraf-2">Doktorasını yapmıştı...</p>

      <p class="paragraf-2">Odatv’nin, “Emre Uslu gibi polisler yıllarca bu ABD’de neler yapıyor” diye yazması üzerine bu “polis öğrenciler” apar topar 2009’da Türkiye’ye getirildi.</p>

      <p class="paragraf-2">Emre Uslu Bingöl’e atandı. İstifa etti. Ona “yazı yazıp tweet atma” görevi verildi!</p>

      <p class="paragraf-2">Sonra bu polisler kurdukları tezgâhla Odatv çalışanlarını Silivri Cezaevi’ne attırdı.</p>

      <p class="paragraf-2">Tuğrul Turhal, Mardin’e atandı. Görevini yapmayı sürdürdü. Sonra İstanbul’a tayin edildi. Ardından 17 Aralık Operasyonu geldi. Görevden alındı.</p>

      <p class="paragraf-2">Bu operasyona sonra geleceğiz, şimdi konumuz İsrail’in Türkiye’deki operasyonu... Çünkü tüm bu olup bitenler bunun sonucuydu.</p>

      <p class="paragraf-2">Oslo Görüşmesi’nin sızdırılmasını unutmadınız değil mi?</p>

      <p class="paragraf-2">Unutmayın. O konuya döneceğiz.</p>

      <p class="paragraf-2">Ne dedik... Bir kişi üzerinden gidelim; bakalım İsrail’in Türkiye’deki kuklaları kim? Kim mi?..</p>

      <p class="paragraf-2">Son yıllarda Türk medyasında MİT konusunda en fazla kim kalem oynattı? Şüphesiz eski polis amiri yeni köşe yazarı Emre (Emrullah) Uslu!<span class="dipp" style="font-size:0.82em;"><a class="footnote-link" href="#footnote-225-63" id="footnote-225-63-backlink">63</a></span></p>

      <p class="bos"></p>

      <p class="paragraf-2">Emre Uslu yazılarında özellikle son dönemde birini hedef yaptı:</p>

      <p class="paragraf-2">MİT Müsteşarı Hakan Fidan!</p>

      <p class="paragraf-2">Oysa bir dönem ne çok seviyordu.</p>

      <p class="paragraf-2">Tarih: 27 Aralık 2011</p>

      <p class="paragraf-2">Uslu, twitter’da yazdı: “Hakan Fidan adam gibi adamdır. Şerefsizlerin manipülasyonları onu küçültmez.”</p>

      <p class="paragraf-2">Sonra ne değişti? Araya İsrail girdi!</p>

      <p class="paragraf-2"><span class="char-style-override-12">Taraf</span> yazarı Uslu, MİT’in İran politikasına karşı çıktı!</p>

      <p class="paragraf-2"><span class="char-style-override-12">Taraf</span>’taki birkaç yazısından alıntı yapayım:</p>

      <p class="paragraf-2">“Hakan Fidan 2010 yılında MİT’e geldikten sonra (...) MİT, CIA’den aldığı bilgileri İran ile paylaştığı için Türk-ABD İstihbarat Anlaşması bile riske edildi.” (18 Haziran 2013, <span class="char-style-override-12">Taraf</span>)</p>

      <p class="paragraf-2">“Hakan Fidan Mursi’ye ‘ilk ziyaretini İran’a yap’ dedi. (...) Nedir bu İran sevgisi? İran bir süper güç değil, üstelik bölgede izole edilmiş, üstünde uluslararası ambargo olan bir ülke. Batı müttefiki Türkiye’nin istihbarat başkanının başka ülkeleri İran’a yönlendirmesi gerçekten mantıkla açıklanabilecek bir tutum değil.” (5 Eylül 2013, <span class="char-style-override-12">Taraf</span>)</p>

      <p class="paragraf-2">“Son bir kaç yıldır Türkiye İran istihbaratının operasyon alanına dönmüştür. Örneğin İran’ın nükleer silah programı ihtiyaçlarının Türkiye üzerinden İran’a transfer edildiği kanısı ciddi bir kanıdır. Hüseyin Tanideh adlı İran ajanı nükleer kaçakçılıktan aranırken Türkiye’de yakalanmış, Almanya’nın iade istemesine rağmen Hakan Fidan’ın devreye girmesiyle iade işlemleri durdurulmuştur.” (23 Ekim 2013, <span class="char-style-override-12">Taraf</span>)</p>

      <p class="paragraf-2">“MİT, JİTEM’in rolünü almış. Hrant Dink cinayetinden, Malatya’daki misyoner cinayetlerine kadar hemen her cinayette ipuçlarından biri mutlaka MİT’e gidiyor. En son Paris’te Sakine Cansız cinayetinde de MİT’in parmağı ortaya çıktı...” (16 Ocak 2014, <span class="char-style-override-12">Taraf</span>)</p>

      <p class="paragraf-2">Emre Uslu benzeri çok yazı kaleme aldı...</p>

      <p class="paragraf-2">Referans kaynakları da ilginçti: “<span class="char-style-override-12">Jerusalem Post</span>’a yazan İsrailli istihbarat analisti Yossi Melman’a göre İran, Nisan 2012’de İran’ın nükleer silah programını yürüten, İranlı nükleer uzmanlarını öldüren 15 MOSSAD ajanını deşifre ettiklerini duyurmuştu. Melman MİT’in kimliklerini İran istihbaratına verdiğini ima ediyor. Hatırlayın Hakan Fidan, toplantılarda İran’ın nükleer programını savunduğu için İsrailliler tarafından İran’a hizmet etmekle suçlanmıştı.” (24 Ekim 2013, <span class="char-style-override-12">Taraf</span>)</p>

      <p class="paragraf-2">Emre Uslu, İsrail eski Dışişleri Bakanı <span class="char-style-override-14">Ehud Barak</span>’ın “İran destekçisi bir adam Türkiye MOSSAD’ının (MİT) başına atandı. Onların elinde önemli miktarda sırrımız var. Son iki aydaki izlenimimiz, bu sırları İran’a açabilecekleri şeklinde. Bu da çok rahatsız edici” sözlerini hep hatırlattı.</p>

      <p class="paragraf-2">Ne tesadüftür ki, son aylarda, <span class="char-style-override-12">Wall Street Journal</span>’dan <span class="char-style-override-12">Washington Post</span>’a kadar birçok ABD gazetesinde, MİT’in İran ilişkilerini eleştiren yazılar çıktı.</p>

      <p class="paragraf-2">Sadece Emre Uslu değil; Cemaat’in yayın organlarının hedefinde de İran ve Hakan Fidan vardı.</p>

      <p class="paragraf-2">Emre Uslu tek değildi; Cemaat’te kendisi gibi “Altın Nesil” kuşağından çok kişi yetiştirdi.</p>

      <p class="bos"></p>

      <p class="paragraf-2">Unutmadım...</p>

      <p class="paragraf-2">Oslo Görüşmesi’ni kimin sızdırdığı meselesine geleceğim.</p>

      <p class="paragraf-2">Konunun tüm detaylarıyla anlaşılabilmesi için, Oslo Görüşmesi’nin sızdırılma tartışmalarının sürdüğü o günlerde Silivri Cezaevi’nde yaşanan bir ölümü yazmam gerekiyor; bir MİT görevlisi kalp krizinden öldü...</p>

      <p class="bos"></p>

      <p class="paragraf-2">Tarih: 13 Kasım 2011</p>

      <p class="paragraf-2">MİT görevlisi Kâşif Kozinoğlu Silivri Cezaevi’nde kalp krizi geçirdi, öldü. 56 yaşındaydı. Özel Harpçi bir subaydı. 1995’te emekli olunca MİT’te çalışmaya başladı. Son olarak MİT Müsteşarı Hakan Fidan’ın talimatıyla “Başmüşavir” unvanıyla, Asya bölgesinin sorumluluğuna atandı. Odatv soruşturması kapsamında ifade vermek için, gittiği Afganistan’dan 9 Mart 2011’de yurda dönerek Savcı Zekeriya Öz’ün karşısına geçti. “Kaçma şüphesiyle” tutuklandı.</p>

      <p class="paragraf-2">Kozinoğlu adının soruşturmada geçmesini biz Odatv’ciler şaşkınlıkla karşıladık; bizle ne ilgisi vardı? İddianameden öğrendik:</p>

      <p class="paragraf-2">“Odatv’den ele geçirilen ST3120827AS_4MS1TF89 seri numaralı bilgisayar hard diski içerisinde ‘Soner Bey’den Gelen’ başlıklı bir belge bulunmuş, belgenin yapılan incelemesinde, Soner Yalçın’ın talimatlarını içeren örgütsel notlar olduğu görülmüştür.”</p>

      <p class="paragraf-2">İddianameye göre şu talimatı vermiştim:</p>

      <p class="paragraf-2">“Rusya ve Özbekistan’daki Cemaat operasyonları hakkında Kozinoğlu’ndan gelen belgeleri mutlaka gündeme taşıyalım. Kozinoğlu’ndan gelen diğer belgeleri de değerlendirelim.”</p>

      <p class="paragraf-2">Savcılık ifadesinde dedim ki, “Kâşif Kozinoğlu’nu tanımıyorum.”</p>

      <p class="paragraf-2">Kozinoğlu savcılık ifadesinde dedi ki; “Ben Soner Yalçın dahil hiçbir gazeteciyi tanımıyorum.”</p>

      <p class="paragraf-2">Zaten polis ve savcılıkta aramızda irtibat olduğuna dair bir tek delil yoktu. “Kanıt” dedikleri, bugün artık virüs olduğu kesinleşen “Koz” isimli o dijital word sayfasıydı!</p>

      <p class="paragraf-2">İddianameye göre, Kozinoğlu hiç gitmediği Rusya ve sık gittiği Özbekistan’da Cemaat’e yapılan operasyonları Odatv’ye sızdırıyordu! Savcılar buna “kanıt” olarak Odatv’ye giren 19 Ağustos 2010 tarihli “Nurculara Hapis Yolu Gözüktü” başlıklı haberi koydu.</p>

      <p class="paragraf-2">Oysa Odatv, o haberin kaynağını göstermişti; risalehaber.com! Yani Nurcuların kendi sitesi!</p>

      <p class="paragraf-2">Savcılık bunu bilmiyor muydu? Biliyordu! Kozinoğlu’nu hapse atmak için bir zorlama vardı.</p>

      <p class="paragraf-2">CIA Ajanı Graham Fuller, “Fethullahçılar”ı anlatırken şöyle diyor: “Nur hareketinin Türkiye’de 236 ilk ve ortaokul, özellikle eski Sovyet blokuna dahil ülkelerde olmak üzere dışarıda 280 okul açmış olduğu...” Eski Sovyet Bloku’ndaki okullar önemliydi ve engel görülen herkes yok ediliyordu! (G. Fuller, <span class="char-style-override-12">Siyasal İslamın Geleceği,</span> s. 221)</p>

      <p class="paragraf-2">Haklarını yemeyeyim savcıların, MİT görevlisi Kozinoğlu ile ilgili ellerinde çok önemli “delil” vardı:</p>

      <p class="paragraf-2">İstanbul Emniyet Müdürlüğü’nün amblemini taşıyan 3 Ocak 2011 tarihli resmi evrak, Odatv İddianamesi’nin ek delil klasöründe yer aldı. Delil olarak dava dosyasına konan ihbar mailinde şu yazılıydı:</p>

      <p class="paragraf-2">“Bana, Güler Sabancı’ya suikast teklifi yapıldı. Ben bu durumu hemen MİT’e bildirdim. İnternet üzerinden MİT İstanbul Başkanı Kâşif Kozinoğlu ile JİTEM’ci mafya Selami Yılmaz ekibi danışıklı dövüş yaptılar. Kâşif Kozinoğlu JİTEM sorumlusu Binbaşı Mehmet (Hasan) Çallı’yı öldürdü 31 Mart 2004’te. JİTEM’ciler de 9 Nisan 2004’te Sakıp Sabancı’yı öldürdü. Kâşif Kozinoğlu’nun amacı Güler Sabancı üzerinden Sabancı Holding’i ele geçirmekti.” (Ek Klasör 34, sayfa. 8)</p>

      <p class="paragraf-2">Kozinoğlu hapse/ölüme bu deli saçması sözde delillerle gönderildi.</p>

      <p class="paragraf-2">Bu zorlama niye?</p>

      <p class="paragraf-2">Ek delil klasörlerinden öğreniyoruz ki Kozinoğlu’nun telefonları 2009’dan itibaren dinlendi. Kimi meslektaşlarıyla yaptığı telefon konuşmaları davayla hiç ilgisi yokken delil klasörlerine kondu.  </p>

      <p class="paragraf-2">Fakat...</p>

      <p class="paragraf-2">İddianameye göre Kozinoğlu’nun bize gönderdiği (!) MİT belgeleri vardı; onlar delil klasörlerine konmadı. Neden saklandığını önce anlayamadık. Sonra fark ettik:</p>

      <p class="paragraf-2">MİT’e ve dolayısıyla Hakan Fidan’a, Kozinoğlu üzerinden operasyon yapılacaktı. Saklanan o sözde belgeler bir sonraki soruşturmanın başlamasına neden olacaktı.</p>

      <p class="paragraf-2">Dikkat ediniz...</p>

      <p class="paragraf-2">Kozinoğlu 13 Kasım’da öldü; polis 22 Kasım’da büyük bir KCK operasyonu başlattı. 49’u avukat 88 kişi gözaltına alındı.</p>

      <p class="paragraf-2">Sıkı durun: 23 Kasım’da AFP (Ajans France Press) muhabiri Mustafa Özer, soruşturmayı yürüten özel yetkili savcı Bilal Bayraktar’a, MİT ile olan bağlantılarını anlattı. (7 Şubat Operasyonu’nu hangi savcı başlattı: Bilal Bayraktar!)</p>

      <p class="paragraf-2">22 Kasım Operasyonu’yla KCK içindeki MİT’çiler bir bir ortaya serildi.</p>

      <p class="paragraf-2">Ayrıca....</p>

      <p class="bos"></p>

      <p class="paragraf-2">Bir başka oyunları da tutmamıştı.</p>

      <p class="paragraf-2">KCK gözaltılarında MİT tarafından kullanılan bir isim daha vardı: Eli kalaşnikoflu fotoğrafı medyaya sızdırılan Avukat İrfan Dündar!</p>

      <p class="paragraf-2">Yalçın Küçük Odatv duruşmasında açıkladı. “Avukat İrfan Dündar sürekli telefon etti; hep evime gelmek istedi; reddettim, ‘MİT ajanısın’ dedim. İrfan Dündar aracılığıyla bana komplo kuracaklardı.”</p>

      <p class="paragraf-2">Evet, Odatv üzerinden MİT’e gideceklerdi. Kozinoğlu ölünce, MİT’e operasyon KCK üzerinden oldu! Odatv Davası ise, sadece gazeteciler davası olarak kaldı ve çöktü.</p>

      <p class="paragraf-2">Yani:</p>

      <p class="paragraf-2">MİT’e yapılan operasyon KCK üzerinden değil Odatv üzerinden olacaktı. Kozinoğlu’nu bu kadar zorlamayla hapse atmalarının sebebi buydu. Ölümü bunu engelledi.</p>

      <p class="paragraf-2">Odatv’den olmadı.</p>

      <p class="paragraf-2">KCK üzerinden MİT’e gidildi.</p>

      <p class="paragraf-2">Nasıl olsa Oslo sızdırmasıyla kamuoyunun bir bölümü ikna edilmişti. Milliyetçiler, PKK görüşmesi nedeniyle MİT’e ve Erdoğan’a ateş püskürüyordu.</p>

      <p class="bos"></p>

      <p class="paragraf-2">O sıcak günlerde...</p>

      <p class="paragraf-2">Türk Hava Kuvvetleri uçakları 28 Aralık 2011’de</p>

      <p class="paragraf-2">PKK’lı diye Şırnak Uludere’de silah kaçakçılığı yapan insanların üzerine bomba yağdırdı. 35 kişi öldü.</p>

      <p class="paragraf-2">Cemaat’in yayın organları olayı manşet yaptı:</p>

      <p class="paragraf-2">“İstihbaratı MİT verdi.”</p>

      <p class="paragraf-2">Kürtler de kazanılmıştı. Ortam müsaatti.</p>

      <p class="paragraf-2">Ve operasyon için düğmeye basıldı...</p>

      <p class="bos"></p>

      <p class="paragraf-2">Tarih: 7 Şubat 2012</p>

      <p class="paragraf-2">İstanbul’da özel yetkili savcılar Sadrettin Sarıkaya ve Bilal Bayraktar, MİT Müsteşarı Hakan Fidan, eski müsteşar Emre Taner, eski müsteşar yardımcısı Afet Güneş ve iki MİT görevlisini “şüpheli” sıfatıyla ifade vermeye çağırdı.</p>

      <p class="paragraf-2">Fidan, Savcı Sarıkaya tarafından telefonla çağrıldı. Başbakan Erdoğan’ın izni gerekiyordu; izin verilmedi!</p>

      <p class="paragraf-2 para-style-override-13">Savcılık, emekli MİT mensuplarına yönelik yakalama kararı çıkarılması için İstanbul Nöbetçi Ağır Ceza Mahkemesi’ne başvurdu. İstanbul 14. Ağır Ceza Mahkemesi hâkimi Mesut Özcan, savcılığın talebi üzerine iki isim için yakalama kararı çıkardı. Evlerinde arama yapıldı.</p>

      <p class="paragraf-2">MİT eski müsteşarı Emre Taner ve iki MİT görevlisini daha ifadeye çağırmıştı. Onların Oslo Görüşmesi’ne katılmadığı düşünüldüğünde soruşturmanın salt Oslo ile alakası olmadığı anlaşılıyordu.</p>

      <p class="paragraf-2">Oslo’da KCK ile görüşmeleri yürüten Fidan, KCK’yı organize etmek ve eylemlerini yönlendirmek gibi ağır bir iddiayla suçlanıyordu!</p>

      <p class="bos"></p>

      <p class="paragraf-2">Emre Uslu o günlerde, “artık kimi MİT görevlileri istihbaratçı kimliğini unutup KCK’lı gibi davranıyorlar” diye yazdı.</p>

      <p class="paragraf-2">İstanbul Özel Yetkili Cumhuriyet Başsavcısı Vekili Fikret Seçen de aynı görüşteydi:</p>

      <p class="paragraf-2">“Bu soruşturma, Cumhuriyet Başsavcı Vekilliğimizce, KCK terör örgütüne yönelik olarak yapılan bir soruşturma sırasında, bazı devlet görevlilerinin kendilerine yürütme organı tarafından verilen görevin dışına çıkarak hareket ettikleri, bu suretle örgütün eylemlerinin gerçekleştirilmesine yardım ettikleri şüphesini doğuracak deliller elde edilmesi nedeniyle başlatılmış olup, sadece bu görevlerin eylemlerine yöneliktir.”</p>

      <p class="paragraf-2">Evet, savcı Seçen, polis-yazar Emre Uslu gibi düşünüyordu!</p>

      <p class="bos"></p>

      <p class="paragraf-2">MİT Müsteşarı Hakan Fidan ve diğer MİT görevlilerinin 7 Şubat’ta şüpheli sıfatıyla İstanbul Cumhuriyet Savcılığı’na ifadeye çağrılması Erdoğan ile Gülen arasındaki örtülü kavganın en önemli kavşağı oldu. İlişkileri kırıldı. İttifak çatladı; kriz derinleşti.</p>

      <p class="paragraf-2">Erdoğan, Cemaat’ten ilk kez “paralel yapı” diye söz etti ve “devlet içinde devlet oldular” diyerek Hakan Fidan’ı savunup savcılara seslendi: “Ben görevlendirdim, beni de alın.”</p>

      <p class="paragraf-2">Ortalık toz dumandı..</p>

      <p class="paragraf-2">Cemaat her daim yaptığı gibi kamuoyunu etkilemek için ardı ardına MİT mensuplarına yönelik polis operasyonları organize etti; yayın organlarında benzer haberleri çıkarmaya başladı.</p>

      <p class="paragraf-2">Örneğin 10 Şubat’ta Suriye’deki iç çatışmalar sırasında Türkiye’ye sığınan muhalif Albay Hüseyin Mustafa Harmuş ile Binbaşı olarak bilinen beden eğitimi öğretmeni Mustafa Kassum’u, 100 bin dolar karşılığında Suriye’ye teslim ettikleri iddia edilen, aralarında MİT mensuplarının da bulunduğu kişiler yakalandı!</p>

      <p class="paragraf-2">Zamanlama müthişti!..</p>

      <p class="paragraf-2">Cemaat’in haftalık yayın organı <span class="char-style-override-12">Aksiyon</span> eski defterleri açtı; eski vali Salih Şarman’ın, 25 Mayıs 1995’te Batman’da bir minibüs durağında patlayan ve 11 kişinin ölümüne sebep olan bombayla ilgili MİT’i suçlayan iddialarını haberleştirdi.</p>

      <p class="paragraf-2">Türkiye’de gündem; MİT’e yönelik operasyonlardı...</p>

      <p class="bos"></p>

      <p class="paragraf-2">MİT operasyonlarının gerçek hedefi kimdi?</p>

      <p class="paragraf-2">Hakan Fidan, Emre Taner ve diğer MİT yöneticileri Beşiktaş’taki Özel Yetkili Savcıların karşısına çıksalardı hangi suçla tutuklanacaklardı?</p>

      <p class="paragraf-2">Hiç kimse “tutuklanacaklarını nereden biliyorsunuz,” diye çocukluk yapmasın; bu kadar gürültü, evlerinde aramalar, yakalama kararları sadece bir ifade almak için değildi kuşkusuz. (Yalçın Küçük’ün sözüyle, “biz beş taş oynamıyoruz!”)</p>

      <p class="paragraf-2">Hakan Fidan ve MİT yöneticileri Beşiktaş’ta “vatana ihanet” suçlamasıyla tutuklanacaktı. “Vatana ihanet” suçlaması her yurttaşa yapılabilecek sıradan bir suçlama değil. Uygulamada ancak devleti yönetenlere yapılıyor. Cumhurbaşkanını bile yargı önüne çıkarabilecek tek istisnai suç.</p>

      <p class="paragraf-2">Bu planı kim yaptı? Artık sır değil.</p>

      <p class="paragraf-2">Sonuçta; özel savcıların yaptığı soruşturma, Hakan Fidan’ı görevlendiren “Kürt Açılımı”ndan sorumlu iki politikacıya kadar uzanacaktı:</p>

      <p class="paragraf-2">Başbakan Yardımcısı Beşir Atalay...</p>

      <p class="paragraf-2">Başbakan Erdoğan...</p>

      <p class="paragraf-2">Birinci hedef Hakan Fidan’dan ikinci hedef Beşir Atalay’a gidilecekti. Üçüncü hedeften önce Atalay’ın nasıl hedef yapıldığını yazayım...</p>

      <p class="bos"></p>

      <p class="paragraf-2">Başbakan Erdoğan, Prof. Dr. Beşir Atalay’ı İçişleri Bakanlığı görevinden terörle mücadeleden sorumlu Başbakan Yardımcılığı görevine getirmekle kalmadı; kabinede ikinci adam yaptı.</p>

      <p class="paragraf-2">Bu atama Cemaat’te tepkiyle karşılandı. Atalay İçişleri Bakanlığı döneminde Cemaat’in kimi isteklerini soğuk karşılamıştı. Biliniyor ki, Cemaat’in istedikleri hiç bitmiyordu. Atalay kimi talepleri yerine getirmeyince hedef oldu. <span class="char-style-override-12">Taraf</span> gazetesinin cemaatçi yazarları Mehmet Baransu ve Emre Uslu, Atalay’ı hedef alan yazılar kaleme aldılar.</p>

      <p class="paragraf-2">Baransu, Atalay’ın Ergenekon soruşturmasını sekteye uğrattığını, hatta Ergenekon soruşturmalarının başındaki emniyet müdürü Ali Fuat Yılmazer’in de onun telkiniyle görevden alındığını yazdı. Yılmazer Odatv operasyonu sırasında kızağa alınmıştı! Cemaat’in İngilizce yayımlanan gazetesi <span class="char-style-override-12">Today’s</span> <span class="char-style-override-12">Zaman</span>’ın Genel Yayın Yönetmeni Bülent Keneş, Kürt meselesiyle ilgili bir yazı kaleme aldı. Bu yazı tam sayfa <span class="char-style-override-12">Zaman</span>’da yayımlandı. Keneş, isim vermeden Beşir Atalay’ı eleştirdi ve Atalay oldukça Kürt sorununun çözülemeyeceğini dile getirdi.</p>

      <p class="paragraf-2">Ve bu yazılarda hep bir konuya vurgu yapılıyordu:</p>

      <p class="paragraf-2">“Beşir Atalay İrancıdır...”</p>

      <p class="paragraf-2">Bunlar tesadüf olabilir mi? Aynı kalemler ne yazmıştı:</p>

      <p class="paragraf-2">“MİT Müsteşarı Hakan Fidan İrancı!”</p>

      <p class="paragraf-2">Hakan Fidan, Beşir Atalay ve İran Cemaat’in hedefiydi...</p>

      <p class="paragraf-2">Hep yazdılar:</p>

      <p class="paragraf-2">“PKK sığınaklarında İran yapımı bombalar bulundu!”</p>

      <p class="paragraf-2">Başbakan Erdoğan’ın odasında böcek (dinleme cihazı) bulununca Cemaat yazarları “Böcekleri AKP içinde İran’a yakın kadınlar koydu!” diye yazdı.</p>

      <p class="paragraf-2">İran’ın Türkiye ile ticareti çok iyi gidiyordu ama nedense Cemaat medyası sürekli İran’ı kötülüyordu. İran’ın Ankara Büyükelçisi Cemaat’in yayın organı <span class="char-style-override-12">Zaman</span> gazetesine sert bir mektup yazdı. “İsrail ve ABD medyasında bile, İran’la ilgili bu kadar ağır yazılar yok!” dedi. (1 Mayıs 2012) Büyükelçi, STV dizilerindeki İran düşmanlığını RTÜK’e şikâyet etmek zorunda kaldı. Söylemek istediğim; mesele salt Cemaat-AKP kavgası değildi.</p>

      <p class="paragraf-2">MİT operasyonunun hedefinde İran vardı.</p>

      <p class="paragraf-2">Bakmayın siz bugün Erdoğan’ın o çalımlarına...</p>

      <p class="paragraf-2">Erdoğan bu gelişmelerin hiçbirini önceden öngöremedi.</p>

      <p class="paragraf-2">Düşüncesini oluşturan mistisizm nedeniyle bilgiyi analiz edemiyor. Osmanlı padişahlarının rüya tefsirleri (ilm-i tabir-ül rüya) ya da yıldız hareketleri (ilm-i ahkâm ül-nücum) yorumcuları gibi danışmanları var. Başlarına gelmeden anlamıyorlar. Örneğin...</p>

      <p class="bos"></p>

      <p class="paragraf-2">Eski Genelkurmay Başkanı İlker Başbuğ, 6 Ocak 2012’de “kaçma şüphesi” gerekçesiyle tutuklandı.</p>

      <p class="paragraf-2">Suçu büyüktü!..</p>

      <p class="paragraf-2">– 3 Mart 2004’te Ankara’da halka açık laiklik paneline katılmıştı.</p>

      <p class="paragraf-2">– 3 Aralık 2003’te Yüksek Askeri Şûra’da konuşma yapmıştı.</p>

      <p class="paragraf-2">– Gazeteci Mustafa Balbay ile görüşmüştü.</p>

      <p class="paragraf-2">– Göreve geldiğinde “kara propaganda yaptığı” iddia edilen 42 siteyi kapatmasına rağmen, “İnternet Andıcı” hazırlamıştı.</p>

      <p class="paragraf-2">Yani Ergenekon terör örgütünün üyesiydi!</p>

      <p class="paragraf-2">Kuşkusuz bunların akıl ve mantıkla alakası yoktu. Maksat başkaydı.</p>

      <p class="paragraf-2">Zaten Erdoğan da, Başbuğ’un tutuklanmasıyla ilgili şöyle dedi:</p>

      <p class="paragraf-2">“İnsaf dışı, çok çirkin.” (6 Ağustos 2012)</p>

      <p class="paragraf-2">“Çok ciddi bir yanlıştır, tarih affetmez.” (1 Şubat 2013)</p>

      <p class="paragraf-2">O halde...</p>

      <p class="paragraf-2">Erdoğan’a rağmen Başbuğ neden hapse sokuldu?</p>

      <p class="paragraf-2">Cemaat’in intikamı mı?</p>

      <p class="paragraf-2">Başbuğ’un tutuklandığı tarihi bir kez daha anımsayalım: 6 Ocak 2012.</p>

      <p class="paragraf-2">Yani o meşhur 7 Şubat 2012’deki MİT krizinden bir ay önce!</p>

      <p class="bos"></p>

      <p class="paragraf-2"><span class="char-style-override-14">AKP’li bir milletvekilinin, “Paralel yapı ile ilgili gönlünüzdeki kırılma ne zaman başladı?” sorusu üzerine</span> <span class="char-style-override-14">Erdoğan, “7 Şubat’taki MİT krizinde içimde şüpheler başladı,” dedi. Hâlâ saflığı sürüyor!</span></p>

      <p class="paragraf-2"><span class="char-style-override-14">“MİT Müsteşarını bana ulaşmak için alacaklardı” diyen</span> <span class="char-style-override-14">Erdoğan, Başbuğ’un tutuklanmasına neden bu açıdan bak(a)mıyor?</span></p>

      <p class="paragraf-2"><span class="char-style-override-14">Ergenekon davasında artık sona gelinmişti; niye Başbuğ son anda bu çuvala atıldı/davaya katıldı?</span> <span class="char-style-override-14">Erdoğan göremiyor.</span></p>

      <p class="paragraf-2"><span class="char-style-override-14">“Terör örgütünün başı” Genelkurmay Başkanı Başbuğ kime karşı sorumlu?</span> <span class="char-style-override-14">Başbakan</span> <span class="char-style-override-14">Erdoğan’a!</span></p>

      <p class="paragraf-2"><span class="char-style-override-14">Genelkurmay Başkanı’nın terör örgütü yöneticisi olmakla suçlanması,</span> <span class="char-style-override-14">Türkiye Cumhuriyeti Devleti’nin kurum ve kuruluşlarının da terör örgütü amacıyla çalıştığı iddiasını ortaya atar ki, bu da hedefin</span> <span class="char-style-override-14">Başbakan</span> <span class="char-style-override-14">Erdoğan olduğunu göstermez mi?</span></p>

      <p class="paragraf-2"><span class="char-style-override-14">Çok mu zor şöyle yeni bir iddianame hazırlamak; KCK ve</span> <span class="char-style-override-14">Ergenekon işbirliğiyle devleti parçalamaya yönelik faaliyet içinde olmak!</span></p>

      <p class="paragraf-2"><span class="char-style-override-14">Erdoğanlar, açıp okumadı</span> <span class="char-style-override-14">Ergenekon İddianamesi’ni, sanıkların çoğu PKK ile irtibatlandırıldı!</span></p>

      <p class="paragraf-2"><span class="char-style-override-14">Cemaat,</span> <span class="char-style-override-14">Türkiye Cumhuriyeti’ne işte böyle bir yeni iddianameyle el koyacaktı. Son nokta buydu.</span></p>

      <p class="paragraf-2"><span class="char-style-override-14">Ergenekon,</span> <span class="char-style-override-14">Balyoz,</span> <span class="char-style-override-14">Odatv, KCK davaları ve Başbuğ ve MİT Müsteşarı ve</span> <span class="char-style-override-14">Erdoğan sadece ara hedefti!</span></p>

      <p class="paragraf-2"><span class="char-style-override-14">Hedef</span> <span class="char-style-override-14">Türkiye Cumhuriyeti idi...</span></p>

      <p class="paragraf-2"><span class="char-style-override-14">Cemaat kukla idi; “oynatıcılar” ise perde arkasındaydı...</span></p>

      <p class="paragraf-2"><span class="char-style-override-14">Son olarak eklemeliyim...</span></p>

      <p class="bos"></p>

      <p class="paragraf-2"><span class="char-style-override-14">K</span>CK sanığı Prof. Dr. Büşra Ersanlı, “Hükümet daha önce ima ettiği, kritik davalardaki yargı kararlarının Cemaat güdümlü olduğu iddiasını artık aleni olarak dile getiriyor. Siz de böyle mi düşünüyorsunuz?” sorusunu “Ben inanmıyorum” diyerek yanıtladı. İnanmak; bilimin değil mistisizmin ürünü.</p>

      <p class="paragraf-2">Bilmek’e giden yolun engeli.</p>

      <p class="paragraf-2">Artık aydınımız gerçeği aramıyor; sorgulamıyor; sadece “içdünyasını” dile getiriyor!</p>

      <p class="paragraf-2">Yaşanılan hukuksuzlukların sebebi zaten bu okumuşların cehaleti değil mi? Ersanlı bu noktada Erdoğan’la buluşuyor!</p>

      <p class="paragraf-2">Görünen o ki, Büşra Ersanlı cezaevine neden atıldığını bile kavrayamadı. Türkiye’nin entelektüel çıtasının ne kadar düştüğüne sadece bir örnek. Ufuk Urasları filan hiç yazmayayım.</p>

      <p class="bos"></p>

      <p class="paragraf-2">Odatv olarak Cemaat yayınlarını satır satır okuduk. Bu nedenle Cemaat-Erdoğan kavgasını ilk biz yazdık. Ne yazık ki AKP’lileri ve liberal takımını inandıramadık.</p>

      <p class="paragraf-2">Halbuki her şey çok açıktı...</p>

      <p class="paragraf-2">Zaman gazetesi yazarı Ali Ünal, 12 Eylül 2011 tarihinde “Ustalık Dönemiyle İlgili Üç Endişe” başlıklı çarpıcı bir yazı kaleme aldı.</p>

      <p class="paragraf-2">Bu makale, Cemaat medyasında Erdoğan aleyhine yazılan ilk yazıydı.</p>

      <p class="paragraf-2">Cemaatçi yazar Ali Ünal söz konusu yazısında da Erdoğan’a uyarılarda bulundu.</p>

      <p class="paragraf-2">Odatv bu yazıyı yorumlayarak, “Bu kez hedeflerinde Başbakan Erdoğan var” başlığıyla sayfalarına taşımıştı.</p>

      <p class="paragraf-2">Odatv yazısı şöyle bitiyordu: “Bu yazı, Cemaat-AKP ilişkilerinin sanıldığı gibi ‘sütliman’ olmadığının en çarpıcı kanıtlarından biri.” Yıl 2011 idi!</p>

      <p class="paragraf-2">Erdoğan o dönemde henüz tehlikenin farkında değildi. Bu “hikâyenin” nasıl sonuçlandığını yazmalıyım ki, Cemaat’i daha yakından tanıyınız.</p>

      <p class="paragraf-2">Başlarına gelince anlıyorlar.</p>

      <p class="paragraf-2">Sonuçta, MİT’e yönelik operasyonu başarıyla gerçekleştiremeyen ve hükümetten tepki alan Cemaat geri adım attı.</p>

      <p class="paragraf-2">Ali Bulaç, Hüseyin Gülerce ve A. Turan Alkan Cemaat’in Mehtap TV’sindeki programda, MİT’e yönelik polis-savcı operasyonuyla ilgili şu değerlendirmede bulundular:</p>

      <p class="paragraf-2">“MOSSAD savcıyı kandırdı!”</p>

      <p class="paragraf-2">Cemaat geri adım atmakla kalmamıştı, arenanın ortasına savcıları bırakıvermişti. “Hedeflerinde” soruşturma savcıları vardı: “İyi saatte olsunlar ortaya bir belge çıkarıp bunu savcının önüne koydular. Böylece operasyonu başlattılar.”</p>

      <p class="paragraf-2">Emre Uslu da aynı görüşteydi. MİT içinde Hakan Fidan’ı etkisi altına alan bir kanat vardı ve her şeyi onlar yapıyordu! Oslo Görüşmeleri’nin basına sızmasından sonra savcıya soruşturma açmaktan başka çare bırakmamışlardı! Bu büyük tertibi yapanlar Oslo Görüşmeleri’ni sızdıranlardı! (18 Şubat 2012, <span class="char-style-override-12">Taraf</span>)</p>

      <p class="paragraf-2">Fehmi Koru’ya göre durum daha farklıydı. Ona göre, bu işin arkasında ne MOSSAD ne de MİT içindeki bir kanat vardı. Ona göre Cemaat’in hesabı ters tepmişti:</p>

      <p class="paragraf-2">“Düşününce aklıma, yalnızca, en başta hazırlanan planın sürecin bir noktasında bozulması ve beklenenden farklı sonuçlar verecek bir ‘operasyona’ dönüşmesi ihtimali geliyor. En başta amaçlanan ne idiyse o sonuç alınamamış, onun yerine süreci başlatan(lar)ın aklından geçmeyenler gerçekleşmiş olabilir. ‘Tereyağından kıl çeker gibi’ gelişme beklenirken ‘zor’ ile karşılaşınca farklı bir yöne ve sonuca yol alınması pekâlâ mümkün.” (19 Şubat 2012, <span class="char-style-override-12">Star</span>)</p>

      <p class="paragraf-2"></p>

      <p class="paragraf-2"><span>MİT’in</span> <span>Cemaat’i fişlediği Emre Uslu’nun bir başka iddiasıydı. Ona da Nihal Bengisu Karaca cevap verdi:</span></p>

      <p class="paragraf-2">“MİT cemaat mensubiyeti olan bürokratları, hatta medya mensuplarını dinlememiştir, olmaz öyle şey de diyemiyorsunuz bir lahzada. MİT ‘milli’ saiklerle hareket etmediğini düşündüğü her şeyi dinlemeye alıp takip eder, bu refleksle hareket etmesi muhtemel bir kurumdur.” (19 Şubat 2012, <span class="char-style-override-12">Habertürk</span>)</p>

      <p class="bos"></p>

      <p class="paragraf-2"><span>Böylesine heyecanlı bir tartışma olacak ve ben olmayacağım!</span></p>

      <p class="paragraf-2"><span>Olur mu öyle şey!...</span></p>

      <p class="paragraf-2"><span>Silivri Cezaevi’nde tutuklu iken</span> <span class="char-style-override-12">Bu Dinciler O Müslümanlara Benzemiyor</span> <span>kitabı</span> <span>TBMM gündemine getirildi.</span></p>

      <p class="paragraf-2"><span>CHP Milletvekili Gürkut Acar,</span> <span>Başbakan</span> <span>Erdoğan’ın yanıtlaması istemiyle</span> <span>TBMM Başkanlığı’na verdiği soru önergesinde yurtdışına gönderilen emniyet personelinin ne amaçla gönderildiğini ve</span> <span>ABD’deki faaliyetlerini sordu. Acar’ın yanıtlanmasını istediği sorular şunlardı:</span></p>

      <p class="paragraf-2"><span>– Kasım 2002’den sonra Emniyet teşkilatından kaç personel eğitim ve benzeri amaçlarla yurtdışına gönderilmiştir? Söz konusu personelin gittikleri ülkelere göre dağılımı nedir?</span></p>

      <p class="paragraf-2"><span>–</span> <span>ABD’de faaliyet gösteren Türk Güvenlik ve Demokrasi Enstitüsü (TISD), hangi amaçla ve hangi tarihte kurulmuştur? Enstitü’nün kurucuları ve yöneticileri kimlerdir? Enstitü’de ve Danışma Kurulu’nda kimler görev yapmıştır? Enstitü’de görev yapanlara herhangi bir ücret ödenmiş midir? Kime ne ne kadar ödeme yapılmıştır?</span></p>

      <p class="paragraf-2"><span>– Enstitü’nün kurucularından olan Emniyet personeli Samih Teymur’un,</span> <span>ABD’de kalış süresi ne kadardır? Enstitü bünyesinde görev yapan ya da eğitim alan Emniyet personelinin sayısı nedir? Bu kişiler, bugün ne görev yapmaktadır?</span></p>

      <p class="paragraf-2"><span>– Enstitü’nün, İçişleri Bakanlığı’nın onay ve desteğiyle kurulduğu doğru mudur? Enstitü, giderlerini hangi kaynaklardan karşılamıştır? Enstitü’ye, İçişleri Bakanlığı ve Başbakanlık Tanıtma Fonu’ndan yıllara göre ne kadar mali yardım gönderilmiştir?</span></p>

      <p class="paragraf-2"><span>– Enstitü bünyesinde görev yapan İçişleri Bakanlığı personelinin, beş-altı yıla kadar varan sürelerde</span> <span>ABD’de kaldığı doğru mudur? Hangi yasal dayanak ve görevlendirme ile İçişleri Bakanlığı personeli beş-altı yıl süreyle</span> <span>ABD’de kalabilmiştir?</span> <span>ABD’de iki yıldan fazla kalan Emniyet personelinin sayısı nedir? Bu kişiler kimlerdir?</span></p>

      <p class="paragraf-2"><span>– Enstitü, faaliyetlerini halen sürdürmekte midir? Kapanmış ise gerekçesi nedir ve hangi tarihte kapanmıştır?</span></p>

      <p class="bos"></p>

      <p class="paragraf-2"><span>“Konu meclise gelince mutlaka kapatılır” gibi kamuoyunda bir algı var. Hayır konu kapanmadı; böylesine bir kapışma</span> <span>Ergenekon torbası içine atılmadan olur mu?</span> <span>Abdurrahman Dilipak yazdı: “Yarın</span> <span>Cemaat Ergenekonu çıkarsa şaşmayın. Bir ilişkiler yumağı çıkartırlar aklımız şaşar. Kimin eli kimin cebinde, nerede başlayıp, nerede bitiyor bu ilişkiler belli olmaz..” (24 Şubat 2012,</span> <span class="char-style-override-12">Yeni Akit</span><span>) Dilipak’ın MİT’e “beni alın, beni alın” dediğini</span> <span class="char-style-override-12">Samizdat</span> <span>kitabımda yazdım!</span></p>

      <p class="bos"></p>

      <p class="paragraf-2"><span>Kavga sürdü...</span></p>

      <p class="paragraf-2"><span>Küre TV ve</span> <span class="char-style-override-12">Zaman</span> <span>gazetesinde yayımlanan ‘İkindi Sohbetleri’ adlı programda</span> <span>Fethullah Gülen, isim vermeden</span> <span>Erdoğan hakkında ağır konuştu:</span></p>

      <p class="paragraf-2">“Dünya kadar himmet ona açık duruyorken kapıları sürgüleme ve istifadeye kapalı olma... İşte, bütün bunlar, iyi bir mü’min olma yollarında buzlanma hasıl eden ve zincirleme kazalara sebebiyet veren faktörlerdir. Bu hastalığa yakalanan bir insanın gönlündeki mücadele azim ve kararlılığının tahtına kendini beğenme duygusu gelip oturur. Dini dünyaya duyurma tutkusunun yerini; tanınma ve bilinme isteği alır. Karşılık beklemeden dine ve millete hizmet etme mülahazası dünyevî beklenti hücumlarına ve şahsî çıkar düşüncesine mağlup olur. Böyle bir bitiş sürecine giren insanın da artık hiç kimseye faydası olmaz...”(25 Şubat 2012)</p>

      <p class="bos"></p>

      <p class="paragraf-2">Erdoğan’la ipleri kopardığı görülüyor. Tamam da...</p>

      <p class="paragraf-2">Araya girip sormalıyım...</p>

      <p class="paragraf-2">Fethullah Gülen Türkiye gündemine ilişkin görüşlerini sürekli niye açıklıyor? Görev alanına mı giriyor?</p>

      <p class="paragraf-2">Sanki hükümetin koalisyon ortağı!..</p>

      <p class="paragraf-2">Örneğin Gaziantep’te terör saldırısı oluyor; Gülen açıklama yapıyor; hayır, hiç insanların duygularına hitap eden, onları rahatlatan sözler söylemiyor; ne diyor:</p>

      <p class="paragraf-2">“İstihbarat konusunda hassas olunması gerekir!”</p>

      <p class="paragraf-2">İyi de...</p>

      <p class="paragraf-2">Hassas konuları ABD’de “dört duvar arasında” yaşadığını söyleyen bir Hocaefendi nereden, nasıl biliyor?</p>

      <p class="paragraf-2">İstihbarat ile Gülen’in ne ilgisi olabilir?</p>

      <p class="paragraf-2">Bir din adamı sürekli istihbarat vurgusunu niye yapar? Ve bir din adamının zihninde nasıl istihbarat meselesi yer edebilir?</p>

      <p class="paragraf-2">Gülen, istihbaratla yatıp istihbaratla mı kalkıyor?</p>

      <p class="paragraf-2">Bu işte bir tuhaflık yok mu?</p>

      <p class="paragraf-2">Türkiye’de neler olup bittiğiyle ilgili Gülen’e raporlar mı gidiyor? Bunları kim götürüyor?</p>

      <p class="paragraf-2">Dönüp en baştaki soruya geliyoruz; Cemaat emniyeti niye ele geçirdi? Ve niye MİT’e hâkim olmak istedi?</p>

      <p class="paragraf-2">Erdoğan sandıkla istediğini yapmak istiyor.</p>

      <p class="paragraf-2">Erdoğan’ın “koalisyon ortağı” ise bunu devletin “sinir merkezlerini” ele geçirerek yapmak istiyor.</p>

      <p class="paragraf-2">Bu planlarına direnenleri ittifak yaparak Silivri zindanlarına attılar.</p>

      <p class="paragraf-2">Ergenekon-Balyoz-Odatv vs davalarının özü budur.</p>

      <p class="paragraf-2"></p>

      <p class="paragraf-2">Erdoğan bu gönüllü ittifak içindeydi. Ama olan bitenin ne kadar farkındaydı, şüpheliyim.</p>

      <p class="paragraf-2">Şüphelerimden birini yazmalıyım:</p>

      <p class="paragraf-2">Erdoğan’ı ölümle korkuttular...</p>

      <p class="paragraf-2">Şöyle...</p>

      <p class="paragraf-2"><span class="char-style-override-12">Aydınlık</span> imtiyaz sahibi Mehmet Sabuncu ve İşçi Partisi Çorlu ilçe yöneticileri gözaltına alındığında <span class="char-style-override-12">Bugün</span> gazetesi “Başbakan’a müthiş tuzak” diye haberi manşetten verdi. (7 Aralık 2011)</p>

      <p class="paragraf-2">Sadece <span class="char-style-override-12">Bugün</span> değil elbet. Yandaş medya bir tertipçi tarafından hazırlandığı okuyunca hemen anlaşılan uydurma e-postalara dayanarak, “tuzağı” ballandıra ballandıra yazdı.</p>

      <p class="paragraf-2">Ve kuşkusuz hepsi yalan çıktı.</p>

      <p class="paragraf-2">AKP iktidarı boyunca medyada Erdoğan’a karşı kurulan kaç “suikast” haberi çıktı bilir misiniz? Hepsi soruşturmalar sırasında, daha gerçek olup olmadığına bakmaksının polisler tarafından medyaya sızdırıldı.</p>

      <p class="paragraf-2">Örneğin...</p>

      <p class="paragraf-2">Birinci Ergenekon Davası’nın görüldüğü 13. Ağır Ceza Mahkemesi’ne, Emniyet Terörle Mücadele ve Harekât Daire Başkanlığı (TEM) tarafından bir belge gönderildi. Belgede, “2005, 2006, 2007, 2008 yıllarında Türkiye Cumhuriyeti Başbakanı Sayın Recep Tayyip Erdoğan’a yönelik suikast girişimleri”nin bir dökümü çıkarılmıştı. İl il Türkiye çapında emniyet müdürlüklerinin “tespit ettiği” suikast girişimi sayısı 36 idi! Dünya rekoru!..</p>

      <p class="paragraf-2">2005-2008 yılları arasında bazılarında birden fazla olmak üzere Erdoğan‘a “suikast girişimi” yapıldığı öne sürülen iller şunlardı:</p>

      <p class="paragraf-2">Manisa, Kütahya, Rize, İzmir, Ankara, Konya, İstanbul, Adıyaman, Mardin, Kırıkkale, Mersin, Kahramanmaraş, Aydın, Antalya, Yozgat, Samsun, Adana, Edirne, Uşak.</p>

      <p class="paragraf-2">Polis raporuna göre, Erdoğan dört yıl içinde, neredeyse gittiği her ilde bir “suikast girişimi” ile karşılaştı!</p>

      <p class="paragraf-2">Başkent Ankara, dört yıl içinde yedi suikast girişimiyle başı çekiyordu! Neredeyse altı ayda bir “suikast girişimi”! Ankara’yı İstanbul altı, İzmir dört girişimle takip ediyordu.</p>

      <p class="paragraf-2">Ve dikkat ederseniz...</p>

      <p class="paragraf-2">Suikast ihbarları ve suikast girişimleri nedense 2006 yılında patlama yapmıştı. Yani o zamanlar henüz “Ergenekon” denilen örgüt imal edilmemişti. Tertibin ön hazırlığı yapılmaktaydı.</p>

      <p class="paragraf-2">2006’nın Haziran ayı başlarında gazeteler “Başbakan’a suikast” haberleriyle dolduruldu.</p>

      <p class="paragraf-2">Suikast hazırlığı için evinin krokileri bile hazırlanmıştı. Başbakanın danışmanı Cüneyd Zapsu, dönemin İçişleri Bakanı Abdülkadir Aksu‘nun oğlu Murat Aksu, hatta şovmen Mehmet Ali Erbil bile “çete”nin ölüm listesindeydi. Bunlar yetmiyormuş gibi, “Atabeyler” adı verilen “örgüt”, Zapsu’nun BİM marketler zincirini de bombalamayı düşünmüştü!</p>

      <p class="paragraf-2">Hepsi yalandı.</p>

      <p class="paragraf-2">Hepsi, polisin medyaya servis ettiği bir senaryodan ibaretti. 15 Eylül 2006 günü Ankara 11. Ağır Ceza Mahkemesi’nde başlayan “Atabeyler” davasının ilk duruşmasında tutuklu sanıkların tümü tahliye edildi!</p>

      <p class="paragraf-2">Medyaya sızdırılan tüm suikast girişimleri palavraydı.</p>

      <p class="paragraf-2">Yukarıdaki polis belgesinin 15. sayfasında bir MİT belgesine dayandırılarak, “Sn. Başbakan’a yönelik suikast iddialarına dair” bir ihbar vardı.</p>

      <p class="paragraf-2">“2007 Temmuz ayında, İstanbul Üsküdar Kısıklı Caddesi’nde Sn. Başbakan’ın akrabalarının oturduğu caddede sarı renkte bir apartmanın bodrum katının Em. Yzb. Zekeriya Öztürk tarafından, Sn. Başbakan’a muhtemel bir eylem planlamasına yönelik olarak kiralandığı, yarım bodrum şeklindeki dairenin caddeye bakan kısmından iki tuğlanın çıkarıldığı...”</p>

      <p class="paragraf-2">Gazeteler manşet attı: “Erdoğan’ı öldürmek için ev kiraladı” (31 Ocak 2011, <span class="char-style-override-12">Radikal</span>)<span class="dipp" style="font-size:0.82em;"><a class="footnote-link" href="#footnote-225-64" id="footnote-225-64-backlink">64</a></span></p>

      <p class="paragraf-2">Keza...</p>

      <p class="paragraf-2">31 Ocak 2011 günü, Samanyolu televizyonu ana haber bültenine bu suikast haberini vererek başladı. Erdoğan, Kazakistan’a giderken STV muhabiri bunu sordu. Erdoğan‘ın yanıtı şöyle oldu: “Biz sadece tedbiri alırız. Ondan sonra da tevekkülle yolumuza devam ederiz... Kadere inanmış insanlarız. Onlar da görevini yapacak, biz de görevimizi yapacağız.”</p>

      <p class="paragraf-2 para-style-override-13">Sanırsınız ki Erdoğan bir suikasttan kıl payı kurtulmuştu! Sonra ne oldu?</p>

      <p class="paragraf-2">Tarih: 15 Ağustos 2011</p>

      <p class="paragraf-2">İstanbul Cumhuriyet Savcısı Salim Dündar imzalı bir belge, “suikastçı” Zekeriya Öztürk‘ün talebi üzerine mahkemeye gönderildi.</p>

      <p class="paragraf-2">Ne yazıyordu bu belgede? “Başbakan Erdoğan’a suikast iddiası ile ilgili olarak Zekeriya Öztürk hakkında herhangi bir soruşturma bulunmadığı, soruşturma başlatılması için yeterli delilin bulunmadığının anlaşıldığı.”</p>

      <p class="paragraf-2">Suikast haberini manşet yapan medya bu gerçeği haber yaptı mı; hayır!</p>

      <p class="paragraf-2">Erdoğan’ın bu sonuçtan bilgisi oldu mu; sanmam!</p>

      <p class="paragraf-2">Danışmanının yazdıkları şüphelerimi doğruluyor:</p>

      <p class="paragraf-2">Erdoğan’ın danışmanı Yalçın Akdoğan, <span class="char-style-override-12">27 Nisan Bildirisi ve Sürecin Perde Arkası</span> kitabında Kahramanmaraş’ta 12 Şubat 2007’de yaşadıkları bir suikast hikâyesini anlatıyor:</p>

      <p class="paragraf-2">“Tören sırasında vatandaşların dikkatini çekmeyen ama güvenlik güçlerini teyakkuzda tutan özel bir hassasiyet vardı. Başbakana yönelik bir suikast ihbarı yapılmıştı. Aslında Başbakana yönelik hemen her şehirdeki suikast veya protesto ihbarları yapılırdı. Ama bu kez farklı bir durum ve hassasiyet vardı. İlk kez Başbakanlık koruma polisleri ağır teçhizatla görev yapıyordu. Normalde sadece CAT denilen özel kıyafetli karşı saldırı timleri (özel harekâtçılar) M-16 türü silahlar taşırken, bu programda tüm yakın korumalar M-16’larla görev yapıyordu. Erdoğan bu durumdan hiç hoşnut değildi. Protokolde otururken etrafındaki korumaların bu silahlarla dolaşmasından rahatsız oldu ve buna gerek olmadığını koruma müdürüne söyledi. Program korkulacak bir olay olmadan sonuçlandı.” (s. 135)</p>

      <p class="bos"></p>

      <p class="paragraf-2">Uzatmayayım, son bir alıntı yapayım; “Başbakan Erdoğan suikast ihtimaline karşı geceleri gizlice evini değiştiriyor.” (9 Ağustos 2009, <span class="char-style-override-12">Habertürk</span>) Ardından haberi alıntılayan dinci <span class="char-style-override-12">Vakit</span> manşeti şöyle veriyor: “Ergenekoncuların nasıl azıttığının delilidir bu haber.”</p>

      <p class="paragraf-2">Erdoğan işte bu tür abartılarla, “Ergenekon Terör Örgütü” masalına inandırıldı.</p>

      <p class="bos"></p>

      <p class="paragraf-2">Bu suikast yalanları Erdoğan’ı, “Bakın Ergenekon denen terör örgütü sizi öldürmek istiyor” diye kandırmak için tezgâhlandı. Her ay koruma sayısı artırıldı!</p>

      <p class="paragraf-2">Bunlardan önce Erdoğan’ın tavrına bir örnek vereyim:</p>

      <p class="paragraf-2">Ankara’da 14 Nisan 2007 günü yapılan “Cumhuriyet mi-tingi”ni soran gazetecilere, “Sivil toplum kuruluşları demokratik haklarını kullanıyorlar; bundan memnuniyet duyuyorum,” demişti.</p>

      <p class="paragraf-2">Sonra nasıl “Cumhuriyet mitingleri darbenin aracı” oluverdi?</p>

      <p class="paragraf-2">Erdoğan’ı nasıl kandırdılar? Ya darbeye inandı ya da inanmak istedi. Özellikle; mağdur edilen, öldürülmek istenen, derin güçlerin hedefindeki Başbakan imajının siyasette çok yararını gördü. “Derin yapılarla mücadele eden korkusuz Erdoğan” imajı hoşuna gitti.</p>

      <p class="paragraf-2">Bu nedenle Ergenekon-Balyoz yalanlarında Cemaat ile işbirliği yapmaktan geri durmadı.</p>

      <p class="paragraf-2">Oysa Erdoğan...</p>

      <p class="bos"></p>

      <p class="paragraf-2">Zamanı gelince kendini deliğe kimin süpüreceğini/nasıl “suikast” yapacağını anlayacaktı.</p>

      <p class="paragraf-2">17 Aralık patlayınca telaşlandı; “Bana darbe yapmak istediler” dedi</p>

      <p class="paragraf-2">Kimdi “darbeciler”?</p>

      <p class="paragraf-2">Geldik meselenin bir başka yönüne...</p>

      <p class="bos"></p>

      <p class="paragraf-2">AKP Milletvekili Şamil Tayyar dedi ki: “Neocon çetesi, Cemaat’in omzundan iktidar partisine yaylım ateşi yapıyor.” (14 Ocak 2014)</p>

      <p class="paragraf-2">AKP Milletvekili Mehmet Metiner dedi ki: “Badem bıyıklı neoconlar paralel yapının mensuplarıdır.” (7 Şubat 2014)</p>

      <p class="paragraf-2">AKP’li yazar Mehmet Ocaktan dedi ki: “Bu operasyonlar, doğrudan İsrail lobisi ve neoconların operasyonu.” (27 Aralık 2013)</p>

      <p class="paragraf-2">AKP’li akademisyen Mazhar Bağlı dedi ki: “Bugün bir neocon çetesine Başbakanımızın itibarını kırdırmaya çalışıyorlar.” (2 Mart 2014)</p>

      <p class="paragraf-2">Eee hani Ergenekon’du...</p>

      <p class="paragraf-2">Eeee hani Balyoz’du...</p>

      <p class="paragraf-2">Tokatı yiyince akılları başlarına geldi.</p>

      <p class="paragraf-2">Cemaat kavgası AKP’lilere “neocon” kavramını hatırlattı. Açıp okusunlar, <span class="char-style-override-12">Bu Dinciler O Müslümanlara Benzemiyor</span> kitabımda beş yıl önce yazdım ben bu neoconları!</p>

      <p class="paragraf-2">AKP’liler; “darbe... darbe” diye çığırtkanlık yapanlar; kimdir, neyi savunur bu neoconlar bir cümle yazmıyor.</p>

      <p class="paragraf-2">Bilmiyorlar ya da utanıyorlar; çünkü ilişkileri ortaya çıkar...</p>

      <p class="paragraf-2">Aydınlatalım...</p>

      <p class="bos"></p>

      <p class="paragraf-2">Neoconservatism...</p>

      <p class="paragraf-2">Michael Harrington gibi solcu yazarların, 1970’lerde gelişmekte olan neoliberal düşünce ve politikaları kötüleme ifadesi olarak doğdu.</p>

      <p class="paragraf-2">Kısaltılmış haliyle “neocon” ideolojik anlamda, “yeni muhafazakârlık”tı.</p>

      <p class="paragraf-2">Bu çevreler bir dönem solcuydu. Sonra hümanist oldular; sonra Demokrat Parti’ye yakın durdular; sonra Cumhuriyetçilere yakınlaştılar ve en sonunda “Şahin” olup çıktılar. Bir döneklik hikâyesi aslında; benzer örnekleri Türkiye’de de çok... Örnek Cengiz Çandar.</p>

      <p class="paragraf-2">Kendilerine sorarsan, “liberal ve demokrat”lar!</p>

      <p class="paragraf-2">Neoconlar, 1930’larda New York City College’de okuyan; Yahudi “New York aydınlarının” oluşturduğu sıra dışı bir gruptu.</p>

      <p class="paragraf-2">Grubun ideologları olarak filozof Leo Strauss (1899-1973), siyaset bilimci Albert Wohlstetter (1913-1987), tarihçi Irving Kristol (1920-2009), filozof Allan D. Bloom (1930-1992) sayılabilir.<br />
      “Yeni muhafazakârlık” akımının fikir babası Prof. Dr. Leo Strauss; Hitler’in yükseliş döneminde Almanya’yı terk ederek ABD’ye gelen bir Yahudi siyaset kuramcısıydı. Bu kişisel deneyimine dayanarak şunu söyledi: Demokrasi zayıfladığında yayılmacı totaliterliğe yenik düşüp ayakta kalamıyor.</p>

      <p class="paragraf-2">Bu sebeple modernizme ve aydınlanmaya karşıydı.</p>

      <p class="paragraf-2">Sadece iyi ve kötü rejimler vardı; iyi rejimler, kötü rejimlere karşı kendilerini savunma hakkına sahipti. ABD rejimi iyi rejimdi; kötü rejimleri yok etmeliydi!</p>

      <p class="paragraf-2">Neoconların ikinci ideoloğu Albert Wohlstetter; Pentagon ve Rand Corporation’da danışmanlık yaptı. Paul Henze gibi Türkiye’de görevli kimi CIA mensuplarının hocasıydı. Ülke-mizde tanınan; Paul Wolfowitz, Richard Perle, Zalmay Halilzad öğrencileri arasındaydı. “Karanlıklar Prensi” Richard Perle’nin kayınpederiydi.</p>

      <p class="paragraf-2">ABD Başkanı R. Reagan döneminde ortaya çıkan; nükleer silah tehdidine karşı oluşturulan Yıldız Savaşı projesinin mucidi Wohlstetter idi.</p>

      <p class="paragraf-2">Max Schachtman ve James Burnham gibi neoconlar, bir dönem benimsedikleri Bolşevik Devrimi önderlerinden Troçki’nin “sürekli devrim tezinin” farklı bir versiyonunu savunuyorlardı: ABD, müdahaleci ve yayılmacı politikasından vazgeçmemeli; yoksa yok olur!</p>

      <p class="paragraf-2">Dünyaya hâkim olmayı hedefleyen bu siyasetin adına, “iyiliksever hegemonya” diyorlardı.</p>

      <p class="paragraf-2">Büyük Ortadoğu Projesi böyle ortaya çıktı; “Avrasya’ya hâkim olamayan gezegene hâkim olamaz.”</p>

      <p class="paragraf-2">“Tek kutuplu dünya” istiyorlardı.</p>

      <p class="paragraf-2">“Ulus devletler yıkılmadan özgürleşme sağlanamaz”dı.</p>

      <p class="paragraf-2">Onlara boşuna, “demokratik emperyalistler” denmiyordu.</p>

      <p class="paragraf-2">Görüşlerini hâkim oldukları tanınmış bazı medya, vakıf, enstitü kurumlarından yaydılar:</p>

      <p class="paragraf-2">Hudson Institute, American Enterprise Institute, The Herigate Foundation, Project for New American Century, <span class="char-style-override-12">Wall Street Journal</span>, Fox News, <span class="char-style-override-12">National Review, The New Republic</span>, <span class="char-style-override-12">The Weekly Standart</span> ve Commentary vs.</p>

      <p class="paragraf-2">(Yolu Hudson Enstitüsü’nden geçen dönek solcuları yazayım mı?)</p>

      <p class="paragraf-2">R. Reagan döneminde; neoliberalizmle neoconların “yıldızı” parladı.</p>

      <p class="paragraf-2">B. Clinton döneminde gözden düştüler.</p>

      <p class="paragraf-2">Cumhuriyetçi George W. Bush tartışmalı bir seçim sonucunda 7 Kasım 2000 günü Beyaz Saray’a geçince eski güçlerine kavuştular. Evanjelik dinci sağcılarla “koalisyon” kurdular. Dokuz yıl iktidarda kaldılar.</p>

      <p class="paragraf-2">Sadece Savunma Bakanlığı’ndan örnek vereyim; Bakan Yardımcısı Paul Wolfowitz, Bakanlık Müsteşarı Douglas Feith ve Savunma Politikası Kurulu’nda bulunan Richard Perle neocon’du. Bunların Irak Savaşı öncesinde Türkiye’ye gelip AKP ve medyadan kimlerle görüştüklerini anımsatmaya gerek var mı? Türkiye’deki Ilımlı İslamcılar, dönek solcular, liboşlar da neoconlar gibi, 21. yüzyılın rakipsiz gücüyle ABD’nin yüzyılı olacağına inanıyorlardı.</p>

      <p class="paragraf-2">Neler yazmadılar, söylemediler ki?</p>

      <p class="paragraf-2">Enerji yatakları üzerinde oturan; stratejik petrol boru inşasına engel olan; kitle imha silahlarıyla donanmış “şer odakları”/ haydut rejimler yok edilmeli ve “özgür dünya” kurulmalıydı!</p>

      <p class="paragraf-2">Küresel mali sermayenin serbest dolaşımının önündeki engeller kaldırılmalıydı!</p>

      <p class="paragraf-2">Amerika’nın yeni misyonu; neoliberal küreselleşmenin dışında kalmış olan ya da buna direnen devletlerin ehlileştirilmesi, pardon özgürleştirilmesiydi!</p>

      <p class="paragraf-2">Meselenin daha iyi anlaşılması için son bir örnekle yazıya nokta koyayım:</p>

      <p class="paragraf-2">Neoconların en önemli kuruluşu Project for New American Century (PNAC); Bush daha seçilmeden birkaç ay önce küresel egemenlik için ABD’nin fetih haritasını açıkladı.</p>

      <p class="paragraf-2">İkiz Kulelere saldırı, Irak ve Afganistan savaşları hep bu plandan sonra gerçekleşti! Ne öngörü ya da...</p>

      <p class="paragraf-2">Neoconların başarısıdır, diyelim!</p>

      <p class="paragraf-2">80’den fazla ülkede faaliyette olan dünyanın en büyük enerji/petrol şirketi Halliburton Yönetim Kurulu Başkanı Dick Cheney’i yazmadan neocon “başarısı” anlaşılabilir mi:</p>

      <p class="paragraf-2">Baba Bush döneminde dört yıl Savunma Bakanlığı yaptı; Panama müdahalesini ve Birinci Körfez Savaşı’nı yönetti. Oğul Bush döneminde sekiz yıl Başkan Yardımcılığı’nda bulundu, Irak-Afganistan işgallerini gerçekleştirdi.</p>

      <p class="paragraf-2">İsrail Lobisi’nin ABD’deki en aktif kuruluşlarından da, neocon American Enterprise Institute’da (AEI), 21 Mayıs 2009 tarihli toplantıda Irak ve Afganistan savaşlarının İsrail’in güvenliği için yapıldığını söyledi.</p>

      <p class="paragraf-2">Dick Cheney’in eşi Lynne, bu AEI’de uzman olarak çalışıyordu. Cheney’in ulusal güvenlik danışmanı Victoria Nuland da, PNAC kurucusu ünlü neocon Robert Kagan’ın eşiydi.</p>

      <p class="paragraf-2">Cheney’in özel kalem müdürü Lewis S. Libby ve Ulusal Güvenlik Konseyi’ndeki Elliott Abrams da neocon idi.</p>

      <p class="paragraf-2">Neocon Zalmay Halilzad’ın eşi de, “Ilımlı İslam” projesinin kuramcılarından, Rand Corporation’da araştırmacı olarak çalışan, sosyolog Cheryl Bernard idi.</p>

      <p class="paragraf-2">Vs. Vs...</p>

      <p class="paragraf-2">AKP’liler Tayyarlar, Metinerler “düşmanlarını” yeni tanımaya başladı; neocon’muş!</p>

      <p class="paragraf-2">11 yıllık hükümetleri döneminde neocon politikaları kim savundu?</p>

      <p class="paragraf-2">“BOP’un eşbaşkanıyım” diyen kimdi?</p>

      <p class="paragraf-2">Irak Savaşı’na TBMM’den “evet” çıkması için kimler, hangi çabalar içindeydi? Meclis’in 1 Mart Tezkeresi’ne “hayır” yanıtının Erdoğan’ı nasıl kızdırdığını unuttular mı?</p>

      <p class="paragraf-2">Yalçın Akdoğan’a hazırlatılan, Ömer Çelik ve Taha Akyol gibi isimlerin katkı sağladığı; Erdoğan’ın “önsöz yazdığı” neocon tezlerini savunan <span class="char-style-override-12">Muhafazakâr Demokrasi</span> kitabı ortada dururken; sağı solu “neocon” diye suçlamak tam da “Türk işi” olmuyor mu?</p>

      <p class="paragraf-2">Cüneyd Zapsu, kim için Amerikalılara “Bu adamı deliğe süpürmeyin, kullanın” demişti?</p>

      <p class="paragraf-2">Erdoğan’ı “yarattılar” ve kullandılar.</p>

      <p class="paragraf-2">Ve şimdi süpürüyorlar.</p>

      <p class="paragraf-2">Hepsi bu...</p>

      <p class="paragraf-2">Ama süpürenler neoconlar değil!</p>

      <p class="paragraf-2">Çünkü, “savaş sanayiinden beslenen” neoconlar artık ABD’de eskisi gibi güçlü değiller. ABD’nin yeni zenginleri var. Bunlar teknoloji ihraç ediyor ve serbest piyasada kan akarsa “ürün”<br />
      satamayacaklarını biliyorlar. Bu nedenle yeni tüketimin aracı “youtube-twitter özgürlükçüsü” bunlar!</p>

      <p class="paragraf-2"><span>Neoconlar, yarattıkları neoliberalizmle birlikte tarihten siliniyor.</span></p>

      <p class="paragraf-2">Bugün “Türk neoconlar”ın yani Cengiz Çandar’ların da yok olmaya doğru gitmeleri bunun sonucudur...</p>

      <p class="paragraf-2">Erdoğan, dün Hamas’ı kurduranların bugün “Ilımlı İslam”ı rafa kaldırmalarıyla nasıl yok edilme sürecine sokulduğunu kavrayamıyor.</p>

      <p class="paragraf-2">Hâlâ bize kabadayılık yapıyor. Oysa...</p>

      <p class="bos"></p>

      <p class="paragraf-2">Tarih 23 Mart 2013. “Nisan’da Gazze’ye gideceğim.”</p>

      <p class="paragraf-2">Tarih 14 Nisan 2013. “Tarih kesinleşti, Mayıs sonu gibi Gazze’ye gideceğim.”</p>

      <p class="paragraf-2">Tarih 21 Nisan 2013. ABD Dışişleri Bakanı John Kerry, “Erdoğan’a ‘Gazze’ye gitme’ dedim.”</p>

      <p class="paragraf-2">Tarih 14 Mayıs 2013. “Kerry’in demeci hiç şık değil, Haziran’da Gazze’ye gideceğim.”</p>

      <p class="paragraf-2">Tarih 18 Mayıs 2013, “Haziran’da Gazze’deyim.”</p>

      <p class="paragraf-2">Bir yıl geçti; Erdoğan hâlâ Gazze’ye gidecek!..</p>

      <p class="paragraf-2">Soma’da bakkalda kıstırdığı çocuğa yumruk atıp, “İsrail dölü” demeyi biliyor! Akranınla dövüşsene!..</p>

      <p class="paragraf-2">Sayfalarca anlatmak istediğim şu; ortada Erdoğan-Gülen kapışması yok. ABD-İsrail, Erdoğan’ın üzerini çizdi; Cemaat kendine verilen görevini yapıyor; hepsi bu...</p>

      <p class="paragraf-2">Birinci perde MİT operasyonuydu...</p>

      <p class="paragraf-2">Gelelim oyunun ikinci perdesine...</p>

      <div class="footnotes">
        <div class="footnote">
          <p class="dipnot"><a class="footnote-anchor" href="#footnote-225-56-backlink" id="footnote-225-56">56</a> İsrail-Erdoğan ilişkileri bozulunca, ADL Kudüs bürosu şefi Caroll Nuriel, Odatv’den Rafael Sadi’nin sorusuna şu yazılı yanıtı verdi: “Sayın Erdoğan’ın şahsına ödül vermedik; kendisine verilen plaket ‘Cesaretin Takdiri’ adı ile bilinen ve İkinci Dünya Savaşı’ndaki soykırımdan Avrupa’daki Yahudileri kurtarmış olan Türk Diplomatların anısına atfen kendisine takdim edilmiştir. Bu plaket bugün hayatta olmayan Türk Diplomatların anısına verilmiştir.” Tarih: 22.5.2004</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-57-backlink" id="footnote-225-57">57</a> Ankara Başbakanlıkta saat 07.30’da yapılan toplantıda hükümet yetkilileri Deniz Kuvvetleri Kurmay Başkanı Koramiral Nusret Güner’e şöyle diyecekti: “Mavi Marmara’ya koruma ve refakat için savaş gemileri göndermeyelim ama basına ‘savaş gemilerimizi gönderdik’ diye beyanat verelim.” (Toygun Atilla, <span class="char-style-override-12">Sakıncalı Amiral,</span> s. 118.)</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-58-backlink" id="footnote-225-58">58</a> <span>Fethullah Gülen-İsrail ilişkisi ayrı bir kitap çalışması olabilir. Örneğin, Mart 1998’de</span> <span>Türkiye gelen</span> <span>59 kişilik Amerikan Yahudi Örgütleri Başkanları Konferansı (AYÖBK) Heyeti, Başbakan Mesut Yılmaz, Dışişleri Bakanı İsmail Cem’den sonra 10 Mart’ta</span> <span>Fethullah Gülen ile de görüştü! Bu görüşmede</span> <span>Fethullah Gülen’in kitaplarının</span> <span>ABD’nin en etkili Yahudi Lobisi olan ADL (Anti-Defamation League) tarafından bastırıldığı ortaya çıktı.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-59-backlink" id="footnote-225-59">59</a> AKP Tanıtım ve Medya Başkanlığı, <span class="char-style-override-12">Erdoğan’ın Konuşmalarından Seçmeler</span>, s. 110.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-60-backlink" id="footnote-225-60">60</a> <span class="char-style-override-12">Milliyet</span>, 28 Şubat 2013’te PKK lideri Abdullah Öcalan ile BDP heyetinin görüşmesini “İmralı Zabıtları” manşetiyle verdi. Başbakan Erdoğan, bu sızıntıya çok öfkelendi; sermayesini büyütmek maksadıyla medyaya girip <span class="char-style-override-12">Milliyet</span> ve <span class="char-style-override-12">Vatan</span> gazetelerini satın alan Erdoğan Demirören’e telefonda çok ağır sözler sarfederek ağlamasına neden oldu. Başbakan’ın isteğiyle Genel Yayın Yönetmeni Derya Sazak, köşe yazarı Hasan Cemal gazeteden ayrılmak zorunda kaldılar.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-61-backlink" id="footnote-225-61">61</a> 22.9.2011, Odatv.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-62-backlink" id="footnote-225-62">62</a> <span>Polislerin</span> <span>ABD “macerasını”</span> <span class="char-style-override-12">Bu Dinciler O Müslümanlara Benzemiyor</span> <span>kitabımda ayrıntılı yazdığım için burada özet geçtim.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-63-backlink" id="footnote-225-63">63</a> <span>Kişisel internet sitesinde biyografisini şöyle yazdı: 1997 yılında Polis Akade-misi’nden mezun oldu. Emniyet Genel Müdürlüğü, Terörle Mücadele Daire Başkanlığı’nda çalıştı. Kanada’nın Toronto kentine dil eğitimi için gitti. Burada bir yıl kaldı.</span> <span>ABD’de; “John Jay College of Criminal Justice” ve “The Center on Terrorism” bünyesinde, terör eğitimi aldı. Utah Üniversitesi’nde “Kürt Siyasal Kimliğinin Dönüşümü: Modernleşme, Demokratikleşme ve Globalleşmenin Etkisi” konulu doktora tezi yazdı. (</span><span>Odatv’nin yazdığı haberlerin ardından 7 yıl sonra</span> <span>Türkiye’ye geldi.) Emniyet Genel Müdürlüğü’ndeki görevinden istifa etti. Washington DC’de bulunan Jamestown Foundation adlı düşünce kuruluşu analisti.</span> <span class="char-style-override-12">Taraf</span> <span>gazetesi ve</span> <span class="char-style-override-12">Today’s</span> <span class="char-style-override-12">Zaman</span> <span>gazeteleri köşe yazarı.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-64-backlink" id="footnote-225-64">64</a> <span>İsmet Berkan,</span> <span class="char-style-override-12">Radikal</span> <span>gazetesi genel yayın yönetmeniydi... Ortada iddianame yokken, 4-11 Nisan 2008’de</span> <span class="char-style-override-12">Radikal</span> <span>gazetesinde yedi bölüm “</span><span>Ergenekon’un Yakın Tarihi”ni yazdı. Bugün net olarak ortaya çıktı ki, yazdıkları tümüyle yalandı. Bu gelmekte olan darbe öyle tehlikeliydi ki, diğer darbelerle kıyaslanamazdı bile. Bitmedi. İddianamenin temelini oluşturan; “Kızıl Elma Koalisyonu” iddiasını ilk İsmet Berkan ortaya attı. Dört yıl sonra Kızıl Elma yalanı ortaya çıkınca, “Bunu ben uydurdum, şaka yapmıştım” dedi. (19.3.2011) Hangisini yazayım; Danıştay Katliamı sonrası</span> <span class="char-style-override-12">Radikal</span><span>’de, yapılan saldırının darbe amaçlı olduğu manşetlerini attı.</span> <span>Silivri Cezaevi’nde bugün pankreasla boğuşan Kıbrıs Savaşı’nın yiğit komutanı Yüzbaşı Muzaffer Tekin, “İşte Kızıl Elmacı” denilerek yaşarken ölüme mahkûm ettirildi. (22.5.2006)</span></p>

          <p class="dipnot"><span>Ümraniye’de sözde bulunan bombalar ile</span> <span class="char-style-override-12">Cumhuriyet</span> <span>gazetesine atılan bombaların aynı olduğu yalanı yazıldı. (30.6.2007) Cenazesini belediyenin kaldırdığı Kuddusi Okkır’ı</span> <span>Ergenekon’un finansörü ilan ettiler. (21-30 Haziran 2007) Uğur Mumcu cinayeti aydınlanmıştı; Veli Küçük öldürtmüştü. (28.3.2008)</span></p>

          <p class="dipnot"><span>“MİT,</span> <span>Ergenekon’a ikna oldu” palavrasını yazdı. (3.8.2008) Sadece bir kez...</span></p>

          <p class="dipnot"><span>Cemaatçi gazeteler “</span><span>Ergenekon Şeması”nı yayınlayınca İsmet Berkan itiraz etti; “sulandırmayın” dedi. (8.1.2009) Çünkü o şemada patronu Aydın Doğan’ın da adı vardı! Oysa kendisi</span> <span>Abdullah Gül’e dayanarak bir yıl önce yazmıştı: “Tutuklamalar hep o şemadaki isimler.” (24.1.2008)</span></p>

          <p class="dipnot"><span>Ahmet Altan-Yasemin Çongar yönetimindeki</span> <span class="char-style-override-12">Taraf</span> <span>gibi, İsmet Berkan’ın yönetimindeki</span> <span class="char-style-override-12">Radikal</span> <span>kamuoyunu yönlendirmek için neler yapmadı ki... Manşetten, İbrahim Şahin ile Fatma Cengiz gibi iki akıl fukarasını Genelkurmay’la ilişkili gösterdi (11-12 Şubat 2009). Sonra her daim yaptığı gibi, özür diledi. Medyada kendisinden “</span><span>Ergenekon uzmanı” olarak bahsedildi. Sonuçta demem o ki; kendilerini gazeteci olarak gösterdiler ama yaptıkları ortada. Üstelik bunu kendisi yazdı: “Gazetecilik işi çok basit bir prensibe dayalıdır; yazdığınız her satırın doğru olması prensibine...”</span></p>
        </div>
      </div>
    </div>
  </div>
</body>
</html>
