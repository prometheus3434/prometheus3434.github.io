<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>7-3.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x7-3.html" xml:lang="tr-TR">
    <div class="Basic-Text-Frame">
      <p class="anabaslik-1" id="toc_marker-5">Bölüm: 4</p>

      <p class="arabaslik-orta">ŞEYHİ ÖLDÜ CEMAAT’İN ELİNE DÜŞTÜ</p>

      <p class="paragraf-2">ABD, 1946-1970 sürecinde ekonomik açıdan “altın çağ” yaşadı. Ancak 1970’lerin başındaki petrol krizi ve Vietnam bozgunu ekonomisini yapısal bir krize soktu. Yeni bir iktisadi ve dolayısıyla toplumsal düzene ihtiyaç duydu: Neoliberalizm.</p>

      <p class="paragraf-2">Ama korkuyorlardı, çünkü “yeni” diye “yutturulacak” sistem 1929’daki dünya ekonomik krizinde bozguna uğrayan sistemdi. Yeni filan değildi. Bu nedenle...</p>

      <p class="paragraf-2">Latin Amerika ülkesi Şili laboratuvar olarak seçildi.</p>

      <p class="paragraf-2">Halkın oylarıyla iktidara gelmiş Salvador Allende, 11 Eylül 1973’te faşist General Pinochet’nin askeri darbesiyle yıkıldı.</p>

      <p class="paragraf-2">Pinochet’nin ekonomik danışmanlığına neoliberal M. Friedman getirildi. Pinochet’nin “ekonomi prensleri” ise Friedman’la aynı ekolden gelen Chicago Okulu’ndan mezun Şilililer idi.</p>

      <p class="paragraf-2">Yedi yıl sonra Türkiye’de de yaşama geçirecekleri yapıyı ilk kez Şili’de “yeni ekonomik sistem” diye denediler...</p>

      <p class="paragraf-2">Neler mi yaptılar?</p>

      <p class="paragraf-2">Hepsini siz de yaşadınız aslında...</p>

      <p class="paragraf-2">Şili sosyal devletine son verdiler.</p>

      <p class="paragraf-2">Eğitimden sağlığa her şeyi paralı yaptılar. Şili pazarı ardına kadar yabancı sermayeye açıldı.</p>

      <p class="paragraf-2">Özelleştirme yapılarak tüm ekonomik işletmeler satıldı.</p>

      <p class="paragraf-2">Başta tarım olmak üzere üretimi azaltıp ithalatı artırdılar.</p>

      <p class="paragraf-2">Maaş ve ücretleri dondurdular ve buna rağmen vergileri çalışanların sırtına yüklediler.</p>

      <p class="paragraf-2">Sistem tamamen finansa dayalıydı; yani tanrı dolardı.</p>

      <p class="paragraf-2">Bunu “Faiz... Şu anda bunu tehir ediyoruz. Ama kaldırmaktan vazgeçmiş değiliz,” diyen Erdoğan’a yaptırdılar. (6 Ekim 1997, <span class="char-style-override-12">Yeni</span> <span class="char-style-override-12">Şafak</span>)</p>

      <p class="paragraf-2">Halkın arzuları, hayalleri körüklendi, tüketime yönlendirildi. Kredi kartı limitine göre insanlar saygı görmeye başladı!</p>

      <p class="paragraf-2">Bu arada “aman döviz, aman borsa” diyen ekonomistler halkı kandırmaya başladı.</p>

      <p class="paragraf-2">“Kemerleri sıkın, sonra her şey güzel olacak!”</p>

      <p class="paragraf-2">Kimse olup bitene ses çıkaramadı...</p>

      <p class="paragraf-2">Çıkaranları işkenceler, hapisler ya da faili meçhul cinayetler bekliyordu.</p>

      <p class="paragraf-2">Aslında zaten askeri darbe ortalıkta baş kaldıracak kimseyi bırakmamıştı. “Piyasa baskılardan kurtulmalıdır” diyen liberallerin yardımıyla darbeciler sendikaları yok ettiler.</p>

      <p class="paragraf-2">Toplumsal muhalefet; feministler, çevreciler, eşcinseller, yeşiller, hayvan haklarını savunanlar gibi küçük gruplara bölündü. Etnik ayrılıklar gündeme getirildi.</p>

      <p class="paragraf-2">Neoliberal değerleri savunanlar, –büyük maaşlar karşılığı– gazetelerde yazdırılıp, televizyonlara çıkarıldı. Bunlar, halkı ezen bu iktisadi planı “devrim” diye yutturdular.</p>

      <p class="paragraf-2">Oyun çok büyüktü; bu “ekonomik devrimin” mucidi F. Hayek’e 1974’te; darbeci General Pinochet’nin danışmanı M. Friedman’a 1976’da, Chicago Okulu’ndan G. Stigler’e 1982’de, R. Coase’ye 1991’de ve G. Becker’e 1992’de Nobel Ödülü verildi! Bu“filmin” senaryo yazarları hep Nobel ödülü aldı!</p>

      <p class="bos"></p>

      <p class="paragraf-2">Bir kitaptan bahsetmeliyim:</p>

      <p class="paragraf-2"><span class="char-style-override-12">Economists And The Powerful-Convenient Theories, Distorted Facts, Ample Awards</span> (İktisatçılar ve Güç Sahipleri-Elverişli Teoriler, Çarpıtılmış Gerçekler, Büyük Mükâfatlar)</p>

      <p class="paragraf-2">Kitap 2012’de Londra’da yayımlandı.</p>

      <p class="paragraf-2">Norbert Haring ve Niall Douglas kitaplarında şunu yazdı:</p>

      <p class="paragraf-2">CIA güdümündeki (Rand Corporation, Ford Foundation gibi) düşünce kuruluşları bir dizi ekonomisti finanse ederek piyasayı istedikleri gibi manipüle ediyordu. Bu ekonomistlere yüksek maaşlarla medyada büyük olanaklar sağlanıyor; köşe yazarı ve televizyon kanallarında yorumcu yapılıyorlardı.</p>

      <p class="paragraf-2">İngiliz yazarlara göre, iktisatçılar artık biliminsanı olmaktan çıkarılmış; birer ideolog yapılmıştı. Bunlar laf kalabalığıyla gerçeklerin üzerini örtüyor ve krizleri gözlerden uzak tutuyordu.</p>

      <p class="paragraf-2">İnsan ister istemez bizde adı, “televoleci”ye çıkmış ekranlardaki iktisatçıları anımsıyor; onlar hep “güllük gülistanlık” bir Türkiye’den bahsettiler.</p>

      <p class="paragraf-2"><span class="char-style-override-12">Sözcü</span> gazetesi gibi sadece bir avuç gazete ve televizyon gelen krizden bahsetti.</p>

      <p class="paragraf-2">Merkez ve yandaş medya açıkça yalan yazdı, konuştu. Bunun karşılığında nerelerden maaş aldılar, nereden ödül kazandılar?</p>

      <p class="paragraf-2">Norbert Haring ve Niall Douglas’a göre, bugüne kadar CIA ve Pentagon ile çalışan 36 iktisatçı Nobel ödülü kazandı!</p>

      <p class="bos"></p>

      <p class="paragraf-2">Adına “ekonomik devrim” denen bu “film” Türkiye’ye Tur-gut Özal ve 24 Ocak 1980 kararlarıyla geldi; 12 Eylül askeri darbesiyle gösterime sokuldu.</p>

      <p class="paragraf-2">12 Eylül’e pek bu açılardan bakılmadı. Örneğin, Pakistan’da kamulaştırma yapan Zülfikar Ali Butto’yu darbeyle düşüren ve neoliberal politikaları hayata geçiren Ziya Ül Hak ile Kenan Evren’in kardeş yapılması tesadüf olabilir mi?</p>

      <p class="paragraf-2">Fakir çocuklara bedava süt verilmesini kaldırdığı için İngiltere’de “Süt hırsızı” denen Margaret Thatcher, dünyaya “demir leydi” diye yutturuldu. Kovboy Ronald Reagan’dan “efsanevi başkan” yaratıldı!</p>

      <p class="paragraf-2">Bizde Turgut Özal’a “devrimci” diye methiyeler düzüldü...</p>

      <p class="paragraf-2">Evet, Türkiye yeni bir döneme giriyordu...</p>

      <p class="paragraf-2">Zamanı gelecek ve ne diyecekti Erdoğan:</p>

      <p class="paragraf-2">“Türkiye’yi pazarlıyorum. Bizim için verilecek para önemlidir. Her şeyi pazarlar satarız, parayı veren düdüğü çalar.” Neyse o yıllara çok var...</p>

      <p class="paragraf-2">Erdoğan’ın 26 yaşındaki günlerine dönelim...</p>

      <p class="bos"></p>

      <p class="paragraf-2">Erdoğan yıllar sonra 22 Şubat 2003 tarininde NTV’deki programda şöyle diyecekti: “Tam değişmiştim, 12 Eylül patladı!”</p>

      <p class="paragraf-2">Dava arkadaşı, bu dönemin AKP milletvekili Mehmet Metiner, Erdoğan’ı yalanlıyor:</p>

      <p class="paragraf-2">“1980’li yıllar... Tayyip Erdoğan Refah Partisi’nin İstanbul İl Başkanı. Henüz hiç kimsenin RP’ye rağbet etmediği yıllar. Çok sıkıntılı ve azimli bir siyasi çalışma dönemi. Genç, inançlı ve hırslı bir politikacı. Politika onun için bir araç elbet. ‘İslami devlet’e giden yolda sevap kazandıran bir uğraş sadece. Referansı bütünüyle İslam olan Erdoğan, günah olduğu için kadın eli sıkmıyor, kahvehanede oturan insanlara selam vermenin caiz olmadığına inanıyor, kadınların siyasal çalışmalar içinde erkeklerle bir arada bulunmalarını günah sayıyor. 80’li yılların sonlarına doğru kadınların siyasal çalışmalar içinde yer almasına kerhen razı olan Erdoğan, kadınların da tıpkı erkekler gibi seçme ve seçilme haklarının bulunduğuna dair yaptığımız tartışmalarda, ‘seçme hakkı olabilir ama seçilme hakkı asla’ deyip ayak direyenlerin safında bulunuyordu.” (<span class="char-style-override-12">Yemyeşil Şeriat Bembeyaz Demokrasi</span>, s. 409-410)</p>

      <p class="bos"></p>

      <p class="paragraf-2">Doğru, Erdoğan’ın kafası karışıktı:</p>

      <p class="paragraf-2">Demokrasi mi kendini İslami bir anlayışa; yoksa İslami anlayış mı kendini demokrasiye uyarlayacaktı?</p>

      <p class="paragraf-2">Bireyin günlük kültürel yaşamında, iktisatta ve siyasette İslam ne derece rol oynayacaktı?</p>

      <p class="paragraf-2">Kadın olgusu kafasındaki birincil sorundu...</p>

      <p class="paragraf-2">Bırakın 1980’li yılların başını, 1980’li yılların sonunda bile Erdoğan “kadın sorununu” kafasında çözememişti.</p>

      <p class="bos"></p>

      <p class="paragraf-2">Yıl: 1989</p>

      <p class="paragraf-2">Yer: Sakarya/Adapazarı, Kristal Düğün Salonu...</p>

      <p class="paragraf-2">Bir turizm firması “Doğum Kontrolü ve Türkiye” adı altında konferans düzenledi.</p>

      <p class="paragraf-2">Konuşmacı Refah Partisi’nin Beyoğlu İlçe Başkanı Recep Tayyip Erdoğan. İktidara geldiklerinde kürtaja son vereceklerini açıklamasıyla, birçok kadın “Siz bizim vücudumuza karışamazsınız” diye kürsüyü işgal etti. Tartışmalar üzerine Erdoğan kürsüden inmek zorunda kaldı.</p>

      <p class="paragraf-2">Erdoğan’ın kürtaj karşıtlığının sebebi kuşkusuz dini referanslarıydı.</p>

      <p class="paragraf-2">Kadınlar...</p>

      <p class="paragraf-2">İslami harekette en çok tartışılan “mesele”!</p>

      <p class="paragraf-2">Öyle ki...</p>

      <p class="paragraf-2">MNP’de üye kabul edilmediler.</p>

      <p class="paragraf-2">MSP’de üye kabul edilmediler.</p>

      <p class="paragraf-2">1980’li yılların ilk yarısında sırada RP vardı: Kadınları üye kabul edecek miydi?</p>

      <p class="paragraf-2">Bugün AKP’nin örgütlerden sorumlu Genel Başkan Yardımcısı Ekrem Erdem anlatıyor. Yıl 1987...</p>

      <p class="paragraf-2">“Yalçın Özer diye bir arkadaşımız vardı. Onun vasıtasıyla komşularından birisinin evinde ev sohbeti düzenlemiştik. Sohbet bittiğinde ev sahibi arkadaşa üyelik teklifinde bulunduk. Adam teklifimizi kabul etmemek için bin dereden su getiriyor, nazlanıp duruyordu. Tam o sırada mutfaktan ‘Beni yazın’ diye bir ses geldi. Seslenen evin kızıydı. Doğrusu ‘kadınları üye yapmıyoruz’ demeye dilimiz varmadı; formu doldurtup, kızımızı üye yaptık. Ne var ki uzun süre üye kayıt defterine işleyip İl’e gönderemedik. Sonunda, ‘Biz gönderelim de ne yapılacağına İl Yönetimi karar versin’ dedik. Onlar da olumlu karşılayınca Şişli teşkilatı olarak ilk kadın üyemizi kaydetmiş olduk.” (<span class="char-style-override-12">Bir Liderin Doğuşu</span>, s. 44)</p>

      <p class="bos"></p>

      <p class="paragraf-2">Erdoğan “kadın konusunda” 1980’li yılların sonunda biraz olsun değişti. Neden “biraz” dediğimi yazacağım...</p>

      <p class="paragraf-2">Kadın üye meselesinin yaşandığı dönemde Erdoğan, RP İstanbul İl Örgütü’nün başındaydı. Sorun kolay halledilmedi.</p>

      <p class="paragraf-2">İl yönetiminde görevli Ali Güler ve Ahmet Ergün ile Abdurrahman Esmener’in evlerinde ardı ardına toplantılar yapıldı; Prof. Dr. Hayrettin Karaman, Prof. Dr. Bekir Topaloğlu, Prof. Dr. Faruk Başer davet edildi; “kadınların partiye üye olması” ve “parti çalışmalarına katılması” konusunda referans aldılar.</p>

      <p class="paragraf-2">Erdoğan parti içindeki tepkilere rağmen, İstanbul Üniversitesi Hukuk Fakültesi’ni yeni bitiren ve <span class="char-style-override-12">Teklif</span> dergisinin tek kadın yazarı olan, 22 yaşındaki Sibel Eraslan’a RP İstanbul İl Kadın Kolları’nı kurma görevini verdi. Yıl 1989 idi.</p>

      <p class="paragraf-2">1994 yılına kadar İstanbul’da 32 ilçede kadın kolları kuruldu. İstanbul’un 863 mahallesinden 805’inde kadın mahalle teşkilatı oluşturuldu. 1825 seçim sandığında 1587 kadın görevlendirildi.</p>

      <p class="paragraf-2">“Biraz” değişti dedim ya; bunun sebebi Erdoğan’da hiç bitmeyecek feminist düşmanlığıydı!</p>

      <p class="paragraf-2">Bak!</p>

      <p class="paragraf-2">Konu konuyu açıyor; yazmadan geçemeyeceğim...</p>

      <p class="paragraf-2">Çünkü konu Erdoğan’in dinsel gericiliği...</p>

      <p class="paragraf-2">Şöyle...</p>

      <p class="bos"></p>

      <p class="paragraf-2">Bizim Çorum İmam Hatip Okulu, Prof. Hayrettin Karaman, Prof. Süleyman Uludağ gibi bilgili ilahiyatçılar çıkarmasıyla ünlü. Süleyman Uludağ’ın, <span class="char-style-override-12">İslam Açısından Müzik ve Sema</span> adlı harika bir çalışması var. “Müzik haram mıdır değil midir” sorusuna doyurucu yanıtlar veriyor. Kuşkusuz bazı yobazların aksine müziğin haram olmadığını ayetlere, hadislere dayanarak açıklıyor. İslam’da müzik meselesinin Erdoğan’la ilgisi yok. Erdoğan müzik konusunda birçok partiliden ilerideydi. Öyle ki 1990’larda parti mitinglerinde müzik çalınması RP’de hayli tartışılmıştı. En sonunda, “Tamam ama Türkçe olsun” noktasında anlaşma sağlandı!</p>

      <p class="paragraf-2">Minik bir not yazayım: Erdoğan müzik kanalı MTV’ye verdiği röportajda ne dedi biliyor musunuz: “Frank Sinatra ile My Way’i söylemek isterdim!” (6 Temmuz 2005, <span class="char-style-override-12">Vatan</span>)</p>

      <p class="paragraf-2">Neyse, anlatmak istediğim bu değil; Kur’an-ı Kerim’in hangi müzik diliyle okunacağı konusuna değinmek istiyorum. Bunun Erdoğan’la çok ilgisi var...</p>

      <p class="bos"></p>

      <p class="paragraf-2">Erdoğan, vefat eden annesi Tenzile Erdoğan’ın ölümünün 40. günü nedeniyle Eyüp Sultan Camii’nde mevlid-i şerif okuttu. Kendisi de, <span class="char-style-override-18">“Tebareke” olarak bilinen Mülk Suresi’ni okudu.</span> Mevlit, caminin hoparlöründen dışarı verildiği için, Erdoğan’ın Kur’an-ı Kerim okumasını cami cemaati gibi çevredekiler de dinledi. Gelelim anlatmak istediğim asıl meseleye...</p>

      <p class="bos"></p>

      <p class="paragraf-2">Kur’an-ı Kerim Arapça olarak nazil oldu. Bu nedenle onu Arap dili müziği (lühun’ül Arap) ile okumak esas. Burada Arap dili müziğiyle okumaktan kasıt; Arapların uzun okudukları heceleri uzun, kısa okuduklarını kısa, kalın okuduklarını kalın, ince okuduklarını ince okumak; ses ve hecelerin telaffuz esaslarına riayet. Arapça olan bir metnin okunmasında, o dilin fonetiğinin esas alınmasından daha tabii bir şey olamaz.</p>

      <p class="paragraf-2">Ancak bu durum Türk ve Fars gibi Arap olmayan milletlerin Kur’an’ı kendi dil müzikleriyle okumamaları anlamına gelmiyor. Biliniyor ki, her milletin, Kur’an’ı kendi milli sesiyle okuması, onun tesirini artırıyor ve telkin gücünü kuvvetlendiriyor.</p>

      <p class="paragraf-2">Türkler öteden beri kendi gırtlak, ses ve dil müziğine uygun bir kıraat tarzına sahip oldu. “İstanbul kıraatı” denilen okuma şekli bunun tipik bir örneği. Bu tarza ‘Arap dili müziğiyle kıraat’ (lühun’ül-Arab) tabirine karşılık olmak üzere ‘Türk dili müziğiyle okumak’ (lühun’ül-etrak) deniyor.</p>

      <p class="paragraf-2">Prof. Süleyman Uludağ diyor ki; “Böylece, lühun’ül-etrak’la Kuran okunmasını engelleyen hadisin, Arap milliyetçileri ya da mutaassıpları tarafından uydurulduğu anlaşıldıktan sonra sahih ışığı altında Türk dili müziği ile Kuran okumanın tabii bir şey olduğu söylenebilir.”</p>

      <p class="bos"></p>

      <p class="paragraf-2">Bu konuda Hz. Muhammed’den de bir örnek olay veriyor:</p>

      <p class="paragraf-2">“Buhari, Müslim, Tirmizi, Ebu Davud, Nesai ve İbn-i Mace gibi hadis âlimleri tarafından rivayet edilen bir hadise göre, Hz. Ömer bir gün Hişam b. Hâkim’in namazdayken, Furkan Suresi’ni Resulullah’ın kendisine okuttuğu tarzdan tamamen başka bir şekilde okuduğunu görünce buna kızmış ve namazın bitmesini zor beklemişti. Namazı bitiren Hişam’ın yakasına sarılarak, ‘Sana bu kıraatı kim öğretti?’ diye sormuştu. Hişam’dan ‘Resulullah öğretti’ cevabını alınca, ‘Yalan söylüyorsun. Çünkü Resulullah bu sureyi bana senin okuduğun tarzdan başka bir şekilde okudu’ demiş; sonra da Hişam’ı elinden tutup Huzur-u Risalet’e getirerek durumu anlatmıştı.</p>

      <p class="paragraf-2">Resulullah evvela Hişam’a, ‘Oku ya Hişam’ demiş; Hişam’ın daha önce okuduğu tarzda Furkan Suresi’ni okuması üzerine Resulullah, ‘Doğru işte! Kuran tam böyle nazil oldu’ demiş. Sonra aynı sureyi Hz. Ömer’e okutmuş, o da aynı sureyi bildiği gibi ve Hişam’dan farklı bir şekilde okumuş, Resulullah ona da, ‘Bu da doğru, Kuran böyle de nazil oldu’ demiş ve sonra da şöyle söylemişti: ‘Şüphesiz ki, bu Kur’an yedi harf üzerine nazil oldu. Kolayınıza geleni ve dilediğinizi okuyunuz.’</p>

      <p class="paragraf-2">Çok güvenilir kaynaklar tarafından nakledilen bu hadis göstermektedir ki, Hz. Peygamber Müslümanların Kur’an-ı Kerim’i farklı şekillerde okumalarını tasvip etmiştir. Özbeöz Arap olan iki kişinin farklı okumalarını bile tasvip eden Hz. Peygamber şüphe yok ki, daha tabii olan milli sesler arasındaki ihtilafı hoş karşılayacak ve izalesi imkânsız bu farkların ortadan kaldırılmasını istemeyecekti.”</p>

      <p class="bos"></p>

      <p class="paragraf-2">Hz. Muhammed, her milletin Kur’an’ı kendi diliyle okuyup anlaması, etkilenmesine karşı çıkar mıydı?</p>

      <p class="paragraf-2">Türkçe ibadete “hayır” der miydi?</p>

      <p class="paragraf-2">Uzatmayıp bir örnekle noktalayayım...</p>

      <p class="paragraf-2">Kimsenin ağzından “Peygamber” sözcüğü düşmüyor ve onlar bilmiyorlar ki bu Farsça bir sözcük; zaten Kuran’da da yok. Arapçası “Resul”!</p>

      <p class="paragraf-2">Allah’ın dil ayrımı olabilir mi? Allah yarattığı tüm dilleri bilmez mi?</p>

      <p class="paragraf-2">Öyle olmasa buyruklarını tüm elçilerine anladıkları dilden gönderir miydi? Denir ya...</p>

      <p class="paragraf-2">“Kur’an-ı Kerim Mekke’de indi, Kahire’de okundu, İstanbul’da yazıldı.” Yani, Mısırlı hafızların Kur’an-ı Kerim’i en güzel “tilavet” edenler; İstanbullu hattatların ise Kur’an-ı Kerim’i hüsnühatla en güzel yazanlar olduğu ifade edilmek isteniyor. Doğru değildir. Bu nedenle bizim toprakta yaşayanlar “Arap özentisiyle” okuyorlar.</p>

      <p class="paragraf-2">Erdoğan Arap gırtlağıyla mı İstanbul gırtlağıyla mı okudu? Maalesef Arap gırtlağıyla...</p>

      <p class="paragraf-2">Bu nedenle...</p>

      <p class="paragraf-2">Bugün...</p>

      <p class="paragraf-2">Erdoğan’a “ibadetin dili Türkçe olsun” derseniz karşılığını çok sert alırsınız.</p>

      <p class="paragraf-2">Bu bölümde Erdoğan’ın askerliğini anlatacaktık; neolibe-ralizm’di, kadın’dı, Kur’an’ı okuma üslubu derken nerelere savrulduk. Dönelim Erdoğan’ın askerliğine...</p>

      <p class="bos"></p>

      <p class="paragraf-2">Tarih: 31 Mart 1982</p>

      <p class="paragraf-2">Erdoğan askere gitti.</p>

      <p class="paragraf-2">Gitmeye mecbur kaldı. Çünkü...</p>

      <p class="paragraf-2">12 Eylül 1980 Askeri Darbesi’nin hışmından korkuyordu.</p>

      <p class="paragraf-2">İstanbul çevresinde tanınan bir siyasal kimliğe sahipti; MSP’liydi. İstanbul’da partinin önde gelen genç isimlerinden biriydi.</p>

      <p class="paragraf-2">Korkmakta haksız değildi...</p>

      <p class="bos"></p>

      <p class="paragraf-2">Askeri darbe, 650 bin kişiyi gözaltına aldı. 48 kişiyi idam etti. 177 kişi işkencede öldü. 14 bin kişi canlarını kurtarmak için yurtdışına kaçtı ve vatandaşlıktan çıkarıldı. 210 bin dava açıldı.</p>

      <p class="paragraf-2">Cezaevine atılanlar arasında Erdoğan’ın lideri Erbakan ve parti yöneticileri vardı. Parti kapatılmıştı.</p>

      <p class="paragraf-2">Korku her yanı sarmıştı; bilinir ki...</p>

      <p class="paragraf-2">En büyük tehlike korku’dur.</p>

      <p class="paragraf-2">Korku, aklın durmasıdır.</p>

      <p class="paragraf-2">Korku, insanın o zamana kadar biriktirdiklerini de siler, yok eder. Kişiliği kemirir; insanı nesne/kul yapar.</p>

      <p class="paragraf-2">Korku kayıp’tır... Korku nefret’tir... Korku sığ’lıktır.</p>

      <p class="paragraf-2">Korku bulaşıcıdır...</p>

      <p class="bos"></p>

      <p class="paragraf-2">Erdoğan askerliği güvenli buldu.</p>

      <p class="paragraf-2">Çünkü...</p>

      <p class="paragraf-2">Korkuyordu...</p>

      <p class="paragraf-2">MSP İstanbul Gençlik Kolları Başkanı’ydı...</p>

      <p class="paragraf-2">Daha önce gözaltına alınmıştı...</p>

      <p class="paragraf-2">“İşkence” görmüştü! Bu “gerçeği” yıllar sonra “öğrendik!”</p>

      <p class="paragraf-2">Erdoğan, 5 Şubat 2011’de konuk ettiği “Cumartesi Anneleri”ne açıkladı.</p>

      <p class="paragraf-2">Medyaya kapalı toplantıda konuşulanları Kadriye Ceylan anlattı:</p>

      <p class="paragraf-2">“Kendisinin 1979 yılında, öldürülen iki arkadaşının cenazesine katıldığı için gözaltına alındığını ve bir gece Metris’te kaldığını söyleyip orada gördüğü işkenceyi anlattı. Başbakan’ın ayaklarını, dizlerine kadar buzlu su olan bir kovada saatlerce tutmuşlar. Hücreleri de çok soğukmuş. Çıkarıldıktan sonra eroin bağımlılarının odasına alıyorlarmış ve onların odası çok sıcakmış.”</p>

      <p class="bos"></p>

      <p class="paragraf-2">O dönem <span class="char-style-override-12">Star</span> yazarı olan Mehmet Metiner 11 Kasım 2010 tarihli köşesinde bakın ne yazdı:</p>

      <p class="paragraf-2">“Geçenlerde <span class="char-style-override-12">Hürriyet</span> gazetesi Başbakan Recep Tayyip Erdoğan’ın 12 Eylül öncesine ait bir hatırasını manşetten verince belleğim beni o günlere götürdü. <span class="char-style-override-12">Hürriyet</span>’in Hüseyin Besli ve Ömer Özbay’ın beraberce kaleme aldığı kitaptan alıntılayarak verdikleri haberde Erdoğan’ın bir gece kaldığı Metris Cezaevi’nde kendisine çorba ikram ettiği için işkenceden geçirilen Adanalı bir askeri sonradan arayıp bulduğu ve Başbakan olduktan sonra da vefasını gösterdiği anlatılıyor.</p>

      <p class="paragraf-2">Doğrudur, Başbakan Erdoğan’ın vefa duygusu tahminlerin ötesinde çok güçlüdür. Kendisine hayatının herhangi bir evresinde şu veya bu şekilde katkısı bulunmuş herkese karşı her zaman sahiplenici bir konumda olmuştur. Benim de 19 yaşında bir militan genç olarak içinde bulunduğum o gözaltı olayı <span class="char-style-override-12">Yemyeşil Şeriat Bembeyaz Demokrasi</span> adlı kitabımda uzun uzadıya anlatılır. Başbakan Erdoğan’ın ‘korsan gösteri’de yakalanıp götürüldüğü Metris’te ben de vardım. Ben de bir gece konakladıktan sonra salıverilenlerdendim.”</p>

      <p class="bos"></p>

      <p class="paragraf-2">Bir yanlışlık olmalı...</p>

      <p class="paragraf-2">Metris Cezaevi 17 Nisan 1981 tarihinde açıldı.</p>

      <p class="paragraf-2">Yani 1979 yılında Erdoğan’ın Metris’te olması mümkün değil.</p>

      <p class="paragraf-2">Ayrıca...</p>

      <p class="paragraf-2">Ne Mehmet Metiner’in ilgili kitabında, ne de Hüseyin Besli ve Ömer Özbay’ın beraber kaleme aldığı <span class="char-style-override-12">Bir Liderin Doğuşu</span> kitabında “işkenceden” bahsediliyor!</p>

      <p class="paragraf-2">Metiner, “Davutpaşa Kışlası’na götürüldük. Hepimiz bir koğuşa yerleştirildik. Hiçbirimize kötü muamele yapılmadı. İfadelerimiz alındı. Ertesi gün hepimiz salıverildik” diyor.</p>

      <p class="paragraf-2">Bir parantez açmalıyım: Erdoğan “Metris dedi” diye, Metiner köşesinde ne yazdı biliyor musunuz: “Ben kitabımda Davutpaşa diye yazmışım. Başbakan ise Metris diye belirtiyor. Başbakan Erdoğan’ın ifadesi daha doğru, çünkü ben o tarihlerde İstanbul’da yaşayan biri değildim. Aklımda Davutpaşa diye kaldığı için öyle yazıvermişim. Yeni baskıda düzeltirim artık.”</p>

      <p class="paragraf-2">Ayıp. Çok mu zor Adalet Bakanlığı internet sitesine girip Metris Cezaevi’nin ne zaman açıldığını bulmak! “Erdoğan’ın kulu bunlar”, deyince kızıyorlar. Böyle böyle AKP milletvekili oldular! Neyse.</p>

      <p class="paragraf-2">Sonuçta, işkence yoktu. Sadece...</p>

      <p class="paragraf-2">Erdoğan’ın “Cumartesi Anneleri”ni kabul ederken Türkiye’de yaşanmış acıların tümüne birden sahip çıkan, “Ben de ‘öteki’ görülüp işkence gördüm, yani içinizden biriyim!” kurnazlığı vardı.</p>

      <p class="paragraf-2">Ve ayrıca, devlet kayıtlarına göre olay; 3 Haziran 1980’de Fatih İlçesi Kıztaşı Caddesi’nde olmuştu. Yani 1979 değildi. Gözaltına alınan kişi sayısı ise sadece beş’ti! Suçları ise, slogan atmaktı!..</p>

      <p class="paragraf-2">Hayatlarında hep bir abartı var...</p>

      <p class="paragraf-2">Ve biz düzeltmek için kitap yazıyoruz!</p>

      <p class="bos"></p>

      <p class="paragraf-2">Evet, Erdoğan 12 Eylül Askeri Darbesi’nin hışmına uğramaktan korkuyordu. Ailesi yoksuldu. Üç çocuğu vardı. Cezaevine düşerse onlara kim bakardı? Cezaevine girdiğinde ailesine bakacak tek kişi, tornacılık yapan Mustafa Erdoğan olacaktı. Ve onun ücreti bu kadar canı doyurmaya yetmezdi. Eskisi gibi yardımlaşma da kalmamıştı; herkes korkuyordu.</p>

      <p class="paragraf-2">Erdoğan’ın korkusunun asıl sebebi ekonomikti.</p>

      <p class="paragraf-2">Gözaltına alınmayı bekliyordu...</p>

      <p class="paragraf-2">Çünkü darbenin lideri Kenan Evren sıklıkla, MSP’nin 6 Eylül 1980’de Konya’da yaptığı “Kudüs’ü Kurtarma Mitingi”nden bahsediyordu. İstiklal Marşı söylenirken Akıncılar yere oturmuş; “ezan sesi duymak istiyoruz” demişti. “Dinsiz Devlet Yıkılacak Elbet”, “Şeriat Gelecek Gözyaşı Dinecek”, “Şeriat İslam’dır Anayasa Kur’an’dır”, “Komutan Erbakan Akıncı Asker”, “Yaşasın İslam Devleti Kavgamız”, “Vur De Vuralım Öl De Ölelim” sloganları atılmıştı.</p>

      <p class="paragraf-2">Erdoğan da Konya’daki yürüyüşteydi. Binlerce insan vardı, pek dikkat çekmediğini düşünüyordu. Düşünceleri gidip geliyordu; ya polis kamerasında görüntüsü varsa?</p>

      <p class="paragraf-2">Ayrıca...</p>

      <p class="paragraf-2">Asıl korktuğu İstanbul’daki toplantılardı.</p>

      <p class="paragraf-2">11 Mayıs 1980’de Şişli Gençlik Kolları Kongresi’nde yaptığı konuşmada, “Cihad takatın son noktasına kadardır. Attığımız her adımın bir karşılığı vardır. Günümüzde Haçlı zihniyeti eskiye oranla daha modernize edilmiş şekilde karşımızdadır. AET, IMF, OECD bunların örnekleridir. Bu itibarla Milli Selamet gençliği küfre karşı yılmadan mücadele edecektir,” demişti...</p>

      <p class="paragraf-2">MSP’nin diğer ilçe kongrelerinde de benzer konuşmalar yapmıştı.</p>

      <p class="paragraf-2">29 Mayıs’ta İstanbul’un fethini kutlamak için Spor ve Sergi Sarayı’nda düzenlenen toplantıda salonu dolduran gençleri “göreve hazır kurtarıcı asker” olarak tanımlamıştı.</p>

      <p class="paragraf-2">Erdoğan’ın bu tür sözleri İslamcı dergilerde yer almıştı.</p>

      <p class="paragraf-2">Evet bekliyordu; her an kapısını askerler çalabilirdi.</p>

      <p class="paragraf-2">Hele...</p>

      <p class="paragraf-2">İstanbul’da birlikte mücadele verdiği, <span class="char-style-override-12">Tevhid</span> dergisini çıkaran Yılmaz Yalçıner’in, iki arkadaşıyla birlikte, 14 Ekim 1980’de Tahran’a götürmek amacıyla Diyarbakır uçağını kaçırmaya teşebbüs etmesi ve yakalanması bardağı taşırmıştı. (Yalçıner uçağı ele geçirince, ilk önce “artık burada şeriat yasaları geçerlidir, kadınlar başını örtsün” demiş ve başta hostesler olmak üzere kadınların başını peçetelerle örttürmüştü!)</p>

      <p class="bos"></p>

      <p class="paragraf-2">Erdoğan, 12 Eylül Darbesi’nin eline “delil” vermemek için evindeki İslamcı dergileri ve kitapları yaktı. Evde kitap olarak sadece Kur’an-ı Kerim kaldı. Kutsal kitabın varlığından tedirgin olmadı; çünkü darbenin lideri Evren konuşmalarında sürekli ayetlerden bahsediyordu!</p>

      <p class="paragraf-2">Erdoğan özellikle bir dönem kendisini parlatan <span class="char-style-override-12">Sebil</span> dergilerini yakmayı zor kabullendi. Ama mecburdu. Dergide Hicret’in 1400. yıldönümü nedeniyle çok kişiye gönderdiği “Hicret’e Hazır mıyız?” başlıklı tebrik mesajı yayınlanmıştı.</p>

      <p class="paragraf-2">Şöyle diyordu:</p>

      <p class="paragraf-2">“Hicret; zulmetten nur’a geçişin fiili tezahürüdür.</p>

      <p class="paragraf-2"><span>Hicret; mal-mülk, ana-baba, çoluk-çocuk ve bütün dünya nimetlerini bir kenara iterek</span> <span>HAKK’a vasıl olma yolculuğuna çıkıştır.</span></p>

      <p class="paragraf-2">Hicret; kavmiyetçiliğin, ırkçılığın, putçuluğun ve bütün beşeri sistemlerin yıkılışıdır.</p>

      <p class="paragraf-2">Hicret; Batılıları tasfiye hareketidir.</p>

      <p class="paragraf-2">Hicret; belli bir imana kavuşmanın ifadesidir. Biz neyiz, ne haldeyiz, ne istiyoruz? İnancımızı yaşayamıyoruz. Dolayısıyla inancımızın gereğini yerine getirmek istiyoruz. ‘Mutlak fikri’ hayatımıza hâkim kılmak ve onu yaşatmak istiyoruz. O halde Hicret’e hazır mıyız?</p>

      <p class="paragraf-2">Duhulüyle müşerref olduğumuz 1400. Hicri yılınızı tebrik eder, Cenab-ı Hak’tan İslam Âlemi’nin saadet ve selametine vesile olmasını niyaz ederiz.” (10 Aralık 1979, <span class="char-style-override-12">Sebil</span>)</p>

      <p class="bos"></p>

      <p class="paragraf-2">Evdeki <span class="char-style-override-12">Sebil</span> dergilerini nasıl yakmasın, sahibi Kadir Mısıroğlu bile yurtdışına kaçmıştı...</p>

      <p class="bos"></p>

      <p class="paragraf-2">26 yaşındaki Erdoğan hapse girmekten korkuyordu.</p>

      <p class="paragraf-2">Ya solcu olsaydı?</p>

      <p class="paragraf-2">Öyle ya, dillerinde hep aynı nakarat vardı: “Ceberut Kemalist dikta bizi ezdi, inancımızı bile öğrenemedik. O Jandarma yok mu o Jandarma, bize neler yaptı neler!”</p>

      <p class="paragraf-2">Yazmak zorundayım. Sadece bir çırpıda aklıma gelenleri yazmalıyım:</p>

      <p class="paragraf-2">Taylan Özgür’ü vurup öldürdüklerinde 21 yaşındaydı...</p>

      <p class="paragraf-2">Deniz Gezmiş’i astıklarında 25 yaşındaydı...</p>

      <p class="paragraf-2">Hüseyin İnan’ı astıklarında 23 yaşındaydı...</p>

      <p class="paragraf-2">Yusuf Aslan asıldığında 25 yaşındaydı...</p>

      <p class="paragraf-2">Mahir Çayan’ı vurup öldürdüklerinde 27 yaşındaydı...</p>

      <p class="paragraf-2">Sinan Cemgil’i vurup öldürdüklerinde 27 yaşındaydı...</p>

      <p class="paragraf-2">Kadir Manga’yı vurup öldürdüklerinde 24 yaşındaydı...</p>

      <p class="paragraf-2">Cihan Alptekin’i vurup öldürdüklerinde 25 yaşındaydı...</p>

      <p class="paragraf-2">Hüseyin Cevahir’i vurup öldürdüklerinde 26 yaşındaydı...</p>

      <p class="paragraf-2">Ulaş Bardakçı’yı vurup öldürdüklerinde 25 yaşındaydı...</p>

      <p class="paragraf-2">Ömer Ayna’yı vurup öldürdüklerinde 24 yaşındaydı..</p>

      <p class="paragraf-2">Koray Doğan’ı vurup öldürdüklerinde 25 yaşındaydı...</p>

      <p class="paragraf-2">Alpaslan Özdoğan’ı vurup öldürdüklerinde 26 yaşındaydı...</p>

      <p class="paragraf-2">İbrahim Kaypakkaya’yı işkenceyle öldürdüklerinde 24’ündeydi...</p>

      <p class="paragraf-2"><span>Ali Haydar Yıldız’ı işkenceyle öldürdüklerinde 20 yaşındaydı...</span></p>

      <p class="paragraf-2">12 Mart 1971 Askeri Darbesi öncesi bu katliamları yaptılar.</p>

      <p class="paragraf-2">12 Eylül 1980 Askeri Darbesi’nden sonra katliamlarına devam ettiler:</p>

      <p class="paragraf-2">Erdal Eren’i astıklarında 17 yaşındaydı...</p>

      <p class="paragraf-2">Necdet Adalı’yı astıklarında 22 yaşındaydı...</p>

      <p class="paragraf-2">Seyit Konuk’u astıklarında 22 yaşındaydı...</p>

      <p class="paragraf-2">Hıdır Aslan’ı astıklarında 26 yaşındaydı...</p>

      <p class="paragraf-2">Mustafa Özenç’i astıklarında 22 yaşındaydı...</p>

      <p class="paragraf-2">Veysel Güney’i astıklarında 24 yaşındaydı...</p>

      <p class="paragraf-2">İlyas Has’ı astıklarında 28 yaşındaydı...</p>

      <p class="paragraf-2">Serdar Soyergin’i astıklarında 22 yaşındaydı...</p>

      <p class="paragraf-2">Ahmet Saner’i astıklarında 22 yaşındaydı...</p>

      <p class="paragraf-2">Kadir Tandoğan’ı astıklarında 23 yaşındaydı...</p>

      <p class="paragraf-2">Erdoğan Yazgan’ı astıklarında 21 yaşındaydı...</p>

      <p class="paragraf-2">Hangisini yazayım?...</p>

      <p class="paragraf-2">Boşuna sormuyorum; “Bizi ezdiler” diyen Erdoğanlar aslında hiç ezilmedi; hep korundular.</p>

      <p class="paragraf-2">Ezilenler ise bir gün bile çıkıp “Bizi ezdiler, darağacında astılar” demedi. Kimseyle acı yarıştırmıyorum; ama bu ülkedeki devrimcilerin hakkını verin...</p>

      <p class="bos"></p>

      <p class="paragraf-2"><span>Erdoğan,</span> <span>12 Eylül Darbesi kendilerine dokunmadığı halde çok korktu; ve yedi yıldır bir türlü bitiremediği okulunu hemen bitirdi; askerlik şubesinin yolunu tuttu.</span></p>

      <p class="paragraf-2"><span>Korkmasına da pek gerek yoktu;</span> <span>MSP’nin siyasal kadroları cezaevindeydi ama yapmak istedikleri hayata geçiyordu. Darbeciler sadece okullara din derslerini zorunlu yapmadı. Aynı zamanda İmam Hatipli Erdoğanların çilesine de son verdi.</span> <span>İmam Hatip mezunlarının üniversitelerin herhangi bir bölümüne girebilmelerine izin veren yasayı çıkardılar.</span></p>

      <p class="paragraf-2"><span>Erdoğan yeni mezun olsa üniversiteye gitmek için fark derslerini verip</span> <span>Eyüp Lisesi’nden mezun olmasına gerek kalmayacaktı! Boşuna korkuyordu darbecilerden; fikirleri iktidardaydı.</span> <span>Atatürk bile “gardırop”a sıkıştırılmıştı...</span></p>

      <p class="bos"></p>

      <p class="paragraf-2"><span>Erdoğan acemiliğini</span> <span>Tuzla Yedeksubay Piyade Okulu’nda yaptı. Şanslıydı...</span></p>

      <p class="paragraf-2"><span>Tarih: 31 Temmuz 1983</span></p>

      <p class="paragraf-2"><span>Dört aylık acemilikten sonra çekilen kurada;</span> <span>Kâğıthane Hasdal’daki Üçüncü Kolordu Altıncı Piyade Tümeni, 77. Piyade Alayı A. Kh. Srv. Bl. çıktı!</span></p>

      <p class="paragraf-2">İETT’den sonra askerlikte de, yine kantin görevlisi oldu... Öyle ya “muhasebe” konusunda yüksekokul mezunuydu.</p>

      <p class="bos"></p>

      <p class="paragraf-2">Burada sizden izin istiyorum! Erdoğan’ın başbakanlığı döneminde hep gündeme getirilen bedelli askerlik konusuna değineceğim. Çünkü Erdoğan gözümüze baka baka, “Benim oğlum bedelli askerlik yapmayacak” dedi. Oysa Bilal Erdoğan bedelli askerlik yaparak, 21 gün kaldı Peygamber Ocağı’nda...</p>

      <p class="paragraf-2">Mesele Bilal Erdoğan’ın askerliği değil; Erdoğan iktidarıyla sinsice yapılan bir oyuna dikkatinizi çekmek istiyorum...</p>

      <p class="paragraf-2">Bu oyun sadece Ergenekon ve Balyoz üzerinden TSK’yı vurarak yapılmadı. Başka boyutu da var...</p>

      <p class="bos"></p>

      <p class="paragraf-2">Tarih: 23 Nisan 1920</p>

      <p class="paragraf-2">Büyük Millet Meclisi açıldı.</p>

      <p class="paragraf-2">Anadolu’daki işgal sürüyordu...</p>

      <p class="paragraf-2">Dinciler ayaklanmıştı...</p>

      <p class="paragraf-2">Padişah yanlısı Kuvay-ı İnzibatiye ulusal güçlere karşı harekete geçmişti...</p>

      <p class="paragraf-2">Doğu’da Ermeni isyanları ve işgalleri durmuyordu...</p>

      <p class="paragraf-2">İstanbul basını kin kusmaya devam ediyordu...</p>

      <p class="paragraf-2">Anadolu’da oluk oluk kan akıyordu...</p>

      <p class="paragraf-2">Ankara’daki ulusal güçlerin parası yoktu, silahı yoktu, yeteri kadar askeri yoktu...</p>

      <p class="paragraf-2">Bu koşullarda...</p>

      <p class="paragraf-2">Birinci Meclis’in açılmasının üzerinden daha henüz üç ay bile geçmemişken...</p>

      <p class="paragraf-2">Bazı milletvekilleri, bütçeye katkı amacıyla bedelli askerlik yasa tasarısını Meclis gündemine getirdi.</p>

      <p class="paragraf-2">Tasarıya göre, İslam olan ve olmayanların askerlik yapmama bedeli ilk altı ay için 200 lira, bir tüfek ve 100 fişek idi.</p>

      <p class="paragraf-2">Yasadan yararlanmak isteyenler, daha sonraki her altı ay için de 200 lira ödeyeceklerdi.</p>

      <p class="paragraf-2">Tasarıda bedelli parası konusunda İslam ve İslam olmayan arasında fark gözetilmemişti!</p>

      <p class="paragraf-2">Bu yasa tasarısı komisyonda ve Meclis Genel Kurulu’nda nasıl görüşüldü?..</p>

      <p class="bos"></p>

      <p class="paragraf-2"></p>

      <p class="paragraf-2">Tarih: 4 Temmuz 1920</p>

      <p class="paragraf-2">Uzun uzun Meclis gizli zabıtlarındaki konuşmaları yayımlamayacağım.</p>

      <p class="paragraf-2">Dediler ki, “bedel-i nakdiyi kabul etmek, millet arasında sınıf tefrik (ayrılıkçılık) eylemektir. Bütün milleti vazife-i vataniye ile tavzif ederek sevk etmek daha ziyade samimiyettir, daha ziyade kuvvet bahştir. Binaenaleyh bedel-i nakdiyi kabul etmekten ise, umumunu askerliğe tabi tutmak, umumunu icbar etmek daha muvafıktır.”</p>

      <p class="paragraf-2">Birinci Meclis Türk-Müslümanların bedelli askerlik yapıp yapmamasına çabuk karar verdi. “Köylü, parasını verip cepheye gitmeyen eşraf için savaşmak istemiyor” sözleri tartışmayı bitirdi.</p>

      <p class="paragraf-2">Mustafa Kemal’in fikri neydi?</p>

      <p class="bos"></p>

      <p class="paragraf-2">Mustafa Kemal, milli egemenlik düşüncesiyle modern demokrasi anlayışının temelini atan Jean-Jacques Rousseau’ya hayrandı.</p>

      <p class="paragraf-2">Birinci Meclis toplantılarında milletvekillerine Rousseau’nun yazdığı <span class="char-style-override-12">Toplumsal Sözleşme</span> kitabını okumasını sıklıkla önerdi.</p>

      <p class="paragraf-2">Fransız İhtilali’nin de temeli olan bu anlayış şöyle diyordu: Vatandaşlık ve eşitlik ilkesinin birincil maddesi, sınıf farkı gözetmeksizin herkesin askerlik yapmasıdır.</p>

      <p class="paragraf-2">“Halkın ordusu” deyiminin nereden geldiğini düşünüyorsunuz?</p>

      <p class="paragraf-2">Mali açıdan oldukça zorluklar çekilen kurtuluş yıllarında bile, Mustafa Kemal’in bedelli askerlik konusuna karşı tavır almasının sebebi bu olabilir mi? Kuvvetle muhtemeldir.</p>

      <p class="paragraf-2">Mustafa Kemal ve arkadaşlarının şu düşüncede olması şaşırtıcı olabilir mi:</p>

      <p class="paragraf-2">– Ordu, halkın ordusudur.</p>

      <p class="paragraf-2">– Bedelli askerlik, sınıf ayrımına yol açar.</p>

      <p class="paragraf-2">– Ne kadar paraya ihtiyacımız olursa olsun, vatandaşlarımız arasında zengin-yoksul ayrımı yapamayız.</p>

      <p class="paragraf-2">– Ülkesinin bağımsızlığı için herkes cepheye koşmalıdır.</p>

      <p class="paragraf-2">1920’lerin ulusal güçleri böyle düşündü.</p>

      <p class="paragraf-2">Bugün?</p>

      <p class="paragraf-2">Türkiye hâlâ bedelli asker alımlarını tartışıyor.</p>

      <p class="paragraf-2">Bazı gazeteciler, hukukçular 1927’de, Mustafa Kemal döneminde bedelli askerlik çıktığını iddia ediyor. 21.6.1927 tarihli 1111 sayılı Askerlik Kanunu’nda böyle bir madde göremedim. Sadece göçmenlerin, geldiği ülkelerde bedelli askerlik yaptılarsa, Türkiye’de de askerlik yapmış sayılacağına dair bir madde var. Herhalde bundan dolayı, “Atatürk döneminde bedelli askerlik vardı” sonucu çıkmaz!</p>

      <p class="paragraf-2">Batı destekli dinci-liberal ittifak, “peygamber ocağı”, “halkın ordusu” gibi anlayışları artık “köhnemiş” bulup yıkılması için elinden geleni yaptı/yapıyor.</p>

      <p class="bos"></p>

      <p class="paragraf-2">Erdoğan askerdi...</p>

      <p class="paragraf-2">Ama bir memur gibiydi. Yedeksubay olduğundan kışlada sadece mesai saatleri içinde kalıyordu. Akşam evine dönüyordu.</p>

      <p class="paragraf-2">Bu arada muhasebe işini de aksatmadan yürütüyordu. Hem askerlikten hem de gizlice şirketten maaş alıyordu. Eşi, üç çocuğu ve annesine bakmak zorundaydı; 1980’li yılların başında hayat pahalılaşmıştı.</p>

      <p class="paragraf-2">6 Kasım 1983 seçiminde asker olduğu için oy kullanamadı ama “muhafazakâr-demokrat” Turgut Özal’ı destekliyordu.</p>

      <p class="paragraf-2">Gece ya da hafta sonu evine gelen MSP’li arkadaşlarıyla siyasal gelişmeleri değerlendiriyorlardı. Hepsi vicdanlıydı o yıllar; hocaları Erbakan ve arkadaşlarının cezaevinden çıkmalarını sevinçle karşıladılar.</p>

      <p class="paragraf-2">Aslında...</p>

      <p class="paragraf-2">Şaşırtıcı bir gelişme vardı...</p>

      <p class="paragraf-2">Askeri darbe “okullara mecburi din dersi koymuştu”, “İmam Hatip okullarının sayısı rekor sayıda artırılmıştı”; “radyo ve televizyondan din programları yaptırılıyordu”...</p>

      <p class="paragraf-2">O dönemde....</p>

      <p class="paragraf-2">12 Eylül 1980 Askeri Darbesi’nin ardından, İslami çevrelerde dergiler dönemi başladı. Neredeyse her tarikatın, dergâhın, cemaatin dergisi vardı:</p>

      <p class="paragraf-2"><span class="char-style-override-12">Sızıntı</span>, <span class="char-style-override-12">Zafer</span> Fethullah Gülen Cemaati’nin dergileriydi.</p>

      <p class="paragraf-2"><span class="char-style-override-12">Altınoluk</span> Nakşibendi Erenköy Cemaati’nin dergisiydi.</p>

      <p class="paragraf-2"><span class="char-style-override-12">Öğüt</span>, <span class="char-style-override-12">İcmal</span> Kadiri Haydar Baş çevresinin çıkardığı dergilerdi.</p>

      <p class="paragraf-2"><span class="char-style-override-12">Köprü</span>, <span class="char-style-override-12">Bizim Aile</span> Mehmet Kutlular ekibinin çıkardığı dergilerdi.</p>

      <p class="paragraf-2"><span class="char-style-override-12">Fetih</span>, <span class="char-style-override-12">Genç Akademi</span> Süleymancıların dergileriydi.</p>

      <p class="paragraf-2"><span class="char-style-override-12">Dava</span> radikal Nurcuların dergisiydi.</p>

      <p class="paragraf-2"><span class="char-style-override-12">Girişim</span> radikal İslamcı Kürtlerin dergisiydi.</p>

      <p class="paragraf-2"><span class="char-style-override-12">Şehadet</span>, <span class="char-style-override-12">Tevhid</span> Hizbullah’ın dergileriydi.</p>

      <p class="paragraf-2"><span class="char-style-override-12">İktibas</span> tasavvuf karşıtı Ercüment Özkan çevresinin çıkardığı dergiydi.</p>

      <p class="paragraf-2"><span class="char-style-override-12">Rönesans</span> Adnan Oktar çevresinin dergisiydi.</p>

      <p class="paragraf-2"><span class="char-style-override-12">Kitap Dergisi</span>, <span class="char-style-override-12">Mavera</span> İslamcı edebiyatçıların dergileriydi.</p>

      <p class="paragraf-2"><span class="char-style-override-12">Hareket</span>, <span class="char-style-override-12">Ülke</span> İslamcı sosyalistlerin dergileriydi.</p>

      <p class="paragraf-2"><span class="char-style-override-12">Tezkire</span>, <span class="char-style-override-12">Umran</span> İslamcı entelektüellerin dergileriydi.</p>

      <p class="paragraf-2">1980’ler; kendi ifadelerine göre, “İslami uyanışın” başladığı yıllardı.</p>

      <p class="bos"></p>

      <p class="paragraf-2">Erdoğan bu dergiler içinde <span class="char-style-override-12">İslam</span> dergisine yakındı.</p>

      <p class="paragraf-2">Tarih: 1 Eylül 1983</p>

      <p class="paragraf-2">Nakşibendi Gümüşhanevi (İskenderpaşa) Dergâhı’nın yarı resmi yayın organı <span class="char-style-override-12">İslam</span> dergisi çıktı. Aylıktı.</p>

      <p class="paragraf-2">Derginin başyazarı “Halil Necatioğlu” idi. Aslında bu isim; Profesör Mahmud Esad Coşan’ın müstear adıydı. Prof. Coşan müstear isim olarak, babası Halil Necati Coşan’ın adını kullanmıştı.</p>

      <p class="paragraf-2">M. Esad Coşan sıradan bir başyazar değildi. Gümüşhanevi Dergâhı’nın şeyhi Mehmet Zahid Kotku’nun kızı Muhterem ile evliydi. 1977 yılında kayınpederinin bizzat elinden tutarak kürsüye çıkarması üzerine İskenderpaşa Camii’nde hafta sonları hadis dersleri vermeye başladı. İlahiyat Fakültesi’nde öğretim üyesiydi.</p>

      <p class="paragraf-2">Mehmet Zahid Kotku, Ankara’ya geldiğinde mutlaka damadının evinde misafir oluyordu. Damadını seviyor, saygı duyuyordu.</p>

      <p class="paragraf-2">Dergâh çevresinde artık herkes biliyordu ki, Şeyh Zahid Kotku’dan sonra dergâhın postnişine Prof. Coşan oturacaktı.</p>

      <p class="paragraf-2">Ama bir sorun vardı. 1970’li yılların sonunda dergâh ile partinin/MSP’nin arası açılmaya başladı.</p>

      <p class="paragraf-2">Zahid Kotku, Erbakan’ın “Akıncılar” gibi radikal hareketlere sıcak bakmasına karşı çıktı. Sonra bir gün Erbakan’a, eniştesi Prof. Osman Çataklı aracılığıyla haber gönderdi: “Necmi partinin başından çekil!”</p>

      <p class="paragraf-2">Erbakan dergâhın dinsel otoritesine karşı geldi. Gümüşhanevi Dergâhı ile gerginliği sürerken 12 Eylül 1980 Askeri Darbesi oldu.</p>

      <p class="paragraf-2">Tutuklamalar, sorunu geçici olarak unutturdu.</p>

      <p class="paragraf-2">Darbeden hemen sonra da Şeyh Zahid Kotku vefat etti. Prof. Coşan yeni şeyh oldu.</p>

      <p class="paragraf-2">Erbakan, dergâhta değil akademide yetişen yeni şeyhe “biat” etmedi. 19 Temmuz 1983’te Refah Partisi’ni kurdu.</p>

      <p class="paragraf-2">Prof. Esad Coşan ise, RP’nin kuruluşundan bir buçuk ay sonra <span class="char-style-override-12">İslam</span> dergisini çıkardı.</p>

      <p class="paragraf-2">Prof. Esad Coşan, <span class="char-style-override-12">İslam</span> dergisinde genellikle Ankara Üniversitesi İlahiyat Fakültesi’nden tanıdığı öğrencileriyle birlikteydi.</p>

      <p class="paragraf-2">İslam dergisinin Genel Yayın Yönetmeni Hasan Hüseyin Ceylan’dı. Yazı İşleri Müdürü ise Aykut Zahid Akman’dı. <span class="char-style-override-12">Zahid</span> adını 1984 yılında şeyhinden dolayı almıştı! Bu ismi unutmayın, ileri sayfalarda karşınıza “Deniz Feneri Kahramanı” olarak çıkacak!..</p>

      <p class="bos"></p>

      <p class="paragraf-2">Hasan Hüseyin Ceylan ve Aykut Zahid Akman, Ankara Üniversitesi İlahiyat Fakültesi’nden sınıf arkadaşıydılar. Ankara’da yaşıyorlardı. Şeyhleri Esad Coşan’ın dizinin dibinden ayrılmıyorlardı. Dergi çalışmalarından arta kalan zamanlarda, Prof. Coşan’ın Ankara Demetevler Özelif Sitesi’ndeki “hadis sohbetlerini” organize ediyorlardı.</p>

      <p class="paragraf-2"><span class="char-style-override-12">İslam</span> dergisi, Ankara’da bir şirketin mescit olarak kullandığı küçük odasında, bir masa ve bir eski daktiloyla yayın hayatına başladı.</p>

      <p class="paragraf-2">Darbe günleri nedeniyle biraz ürkek bir yayın çizgileri vardı. Dergi içerik olarak, daha çok tasavvuf, geleneksel medrese ile radikal söylemlerin iç içe geçtiği bir politika takip etti.</p>

      <p class="paragraf-2">Hasan Hüseyin Ceylan tarafından yazılan “Unutulan Sünnetlerimiz” bölümünde, Hz. Muhammed’in yaşamından örnekler verildi; okurlara günlük yaşama ilişkin “Futbol karşılaşmalarında giyilen şort, erkeğin göbeği ile dizkapağı arasını örtüyorsa caizdir,” gibi tavsiyelerde bulunuldu.</p>

      <p class="paragraf-2">Dergi, genellikle yurtdışındaki İslami gelişmeleri haber verdi; Afganistan’ı işgal eden Sovyetler Birliği’ne ateş püskürüyorlardı. İran-Irak Savaşı’nda İran’ı destekliyorlardı. Ama Humeyni’ye mesafeliydiler.</p>

      <p class="bos"></p>

      <p class="paragraf-2">Dünyayı ikiye bölmüşlerdi; Müslümanlar ve kâfirler. Avrupa Birliği’ne karşıydılar. Kendilerini, Mısır’daki Müslüman Kardeşler’e yakın görüyorlardı.</p>

      <p class="paragraf-2"><span class="char-style-override-12">İslam</span> dergisinin dış haberler sayfasını kim hazırlıyordu biliyor musunuz; Fehmi Koru!</p>

      <p class="paragraf-2">Dergiye, Zahid Akman’ın ağabeyi Turgut Akman’la evli gazeteci Nuriye Akman da gönüllü destek veriyordu.</p>

      <p class="paragraf-2"><span class="char-style-override-12">İslam</span> dergisi, ANAP’a yakındı; çünkü bu partinin kadrosu içinde, başta genel başkanı Turgut Özal olmak üzere, Gümüşhanevi Dergâhı’na bağlı politikacılar vardı. Ancak...</p>

      <p class="paragraf-2">ANAP’ın serbest piyasacı, AB’ye yakın siyaseti bu yakınlığın daha ileri gitmesine engel oldu.</p>

      <p class="paragraf-2">RP ile arasındaki gerginlik ise her geçen yıl arttı. Parti, <span class="char-style-override-12">İslam</span> dergisinin parti binalarına girişini yasakladı.</p>

      <p class="paragraf-2">Şeyh Zahid Kotku’nun adını alacak kadar dergâha bağlı olan Aykut Zahid Akman ve Hasan Hüseyin Ceylan gibi isimler, Şeyh Coşan’dan ayrılıp Erbakan’a biat ettiler.</p>

      <p class="paragraf-2">O yıllar faaliyete geçmek için hazırlıklar yapan Kanal 7 televizyonunun başına da <span class="char-style-override-12">İslam</span> dergisi İdari Müdürü Zekeriya Karaman getirildi. (Bir başka “Deniz Feneri kahramanı!”)</p>

      <p class="paragraf-2"><span class="char-style-override-12">İslam</span> dergisinin yazı işleri kadrosundan Ferman Karaçam da Kanal 7 radyonun başındaydı artık.</p>

      <p class="paragraf-2">Fehmi Koru, <span class="char-style-override-12">İslam</span> dergisinden sonra Erbakan’ın ekibine dahil oldu; <span class="char-style-override-12">Milli Gazete</span>’ye geçti; başyazarı oldu.</p>

      <p class="paragraf-2"><span class="char-style-override-12">İslam</span> dergisinden kopanlar ödüllerini hemen aldılar. Milletvekili oldular. Şirketler kurdular. Belediyelere fuar organizasyonları yaptılar.</p>

      <p class="paragraf-2">YİMPAŞ parasıyla “Politik Araştırmalar Merkezi” kurdular.</p>

      <p class="paragraf-2">Bursla ABD’ye gönderildiler. Televizyon yöneticisi oldular.</p>

      <p class="paragraf-2">Büyüdüler... Ünlendiler...</p>

      <p class="paragraf-2">Bu arada, 28 Şubat kararları, Erbakan’ın yıldızını söndürdü. Ve zamanında Şeyh Esad Coşan’ın dizinin dibinden ayrılıp Erbakan’a biat edenler yine hemen çark etti. Recep Tayyip Erdoğan-Abdullah Gül ikilisinin gölgesine girdiler. “Yol(may)a devam” ettiler!</p>

      <p class="paragraf-2">Geçmişte karşı çıktıkları her şeyi bu kez kendileri yaptı. Popüler dünyanın figürleriydiler artık. Her gün televizyon ekranındaydılar.</p>

      <p class="paragraf-2">450 milyon dolarlık Armada İş Merkezi’nin sahibi oldular! Artık milyon dolarları telaffuz ediyorlardı. Her şey ne kadar kolay ve çabuk oluvermişti! İnsan sormadan edemiyor: <span class="char-style-override-12">İslam</span> dergisi günlerini hiç anımsıyorlar mı?</p>

      <p class="paragraf-2">O idealist-özverili gençlerin tüm çabaları sadece sınıf atlamak için miydi?</p>

      <p class="paragraf-2">“İslam toplumu” kurmak için büyük söz sarf edenler, sadece birkaç yıl içinde nasıl da ufalıvermişti.</p>

      <p class="bos"></p>

      <p class="paragraf-2">Erdoğan, Erbakan’a rağmen Esad Coşan’la ilişkisini hiç koparmadı. Bağlılığını hep sürdürdü.</p>

      <p class="paragraf-2">Ama...</p>

      <p class="paragraf-2">Meseleyi salt kişisel ilişkiler üzerinden anlatmak istemiyorum. Daha geniş ölçekten bakmak zorundayız.</p>

      <p class="paragraf-2">“Siyasal İslam Türkiye’de en çok ne zaman devlet katında himaye gördü?” diye sorsam ne yanıt verirsiniz?</p>

      <p class="paragraf-2">“12 Eylül 1980 Askeri Darbesi” doğru cevaptır.</p>

      <p class="paragraf-2">12 Eylül’ün iki önemli dayatması oldu.</p>

      <p class="paragraf-2">Biri, neoliberal iktisada geçiş.</p>

      <p class="paragraf-2">İkincisi, neoliberalizme karşı olan sol tehlikeyi tamamen ortadan kaldırmak.</p>

      <p class="paragraf-2">ABD’nin stratejisi, sol hareketlerin karşısına panzehir olarak “İslam”ı çıkarmaktı.</p>

      <p class="paragraf-2">Bugün...</p>

      <p class="paragraf-2">Türkiye dış politikasında “eksen kayması” tartışması yapılıyor.</p>

      <p class="paragraf-2">Asıl “eksen değişikliği” 12 Eylül Darbesi’yle yaşanmadı mı?</p>

      <p class="paragraf-2">İslam Konferansı Örgütü, İslam Kalkınma Bankası, RABITA ilişkileri; Pakistan’ı, Suudi Arabistan’ı kardeş ülke görmenin miladı 12 Eylül Darbesi değil mi?</p>

      <p class="paragraf-2">Kenan Evren ile “kardeş” Ziya Ül Hak’ın dostluğunun altında yatan neydi sanıyorsunuz? Bunlar salt kişisel dostluk ilişkileri olabilir mi?</p>

      <p class="paragraf-2">Bu ilişkilerin mimarı ABD idi.</p>

      <p class="paragraf-2">Bu örnekleri sıralamamın nedeni şu:</p>

      <p class="paragraf-2">12 Eylül askeri darbesiyle sadece Türkiye dönüştürülmedi.</p>

      <p class="paragraf-2">Bu bir büyük ‘oyun’du...</p>

      <p class="paragraf-2">Hangi Müslüman ülkeler nasıl dönüştürüldü; yeri geldikçe yazacağım.</p>

      <p class="paragraf-2">İstiyorum ki “büyük oyunun”, yani bu dincileştirme projesinin sadece Türkiye’de sahnelenmediğini görün. Erdoğan’ın Gazze hayranlığının sebebini anlayın...</p>

      <p class="paragraf-2">1980’lerden itibaren Ortadoğu’da neler oluyor kavrayın; yoksa Erdoğan’ın siyasi yükselişini analiz edemezsiniz...</p>

      <p class="paragraf-2">Bu nedenle araya girip bir dönüştürme olayını yazmalıyım...</p>

      <p class="bos"></p>

      <p class="paragraf-2">Filistin’de-Gazze’de son 30 yılda siyasal atmosfer kimler tarafından, nasıl değiştirildi?</p>

      <p class="paragraf-2">Filistin’de de solcuların, sosyalistlerin, milliyetçilerin karşısına panzehir olarak “İslam” çıkarıldı.</p>

      <p class="paragraf-2">“Oyun kurucuların” amacı aynıydı; Türkiye gibi Filistin’in de sola kaymasını önlemek!</p>

      <p class="paragraf-2">Bugün Gazze yardımlarını ve “eksen” tartışmalarını bu bilgiler ışığında analiz etmeliyiz.</p>

      <p class="bos"></p>

      <p class="paragraf-2">Filistinliler ile Osmanlıların arası hep iyi oldu. Sadece Birinci Dünya Savaşı’nda bazı Filistinli kentsoylular, İngilizlerin “Suriye ile Filistin birleştirilip bağımsız bir ülke yapılacak” sözüne kanıp Osmanlı’ya karşı ayaklananlara destek verdi.</p>

      <p class="paragraf-2">Ancak...</p>

      <p class="paragraf-2">İngilizlerin Yahudilerin Filistin’e göç etmelerine dair yayınladıkları Balfour Bildirgesi’yle yanıldıklarını kısa sürede anladılar. Bu tarihten itibaren bağımsızlık mücadelesine başladılar.<br />
      Bu mücadelenin önderliğini ilk başlarda, Hitler-Mussolini’yle bile ittifak yapan “Kudüs Müftüsü” Hacı Emin ya da cihatçı Şeyh İzzeddin el Kesem gibi din adamları yaptı.</p>

      <p class="paragraf-2">Sonra...</p>

      <p class="paragraf-2">Mısır’da Hasan el Benna tarafından 1927’de kurulan İhvan (Müslüman Kardeşler) Filistin meselesine özel önem vererek önderliği ele aldı.</p>

      <p class="paragraf-2">Hasan el Benna’nın kardeşi Abdurrahman aracılığıyla İhvan, Filistin’de örgütlenmeye başladı. Örgütün Filistin’deki adı, “Cemiyet-ül Tevhid” idi.</p>

      <p class="paragraf-2">İhvan’ın kısa sürede en güçlü olduğu yer Gazze oldu.Gazze bölgesinde aşiret ve kabile ilişkileri güçlüydü. Burada Ortodoks dinini ve kültürünü sürdüren çöl bedevileri vardı. Bu nedenledir ki İhvan, Gazze Şeridi denilen alanda kolayca örgütlenip kök saldı.</p>

      <p class="paragraf-2">Ortadoğu’yu en iyi bilen yazarlardan Faik Bulut’un <span class="char-style-override-12">Ortadoğu’da İslamcı Örgütler</span> kitabına göre, “Günümüzde Gazze mıntıkasının İslamcı Hamas örgütünün kalesi durumunda olmasının bir nedeni de bu olsa gerek”ti.</p>

      <p class="paragraf-2">İhvan’ın Gazze’de kök salmasının bir nedeni de, bugün tartışmalara neden olan yardımlar meselesidir! “Rahmet Katarları” yani “Yardım Kervanları” bir bağış kampanyasının adıydı. Yani günümüzdeki Mavi Marmara gemisinin yaptığı gibi o dönemde de yardımlar “Rahmet Katarları”yla yapılıyordu.</p>

      <p class="paragraf-2">İhvan’ın Gazze’deki en birincil görevi halktan toplanan bağışları dağıtmaktı. İkincil göreviyse, Mısır’dan getirdikleri din adamları vasıtasıyla Gazze’de dinsel faaliyet yürütmekti.</p>

      <p class="paragraf-2">1950’li yıllarda dünyadaki nesnel gelişmeler ilerici ulusal kurtuluş hareketleri ve sosyalist hareketleri yükselişe geçirdi. Arap dünyasında Nasırcılık, Baasçılık gibi ulusalcı-sosyalist hareketler büyük güç kazanmaya başladı.</p>

      <p class="paragraf-2">İhvan’ın mensupları ve sempatizanları bu hareketlere yöneldi. Keza milliyetçi-sosyalist El Fetih hareketi böyle kuruldu. El Fetih’e yoğun İslami katılım Gazze’den oldu!</p>

      <p class="paragraf-2">El Fetih kısa zamanda Filistin Kurtuluş Örgütü (FKÖ) içindeki en güçlü örgüt haline geldi. FKÖ, İslamcıları, milliyetçileri, sosyalistleri bir araya getiren laik-yurtsever bir cephe örgütüydü.</p>

      <p class="paragraf-2">Soğuk Savaş döneminde Sovyetler Birliği ve Çin’e yakın olan FKÖ, ABD ve İsrail’in hedefindeki örgüttü.</p>

      <p class="paragraf-2 para-style-override-13">1967 Arap-İsrail Savaşı, Filistin’in siyasal havasını değiştirdi.Filistin halkı, savaşı Allah’ın gazabı olarak nitelendirip içine kapandı.</p>

      <p class="paragraf-2">O tarihe kadar hiçbir siyasal faaliyette bulunmayan İhvan yavaş yavaş kıpırdanmaya başladı. 1975’ten sonra kuluçkadan tamamen çıktı.</p>

      <p class="paragraf-2">Niye?</p>

      <p class="paragraf-2 para-style-override-13">Bu süreçte Filistin topraklarına bir “görünmez el” girmişti. İsrail hükümeti, İslamcı, milliyetçi, solcu ittifakı parçalamak için bir “yeşil” stratejiyi hayata geçirdi.</p>

      <p class="paragraf-2">İlk attığı adım, Filistin toplumunu Müslüman, Hıristiyan ve Dürzi olarak bölmek oldu. İsrail Radyosu’nun Arapça programında her sabah dini yayınlar yaptı.</p>

      <p class="paragraf-2">Arapça yayımlanan İsrail gazetelerinde İslam propagandası yaptı. İslam’a ilişkin kitaplar bastırdı, dağıttı. İslami yayınlarda patlama yaşandı. Bu arada Arap ulusalcılığına ve sosyalistlere ilişkin tüm yayınlara yasak getirildi.</p>

      <p class="paragraf-2">1967-1987 arasında Filistin’de cami, mescit sayısı 400’den 750’ye çıktı. Gazze’de ise bu rakam 200’den 600’e yükseldi.</p>

      <p class="paragraf-2">Gazze sahilindeki kum tepecikleri arasına gelişigüzel yapılmış camiler, göçmen gençlerle doldurulmaya başlandı.</p>

      <p class="paragraf-2">Kudüs, El Halil, Gazze’de İslam üniversiteleri kuruldu.</p>

      <p class="paragraf-2">Filistin’in “İslamileştirilmesi” sonucu laik çevrelerin kalesi olarak bilinen Nablus bile bu yeşil dalgadan etkilendi.</p>

      <p class="paragraf-2">1990’lara gelindiğinde Filistinlilerin yüzde 50’si, İslami temelli bir devlet kurulmasından yanaydı.</p>

      <p class="paragraf-2">“Şekillendirilen” bu Müslümanlar, ulusalcı, demokrat, ilerici, sosyalist Filistinli direnişçilerle aralarına mesafe koymaya başladı.</p>

      <p class="paragraf-2">Filistin hareketi bölündü...</p>

      <p class="paragraf-2">İhvan uyandırıldı...</p>

      <p class="paragraf-2">İhvan 1980’lerin başında uzun kış uykusundan tamamen uyandı/uyandırıldı.</p>

      <p class="paragraf-2">İlk hedefi FKÖ kontrolündeki sivil toplum kuruluşlarının yönetimlerini ele geçirmek oldu. FKÖ karşıtı sert söylemleri zaman zaman çatışmalar çıkardı. Filistin hareketi ikiye bölünmekle kalmadı, artık birbirlerini öldürür hale geldi.</p>

      <p class="paragraf-2">İsrail’in bu gelişmelerin içinde olmadığını düşünmek saflık olur.</p>

      <p class="paragraf-2">Örneğin, Filistin’e giden ve gelen paraları kontrol altında tutan İsrail, İhvan’a yurtdışından gelen paralara bu dönemde hiç ses çıkarmadı.</p>

      <p class="paragraf-2">İsrail, yaptıklarının “meyvesini” 1986’dan itibaren toplamaya başladı. FKÖ’nün en güçlü birimi El Fetih’ten ve İhvan’dan ayrılanlar Hamas’ı kurdu.</p>

      <p class="paragraf-2">Kimdi bunlar? Biri; ABD’de yaşayan ve Gazze’de Hamas’ı derleyip toparlayan Musa ebu Merzuq! Diğeri Cidde’deki Kral Abdülaziz Üniversitesi’nde ders veren, CIA ajanı olduğu ortaya çıkan ilahiyatçı Azam!</p>

      <p class="paragraf-2">FKÖ lideri Yaser Arafat; Hamas’ı, Güney Afrika Beyaz Yönetimi’yle işbirliği yapan siyah İnkatha/Zulu kabilelerine benzetti.</p>

      <p class="paragraf-2">El Fetih Gazze lideri Tevfik ebu Hawse’ye göre, İsrail, Hamas ile gizli işbirliği içindeydi ve Hamas’ın gelişmesine göz yumuyordu.</p>

      <p class="paragraf-2"><span class="char-style-override-12">El Arab</span> gazetesine göre “Hamas örgütünün kurulmasına müsaade eden kişi İsrail Hükümeti’nin Gazze’deki asker valisiydi ve hedefi FKÖ’yü bölmekti.” (11 Ocak 1993)</p>

      <p class="paragraf-2">Peki...</p>

      <p class="paragraf-2">Türkiye’de 12 Eylül 1980 darbesiyle başlayan “İslamileştirme” politikasıyla Filistin’deki süreç birbirine benzemiyor mu?</p>

      <p class="paragraf-2">Çok ortak noktaları var.</p>

      <p class="paragraf-2">Aynı “görünmez eller” aynı “dincileştirme” projesiyle her iki toprakta da birbirine benzer politik dinci hareketlerin doğmasına neden oldu.</p>

      <p class="paragraf-2">Bugün Türkiye’de, Gazze’yi ağzından düşürmeyen Erdoğan ile Gazze’deki Hamas örgütü arasındaki ittifak şaşırtıcı değil.</p>

      <p class="paragraf-2">Aynı doğum sürecinin meyveleri.</p>

      <p class="paragraf-2">Aynı ideolojik görüşe sahipler.</p>

      <p class="paragraf-2">Türkiye’de ve Filistin’de siyasal İslamcı güçler, ABD’nin projesiyle oluşturuldu.</p>

      <p class="paragraf-2">Erdoğan bu projenin ürünüydü...</p>

      <p class="paragraf-2">Artık...</p>

      <p class="paragraf-2">Erdoğan’ın yıldızının nasıl parlatıldığını görebiliriz...</p>
    </div>
  </div>
</body>
</html>
