<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>7-9.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x7-9.html" xml:lang="tr-TR">
    <div class="Basic-Text-Frame">
      <p class="anabaslik-1" id="toc_marker-11">Bölüm: 10</p>

      <p class="arabaslik-orta">BURAK ERDOĞAN’IN DENİZ FENERİ</p>

      <p class="paragraf-2">Recep Tayyip Erdoğan 1994’ten, yani belediye başkanlığından beri neden bir “havuza” ya da “işadamı kasasına” ihtiyaç duyuyor.</p>

      <p class="paragraf-2">“Neoliberalizm” deyip geçmemek lazım. Sorun buradan kaynaklanıyor.</p>

      <p class="paragraf-2">Neoliberalizm salt bir ekonomik sistem değildir.</p>

      <p class="paragraf-2">Neoliberalizm siyaset yapmanın argümanlarını bile değiştirdi. Parayı siyasetin anahtarı haline getirdi. Siyaset herhangi bir mal-meta gibi ambalajlanıp pazarlanır oldu. Öyle ya, sıradan/sade vatandaşın demokratik muhakemesine güvenilemezdi; tepeden yönlendirilmeliydi!</p>

      <p class="paragraf-2">“Başka alternatif yok” sözünün kabul görmesi sağlandı. Bu genel inançsızlık sonucu, insanların siyasete ilgisi kayboldu; seçim sandıklarına bile gitmemeye başladılar.</p>

      <p class="paragraf-2">Sonuçta, neoliberal hegemonya demokrasiyi değersizleştirdi.</p>

      <p class="paragraf-2">“Para varsa iktidar var” anlayışı egemen oldu.</p>

      <p class="paragraf-2">İktidara ulaşmanın aracı paraysa, parayı bulmak için her yol mubah sayıldı. Paranın girdiği her yer mutlaka kirleniyor. “Ulvi amaçlar” yerini kişisel menfaatlere bırakıveriyor.</p>

      <p class="paragraf-2">İşte Deniz Feneri örneği...</p>

      <p class="paragraf-2">İddianamede Burak Erdoğan’ın da adı geçiyor...</p>

      <p class="paragraf-2">İddianamede damat Berat Albayrak’ın adı geçiyor...</p>

      <p class="paragraf-2">En iyisi en başa dönelim...</p>

      <p class="bos"></p>

      <p class="paragraf-2"><span class="char-style-override-14">Deniz Feneri davasının merkezinde,</span> <span class="char-style-override-14">Erdoğan’ın belediye başkanlığı döneminde Albayraklara kurdurulan</span> <span class="char-style-override-14">Kanal 7 televizyonu var.</span></p>

      <p class="paragraf-2"><span class="char-style-override-14">1996’da</span> Kanal 7’de yayımlanan “Şehir ve Ramazan” programı ilgi görünce kanal yönetimi programı Ramazan sonrası da devam ettirme kararı aldı ve adını değiştirerek, <span class="char-style-override-14">“</span><span class="char-style-override-14">Deniz Feneri”</span> yaptı. İki yıl sonra “Deniz Feneri Yardımlaşma ve Dayanışma Derneği”ni kurdular.</p>

      <p class="bos"></p>

      <p class="paragraf-2">Tarih: 18 Kasım 2002</p>

      <p class="paragraf-2">AKP hükümeti kuruldu.</p>

      <p class="paragraf-2">Bir ay sonra...</p>

      <p class="paragraf-2">İçişleri Bakanlığı, Deniz Feneri Yardımlaşma ve Dayanışma Derneği’nin kamu yararına çalışan derneklerden sayılması önerisiyle Danıştay’a başvurdu. Kâğıt üzerinde bir dernek vardı ama doğru düzgün bir etkinliği yoktu. Danıştay talebi “giriştiği etkinliklerin ülke çapında yararlı sonuçlar verecek nitelikte ve ölçüde olmadığı” gerekçesiyle reddetti.</p>

      <p class="paragraf-2">İçişleri Bakanlığı, 2004’te Danıştay’a bir kez daha başvurarak, Deniz Feneri için ‘kamu yararına çalışan dernek’ önerisini yineledi. Danıştay, derneğin çalışmalarını yeterli bulmayıp tekrar reddetti. Bunun üzerine AKP hükümeti, Dernekler Yasası’nı değiştirmeye karar verdi. Kamu yararına dernek statüsü için, Danıştay’dan izin alınması hükmü kaldırıldı ve bu yetki tümüyle Bakanlar Kurulu’na bırakıldı!</p>

      <p class="paragraf-2">Ve Bakanlar Kurulu, <span class="char-style-override-14">2004</span> sonunda Dernekler Yasası’nda değişiklik yaptı; Deniz Feneri Derneği’ne ‘kamuya yararlı dernek’ statüsü verdi. Buna <span class="char-style-override-14">2005</span> yılında, ‘izin almadan yardım toplayabilme’ imkânı eklendi.</p>

      <p class="paragraf-2">Ayrıca dernek, “veraset ve intikal vergisinden” de muaf tutuldu.</p>

      <p class="paragraf-2"><span class="char-style-override-14">2007</span> yılında da Deniz Feneri Derneği’ne <span class="char-style-override-14">“</span><span class="char-style-override-14">TBMM Üstün Hizmet Ödülü”</span> verildi...</p>

      <p class="paragraf-2">AKP tüm bunları neden yaptı? Sorunun yanıtını Almanya’daki dava verdi...</p>

      <p class="bos"></p>

      <p class="paragraf-2">Türkiye’deki Deniz Feneri Derneği bir yıl sonra <span class="char-style-override-14">Almanya’da “</span>Deniz Feneri e.V.” adıyla Almanya’nın Mörfelden şehrinde kuruldu. 29.09.1999 tarihinde VA 1125 sicil numarasıyla kaydedildi ve tescili Gross Gerau Sulh Mahkemesi tarafından onaylandı. Derneğin Almanca ismi ise; “Verein des Leuchtturms” idi. Adının sonunda yer alan e.V. kısaltması Almancada “eingetragener Verein” kelimelerini ifade ediyordu; Türkçesi “Kayıtlı Dernek” anlamındaydı.</p>

      <p class="paragraf-2">Dernek tüzüğü de Türkiye ile aynıydı; “toplanan paralar muhtaç insanlar için yardım amaçlı kullanılacak.”</p>

      <p class="paragraf-2">Kuruluşundan hemen sonra Almanya’da yayın yapan Türk gazete ve televizyonlarında yoğun bir reklam kampanyası başlatıldı ve Almanya’da banka hesap numaraları verildi. Duygu sömürüsünün başında Türkiye’nin yaşadığı büyük deprem acısı vardı.</p>

      <p class="paragraf-2"><span class="char-style-override-14">2002-2007</span> yılları arasında Deniz Feneri e.V. derneğine özellikle dini bayramlarda, doğal afetlerde düzenlenen özel kampanyalarda; beş yılda 20.000’den fazla insanın bir kez; 7500’e yakın kişinin de düzenli olarak ‘bağış’ yaptığı kayıtlara girdi.</p>

      <p class="paragraf-2">Çeşitli organizasyon ve kampanyalar ile yaklaşık 40 milyon euro toplandı. “Organize İşler” iyi gidiyordu... Ancak...</p>

      <p class="bos"></p>

      <p class="paragraf-2"><span class="char-style-override-14">Yıl: 2004</span></p>

      <p class="paragraf-2">Alman Postbank ve Commerzbank’taki hesaplardan “çantalarla” yüklü miktarda para çekilmesi üzerine, her iki bankanın yetkilileri “kara para” şüphesiyle polise başvurdu. Frankfurt Polisi, 2004’ten itibaren Deniz Feneri, Kanal 7, Weiss GmbH, Taxi Quick, Taxi Prestij, Atlas GmbH, As GmbH ve OFBG isimli firmaları izlemeye başladı.</p>

      <p class="paragraf-2"><span class="char-style-override-14">Yıl: 2007</span></p>

      <p class="paragraf-2">Alman polisi sekiz yıldır Almanya’da faaliyet gösteren Kanal 7 INT’in Frankfurt’taki binası ile aynı binada bulunan Deniz Feneri e.V.’nin merkezine baskın düzenledi. CD, muhasebe defteri, bilanço kayıtları, banka dekontları ve maaş bordrosu gibi belgelerine el koydu.</p>

      <p class="paragraf-2">Soruşturma ve dava sürecinde gerçek ortaya çıktı...</p>

      <p class="paragraf-2">Alman Savcılığı yardım adı altında toplanan paraların, amaç dışı kullanıldığını; çeşitli firma ve kişilere aktarıldığını ortaya çıkardı.</p>

      <p class="paragraf-2">– Toplanan paranın bir bölümünü sanıklar zimmetlerine geçirmiş, önemli bir bölümünü de Türkiye’ye göndermişti.</p>

      <p class="paragraf-2">– Bir kısmıyla ticari şirketler kurmuş; bir kısmıyla da gayrimenkul almışlardı.</p>

      <p class="paragraf-2">– Gönderilen paralarla Adana, Yozgat, Çorum, İstanbul gibi illerde değişik şirketlerden yoksullara dağıtmak için gıda, tekstil gibi malzemelerin alındığına dair faturalar vardı. Fakat farklı şehirlerdeki, farklı şirketlerin Almanya Deniz Feneri e.V.’ye ödemeleri için kestiği faturaların hepsi aynı daktiloyla yazılmıştı.</p>

      <p class="paragraf-2"><span class="char-style-override-18">– Yardım adı altında Frankfurt şehrindeki altı adet daire; Avusturya Viyana’da iki bina satın alınmıştı.</span></p>

      <p class="paragraf-2"><span class="char-style-override-18">–</span> <span class="char-style-override-18">Türkiye’deki Beyaz Holding’in sermaye artışı dahi</span> <span class="char-style-override-18">Deniz Feneri e.V.’nin parasıyla yapılmıştı.</span></p>

      <p class="paragraf-2">– Belgelerde Etiyopya’ya toplam 730 bin euro gönderildiği görülüyordu. Alman polisinin takibi sonucu, Deniz Feneri e.V.’nin gönderdiği paraların Etiyopya’da adı yolsuzluk iddialarına karışmış Ömer İsmail adlı biri tarafından alınıp tekrar Almanya’ya geri getirildiği belgelendi.</p>

      <p class="bos"></p>

      <p class="paragraf-2">Deniz Feneri e.V.’nin ve Kanal 7 INT’in Genel Müdürü <span class="char-style-override-14">Mehmet Gürhan,</span> yardımcısı konumundaki <span class="char-style-override-14">Mehmet Taşkan</span> ve derneğin muhasebe müdürü <span class="char-style-override-14">Firdevsi Ermiş</span> gözaltına alındı.</p>

      <p class="paragraf-2">Bu operasyon üzerine Türkiye Deniz Feneri Derneği, Almanya’daki dernekle <span class="char-style-override-14">“hiçbir hukuki ve kurumsal bağımız yoktur”</span> açıklamasını yaptı. Oysa...</p>

      <p class="paragraf-2">Deniz Feneri Yardımlaşma ve Dayanışma Derneği’ne 25.09.2001 tarihinden itibaren Anadolu Finans Kurumu Fatih Şubesi nezdindeki 17087/106 numaralı hesabından, 50.842,01 euro; 45.714,71 euro; vs paralar gönderilmişti.</p>

      <p class="paragraf-2">Deniz Feneri Derneği’ne ödül veren TBMM Başkanı Bülent Arınç, “Deniz Feneri Derneği çok güzel çalışmalar yapıyordu. O yüzden ödüllendirmeyi uygun bulduk. Faaliyetlerinin bir bölümünden de haberdardım. Almanya’da aynı adı taşıyan dernek yöneticileri eğer yoldan çıktılarsa Allah belalarını versin,” diye açıklama yapma gereği duydu.</p>

      <p class="paragraf-2"><span>Deniz Feneri e.V.’nin topladığı bağışların bir kısmının; bir dönem</span> <span>Kanal 7’nin Ankara ve Washington temsilciliğini ve RTÜK başkanlığını yapan</span> <span class="char-style-override-14">Zahid Akman;</span> <span class="char-style-override-14">Kanal 7 Yönetim Kurulu Başkanı Zekeriya Karaman;</span> <span class="char-style-override-14">Kanal 7 Genel Yayın Yönetmeni Mustafa Çelik;</span> <span class="char-style-override-14">Kanal 7 Yönetim Kurulu Üyesi İsmail Karahan</span><span>’ın yöneticisi ve hissedarı oldukları Euro7 GmbH, Atlas GmbH, Europaconsulting,</span> <span>Yeni Şafak Europa GmbH, Taxi Quick, Weiss GmbH, Taxi Prestij, Rapidway gibi ‘paravan’ şirketlere aktarıldığı ortaya çıktı.</span></p>

      <p class="paragraf-2"><span class="char-style-override-14">Hem</span> <span class="char-style-override-14">Türkiye’de hem de Almanya’da ikamet ettiği görünen (bir dönemin mücahidi)</span> <span class="char-style-override-14">Zahid Akman</span>’ın 2002-2007 yılları arasında Deniz Feneri ile bağlantılı şirketlerde kurucu, ortak ve yönetici olarak çalıştığı ortaya çıktı. Tek mücahit o değildi yargı önüne çıkarılan; 39 mücahitti hepsi!</p>

      <p class="paragraf-2">Bunlardan biri...</p>

      <p class="paragraf-2"><span class="char-style-override-14">Erdoğan’ın “örtülü ödenek şefi” Maksut Serim</span>.</p>

      <p class="paragraf-2">Yazdım; Erdoğan’ın belediye başkanı olduğu dönemde belediyeye bağlı 30′a yakın şirketinin hesapları ile aynı zamanda Deniz Feneri’nin hesaplarının da bulunduğu Vakıfbank’ın Valide Sultan Şubesi müdürüydü. Keza...</p>

      <p class="paragraf-2">Vakıfbank’ın Frankfurt şube müdürü <span class="char-style-override-14">Metin Özetçi’nin</span> Almanya Deniz Feneri ile ilişkili olan şirketlere, yetkisi dışında ve yüksek miktarlarda ‘usülsüz’ krediler verdiği de dosyadaydı. Özetçi, soruşturmadan çok kısa bir süre sonra Türkiye’ye dönüş yaptı ve ifadeye çağırıldığı halde Almanya’ya gitmedi.</p>

      <p class="bos"></p>

      <p class="paragraf-2">Yimpaş Koordinatörü, <span class="char-style-override-12">Yeni Şafak</span> gazetesinin Avrupa temsilcisi, Kanal-7 Avrupa Sorumlusu ve Almanya’daki Deniz Feneri e.V. davasının bir numaralı sanığı Deniz Feneri e.V. başkanı <span class="char-style-override-14">Mehmet Gürhan’ın, k</span>işisel hesap hareketleri yolsuzluk operasyonunun en açık deliliydi. 2002-2006 tarihleri arasında Deniz Feneri’nin banka hesaplarından, Post-Bank’taki kişisel hesaplarına geçen miktar 9.978.000 euro idi!</p>

      <p class="paragraf-2">Deniz Feneri ve Kanal 7’nin; hem Almanya’da hem Türkiye’de kurulan paravan şirketler aracılığıyla yoksullara dağıtılmak üzere gıda, tekstil, tıbbi malzeme vs. adı altında yüklü miktarlarda alımlar yapmış gibi görünerek yardım paralarını kendi hesaplarına aktardıkları ortaya çıktı. Bu şirketlerden biri de Albayrak kardeşlerin kurduğu, <span class="char-style-override-14">Yeni Şafak Europa GmbH</span> idi; dolayısıyla <span class="char-style-override-12">Yeni Şafak</span> gazetesinin sahibi <span class="char-style-override-14">Ahmet Albayrak</span> ile kardeşi <span class="char-style-override-14">Mustafa Albayrak</span> hakkında ağır iddialar vardı. Hep aynı isimlerin olması tesadüf değil herhalde?..</p>

      <p class="bos"></p>

      <p class="paragraf-2">Başbakan Erdoğan’ın Deniz Feneri’ni neden çok koruduğu merak ediliyordu. İşin içinde sadece Albayraklar yok; damat ve oğul bile var.</p>

      <p class="paragraf-2">Dava dosyasında, Deniz Feneri adına toplanan paraların, Erdoğan’ın damadı <span class="char-style-override-14">Berat Albayrak</span>’ın da yöneticilerinden olduğu <span class="char-style-override-12">Sabah</span>, <span class="char-style-override-12">Takvim</span> gibi gazetelerin satın alınmasında kullanıldığı iddia ediliyor. “İddia” diyorum çünkü Türkiye’de Deniz Feneri davasının hangi şartlarda açıldığını biliyorsunuz.</p>

      <p class="bos"></p>

      <p class="paragraf-2">Erdoğan’ın oğlu Ahmet Burak’ın da adı dosyada var:</p>

      <p class="paragraf-2"><span class="char-style-override-14">Ahmet</span> <span class="char-style-override-14">Burak</span> <span class="char-style-override-14">Erdoğan</span> birkaç kez Frankfurt’a Deniz Feneri merkezine gelmiş ve gizli kamera çekimleriyle tespit edilmişti. Niye gelmişti? 17 Aralık Operasyonu’nda ekranlarda gördüğümüz çantalar bu görüntülerde var mıydı?</p>

      <p class="paragraf-2">Almanya’daki dava dosyasının 1551-1650 arasındaki sayfalarında, Deniz Feneri adına halktan alınan paraların, Ahmet Burak Erdoğan’ın iş alanına giren gemicilik işlerinde kullanıldığı ifade ediliyor.</p>

      <p class="paragraf-2">Sanık Firdevsi Ermiş ifadesinde, “Daha önce ‘Baltic Kristina’ adını taşıyan bir geminin, 2,5 milyon euroya Almanya Deniz Feneri’nin parasıyla satın alındığını; bunun için bir milyon euro kredi çekildiğini, geri kalan paranın Deniz Feneri’nin resmi olmayan kasasından aktarıldığını, ancak paranın sahte belgelerle Türkiye’den getirilmiş gibi gösterildiğini” anlattı.</p>

      <p class="paragraf-2"><span class="char-style-override-14">Burak</span> <span class="char-style-override-14">Erdoğan’ı</span>n bacanağı<span class="dipp" style="font-size:0.82em;"><a class="footnote-link" href="#footnote-225-76" id="footnote-225-76-backlink">76</a></span> olan <span class="char-style-override-14">Habip Karaman</span> (davanın önemli isimlerinden Kanal 7 Yönetim Kurulu Başkanı Zekeriya Karaman’ın oğlu) aracılığı ile geminin yüzde 40’ına ortak olduğu iddiaları var. Türkiye’deki savcılar Burak Erdoğan’ı çağırıp soramadı. Savcıların başına ne geldiğini yazacağım...</p>

      <p class="paragraf-2">Bu arada hatırlatıp geçeyim; Burak Erdoğan kayınpederi Osman Ketenci ile BUMERZ denizciliğe ortaktı!</p>

      <p class="paragraf-2">Sonuçta...</p>

      <p class="paragraf-2">Almanya Frankfurt Eyalet Yüksek Mahkemesi’nde görülen davada; savcılığın <span class="char-style-override-14">8000 sayfalık</span> iddianamesinde, Deniz Feneri Derneği’nin resmi kayıtlarına göre (kayıtlı olmayan da var demek ki) beş yılda 41 milyon euro topladığı; bunun 18 milyon eurosunu amaç dışı kullandığı ortaya çıkarıldı.</p>

      <p class="paragraf-2">Türkiye’ye gelen 18 milyon euronun 8 milyon euroluk kısmı Türkiye’deki Deniz Feneri Derneği’ne aktarılmıştı. Kalan kısım kayıptı.</p>

      <p class="paragraf-2">Mahkemenin hâkimi Johann Müller, 17 Eylül 2008’de kararını açıkladı: Deniz Feneri e.V.’nin ve Kanal 7 INT’in Genel Müdürü Mehmet Gürhan beş yıl on ay, yardımcısı konumundaki Mehmet Taşkan iki yıl dokuz ay ve Deniz Feneri e.V. ve Kanal 7 INT yayıncısı Euro7 Fernseh GmbH’nın muhasebe ve mali müdürü Firdevsi Ermiş bir yıl on ay hapis cezası aldı.</p>

      <p class="paragraf-2">Mahkeme derneğin malvarlığına kamu adına el koyarak malvarlıklarının yönetimini kayyuma devretti.</p>

      <p class="paragraf-2">Kayyumlar derneğin borçlarını ödedikten sonra geriye kalan paraları almaları için bağış sahiplerine çağrı yaptılar, kalan para ve malvarlıkları ise Kızılhaç’a devredilecek.</p>

      <p class="paragraf-2">Deniz Feneri e.V. davasının gerekçeli kararında olayın Türkiye boyutunun önemine vurgu yapılırken, asıl faillerin Türkiye’de olduğu vurgulandı.</p>

      <p class="paragraf-2">Hapis cezası alan üç dernek yöneticisinin Almanya’da işbaşında oldukları ancak tüm yönetim ve kontrolün Türkiye’den yapıldığı açıklandı.</p>

      <p class="paragraf-2">Türkiye’de Kanal 7 Yönetim Kurulu Başkanı Zekeriya Karaman, Zahid Akman, İsmail Karahan ve Harun Yoldaş’ın sorumlu olduğu iddia edildi.</p>

      <p class="paragraf-2">Almanya’da halen ikinci bir soruşturma daha yürütülüyor. Zahid Akman ve Zekeriya Karaman’ın sanık olarak yargılandıkları ikinci davanın konusu Vakıfbank Frankfurt Şubesi’ndeki para hareketleri...</p>

      <p class="bos"></p>

      <p class="paragraf-2">Türkiye’de kamuoyu baskısıyla düğmeye 6 Temmuz 2011 tarihinde basıldı.</p>

      <p class="paragraf-2">Ankara 13. Sulh Ceza Mahkemesince, RTÜK eski Başkanı Zahid Akman, Kanal 7 Yönetim Kurulu Başkanı Zekeriya Karaman, Genel Müdür Yardımcısı ve Yönetim Kurulu Üyesi İsmail Karahan, Genel Yayın Yönetmeni Mustafa Çelik ve Kanal 7 çalışanları ile Deniz Feneri Derneği yöneticisi Ali Solak, Harun Kapuyoldaş, Muzaffer Şafak, İzzet Kurum, Mehmet Sıddık Balıkçı tutuklanarak cezaevine gönderildi.</p>

      <p class="paragraf-2">Sonra ne oldu? <span class="char-style-override-12">“</span><span class="char-style-override-18">Yüzyılın bağış yolsuzluğu</span><span class="char-style-override-12">”</span> olarak nitelendirilen Deniz Feneri e.V. Türkiye bölümünü soruşturan Ankara Cumhuriyet Savcıları Nadi Türkaslan, Abdulvahap Yaren ve Mehmet Tamöz’e “resmi belgede sahtecilik” ve “görevi kötüye kullanmak” iddiasıyla görevden el çektirildi; yetmedi yargılandılar!</p>

      <p class="paragraf-2">Ayrıca, Deniz Feneri soruşturmasını yürüten savcılardan sorumlu olan Ankara Cumhuriyet Başsavcı vekilleri Nuri Yiğit ile Şadan Sakınan’ın yerine Ankara Cumhuriyet Başsavcı vekili Harun Kodalak getirildi.</p>

      <p class="paragraf-2">Ve...</p>

      <p class="paragraf-2"><span>Zahid Akman ve arkadaşları 21 Ekim 2011’de serbest bırakıldı...</span></p>

      <p class="paragraf-2">Deniz Feneri davası halen devam ediyor...</p>

      <p class="paragraf-2">Sürpriz mi bu olup bitenler?</p>

      <p class="paragraf-2"><span>Sürpriz mi karşımıza yine Albayrakların,</span> <span>Kanal 7’nin çıkması?</span></p>

      <p class="paragraf-2">Sürpriz mi karşımıza yine oğulların, akrabaların çıkması?</p>

      <p class="paragraf-2">Sürpriz mi örtülü ödenekler, Vakıfbanklar?</p>

      <p class="paragraf-2">Ve süpriz mi dava sürecinin böyle ilerlemesi?</p>

      <p class="bos"></p>

      <p class="paragraf-2">17 Aralık’a böyle böyle gelindi...</p>

      <p class="paragraf-2">17 Aralık aslında hiç sürpriz değildi...</p>

      <p class="bos"></p>

      <p class="paragraf-2">Kamuoyu 1990’larda nasıl “Albayrak” adını öğrendiyse...</p>

      <p class="paragraf-2">17 Aralık’tan itibaren sık sık bir aile karşımıza çıktı:</p>

      <p class="paragraf-2">Topbaşlar!..</p>

      <p class="paragraf-2">25 Aralık 2013’te gözaltına alınmak istenen işadamları arasında Topbaşlar da vardı</p>

      <p class="paragraf-2">Sümeyye Erdoğan’ın sızdırılan telefon görüşmesinde Topbaşlar vardı.</p>

      <p class="paragraf-2">Suudilerle iş görüşmelerinde Topbaşlar vardı.</p>

      <p class="paragraf-2">Kimdi bu Topbaşlar? Öyle ya...</p>

      <p class="paragraf-2">17 Aralık ve 25 Aralık soruşturmalarının perde arkasında “Paralel Devlet” dedikleri Cemaat’in olduğu sır değil.</p>

      <p class="paragraf-2">Cemaat, Topbaşları niye hedefe koydu? Hedef olmalarının nedeni sadece Erdoğan’a yakın olmaları mı? Bir başka nedeni olabilir mi? Başlayabiliriz...</p>

      <p class="bos"></p>

      <p class="paragraf-2">Önce iki soru:</p>

      <p class="paragraf-2">“Paralel Devlet”/Cemaat, Nakşibendi Erenköy Cemaati’ne niye düşman?</p>

      <p class="paragraf-2">“Paralel Devlet”/Cemaat, Nakşibendi İsmailağa Cemaati’ne niye düşman?</p>

      <p class="paragraf-2">Yanıtlardan önce bilindik hikâyeyi yazayım:</p>

      <p class="paragraf-2">Hintliler, hayatlarında fil görmemiş insanları karanlık ahırda toplar. İnsanlardan dokunduklarının neye benzediğini anlatmalarını isterler. İnsanlar ellerini file sürmeye başlarlar. Kim elini filin neresine sürerse fili öyle tarif eder.</p>

      <p class="paragraf-2">Ne demek istediğimi sanırım anladınız; konuyu “paralel devlete” yani “Okyanus Ötesi” merkezli Cemaat’e getireceğim.</p>

      <p class="paragraf-2">Cemaat’in hışmına, komplosuna uğramış kişiler, bir dönem salt kendi başına gelenlerle “paralel devleti” kavramaya çalıştı. AKP çevreleri de meseleyi “17 Aralık Darbesi” olarak görüyor! Kurulan tezgâha yukarıdan bakamıyor.</p>

      <p class="paragraf-2">Örneğin; Odatv Davası’nın, 17 Aralık operasyonuyla ilgisini biliyorlar mı; hiç sanmam!</p>

      <p class="paragraf-2">Oysa, 17 Aralık’ta neler olacağı bu davanın ek klasörlerinde var!</p>

      <p class="paragraf-2">Şöyle...</p>

      <p class="paragraf-2">Cemaat’in polisi, Odatv bilgisayarlarına virüsle dosyalar yerleştirdi.</p>

      <p class="paragraf-2">Amaçları birkaç gazeteciyi Silivri Cezaevi’ne atıp susturmak değildi; tezgâh büyüktü; MİT’e de operasyon yapacaklardı!</p>

      <p class="paragraf-2">Ve ardından AKP’ye yakın işadamlarına ve dolayısıyla en sonunda Erdoğan’a!..</p>

      <p class="paragraf-2">Ergenekon operasyonlarının başladığı o günleri anımsayınız:</p>

      <p class="paragraf-2">“Ergenekon’un işadamları kim?” diye kalem oynatan çömez yandaş gazeteciler vardı. Bu dünkü çocuklar –doğal olarak– büyük oyunu hiç anlamadı. Oysa...</p>

      <p class="paragraf-2">“Ergenekon’un işadamları” dedikleri, 17 Aralık’taki Erdoğan’a yakın işadamları olacaktı!</p>

      <p class="paragraf-2">Şaşırdınız mı? Bunu nereden mi çıkarıyorum?</p>

      <p class="paragraf-2">Elimde belgeler var...</p>

      <p class="bos"></p>

      <p class="paragraf-2">Önce bir tespit yapayım:</p>

      <p class="paragraf-2">“Çok becerikli” polislerimiz var! Odatv’ye yapılan operasyonda, 35 ayrı bilgisayar harddiski, 3095 DVC kaseti, 471 mini DV kaseti, 1906 CD-DVD ve 21 VHS kaseti bir günde “incelediler” ve “pat” diye yasak “belgeleri” buldular! Bu kadar harddiski, kaseti bir yılda ancak inceleyebilirlerdi. Demek ki neymiş; koyan çabuk buluyormuş!</p>

      <p class="paragraf-2">Odatv’ye virüsle konulan dokümanlar arasında MİT belgeleri de vardı.</p>

      <p class="paragraf-2">Bunlar 17 Aralık Operasyonu’nun ipucunu veriyordu. Erdoğan ve şürekâsı bunları hiç göremedi. Anlamadılar. Hep çabuk kandırıldılar. Öyle ki, Odatv Operasyonu’ndan iki ay sonra, 13 Nisan 2011’de Avrupa Konseyi Parlamenter Meclisi’nde, cezaevine atılmamızla ilgili sorular üzerine Erdoğan, kitabın bombadan daha tehlikeli olabileceği açıklamasını yaptı.</p>

      <p class="paragraf-2"><span>Cemaat’in polisleri</span> <span>Erdoğan’ı parmağında oynattı. “Size suikast yapacak Ergenekoncuları/askerleri yakaladık” diye korkuttu.</span></p>

      <p class="paragraf-2">Cemaat polisinin Odatv bilgisayarlarına kendi koyup kendi bulduğu MİT belgelerinde ne vardı?</p>

      <p class="paragraf-2">17 Aralık operasyonunda kimin adı varsa, o belgelerde de işte o isimler vardı:</p>

      <p class="paragraf-2">Suudi Arabistanlı işadamı Yasin Abdullah el Kadı vardı...</p>

      <p class="paragraf-2">Turgay Ciner’in sağ kolu Mehmet Fatih Saraç vardı...</p>

      <p class="paragraf-2">Erdoğan’a en yakın işadamı Mustafa Latif Topbaş vardı...</p>

      <p class="paragraf-2">Vs...</p>

      <p class="paragraf-2">Virüsle yerleştirilen o belgelerde El Kadı ile Mustafa Latif Topbaş’ın, 1997’de kurdukları Ahsen Plastik Kâğıtçılık ve Temizlik Ürün San. Tic. A.Ş. ortaklığı gibi ticari ilişkiler ayrıntılarıyla yazılıydı.</p>

      <p class="paragraf-2">Yine o MİT belgesinde; AKP’ye “AK” adını veren Mustafa Latif Topbaş’ın sahibi olduğu AKGIDA San. Tic. A.Ş. hakkında ayrıntılı bilgiler mevcuttu. Topbaşlar, Ülkerler, El Kadı bu şirkete de ortaktı!<span class="dipp" style="font-size:0.82em;"><a class="footnote-link" href="#footnote-225-77" id="footnote-225-77-backlink">77</a></span></p>

      <p class="paragraf-2">Topbaşların El Kadı’yla ticari ilişkileri Türkiye’nin ilk faizsiz finans kuruluşu Al Baraka Türk döneminde 1980’lerde kuruldu.</p>

      <p class="paragraf-2">Benzer ortaklık BİM mağazalarında da vardı.</p>

      <p class="paragraf-2">Bizim bilgisayarlara yüklenen o belgelerde çok bilgiler var; müteahhit Mustafa Hanoğlu’nun Erdoğan’ın kasası olduğu iddiası gibi...</p>

      <p class="paragraf-2">Odatv soruşturması sürerken belgelere MİT’in talebiyle yayın yasağı geldi. Bu nedenle fazla ayrıntı veremiyorum. Anlatmak istediğimi yazdım; şuraya gelmek istiyorum:</p>

      <p class="paragraf-2">Cemaat’in polisi bu MİT belgelerini Odatv’ye niye koydu?</p>

      <p class="paragraf-2">Amaç “Efendim, size yakın işadamlarını MİT fişlemiş ve haber yapması için Odatv’ye vermiş” diyerek, Başbakan Erdoğan’ın oluruyla MİT’e operasyon yapılmasını mı sağlamaktı?</p>

      <p class="paragraf-2">Yazdım; Odatv kapsamında tutuklanan MİT Müşaviri Kâşif Kozinoğlu Silivri Cezaevi’nde ölmeseydi; MİT’e operasyonu, 7 Şubat’ta KCK üzerinden değil, Odatv üzerinden yapacaklardı.</p>

      <p class="paragraf-2">Odatv, büyük bir operasyonun ilk adımıydı; gazeteciler, MİT görevlileri, işadamları, akademisyenler bu davaya eklenecekti.</p>

      <p class="paragraf-2">Peki, bu tespit elde var bir.</p>

      <p class="paragraf-2">Gelelim ikincisine...</p>

      <p class="paragraf-2">İkinci tespit:</p>

      <p class="paragraf-2">Cemaat polisinin, o MİT belgelerini Odatv’ye yüklemesinin başka amacı olabilir mi? Şu nedenle soruyorum:</p>

      <p class="paragraf-2">Cemaat polisinin Odatv’ye koyduğu MİT belgesindeki işadamlarıyla, 17 Aralık’ta operasyon yapılan işadamlarının aynı kişiler olması tesadüf mü?</p>

      <p class="paragraf-2">Hedefte aynı işadamları...</p>

      <p class="paragraf-2">Avlayan aynı Cemaatçi polisler...</p>

      <p class="paragraf-2">Şimdi...</p>

      <p class="paragraf-2">Poyrazköy/Kafes Komplosu’ndan da biliyoruz ki; Cemaat, devlet içinden bilgi topluyor; “bilgi bankası” oluşturuyor ve zamanı gelince kullanıyor. Yani...</p>

      <p class="paragraf-2">Cemaat üç yıl önce niyetini belli etti. MİT’ten o belgeyi çalıp Odatv’ye koymasının amacı bu.</p>

      <p class="paragraf-2">Cezaevinden “Ey AKP, seni de takip ediyorlar, fişliyorlar, zamanı gelince kullanacaklar” diye bağırdık. Mapushanenin duvarları kalındı; sesimizi duyuramadık!</p>

      <p class="paragraf-2">Topbaşların “paralel devletin” hedefinde olduğu üç yıl önceden belliydi.</p>

      <p class="paragraf-2">Peki Topbaşlar neden Cemaat’in hedefi oldu?</p>

      <p class="paragraf-2"><span>Soruyu, Nakşibendi</span> <span>İsmailağa Dergâhı’na mensup Cüppeli Ahmet Mahmut Ünlü’nün başına gelen “seks kaseti” tezgâhıyla biraz daha açalım. Çünkü asıl hedefte olanlar,</span> <span>Nakşibendiler!..</span></p>

      <p class="paragraf-2">1) Nakşibendiler 1826’daki “Hayırlı Olay” ile Yeniçeri ve Bektaşi kıyımında büyük rol oynadı. İktidara ortak oldular.</p>

      <p class="paragraf-2">2) Cumhuriyet döneminde Necmettin Erbakan’ın MNP ve MSP’si ile partileştiler ama Turgut Özal’la iktidar oldular.</p>

      <p class="paragraf-2">Gelelim günümüze ...</p>

      <p class="bos"></p>

      <p class="paragraf-2">Cüppeli Ahmet’in önce seks kaseti internete sızdırıldı. Ardından, “yeraltı dünyasıyla işbirliği yapıyor; kadın pazarlıyor” diye 9 Aralık 2011’de cezaevine atıldı.</p>

      <p class="paragraf-2">Tam bir itibarsızlaştırma operasyonuydu. AKP iktidarında bir din adamı seks hayatı nedeniyle cezaevine konulabilir mi? Cüppeli’nin seks hayatından kime ne? Mesele başka...</p>

      <p class="paragraf-2">Cemaat, Cüppeli Ahmet’i neden Metris Cezaevi’ne attı?</p>

      <p class="paragraf-2">Çünkü Cüppeli; Türkiye’de hayli etkili Nakşibendi İsmailağa Cemaati’nin önde gelen isimlerinden biri.</p>

      <p class="paragraf-2">Şeyh Mahmut Ustaosmanoğlu hastaydı ve postnişe Cüp-peli’nin oturması güçlü ihtimaldi. Ayrıca Cüppeli, televizyon programlarında, vaazlarında açıkça Cemaat’i eleştiriyordu. Önce Cemaat’in yayın organlarında hakkında, “Ergenekoncu” diye yazıldı. Ardından Cemaat polisinin operasyonu geldi.</p>

      <p class="paragraf-2">Cüppeli Ahmet komplosunu anladık!</p>

      <p class="paragraf-2">Cemaat, işadamı Topbaşları niye hedefe koydu?</p>

      <p class="paragraf-2">Bu ayrıntıyı atlamayınız; Topbaşların sadece işadamı kimliği yok. Nakşibendi Erenköy Cemaati’ne mensuplar.</p>

      <p class="paragraf-2">Ve dikkat ediniz, Cüppeli de Topbaşlar da Nakşibendi!</p>

      <p class="paragraf-2">Yani, Nakşibendiler hedefte.</p>

      <p class="paragraf-2">Cemaat, “seks düşkünü”, “hırsız” diye Nakşibendileri itibarsızlaştırmak istiyor! Derin kapışma var! Bu bir güç savaşı!</p>

      <p class="paragraf-2">Basit bir tarikat ayrılığı/kavgası olarak değerlendirmeyiniz...</p>

      <p class="paragraf-2">Nakşibendiler ticarette ve siyasette çok güçlü.</p>

      <p class="paragraf-2">17 Aralık operasyonu başarılı olsaydı muhtemelen cezaevine atılacak olan Mustafa Latif Topbaş, <span class="char-style-override-12">Forbes</span> dergisine göre Türkiye’nin en zengin 13. işadamı. Ağabeyi Ahmet Afif Topbaş ise 46. zengini. Aile Erdoğan’a çok yakın.</p>

      <p class="paragraf-2">“Paralel Devlet” Nakşibendilerin parasal ve siyasal gücünü yok edip; tek kuvvetli dini cemaat olmak istedi!</p>

      <p class="paragraf-2">Bu nedenle Topbaşlar hedefe konuldu.</p>

      <p class="paragraf-2">Bu nedenle Topbaşları adım adım takip ettiler. Telefonlarını dinlediler. Muhtemelen gizli çekim yaptılar. Ve zamanı gelince düğmeye bastılar.</p>

      <p class="bos"></p>

      <p class="paragraf-2">Cemaat’in hedefindeki Topbaşlar kim?..</p>

      <p class="paragraf-2">Biraz daha ayrıntı yazayım...</p>

      <p class="bos"></p>

      <p class="paragraf-2">Topbaşlar, Konya/Kadınhanı (Saideli) ilçesinden.</p>

      <p class="paragraf-2">Alman Friedrich Sarre yazdığı <span class="char-style-override-12">Küçükasya Seyahati</span> (1895 Yazı), isimli eserinde Saideli’de Müslümanlar ile Ermenilerin iç içe yaşadığını anlatıyor.</p>

      <p class="paragraf-2">Aileyi anlatmak için çok gerilere gitmeye de gerek yok:</p>

      <p class="paragraf-2">Ahmet Kudsi Efendi’nin dört çocuğu var: Mehmet Hulusi, Mustafa İsmet, Musa İzzet ve Ümmühan Afife.</p>

      <p class="paragraf-2">Bugün “Topbaş” soyadını taşıyan aile, Mehmet Hulusi’nin; “Büyüktopbaş” soyadını taşıyan aile de Mustafa İsmet’in soyundan geliyor.</p>

      <p class="paragraf-2">Mehmet Hulusi, 1848’de Kadınhanı’nda dünyaya geldi. Aynı yöreden İkbal Hanım’la evlendi. Ahmet Hamdi adlı oğlu ve Zahide, Sabire ve Muhlise adında üç kızı oldu.</p>

      <p class="paragraf-2">1909’da vefat ettiğinde arkasında 22 parça gayrimenkul bıraktığı belirtiliyor.</p>

      <p class="paragraf-2">Ama nedense tek oğul Ahmet Hamdi, ailesiyle birlikte 1917’de İstanbul’a göç etti. Aksaray-Laleli semtine yerleşti ve sonra Erenköy’de ikamet etti.</p>

      <p class="paragraf-2">Esnaf oldu; Eminönü Sultanhamamı’nda manifaturacılık yaptı.</p>

      <p class="paragraf-2">Tasavvufa ilgi duydu; Elmalılı Hamdi Yazır; Şeyhülislam Mustafa Sabri ve (İslam Konferansı Genel Sekreteri Ekmeleddin İhsanoğlu’nun babası) Yozgatlı Müderris İhsan Efendi ile arkadaş oldu.</p>

      <p class="paragraf-2">İttihatçıları sevmiyorlardı. İttihatçılardan korkup bir buçuk yıl Almanya’da yaşadı. 1944’te vefat etti.</p>

      <p class="paragraf-2">Musa, Abidin, Muammer, Nuri, Hulusi, Müşerref (Çelebi), Aliye (Aydın), Fatma (Keçebaş) adlı çocukları vardı.</p>

      <p class="paragraf-2">Erkek evlatları tekstil işini devam ettirdi. 1950 yılında Bahariye Mensucat’a Sadıkoğulları’nın ortağı olarak girdiler. Sonra Sadıkoğulları’ndan kalan diğer hisseyi satın alıp fabrikayı büyüttüler.</p>

      <p class="paragraf-2">1960 yılında, kardeşler arasında ayrılık gerçekleşti:</p>

      <p class="paragraf-2">Nuri ve Hulusi Topbaş Bahariye’de kaldı. Musa, Muammer ve Abidin, “Kader Mensucat”ı kurdu.</p>

      <p class="paragraf-2">1970’te bir ayrılık daha yaşandı:</p>

      <p class="paragraf-2">Musa Topbaş, “Kader Mensucat”ı kardeşi Muammer Bey’e bıraktı. Muammer, tekstilci Kiğılılardan A. Fikret Hanım’la evliydi. Üçüncü kuşaktan <span class="char-style-override-14">Ayşe Vildan Kiğılı</span> da, Hayat Holding’in sahibi <span class="char-style-override-14">Ahmet Yahya Kiğılı</span>‘nın eşi.</p>

      <p class="paragraf-2">Musa Topbaş 1975’te oğulları Osman Nuri, Ebubekir ve kardeşi Abidin Topbaş ile “Hisar Mensucat”ı kurdu.</p>

      <p class="paragraf-2">Topbaşların bu ayrılmaları, hiçbir zaman küsme ya da kırılmayla sonuçlanmadı. Onları birbirine bağlayan başka bir bağ vardı: Nakşibendilik!</p>

      <p class="paragraf-2">1970’li yıllara kadar ticari hayatla yoğun bir şekilde ilgilenen Musa Topbaş Erenköy’de yaşayan Şeyh Mahmut Sami Ramazanoğlu’na bağlandı. İrşad faaliyetlerini Erenköy Zihnipaşa Camii’nde sürdüren Şeyh Sami, aynı zamanda Tahtakale’de bir şirketin muhasebe hesaplarını tutuyordu. 1984’te ölünce dergâhın başına Musa Topbaş geçti. O da ölünce postnişe oğlu Osman Nuri Topbaş geçti.</p>

      <p class="paragraf-2">Ailenin bu kolu Erenköy Dergâhı’nı büyütürken, diğer kolu ticarette çok büyüdü.</p>

      <p class="paragraf-2">Abidin Topbaş’ın oğlu rahmetli Eymen Topbaş (ANAP İstanbul İl Başkanı’ydı) ve Faruk Topbaş ticarette ve siyasette başarılı oldular.</p>

      <p class="paragraf-2">Fakat Nuri ve Hulusi Topbaş’ın oğulları üçüncü kuşak Topbaşlar Türkiye’nin en zengin işadamları oldular. Dördüncü kuşak da ticari hayata başladı.</p>

      <p class="paragraf-2">Topbaşlar hakkında kitap yazılmalıdır. Aile hakkında; İlim Yayma Cemiyeti kuruculuğundan mason üyeliğine, solculara saldıran <span class="char-style-override-12">Babıâli’de Sabah</span> gazetesi sahipliğinden Muradiye, Ensar, İlim ve Hizmet, Aziz Mahmud Hüdai gibi vakıflara, okullara, Yahudi ve Suudi Arabistanlı işadamlarıyla ticari ortaklıktan sosyetik gelinlere kadar yazılacak çok bilgi var. Bir bölümünü <span class="char-style-override-12">Beyaz Müslümanlar’ın Büyük Sırrı, Efendi-2</span> kitabımda yazdım. Merak edenler okuyabilir...</p>

      <p class="bos"></p>

      <p class="paragraf-2">Cemaat’in milliyetçileri, ulusalcıları; aydınları, gazetecileri cezaevine gönderdiği yazıldı.</p>

      <p class="paragraf-2">Ama Cemaat’in Nakşibendileri düşman görmesi üzerinde pek durulmadı.</p>

      <p class="paragraf-2">Bu tespiti yaptıktan sonra, “Cemaat Topbaşları salt bu nedenle hedefe koydu” diyemem. Sormak istediğim şu: Erdoğan’ın Topbaşlar ile olduğu gibi başka işadamlarıyla da ilişkisi vardı; Cemaat onlara niye hiç dokunmadı.</p>

      <p class="paragraf-2">Topbaşların “ticari hayatı kirliydi” de onların değil miydi?</p>

      <p class="paragraf-2">Sonuçta, iktidar ortakları hangi nedenle kavga ederse etsin; ortaya dökülen cerahat Türkiye lehine oldu. Hırsızlık belgelendi.</p>

      <p class="paragraf-2">Artık...</p>

      <p class="paragraf-2">Muhaliflerin Erdoğan’a eleştirisi salt kültürel olmaktan çıktı; doğru zemine geldi; ekonomik vurgunlar!</p>

      <p class="paragraf-2">Neoliberalizmin Erdoğanlar aracılığıyla Türkiye’yi ve insanımızı nasıl çürüttüğünü gördük.</p>

      <p class="paragraf-2">Niye herkes AKP döneminde enerji patronu oldu? Bu kâr kimlerin sırtından çıkarılıyor?</p>

      <p class="paragraf-2">Erdoğan’ın ekonomik sisteminin kimleri, ne için öldürdüğünü gördük.</p>

      <p class="paragraf-2">Erdoğan’ın ekonomik sisteminin kimleri nasıl zengin ettiğini de görmeliyiz...</p>

      <p class="bos"></p>

      <p class="paragraf-2">Erdoğan’ın adamlarına devam edelim...</p>

      <p class="paragraf-2">“Kasa” sadece dindaştan seçilmedi.</p>

      <p class="paragraf-2">Hemşerilik ilişkisi de önemliydi....</p>

      <p class="paragraf-2">Rize Kalkandereli “Sultan Amca” Şaban Cengiz’in oğulları, torunları...</p>

      <p class="paragraf-2">Mehmet Cengiz (Cengiz Holding Yönetim Kurulu Başkanı), Ekrem Cengiz (Yönetim Kurulu Üyesi), Şeref Cengiz (Yönetim Kurulu Üyesi), Ahmet Cengiz (şirket ortağı), Asım Cengiz (şirket ortağı), Kâzım Cengiz (şirket ortağı) Türkiye’nin gündeminde...</p>

      <p class="paragraf-2">En büyükleri Mehmet Cengiz’in ettiği bir küfür var ki, tüm gerçeği ortaya döküyor.</p>

      <p class="paragraf-2">Önce...</p>

      <p class="paragraf-2">Medyaya sızan telefon kayıtlarının ortaya çıkardıklarına bakalım...</p>

      <p class="paragraf-2">Tarih: 21 Temmuz 2013</p>

      <p class="paragraf-2">Erdoğan evinde Kolin İnşaat sahibi Celal Koloğlu ile yaptığı görüşmede, <span class="char-style-override-12">Sabah</span> ve Atv ile ilgili olarak “Sıkıntıdayız, hallolacak bu iş” diye talimat verdi.</p>

      <p class="paragraf-2">Tarih: 21 Ağustos 2013</p>

      <p class="paragraf-2">Erdoğan’ın talimatı sonucu, Binali Yıldırım, “büyük müteahhitler” İbrahim Çeçen ve Mehmet Cengiz’den, <span class="char-style-override-12">Sabah</span> ve Atv’nin alınması için havuz oluşturmalarını istedi.</p>

      <p class="paragraf-2">Tarih: 3 Eylül 2013</p>

      <p class="paragraf-2">“Büyük müteahhitler” Binali Yıldırım ile Ankara Ahlatlıbel’de buluştu. İşadamlarının oluşturduğu 630 milyon dolarlık havuzun, 200 milyon dolarlık kısmının Türkiye Ziraat Bankası’ndan karşılanması kararlaştırıldı.</p>

      <p class="paragraf-2">Tarih: 14 Kasım 2013</p>

      <p class="paragraf-2">Para toplama işini organize eden Mehmet Cengiz İs­tan­bu­l’­da Kı­yı Em­ni­ye­ti Sos­yal Te­sis­le­ri­’n­de Bi­na­li Yıl­dı­rım ile buluştu. Sa­bi­ha Gök­çen Havalimanı ihalesi “yüz­de 10’a” hal­ledildi. Sırada dört milyar dolarlık bir ihale daha vardı.</p>

      <p class="paragraf-2">Tarih: 20 Aralık 2013</p>

      <p class="paragraf-2">Rekabet Kurulu, Zirve Holding A.Ş.’nin, <span class="char-style-override-12">Sabah</span> ve Atv’nin satışına onay verdi.</p>

      <p class="paragraf-2">Zirve Holding kimlerdi? Kâğıt üzerindeki sahibi; Kalyonculardan Ömer Faruk Kalyoncu. İstanbul Ticaret Sicili’nde 657027 numarayla kayıtlı şirketin adı; AR Enerji A.Ş. Sahipleri: Cemal Kalyoncu, Ömer Faruk Kalyoncu ve Ziya İlgen. Son ismin “enişte” olduğunu artık biliyorsunuz; Erdoğan’ın kız kardeşi ile evli. Enişte 20 Eylül 2013’te payını Ayyıldız A.Ş.’ye devrediyor. Altı gün sonra, 26 Eylül 2013’te unvan değişikliğiyle şirketin adı Zirve Holding A.Ş. oldu. Talihsizlik, eniştenin payını satması. Atv-<span class="char-style-override-12">Sabah</span>’ın sahibi olacaktı! Yerseniz...<span class="dipp" style="font-size:0.82em;"><a class="footnote-link" href="#footnote-225-78" id="footnote-225-78-backlink">78</a></span></p>

      <p class="paragraf-2">Tarih: 25 Aralık 2013</p>

      <p class="paragraf-2">İçlerinde “büyük müteahhitlerin” de bulunduğu AKP’ye yakın 41 işadamına yönelik polis operasyonu AKP hükümeti tarafından durduruldu. Savcı soruşturmadan alındı.</p>

      <p class="paragraf-2">Sonraki süreçte işadamlarının telefon görüşmeleri medyaya sızdırıldı.</p>

      <p class="paragraf-2">Mehmet Cengiz’in, Celal Koloğlu ile görüşürken savurduğu, “milletin a...koyacağız” küfrü bir büyük gerçeği ortaya çıkardı...</p>

      <p class="paragraf-2">Peki...</p>

      <p class="paragraf-2">Mehmet Cengiz, “milletin a...nasıl koyacaktı?”</p>

      <p class="paragraf-2">Cengiz Holding’in aldığı kimi ihalelere bakalım:</p>

      <p class="paragraf-2">İstanbul Üçüncü Havalimanı: 58.890.00 milyon TL</p>

      <p class="paragraf-2">Urfa Ilısu Barajı (Hasankeyf): 4.851.00 milyon TL</p>

      <p class="paragraf-2">İstanbul Avrupa Yakası Boğaziçi Elektrik Dağıtım: 3.626.00 milyon TL.</p>

      <p class="paragraf-2">İstanbul Taksim-4. Levent Metrosu: 2.000.00 milyon TL</p>

      <p class="paragraf-2">Çanakkale, Yalova, Balıkesir, Bursa Uludağ Elektrik Dağıtım: 1.457.00 milyon TL</p>

      <p class="paragraf-2">Antalya, Burdur, Isparta Akdeniz Elektrik Dağıtım: 1.010.10 milyon TL</p>

      <p class="paragraf-2">Ankara-İstanbul Hızlı Tren 2. Etap: 1.000.00 milyon TL</p>

      <p class="paragraf-2">Trabzon Atasu Barajı: 874.00 milyon TL</p>

      <p class="paragraf-2">Şile Ağva Yolu: 527.40 milyon TL</p>

      <p class="paragraf-2">Artvin Yusufeli Barajı: 486.80 milyon TL</p>

      <p class="paragraf-2">Trabzon-Aşkale Yolu: 484.50 milyon TL</p>

      <p class="paragraf-2"><span>Seydişehir Eti Alüminyum/Oymapınar HES: 417.85 milyon TL</span></p>

      <p class="paragraf-2"><span>Sivas, Tokat, Yozgat Çamlıbel Elektrik Dağıtım: 400.70 milyon TL</span></p>

      <p class="paragraf-2">Ankara Tren Garı: 250.00 milyon TL (iptal oldu yeniden yapılacak)</p>

      <p class="paragraf-2">Ordu, Giresun Havalimanı: 144.00 milyon TL</p>

      <p class="paragraf-2">Bingöl Genç Yolu: 72.80 milyon TL</p>

      <p class="paragraf-2">İstanbul Maltepe Dolgu: 65.00 milyon TL</p>

      <p class="paragraf-2">Okumaktan yoruldunuz mu?</p>

      <p class="paragraf-2">Hangisini yazayım;</p>

      <p class="paragraf-2">Özelleştirmeden arsa fiyatına kapattığı Eti Bakır A.Ş.’yi mi? Eti Alüminyum A.Ş.’yi mi? (Dört milyar dolar olan tesisleri 305 milyon dolara aldılar.)</p>

      <p class="paragraf-2">Hangisini yazayım;</p>

      <p class="paragraf-2">Samsun Mobil Enerji Santrali’ni mi?</p>

      <p class="paragraf-2">Bursa Wolfram madenleri veya İzmir Antimuan maden işletmelerini mi?</p>

      <p class="paragraf-2">Doğalgaz ihalelerini mi?</p>

      <p class="paragraf-2">Yine özelleştirmeden aldıkları şeker fabrikalarını mı?</p>

      <p class="paragraf-2">Hangisini yazayım:</p>

      <p class="paragraf-2">Antalya Beldibi’ni yok ederek kurulan Türkiye’nin ilk yedi yıldızlı oteli Sungate Port Royal Resort Hotel ya da Le Jardin Resort Hotel’i mi?</p>

      <p class="paragraf-2">Bayramda Erdoğan, Bodrum’un en güzel yeri Cennet Koyu’nu gezdi. “Felaket! Bu kadar vicdansızlık olmaz” dedi. Ardından Bodrum’un incisi Cennet Koyu karşısındaki Mazıdağı Yarımadası’nı (678.963.72 metrekare) özelleştirdi. Alan kim miydi; Mehmet Cengiz!</p>

      <p class="paragraf-2">Yeter yazmayayım; insanın siniri bozuluyor. 30 yıllık geçmişi olmayan, taşeronluktan gelme alaylı bir müteahhitin arkasında hangi politikacılar var?</p>

      <p class="paragraf-2">Bu paraların “yüzde 10”u kimlerin cebine gidiyor?</p>

      <p class="paragraf-2">Neler dönüyor?..</p>

      <p class="paragraf-2">Ankara Cumhuriyet Başsavcılığı’nın hızlı tren ihaleleriyle ilgili yürüttüğü soruşturmada adının geçmesi üzerine Mehmet Cengiz küplere bindi. “Taşerona iş vermek suç mudur kardeşim? Bu beni ilgilendirir. Verilemeyecek bir gram hesabımız yoktur,” dedi.</p>

      <p class="paragraf-2">Niye hesap versin?</p>

      <p class="paragraf-2">Geçen yıl taşeronlaşma sonucu 1150 işçi hayatını kaybetti; umurunda mı?</p>

      <p class="paragraf-2">Özelleştirilerek Mehmet Cengiz’e devredilen Samsun’daki Eti Bakır İşletmesi’nde 2012’de tedbirsizlik sonucu ölen beş işçinin hesabını verdi mi?</p>

      <p class="paragraf-2">Niye hesap versin?</p>

      <p class="paragraf-2">ÖİB, Eti Alüminyum’un özelleştirilmesinde, hiçbir makul gerekçe olmadan alıcı firma ve şahıslar aleyhine açtığı davadan vazgeçiverdi! Alıcı firmanın eski yönetim kurulu başkanının, ÖİB başkanvekili olarak görev yapmasına hükümet bir şey dedi mi?</p>

      <p class="paragraf-2">Niye hesap versin?</p>

      <p class="paragraf-2">Gazeteler yazdı; Maliye Bakanlığı 29 Aralık 2010 tarihinde faiz hariç 424.4 milyon liralık kurumlar vergisi borcu ile cezasını sıfırlamadı mı? O da gitti 45 milyon dolarlık Falcon 5X isimli özel uçak sipariş etti.</p>

      <p class="paragraf-2">Niye hesap versin?</p>

      <p class="paragraf-2">Hızlı tren projesinde yer alan ve uzunluğu 6.7 kilometreyi bulan 26 numaralı tüneli yapmaktan vazgeçti. Kimse de çıkıp “ne oluyor?” dedi mi?</p>

      <p class="paragraf-2">Niye hesap versin?</p>

      <p class="paragraf-2">Yüce Divan yargılamalarına yol açan Karadeniz Otoyolu’nun hesabını verdi mi?</p>

      <p class="paragraf-2">Tabii ki, “milletin a... koyacağız?” der!</p>

      <p class="paragraf-2">İki paket makarna “tecavüze ses çıkarmasınlar” diye dağıtılmıyor mu?</p>

      <p class="paragraf-2">Öte yandan...</p>

      <p class="paragraf-2">Aydın Doğan, İş Bankası derken sırada Koç var.</p>

      <p class="paragraf-2">Önce Aydın Doğan’a geldi vergi cezası! Türkiye AKP’nin maliye baskısını o dönemde konuştu tartıştı.</p>

      <p class="paragraf-2">Sonra bu yılbaşında İş Bankası’na vergi cezası kesildi.</p>

      <p class="paragraf-2">Ve şimdi sıra Koçlara geldi. Türkiye Petrol Rafinerileri için (TÜPRAŞ) 103.5 milyon lira vergi cezası talep edildi.</p>

      <p class="paragraf-2">Bir bölümüne ağır vergiler diğerine “yol” vermeler...</p>

      <p class="paragraf-2">Kim bu “Erdoğan’ın havuzuna” giren işadamları?</p>

      <p class="paragraf-2">Çoğunluğu Karadenizli ve Nakşibendi.</p>

      <p class="paragraf-2">Yani Erdoğan’ın bölgesinden ve tarikatından.</p>

      <p class="paragraf-2">Bir bileşen daha...</p>

      <p class="paragraf-2">Ticari icraatları hep mahkeme konusu.</p>

      <p class="paragraf-2">Bu tablo tek başına Türkiye’nin rejimi hakkında bilgi vermektedir.</p>

      <p class="paragraf-2">Madem Türkiye son yıllarda sürekli yargı adaletsizliğini konuşuyor.</p>

      <p class="paragraf-2">Hukuku/adaleti bir başka açıdan daha ele almalıyız...</p>

      <p class="paragraf-2">Bu “havuz”daki işadamları neden hep cezadan “yırtıyor”?</p>

      <p class="paragraf-2">Niye adaletin keskin kılıcı bunlarda ufak bir kesik bile yapamıyor?</p>

      <p class="bos"></p>

      <p class="paragraf-2">İşte Turgay Ciner...</p>

      <p class="paragraf-2">Babası Hüsnü Ciner yoksuldu. Amcası Mehmet Ciner’in, Niksar’daki kuyumcu dükkânında çalıştı. 30 yaşında Naciye ile evlendi; ikisi kız dördü erkek olmak üzere altı çocuğu dünyaya geldi. 1940’ta tekrar Hopa’ya döndü; kamyonla taşımacılık yaptı. 13 yıl bu işi yaptıktan sonra taşımacılığı bırakıp otomobil yedek parçaları alım-satımıyla uğraştı. 1957’de İstanbul’a taşındı. 1964’te vefat etti. İşin başına ağabey Yener Ciner geçti.</p>

      <p class="paragraf-2">Turgay Ciner ticarete çay ocağı çıraklığından başladı. 7 Mart 1978’de İstanbul Talimhane’de 35 metrekarelik oto yedek parça dükkânını açtı. Umduğunu bulamadı. Şimdi Habertürk binasının bulunduğu yerdeki dükkânda sinek avlıyordu.</p>

      <p class="paragraf-2">Ağabeyinin Almanya’dan gönderdiği yedek parçalarla sinek avlama dönemi bitti.</p>

      <p class="paragraf-2">Mahkemelere yansıyan iddiaya göre, ağabeyi Ahmet Ciner polisti ve Almanya’da uyuşturucu kaçakçılığından hapis yattı. Avukatı, Almanya’nın en ünlü avukatlarından Rolf Bossi idi. İki yıl yatıp çıkmıştı. Ahmet’in oğlu Metehan Ciner de, uyuşturucu ve cinayetten hapse girdi.</p>

      <p class="paragraf-2">Yine mahkemelere yansımasına bakılırsa, Cinerler kaçakçıydı.</p>

      <p class="paragraf-2">Turgay Ciner, 1980’de gümrük kaçakçılığından gözaltına alındı.</p>

      <p class="paragraf-2">Ayrıca; kardeşi Tuncer Ciner’le 1995 ve 1998’de iki ayrı polis operasyonuna uğradı. Gözaltına alındı. 1990-1991 yıllarında 69 Mercedes’i Türkiye’ye soktuğu belirlendi. ‘Teşekkül Halinde Kaçakçılık’ suçlaması ile 10 yıldan 15 yıla kadar hapsi istendi. Kadıköy 1. Ağır Ceza Mahkemesi’nde ve Beyoğlu 1. Ağır Ceza Mahkemesi’nde dosyalar birleştirildi. Sonuç?</p>

      <p class="paragraf-2">Turgay Ciner hep yargılandı:</p>

      <p class="paragraf-2">– Taksim’deki apartman sahibi Mehmet Güner, zor kullanarak binaya girip el koyduğu için Turgay Ciner hakkında şikâyette bulundu. Beyoğlu 10. Asliye Ceza Mahkemesi’nde iki yıla kadar hapis istemiyle dava açıldı. Sonuç?</p>

      <p class="paragraf-2">– Büyük Tekstil A.Ş.’nin sahibi Recep Akın, 192 milyon liralık iplik parası borcunu vermediği ve adamları tarafından darp edildiği iddiasıyla Turgay Ciner hakkında suç duyurusunda bulundu. Ciner gözaltına alındı. Sonuç?</p>

      <p class="paragraf-2">Turgay Ciner için bunlar “çerez”...</p>

      <p class="paragraf-2">Turgay Ciner, 1997’de “Havaş” adıyla şirket kurdu. Ardından Havaalanı Yer Hizmetleri A.Ş.’nin özelleştirmesine girdi. Kazandı.</p>

      <p class="paragraf-2">Mesele bu kadar basit değildi. MİT kaynakları yazıyor:</p>

      <p class="paragraf-2">“Kumarhaneler Kralı” Ömer Lütfü Topal da bu özelleştirmeye girmişti. Fakat Emniyet Genel Müdürü Mehmet Ağar, Interpol’den Topal’ın ABD’de uyuşturucu kaçakçılığından hapis yattığı yolundaki belgeyi getirterek onu saf dışı etti. Kuşkusuz Mehmet Ağar’ın kardeşi Yunus Ağar’ın, Turgay Ciner’in şirketlerinde yönetici olmasıyla bunun hiç ilgisi yoktu!</p>

      <p class="paragraf-2">Fakat:</p>

      <p class="paragraf-2">– Hopa nüfusuna kayıtlı Mustafa oğlu 1931 doğumlu Nizamettin Ciner ve Hüsnü oğlu 1941 doğumlu Yener Ciner ve Mustafa oğlu 1938 doğumlu Yılmaz Ciner’in sigara ve uyuşturucu kaçakçılığı yaptıkları polis kayıtlarında vardı. Mehmet Ağar nedense belgeleri çıkarmayı unutmuştu! (Yener Ciner, bugün Cinerler Group Onursal Başkanı)</p>

      <p class="paragraf-2">Havaş meselesi mahkemelere yansıdı.</p>

      <p class="paragraf-2">– Beyoğlu 1. Ağır Ceza Mahkemesi’ne üç dilekçe veren işadamı Ersin Ortaç, “Ömer Lütfü Topal’ın öldürülmesi olayında uyuşturucu var, olayın içinde, Turgay Ciner var” dedi.</p>

      <p class="paragraf-2">– Aynı mahkemeye, 1970-1979 tarihleri arasında Kırklareli Dereköy Gümrüğü’nde görevli emekli bir polis tarafından gönderilen dilekçedeyse; Turgay Ciner, Ersin Ortaç ve Ömer Lütfü Topal’ın defalarca birlikte yurtdışına çıktığı öne sürüldü.</p>

      <p class="paragraf-2">– Ayşe Armağan da, “Öldürülen Ömer Lütfü Topal’ın paraları da İş Bankası Taksim Şubesi’nde bloke ediliyordu. Turgay Ciner bütün bunları bildiği için konuşmasın diye banka müdürü kocam Ünal Armağan’ı kaçırıp tehdit etti” dedi. Sonuç?</p>

      <p class="paragraf-2">– Başbakanlık Teftiş Kurulu Susurluk Raporu’nda Turgay Ciner’in adı, 60. sayfada uyuşturucu kaçakçılığına ilişkin olayların anlatıldığı bölümde geçti. Sonuç?</p>

      <p class="paragraf-2">Bitmedi...</p>

      <p class="paragraf-2">Enerji ihalelerinde yolsuzluk ve rüşvet iddiaları üzerine 2001’de başlatılan “Beyaz Enerji Operasyonu” kapsamında, Turgay Ciner DGM Savcısı Talat Şalk’a ifade verdi. Sonuç?</p>

      <p class="paragraf-2">– Turgay Ciner, TMSF’ye devredilen Etibank soruşturması kapsamında soruşturmayı yürüten DGM Savcısı Ercan Cengiz’e ifade verdi. Sonuç?</p>

      <p class="paragraf-2">– Özelleştirme sonucu Turgay Ciner tarafından devralınan Afşin-Elbistan Termik Santralın’da, meydana gelen iki ayrı göçükte 11 işçi öldü. Turgay Ciner suçlu bulunsa bir daha linyit sahası ve termik santral işletemeyecekti. Sonuç?</p>

      <p class="paragraf-2">– Öldürülen tefeci Nesim Malki’nin borç defterinde Turgay Ciner’in 23 milyon dolar kaydının bulunduğu açıklandı. Turgay Ciner, Tefeci Malki cinayetine adı karıştırıldığı için Ceytaş’ı kapatma kararı aldı. Sonuç?</p>

      <p class="paragraf-2">– SPK, Park Elektrik hisse senedinde gerçekleştirdikleri işlemler nedeniyle, Turgay Ciner hakkında savcılığa suç duyurusunda bulunma kararı aldı. Sonuç?</p>

      <p class="paragraf-2">– Turgay Ciner’in, sahibi olduğu Penyelüks aleyhinde bir kısmı karşılıksız dokuz çek yüzünden yedi ayrı ihtiyati haciz kararı alındı. İstanbul 3. Asliye Ticaret Mahkemesi on milyar lirayı aşan başvuruların tümünü kabul etti. Sonuç?</p>

      <p class="paragraf-2">Ve Turgay Ciner, 1998’de Dinç Bilgin ile ortaklık kurarak medyaya adım attı. Daha sonra <span class="char-style-override-12">Sabah</span> ve Atv’nin büyük hissesini aldı.</p>

      <p class="paragraf-2">Satış Dinç Bilgin’in sahibi olduğu Etibank’ın TMSF’ye devredilmesinden birkaç gün önce gerçekleşti. İMKB’deki işlemlerinde 23 trilyon liralık olağanüstü fiyat hareketleri oldu. Konu TBMM’ye getirildi. Sonuç?</p>

      <p class="paragraf-2">Turgay Ciner’in kamu ihalesine girme yasağı olduğu için, Show TV ihale yapılmadan doğrudan satıldı! 300 milyon dolarlık zarar olduğu yazıldı. Sonuç?</p>

      <p class="paragraf-2">Hangisini yazayım:</p>

      <p class="paragraf-2">Çayırhan Termik Santralı’nın devrini mi?</p>

      <p class="paragraf-2">Akyazı-Pazarköy’de bulunan hidroelektrik santralı işletmesini mi?</p>

      <p class="paragraf-2">Beypazarı Trona Yatağı’nda soda kültü çıkarılması ve işletilmesini mi?</p>

      <p class="paragraf-2">Siirt/Madenköy bakır sahası işletmesini mi?</p>

      <p class="paragraf-2">Gaziantep İslahiye’de iki adet maden sahasını mı?</p>

      <p class="paragraf-2">Silopi ya da Konya Ilgın Termik Santralı’nı mı?</p>

      <p class="paragraf-2">Hopa Limanı’nın özelleştirilmesini mi?</p>

      <p class="paragraf-2">Kıyı bankacılığını mı?</p>

      <p class="paragraf-2">Mensucat Santral’ı ve Penyelüks’ü nasıl satın aldığını mı?</p>

      <p class="paragraf-2">MİT’in 6 Haziran 1997 tarihli raporuna rağmen kamu bankalarından nasıl kredi aldığını mı?</p>

      <p class="paragraf-2">Beşiktaş Başkanı Süleyman Seba’yı düşürüp kulübü ele geçirmek için neler yaptığını mı? Kasımpaşaspor’u mu?</p>

      <p class="paragraf-2 para-style-override-13">Uzatmayayım; diyeceksiniz ki, “sen bize sonuçtan bahset!” Sonuç:</p>

      <p class="paragraf-2"><span class="char-style-override-12">Forbes</span> dergisi tarafından her yıl açıklanan ‘Dünyadaki Dolar Milyarderleri’ listesine giren Türklerden biri oldu.</p>

      <p class="paragraf-2">Devlet Üstün Hizmet Madalyası aldı.</p>

      <p class="paragraf-2">Tacikistan’ın Türkiye Fahri Konsolosu oldu.</p>

      <p class="paragraf-2">Türk-Amerikan İşadamları Derneği tarafından ‘Başarı Ödülü’ ile onurlandırıldı.</p>

      <p class="paragraf-2">Fethullah Gülen’in Gazeteciler ve Yazarlar Vakfı’nın sponsoru oldu.“Alo Fatih”i işe aldı...</p>

      <p class="paragraf-2">Daha ne olsun...</p>

      <p class="paragraf-2">Bitmedi...</p>

      <p class="bos"></p>

      <p class="paragraf-2"><span class="char-style-override-12">Sözcü</span>’de...</p>

      <p class="paragraf-2">Meh­met Cen­gi­z’­in “Mil­le­tin a.. na­sıl koy­du­ğu­nu­” yaz­dım. Mah­ke­me­den tek­zip ka­ra­rı al­dır­ma­ya ça­lış­tı; “E­fen­dim şe­ref­li bir işa­da­mı­na­...”</p>

      <p class="paragraf-2"><span class="char-style-override-12">Sözcü</span>’de...</p>

      <p class="paragraf-2">“E­ner­ji Kra­lı­” Tur­gay Ci­ne­r’­in yar­gı­lan­dı­ğı da­va­lar­dan na­sıl kur­tul­du­ğu­nu sor­dum. “E­fen­dim şe­ref­li bir işa­da­mı­na...” di­ye baş­la­yıp 100 bin li­ra­lık taz­mi­nat da­va­sı aç­tı. So­ru­’ya da­va açar ha­le gel­di­ler! Ay­rı­ca...</p>

      <p class="paragraf-2">Ne­dir bu “şe­re­f”? Ne­re­de ka­ça alı­nı­yor! Baş­ba­kan­lık­ta mı da­ğı­tı­lı­yor? Ka­sa­la­rın­da­ki pa­ra­nın mik­ta­rıy­la mı öl­çü­lü­yor? “Ha­vu­z”­a ne ka­dar pa­ra ko­yar­san, o ka­dar mı şe­ref­li olu­yor­sun?</p>

      <p class="paragraf-2">Bak Ha­vuz­cu kar­deş!..</p>

      <p class="paragraf-2">Şe­ref; baş­ka­la­rı­nın gös­ter­di­ği say­gı­dır; in­sa­na onur ma­dal­ya­sı öy­le ko­lay ta­kıl­mı­yor; pa­ray­la fi­lan da sa­tın alı­na­mı­yor.</p>

      <p class="paragraf-2">Si­ze kız­mı­yo­rum; in­san kar­şı­sın­da­ki­ni ken­di gi­bi gö­rür; bu ne­den­le sa­nı­yor­su­nuz ki, mah­ke­mey­le, pa­ray­la kor­ku­tu­ruz. Bi­zi “A­lo Fa­tih­le­r” ile ka­rış­tır­ma­yın.</p>

      <p class="paragraf-2">Bu gi­ri­şi yap­ma­mın ne­de­ni; yi­ne “Ha­vu­z” eki­bin­den bi­ri­ni ya­za­cak ol­mam; Ko­lin­ler!..</p>

      <p class="paragraf-2">Ela­zığ­lı­lar...</p>

      <p class="paragraf-2">Med­ya­nın “di­ye­tis­yen yıl­dı­zı­” Prof. Dr. Mu­ti­a Ca­nan Ka­ra­ta­y’­ın ab­la­sı­nın ço­cuk­la­rı...</p>

      <p class="paragraf-2">Ab­la­sı Ne­zi­he, Meh­met Ko­loğ­lu ile ev­len­di.</p>

      <p class="paragraf-2">Bu­gün isim­le­ri­ni ka­zan­dık­la­rı iha­le­ler­le med­ya­dan bil­di­ği­niz; Na­ci Ko­loğ­lu (1946), Ce­lal Ko­loğ­lu (1951) ve Vey­si Akın Ko­loğ­lu (53) bu ev­li­lik­ten doğ­du.</p>

      <p class="paragraf-2">Bir kar­deş­le­ri Me­tin Ko­loğ­lu, 41 ya­şın­da, 1981’de ve­fat et­ti.</p>

      <p class="paragraf-2">Ba­ba Meh­met Ko­loğ­lu 1976’da Ela­zı­ğ’­da kur­du­ğu Kol­san A.Ş. ile okut­tu­ğu oğul­la­rı­na ti­ca­ret yo­lu­nu aç­tı.</p>

      <p class="paragraf-2">Yol öy­le bir açıl­dı; bir çır­pı­da ak­lı­ma ge­len­le­ri sı­ra­la­ya­yım:</p>

      <p class="paragraf-2">– 22 mil­yar 152 mil­yon eu­ro­ya İs­tan­bu­l’­da­ki 3’ün­cü ha­va­li­ma­nı;</p>

      <p class="paragraf-2">– 284 mil­yon li­ra­ya An­ka­ra-Si­vas yük­sek hız­lı tren pro­je­si;</p>

      <p class="paragraf-2">– 487 mil­yon li­ra­ya HES pro­je­si için önem­li olan Yu­su­fe­li Ba­ra­jı;</p>

      <p class="paragraf-2">– 1 mil­yar 960 mil­yon do­la­ra Bo­ğa­zi­çi Elek­trik Da­ğı­tım;</p>

      <p class="paragraf-2">– 546 mil­yon do­la­ra Ak­de­niz Elek­trik Da­ğı­tım;</p>

      <p class="paragraf-2">– 940 mil­yon do­la­ra Ulu­dağ Elek­trik Da­ğı­tım;</p>

      <p class="paragraf-2">– 258.5 mil­yon do­la­ra Çam­lı­bel Elek­trik Da­ğı­tım;</p>

      <p class="paragraf-2">– 300 mil­yon do­la­ra İz­mir­gaz;</p>

      <p class="paragraf-2">– 43 mil­yon do­la­ra Es­gaz vs... vs... vs...</p>

      <p class="paragraf-2">Sa­bah-atv sa­tı­şıy­la il­gi­li oluş­tu­ru­lan “ha­vu­z” ko­nu­sun­da, “mil­le­tin a.. ko­ya­ca­ğı­z” di­ye Meh­met Cen­gi­z’­in te­le­fon­da ko­nuş­tu­ğu ki­şi, Ce­lal Ko­loğ­lu idi!</p>

      <p class="paragraf-2">Ko­lin­ler hak­kın­da faz­la yaz­ma­ya­ca­ğım.</p>

      <p class="paragraf-2">Ko­nu­muz baş­ka: ma­den­ci­lik!</p>

      <p class="paragraf-2">He­kim­han Ma­den­ci­lik İt­ha­lat İh­ra­ca­at San. ve Tic. A.Ş., Ko­lin­le­r­in ma­den­ci­lik ala­nın­da­ki şir­ke­ti.</p>

      <p class="paragraf-2">Şir­ke­tin adın­dan da an­la­şı­lı­yor; Ma­lat­ya He­kim­ha­n’­da 2007 yı­lın­dan iti­ba­ren de­mir ya­ta­ğı iş­le­ti­yor­lar. Ma­de­nin gö­rü­nür re­zer­vi 60 mil­yon ton; tah­mi­ni re­zer­vi­nin 100 mil­yon ton ol­du­ğu be­lir­ti­li­yor.</p>

      <p class="paragraf-2">Ya­vaş ya­vaş So­ma­’ya ge­li­yo­ruz...</p>

      <p class="bos"></p>

      <p class="paragraf-2">Tür­ki­ye Kö­mür İş­let­me­le­ri (TKİ)’nin ha­zır­la­dı­ğı, “2012 Yı­lı Kö­mür (Lin­yit) Sek­tör Ra­po­ru­” var.</p>

      <p class="paragraf-2">Mi­nik bir pa­ran­tez aça­yım; çün­kü So­ma kat­li­amı­nın iz­le­ri­ni ra­po­run sa­tır ara­la­rın­da bu­la­bi­lir­si­niz: “Ö­zel sek­tör üre­tim­le­ri­ne iliş­kin ve­ri­ler bu ra­por ha­zır­lan­dı­ğı ta­rih­te he­nüz çı­ka­rı­la­ma­dı­ğın­dan, 2012 yı­lı top­lam Tür­ki­ye lin­yit üre­ti­mi­ni ke­sin ola­rak ve­re­bil­mek müm­kün ola­ma­mış­tır.”</p>

      <p class="paragraf-2">Ma­den Oca­ğı­’n­da ta­bi­i ki ih­mal olur; da­ha üre­tim ra­po­ru bi­le ha­zır­la­ya­mı­yor­lar. Özel sek­tö­rün iç­ler acı­sı ha­li­ni bu cüm­le o ka­dar ya­lın an­la­tı­yor ki!</p>

      <p class="paragraf-2">Ge­le­lim ana ko­nu­mu­za...</p>

      <p class="paragraf-2">Ra­por­da bir­den kar­şı­ma bil­dik bir in­şa­at şir­ke­ti çık­tı: Ko­lin­ler!</p>

      <p class="paragraf-2">“So­ma Ko­lin Ter­mik San­tra­li­” ku­ru­yor­lar:</p>

      <p class="paragraf-2">“Kö­mür özel­lik­le­ri­ne sa­hip sa­ha­lar, kö­mür­den üre­ti­len bi­rim elek­trik ener­ji­si üre­ti­min­den pay al­mak (rö­do­vans) şek­lin­de özet­le­ne­bi­le­cek bir yön­tem­le, ter­mik san­tral kur­ma şar­tıy­la özel sek­tör kul­la­nı­mı­na açıl­mış­tır. Bu kap­sam­da yü­rü­tü­len ça­lış­ma­lar so­nu­cu, Ma­ni­sa SO­MA kö­mür sa­ha­sı, ter­mik san­tral kur­ma şar­tı ile, 28 Ağus­tos 2012 ta­ri­hin­de iha­le edil­miş ve iha­le­yi Hid­ro Gen Ener­ji (KO­LİN İn­şa­at) fir­ma­sı ka­zan­mış­tır.</p>

      <p class="paragraf-2">Fir­ma ile 03.10.2012 ta­ri­hin­de söz­leş­me im­za­lan­mış­tır.</p>

      <p class="paragraf-2">Ma­den­ci­lik fa­ali­yet­le­ri ile il­gi­li Uy­gu­la­ma Pro­je­si­ni ver­miş­tir.</p>

      <p class="paragraf-2">04.01.2013 ta­ri­hin­de Ener­ji Pi­ya­sa­sı Dü­zen­le­me Ku­ru­mu­’na 450 (3×150) MWe ka­pa­si­te­li Ener­ji Üre­tim Li­san­sı baş­vu­ru­su­nu yap­mış­tır.”</p>

      <p class="paragraf-2">Ra­po­run de­va­mı­nı biz ge­ti­re­lim:</p>

      <p class="paragraf-2">Ener­ji Pi­ya­sa­sı Dü­zen­le­me Ku­ru­mu­’n­dan, “yer­li kö­mür ya­kıt­lı, ter­mik – akış­kan ya­tak ti­pin­de­ki ‘So­ma Ko­lin Ter­mik San­tra­li­’ için 12/12/2013 ta­rih­li ve 4752-12 sa­yı­lı ku­rul ka­ra­rı ile ÖN/4752-12/02638 nu­ma­ra­lı ön­li­san­s” al­dı­lar ve ça­lış­ma­la­ra baş­la­dı­lar. Ne ça­lış­ma­sı ola­cak; 11 Ma­yıs 2014’te teş­vik bel­ge­si al­dı­lar.</p>

      <p class="paragraf-2">Ya­ni... So­ma kat­li­amın­dan üç gün ön­ce!..</p>

      <p class="paragraf-2">Ala­ve­re da­la­ve­re So­ma­lı Me­met ma­de­ne...</p>

      <p class="paragraf-2">Bir da­ki­ka!..</p>

      <p class="paragraf-2">Yan­lış an­la­şıl­mak is­te­mem; bu ti­ca­re­te kar­şı de­ği­lim. Ta­bi­i ki, yer­li kö­mür çı­ka­rıl­sın ve elek­trik üre­til­sin. Bu ser­vet­tir.</p>

      <p class="paragraf-2">Kar­şı ol­du­ğum şu­dur:</p>

      <p class="paragraf-2">– Bu ti­ca­ret­te unut­tuk­la­rı, gör­mez­lik­ten gel­dik­le­ri önem­li iki et­ken var; in­san ve do­ğa! İn­sa­nı ve do­ğa­’yı kat­le­de­rek ya­pı­yor­lar; bu­na izin ve­ri­le­mez. Ay­rı­ca...</p>

      <p class="paragraf-2">– Ni­ye; hep bü­yük iha­le­le­ri Er­do­ğa­n’­ın çev­re­sin­de­ki ki­şi­ler alı­yor?</p>

      <p class="paragraf-2">– Ni­ye; uz­man­lık ala­nı­na önem ve­ril­mi­yor? Ni­ye; her işi bu işa­dam­la­rı ya­pı­yor?</p>

      <p class="paragraf-2">– Ni­ye; bu işa­dam­la­rı­nın ba­şı hep “hu­kuk­la­” so­run­lu? (Sa­de­ce 17 Ara­lık Ope­ras­yo­nu­‘n­dan bah­set­mi­yo­rum; Ce­lal Ko­loğ­lu, 2007’de akar­ya­kıt ka­çak­çı­lı­ğı id­di­ası­ya gö­zal­tı­na alın­dı. Po­lis, sa­hi­bi ol­duk­la­rı Ça­nak­ka­le Li­man İş­let­me­le­ri­’n­de ge­mi atık­la­rı­nın (sin­ti­ne) ya­sa­dı­şı bi­çim­de iş­le­ne­rek akar­ya­kıt ha­li­ne ge­ti­ri­lip pi­ya­sa­ya sa­tıl­dı­ğı­nı id­di­a et­ti.)</p>

      <p class="paragraf-2">Şim­di...</p>

      <p class="paragraf-2">Biz üzer­le­rin­de göl­ge bu­lu­nan işa­dam­la­rı­nın ne­si­ne gü­ve­ne­lim?</p>

      <p class="paragraf-2">Da­ha kaç emek­çi öl­dü­rü­le­cek; da­ha ne ka­dar do­ğa kat­le­di­le­cek?</p>

      <p class="paragraf-2">Sen de...</p>

      <p class="paragraf-2">So­ma­’ya “hoş gel­di­n” Ko­lin!..</p>

      <p class="bos"></p>

      <p class="paragraf-2">Tek suçlu Mehmet Cengizler mi?</p>

      <p class="paragraf-2">Tek suçlu Turgay Cinerler mi?</p>

      <p class="paragraf-2">Tek suçlu Kolinler mi?</p>

      <p class="paragraf-2">Niye olsun? Bu “Erdoğan düzenini” kim kurdu; kim övgüler dizdi?</p>

      <p class="paragraf-2">Erdoğan başbakan olur olmaz; Özelleştirmeler Yüksek Kurulu’nu kendisine ayak direyen Abdüllatif Şener’den alıp Kemal Unakıtan’a verdi.</p>

      <p class="paragraf-2">Bu vahşi-çarpık ekonomik sistemin koruyucuları sadece “Alo Fatih”ler mi?</p>

      <p class="paragraf-2">Böyle düşünürseniz yanılırsınız.</p>

      <p class="paragraf-2">İşte Ahmet Altan’ın operasyon için kurdukları <span class="char-style-override-12">Taraf</span>’ta yazdıklarından bir minik bölüm:</p>

      <p class="paragraf-2"><span class="char-style-override-12">Taraf</span>, 1 Şubat 2009 tarihli yazısından:</p>

      <p class="paragraf-2">“Erdoğan’ın ‘diplomasi bilmediği’, ‘Kasımpaşalı’ olduğu, ‘kuralları çiğnediği’ söylendi. </p>

      <p class="paragraf-2">Bence bazen diplomasi bilmemek, Kasımpaşalı olmak, kuralları çiğnemek de ‘iyi bir diplomasi’ olabilir. </p>

      <p class="paragraf-2">Erdoğan, Ortadoğu’nun saygısını kazandı. </p>

      <p class="paragraf-2">Uluslararası arenalarda bir daha Erdoğan’la karşılaşacak olanlar ‘saygı sınırlarını’ asla zorlamamaları gerektiğini bilecekler.”<span class="char-style-override-13"> </span></p>

      <p class="paragraf-2"><span class="char-style-override-12">Taraf</span>, 3 Şubat 2009 tarihli yazısından:</p>

      <p class="paragraf-2">“Ben onu (Erdoğan’ı) önceki gün Aya İrini’de gördüm. </p>

      <p class="paragraf-2">Bir ödül veriyorlardı. </p>

      <p class="paragraf-2">Ama orada bir ödülden daha başka bir şey gördüm. </p>

      <p class="paragraf-2">82 yaşındaki bir yazar konuşurken, bir başbakanla (Recep Tayyip Erdoğan) kültür bakanı (Ertuğrul Günay), iki genç delikanlı gibi bir kenara çekilip ayakta dinlediler. </p>

      <p class="paragraf-2">Birçok şey gördüm ama bunu hiç görmemiştim. </p>

      <p class="paragraf-2">Böylesine doğal bir nezaket, böylesine zarif bir saygı... </p>

      <p class="paragraf-2">Belalarla kutsanmış bir hayatın herhangi bir noktasında karşılaşacağımı sanmadığım, bu topraklarda pek rastlanmamış bir sahneydi. </p>

      <p class="paragraf-2">Bundan etkilendiğimi itiraf edeyim. </p>

      <p class="paragraf-2">Nasıl bir ülkede yaşadığımı biliyorum, yazarlara bu ülkede neler yaptıklarını, ne acılar çektirdiklerini biliyorum, onları öldürdüklerini, işkencelerden geçirdiklerini, hapishanelerde çürüttüklerini biliyorum. </p>

      <p class="paragraf-2">Bazen, ‘Hiçbir şey değişmeyecek mi’ diye umutsuzluğa kapıldığım da oluyor. </p>

      <p class="paragraf-2">Ama önceki gece Aya İrini’de yaşananları izlerken, ‘Bir şeyler değişiyor galiba’ duygusuna kapıldım. </p>

      <p class="paragraf-2">Yazarları linç ettiren, hapislere attıran başbakanlardan, yazarlara saygı gösteren başbakanlara gelmek az iş değil...”<span class="char-style-override-13"> </span></p>

      <p class="bos"></p>

      <p class="paragraf-2"><span class="char-style-override-12">(Taraf</span>, 15 Ağustos 2009 yazısından)</p>

      <p class="paragraf-2">“Bu büyük dönüşüm anı, iki lideri alabildiğine parlatıyor. </p>

      <p class="paragraf-2">Biri Erdoğan, diğeri ise Ahmet Türk. </p>

      <p class="paragraf-2">İkisi de isimlerini iki halkın tarihine yazıyorlar. </p>

      <p class="paragraf-2">(...) Erdoğan’ın sözlerinde de aynı sıcaklık ve samimiyet görülüyor. </p>

      <p class="paragraf-2">Bu samimiyet, bu usulluk, insanların vicdanlarına, hakkaniyet duygularına, adalet arzularına hitap ediyor. </p>

      <p class="paragraf-2">Meydan okumuyorlar. </p>

      <p class="paragraf-2">Hamaset yapmıyorlar. </p>

      <p class="paragraf-2">Ucuzluk peşinde değiller. </p>

      <p class="paragraf-2">Samimiyetin çekiciliği sanırım başka hiçbir şeyde yok.”</p>

      <p class="bos"></p>

      <p class="paragraf-2"><span class="char-style-override-12">(Taraf</span>, 21 Ekim 2009 yazısından)</p>

      <p class="paragraf-2">“Erdoğan’ın ‘kalibresine’ sahip kim var bu ülkede? </p>

      <p class="paragraf-2">Onun cesaretine ve vizyonuna sahip kim var? </p>

      <p class="paragraf-2">Kimse yok. </p>

      <p class="paragraf-2">Erdoğan, Türkiye’de rakipsiz. </p>

      <p class="paragraf-2">Ama artık sadece Türkiye’de değil bence dünyada da önemli liderlerden biri.”</p>

      <p class="bos"></p>

      <p class="paragraf-2"><span class="char-style-override-12">(Taraf</span>, 14 Eylül 2011 yazısından)</p>

      <p class="paragraf-2">“Başkasını bilmem ama ben Erdoğan’ın bu müthiş girişimini, olağanüstü cesur liderliğini, vizyonunu hayranlıkla selamlayıp bütün gücümle destekliyorum.”</p>

      <p class="bos"></p>

      <p class="paragraf-2"><span class="char-style-override-12">(Taraf</span>, 8 Nisan 2012 yazısından)</p>

      <p class="paragraf-2">“Erdoğan, ona her zaman yakıştığını düşündüğüm biçimde şövalyece davrandı.</p>

      <p class="paragraf-2">Ve, bize çok önemli bir gerçeği gösterdi... Eğer bu ülkede küçük bir çocuğun başı derde girerse, bu ülkede o çocuğun yardımına koşacak bir başbakan var.</p>

      <p class="paragraf-2">Bu, benim için de, bu ülke için de çok önemli bir güvence.”</p>

      <p class="bos"></p>

      <p class="paragraf-2">Kızıyorum...</p>

      <p class="paragraf-2">Sinirleniyorum...</p>

      <p class="paragraf-2">Çok çabuk yüceltiyor ve çok çabuk alçaltıyoruz. Olgular/kavramlar temelli tartışmıyoruz çünkü.</p>

      <p class="paragraf-2">Örneğin, yine bir telefon sızdırıldı; Erdoğan’ın, <span class="char-style-override-12">Star</span> gazetesi Genel Yayın Yönetmeni Mustafa Karaalioğlu’ndan başyazarı Mehmet Altan’ı kovmasını istediği ortaya çıktı. Bu sızıntı sonrası Mehmet Altan “basın mağduru” oluverdi! Kendisini mağdur sayabilir miyiz? Yazayım, siz karar verin...</p>

      <p class="paragraf-2">Mehmet Altan 20 yıl <span class="char-style-override-12">Sabah</span> gazetesinde yazdı. Özal’ı, Çiller’i ve Erdoğan’ı destekledi. Ve Erdoğan’ı öylesine yüceltti ki, <span class="char-style-override-12">Star</span> gazetesine başyazar yapıldı. Çünkü Erdoğan, Mehmet Altan’ın daha çok yazmasını istedi; <span class="char-style-override-12">Sabah</span>’ta haftada iki kez siyasi yazılar kaleme alıyordu. 11 Kasım 2006’da <span class="char-style-override-12">Sabah</span>’tan ayrıldı ve <span class="char-style-override-12">Star</span>’a geçti; artık yedi gün Erdoğan’ı övebilecekti!</p>

      <p class="paragraf-2">Mehmet Altan, Uzanların elinden TMSF kanalıyla 2004 yılında alınıp AKP’nin “parti organı” yapılan <span class="char-style-override-12">Star</span>’a başyazar olmakta basın özgürlüğü açısından hiç sakınca görmedi!</p>

      <p class="paragraf-2">Yıl: 2008. <span class="char-style-override-12">İkinci</span> <span class="char-style-override-12">Cumhuriyet’in Yol Hikâyesi</span> adlı kitabında Defne Asal, Mehmet Altan’a soruyor:</p>

      <p class="paragraf-2">– AK Parti sonuçta baştan beri özgürlükçü, demokrasi taraftarı ama öte yandan da muhafazakâr bir parti, bu seni korkutmadı mı?</p>

      <p class="paragraf-2">– Hayır korkutmadı, korkutmaz.</p>

      <p class="paragraf-2">– Şunu sormak istedim aslında, bir anlayış var ya, bunlar aslında takiye yapıyorlar diye.</p>

      <p class="paragraf-2">– Takiye yapıyor diyenlerin AB’yi desteklemediğini görerek, onların bir takiye yaptığını düşünüyorum. AK Parti’nin takiye yaptığını söyleyerek, kendilerinin iktidar kavgasını yürüten laik takiyeciler var.</p>

      <p class="paragraf-2">Dün böyle söylüyordu. Dolayısıyla, <span class="char-style-override-12">Star</span>’a yazmaya başladı: “Türkiye’nin yenileşmesinin, dönüşmesinin itici motoru Erdoğan’dır...”</p>

      <p class="paragraf-2">Mehmet Altan <span class="char-style-override-12">Star</span>’a geçer geçmez hemen bir de kitap çıkardı: <span class="char-style-override-12">Eğrisiyle Doğrusuyla AK Parti</span>. Partiyi şöyle analiz ediyordu: “Yoksullar ile tuzu kurular karşı karşıya. Tuzu kurular ve onların müttefiki olan Ankara’nın egemenleri, AK Parti vasıtasıyla merkeze taşınan yoksulları gördükçe feryat ediyorlar: ‘İrtica geliyor.’ Aslında irtica gelmiyor, egemenlik gidiyor galiba.” Mehmet Altan yazılarında ve televizyon ekranlarında yıllarca aynı sözleri tekrarladı. Ülkeyi karanlığa boğan Erdoğan zihniyetini “demokrasi getiriyor” diye selamladı; “darbelerle hesaplaşıyor” diye yüceltti..</p>

      <p class="paragraf-2">Şimdi, “yanıldık” diyorlar.</p>

      <p class="paragraf-2">İnanalım mı? Oysa...</p>

      <p class="paragraf-2">Erdoğan kendini hiç saklamadı. Nefretini gösterdi. Öfkesini haykırdı. “Öteki”yle savaşacağını ilan etti.</p>

      <p class="paragraf-2">Türkiye’nin yarısı fark etti de kendilerine aydın diyenler mi, ayak sesleri duyulan faşizmi analiz edemediler? Düşünme yetisini, siyasi zekâlarını mı kaybetmişlerdi?</p>

      <p class="paragraf-2">Hadi canım siz de!..</p>

      <p class="paragraf-2">Görmek istediklerini gördüler, duymak istediklerini duydular; şiddeti, kötülüğü, bayağılığı, kabalığı yok saydılar.</p>

      <p class="paragraf-2">Geldik, neden görmedikleri meselesine...</p>

      <p class="paragraf-2">Döneklik tartışmalarında bir yanlışlık var:</p>

      <p class="paragraf-2">Yüzeyde ideolojik/fikir tartışması olarak gözüken, aslında derinde kişilik zafiyeti; para/maaş, makam/koltuk, ün/şöhret gibi maddi hayat talebi!</p>

      <p class="paragraf-2">Meselenin bu yönünü niye hiç konuşmuyoruz? Yüzleşmeliyiz, bu gerçekle...</p>

      <p class="paragraf-2">AKP’ye verilen sınırsız destekte, Mehmet Altan’ın <span class="char-style-override-12">Sabah</span>’tan <span class="char-style-override-12">Star</span>’a geçmesinde aldığı astronomik paranın etkisi yok mu? Yapmayın.</p>

      <p class="paragraf-2">Vaat edilen parayı alamayınca köşesinde bile yazdı: “Hasan Doğan benim <span class="char-style-override-12">Sabah</span>’tan <span class="char-style-override-12">Star</span>’a geçişimin baş aktörlerinden biriydi. Beyana güven duyma saflığımı hiç terk etmemem yüzünden, o süreçte farklı aktörler tarafından bana yapılan vaatlerle, şimdiki uygulamalar arasında büyük farklar olsa da, başlangıçta hepsiyle, Hasan da dahil, yoğun bir şekilde teşrikimesai yaptık.” (24 Mart 2010, <span class="char-style-override-12">Star</span>)</p>

      <p class="paragraf-2">İşte mağdur Mehmet Altan budur! O “farklı aktörlerin” vaatlerini tutmalarını istiyordu. Başyazar köşesinden para dileniyordu!</p>

      <p class="paragraf-2">Ruh açlığını doyuramazsınız; ne paralar, mevkiler, şöhretler, akademik unvanlar verseniz de insanı ezen bu açlığı yok edemezsiniz.</p>

      <p class="paragraf-2">Bu cümleyi yazmamın nedeni başyazısında para dilenen Mehmet Altan’ın o dönem çok para kazanıyor olmasıdır. TMSF’nin el koyduğu CINE 5 gibi kanallarda hiç seyredilmeyen programlardan medya kriterlerinin çok üzerinde para aldı. Hayatı boyunca devletten beslendiğini söylediği memuru-köylüyü-işçiyi aşağılayan Mehmet Altan, en kolay kazancı/ büyük paraları devletten aldı!</p>

      <p class="paragraf-2">Bu astronomik kazancı Melih Aşık köşesinde yazınca, Mehmet Altan ne yaptı dersiniz; iktidarın polis gücünü arkasına alarak herkese yaptığını bir kez daha tekrarladı: “Ergenekoncusunuz!”, “Kullanılan gazetecisiniz!”</p>

      <p class="paragraf-2"><span>İşte budur;</span> <span>Mehmet Altanlar için Ergenekonculuk ya da kullanılan gazeteci olmak! Düzenlerinin bozulmasını hiç istemediler.</span></p>

      <p class="paragraf-2">Bu nedenle, nefret ve öç alma tutkusunu barbarlığa dönüştürdüler.</p>

      <p class="paragraf-2">Bu nedenle, acımasızlarla ittifak yaptılar! Yaptıkları, “asmayıp da besleyelim mi” anlayışının başka bir versiyonuydu; “Silivri’ye sokmayıp da yazmalarına izin mi verelim?”</p>

      <p class="paragraf-2">Gelelim şu uyduruk mağduriyet meselesinin aslına...</p>

      <p class="paragraf-2">Mehmet Altan, <span class="char-style-override-12">Star</span>’dan niye kovuldu?</p>

      <p class="paragraf-2">Cemaat-AKP çatışmasında tavrını Pensilvanya’da ziyaret edip elini öptüğü Fethullah Gülen lehine kullandı! Hepsi budur.</p>

      <p class="paragraf-2">Yoksa... Mehmet Altan gerçeği görmüş de yön değiştirmiş filan değil. Cemaat’in Erdoğan’la iplerini koparmasıyla Mehmet Altan’ın da yolu ayrıldı. Erdoğan’ı övmesi için para verilmişti; Gülen’i övünce <span class="char-style-override-12">Star</span>’dan kovuldu!</p>

      <p class="paragraf-2">Mehmet Altan halen Cemaat’in yayın organlarında arzı endam eyleyip Erdoğan’a çakıyor.</p>

      <p class="paragraf-2">AB fonlarına, istihbaratçı düşünce kuruluşları “think tank”lere para karşılığı yazılan raporlara girmeyelim.</p>

      <p class="paragraf-2">Can Yücel ne diyor Mehmet Altanlar için:</p>

      <p class="paragraf-2">“öyle keyifli yazıyorum ki,</p>

      <p class="paragraf-2">bu adamlar hem üniversitede var</p>

      <p class="paragraf-2">hem gastede yazar/ hem de bozarlar</p>

      <p class="paragraf-2">asaf savaş sakat/ve belgeli murat</p>

      <p class="paragraf-2">bu murat belgeli murat</p>

      <p class="paragraf-2">çok ingilizce bilir</p>

      <p class="paragraf-2">ama hel’sinkiyle güvey girer”</p>

      <p class="paragraf-2">(...)</p>

      <p class="bos"></p>

      <p class="paragraf-2">Tüm döneklerin “maddiyat” gerekçesiyle yön değiştirdiklerini söylemek zor.<span class="dipp" style="font-size:0.82em;"><a class="footnote-link" href="#footnote-225-79" id="footnote-225-79-backlink">79</a></span></p>

      <p class="bos"></p>

      <p class="paragraf-2">Camus <span class="char-style-override-12">Veba</span> adlı eserinde; yenilgi altında ezildiği için düşünme yetisini ve siyasi zekâsını kaybeden aydınları anlatır.</p>

      <p class="paragraf-2">Camus sanki “bizim mahalle”nin eski solcularını yazmıştı.</p>

      <p class="paragraf-2">Bunlardan biri Oya Baydar!..</p>

      <p class="paragraf-2">Son makalesinde şöyle diyor:</p>

      <p class="paragraf-2">“Bugün vardığımız noktada, suçtan elini yıkamak için bu davaların Cemaat’in orduya kurduğu kumpas olduğunu yeni keşfedip (!) ilan eden AKP’nin ve kalemşörlerinin katkılarıyla; darbe planlayanları, demokrasiye müdahale teşebbüsünde bulunanları, daha da ötesi bu amaçla cinayetlere varan provokasyonlara başvuranları, gerçek Ergenekoncu-ulusalcı odakların da el birliği ile neredeyse aklama yolundayız. Yarın karşımıza mağdur kahramanlar olarak çıkarlarsa şaşmamak gerek.” (5 Şubat 2014, T24)</p>

      <p class="bos"></p>

      <p class="paragraf-2">Yazıyı okuyunca aklıma şu soru geldi:</p>

      <p class="paragraf-2">“Nereden biliyorsun?”</p>

      <p class="paragraf-2">Evet Oya Baydar; darbe planlarını ve bu amaçla cinayetlere varan provokasyonları nereden biliyorsun?</p>

      <p class="paragraf-2">İddianameleri mi okudun?</p>

      <p class="paragraf-2">Duruşmaları mı takip ettin?</p>

      <p class="paragraf-2">Mahkeme tutanaklarını mı okudun?</p>

      <p class="paragraf-2">Cezaevinde yazılan kitapları mı okudun?</p>

      <p class="paragraf-2">Hiçbirini yapmadın. Yapmadınız.</p>

      <p class="paragraf-2">O halde, “darbe girişimlerini ve siyasi cinayetleri” nereden biliyorsun?</p>

      <p class="paragraf-2">Bir tek kaynağın var; bir dönem çalıştığın <span class="char-style-override-12">Taraf</span> gazetesi!</p>

      <p class="paragraf-2">İyi de, onlar şimdi kendi aralarında tartışıyorlar. Birbirlerine “Kullanışlı aptal” diyorlar.</p>

      <p class="paragraf-2">Yeni ve eski <span class="char-style-override-12">Taraf</span>çılar; bir dönem attıkları manşetlerin ve haberlerin yalan çıkması üzerine bugün, “sen kullanıldın, hayır sen kullanıldın” diye suçu birbirinin üzerine atarken, Oya Baydar hâlâ nasıl bu kadar emin olabiliyor?</p>

      <p class="paragraf-2">Ergenekon Davası’nın eski başkanı hâkim Köksal Şengün “Ergenekon diye örgüt yok” diyor. Oya Baydar “hayır var” diyor!</p>

      <p class="paragraf-2">Demek bir bildiği var. Ne biliyorsa açıklamalıdır.</p>

      <p class="paragraf-2">Hatta tanıklık yapmalıdır!</p>

      <p class="paragraf-2">Oya Baydarlar ne yazık ki bu süreçte hiç iyi sınav vermedi.</p>

      <p class="paragraf-2">Aslında bunu anlayabiliyorum.</p>

      <p class="paragraf-2">Şöyle:</p>

      <p class="paragraf-2">Obskürantizm kavramını bilir misiniz?</p>

      <p class="paragraf-2">Karanlıkçılık, demektir.</p>

      <p class="paragraf-2">İnsanlığın büyük yıkımlarından sonra; bilgi-gerçeklik önemini kaybeder; “inanma” ihtiyacı dışa vurur. Bu dönemde dogmatizm, akıldışılık her alana sirayet eder; iradesi zayıf olanlar yaşarken çürür.</p>

      <p class="paragraf-2">Böyle dönemlerde sadece insanın ruhundaki soyluluğu onun düşmesini önler.</p>

      <p class="paragraf-2">Bir gün...</p>

      <p class="paragraf-2">Silivri Cezaevi’nde avukat görüşmesinden dönerken koridorda Doğu Perinçek’e rast geldim. “Ağabey” dedim, “beni en çok Halil Berktay’ın cahilliği şaşırtıyor. Oysa dün bilgisiyle hepimizin hayranlığını kazanmıştı. Ne oldu da bugün böylesine yüzeysel, çiğ sözler sarf ediyor?”</p>

      <p class="paragraf-2">Doğu Perinçek gülümsedi ve “Dönek döndüğü an tüm bildiklerini sıfırlar” dedi.</p>

      <p class="paragraf-2">Halil Berktay bu nedenle vasatlaşmıştı.</p>

      <p class="paragraf-2">Tıpkı Oya Baydar gibi...</p>

      <p class="paragraf-2">12 Eylül 1980 Askeri Darbesi’yle düşürüldüler ve bir türlü ayağa kalkamadılar.</p>

      <p class="paragraf-2">20. yüzyılın en etkili felsefe üstatlarından Martin Heidegger (1899-1976), Alman Nasyonal Sosyalistleri neden destekledi?</p>

      <p class="paragraf-2">Hitler, sadece kendi içinde yıkılmış, zihni parçalanmış, istekleri darmadağın olmuş yığınları değil, filozof Heidegger gibi entelektüelleri nasıl büyüledi?</p>

      <p class="paragraf-2">Sorunun yanıtını Heidegger’in sevgilisi felsefeci Hannah Arendt’te buldum:</p>

      <p class="paragraf-2">“Birinci Dünya Savaşı’nda dünkü dünyanın değerlerini yitiren entelektüel seçkinler, faşist hareketler iktidara geldiği anda gemileri yakarlar. Bu savaş sonrası seçkinlerin içine gömülmeyi arzuladığı kitledir.”</p>

      <p class="paragraf-2">Arendt’e göre bu, “yığın ile seçkinler arasındaki ittifak” idi.</p>

      <p class="paragraf-2">Peki...</p>

      <p class="paragraf-2">İyi bir noktaya geldik:</p>

      <p class="paragraf-2">1990’da Berlin Duvarı’nın yıkılışıyla başlayan “yenilgi süreci”, Türkiye’deki entelektüelleri nasıl etkiledi?</p>

      <p class="paragraf-2">İdeolojik yenilgi ruhlarda hangi tahribatlara yol açtı? Bugünlerde sürekli dillerinden düşürmedikleri popülist söylemlerin-kavramların sebebi; geniş kitlelerin içine gömülme arzusu mu? Onaylanma, takdir edilme duygusu mu?</p>

      <p class="paragraf-2">Keza...</p>

      <p class="paragraf-2">Bu kadar saldırganlığın, kibrin, küstahlığın altında hangi onarılmaz ruhsal yaralar, yalnızlıklar var?</p>

      <p class="paragraf-2">Benzer travmayı Heidegger de yaşadı mı?</p>

      <p class="paragraf-2">Bakınız...</p>

      <p class="paragraf-2">Hitler kendini hiç saklamadı.</p>

      <p class="paragraf-2"><span>Nefretini gösterdi. Öfkesini haykırdı. “Şeytan” dediği “öteki”yle savaşacağını ilan etti. Heidegger bunları duymadı mı?</span></p>

      <p class="paragraf-2">Hitler’in kişiyi aşağılayarak nesneye dönüştürdüğünü Heidegger görmedi mi?</p>

      <p class="paragraf-2">Hitler’in kaostan beslendiğini, sürekli korkutarak kazandığını anlamadı mı?</p>

      <p class="paragraf-2">Aslında gerçek şuydu:</p>

      <p class="paragraf-2">Heidegger’in kafasında felsefi bir teorisi vardı. Teorisine uygun “gerçekleri” görüyor, ötesini görmek istemiyordu.</p>

      <p class="paragraf-2">Ya diğer Alman entelektüelleri?</p>

      <p class="paragraf-2">Farkında olamadılar, analiz edemediler mi ayak sesleri duyulan faşizmi?</p>

      <p class="paragraf-2">Aslında çoğu Heidegger gibi farkındaydı.</p>

      <p class="paragraf-2">Sadece görmek istediklerini gördüler, duymak istediklerini duydular.</p>

      <p class="paragraf-2">Şiddeti, kötülüğü, bayağılığı, kabalığı yok saydılar. Zamanla yok olacağına inandılar. Geçiş döneminin sancıları olarak değerlendirdiler tüm olup biteni. Ufukta, iyiliğin-güzelliğin var olduğunu sandılar.</p>

      <p class="paragraf-2">Aslında işin özü şuydu:</p>

      <p class="paragraf-2">Düşünme yetisini kaybetmişlerdi.</p>

      <p class="paragraf-2">Siyasi zekâlarını kaybetmişlerdi.</p>

      <p class="paragraf-2">Yani kaybedendiler.</p>

      <p class="paragraf-2">Bu nedenle gerçekle bağları kopmuştu; siyasi olmayan bir siyaset özlemi içindeydiler.</p>

      <p class="paragraf-2">Başta Heidegger olmak üzere sandılar ki, “Hitler’i yönetiriz, kontrol ederiz.”</p>

      <p class="paragraf-2">Yanıldılar.</p>

      <p class="paragraf-2">Tarihte bunun yığınla örneği var zaten:</p>

      <p class="paragraf-2">Kimi entelektüeller, fikirleriyle yönlendirmek için politik liderlere yanaşır. Oysa o politik liderlerin çoğu, kendilerini yönlendirmeye kalkışanlardan nefret eder. Bu nedenle, birçok entelektüelin sonu acıyla bitmiştir.</p>

      <p class="paragraf-2">Heidegger bunun sadece bir örneğidir.</p>

      <div class="footnotes">
        <div class="footnote">
          <p class="dipnot"><a class="footnote-anchor" href="#footnote-225-76-backlink" id="footnote-225-76">76</a> <span>Osman Ketenci Kasımpaşalı taksiciydi. Kaptanpaşa Huzur Taksi’de çalışıyordu.</span> <span>Recep Tayyip</span> <span>Erdoğan’ın halasının kızı Aysel ile evliydi. Bu evlikten doğan iki kızından büyük kızı Sema’yı</span> <span>Burak</span> <span>Erdoğan ile küçük kızı Şehriban’ı ise Habip Karaman ile evlendirdi. Rizeli taksici Osman Ketenci sonra işleri büyüttü. Önce taksi plakası zengini oldu. Kanal</span> <span>İstanbul, üçüncü köprü ve üçüncü havalimanı projeleri açıklandıktan sonra yıldızı parlayan Çatalca’da 54.489 metrekare arsası bulunuyor. Arazi içine on lüks villanın haricinde, tenis kortları, futbol sahası, havuzlar ve at gezinti alanı var. Bölgede yıllardır imar yasağı olduğu için bir çivi bile çakılmazken Ketenci’nin villaları nasıl yaptığı merak konusu...</span> <span>17 Aralık Operasyonu’ndan sonra sosyal medyaya</span> <span>Erdoğan ile Ketenci’nin bu villalarla ilgili yaptıkları telefon konuşması sızdırıldı.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-77-backlink" id="footnote-225-77">77</a> <span>Mustafa Latif Topbaş’ın kızı Ülker Grubu’nun kurucusu Sabri Ülker’in kızından torunu; Yıldız Holding Başkan Yardımcısı</span> <span>Ali Ülker ile evlidir.</span> <span>17 Aralık Operasyonu ayakkabı kutusuna indirgenemez. Çok daha derindir.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-78-backlink" id="footnote-225-78">78</a> Aslen Tatvanlılar. Dört kardeşler: Cemal, Ahmet, Turan, Hasan Kalyoncu. Turan Kalyoncu sonra yolunu ayırdı. 1974’te Gaziantep’te kurulan Kalyon, inşaat sektöründe Erdoğan döneminde büyüdü. Bakırköy Adalet Sarayı, Taksim Yayalaştırma Projesi, Metrobüs Hattı, yollar, tüneller, stadyumlar; en son İstanbul 3. havalimanı ihalesini aldı.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-79-backlink" id="footnote-225-79">79</a> <span>Kuşkusuz bir de “ajan gazeteciler” vardır; onlar yazımız dışındadır. Bir örnek vereyim: Adı: William L. Laurence.</span> <span class="char-style-override-12">The New York Times</span> <span>yazarıydı. Bilimsel konularda makale yazıyordu. Dünyanın en önemli gazetecilik ödülü Pulitzer’i kazandı. Ödül kazanmasına sebep olan makale 12 Eylül 1945’te yayımlandı.</span> <span>ABD; 6 Ağustos 1945’te pazartesi sabahı saat 08.15’te “küçük oğlan” adını verdiği atom bombasını Hiroşima’ya ve üç gün sonra “şişko adam” dediği atom bombasını Nagasaki’ye attı. Dünya atom bombasının etkisini öğrendikçe şoke oldu. Böylesine bir nükleer silahı kullanan Amerikalılara herkes ateş püskürdü. 200 bin kişi ölmüştü. Fakat radyoaktif serpintiler yüzünden ölümler uzun yıllar yaşanmaya devam edecekti. Bilimsel konular üzerinde makaleler yazan</span> <span class="char-style-override-12">The</span> <span class="char-style-override-12">New York Times</span> <span>yazarı Laurence, 12 Eylül 1945’te şunu yazdı: “O şehirlerde kesinlikle herhangi bir radyoaktif madde yoktur. Bu bir kara propagandadır; Japonların yalanıdır.” İşte bu makalesiyle 1946’da Pulitzer ödülünü kazandı. Korkunç gerçek sonra ortaya çıktı; Laurence yalancıydı. Sadece çalıştığı gazeteden maaş almıyor; ayrıca</span> <span>Pentagon’dan da para alıyordu! Ajandı!</span></p>
        </div>
      </div>
    </div>
  </div>
</body>
</html>
