<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>7-5.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x7-5.html" xml:lang="tr-TR">
    <div class="Basic-Text-Frame">
      <p class="anabaslik-1" id="toc_marker-7">Bölüm: 6</p>

      <p class="arabaslik-orta">ERDOĞAN’IN SERVETİ</p>

      <p class="paragraf-2">29 Mart 1994 seçimlerine daha bir yıl vardı ve Erdoğan kolları sıvadı. Medyada adı aday olarak yazılmaya başlandı. Fakat, Turgut Özal vefat edip ANAP bütünüyle liberal Mesut Yılmaz’ın kontrolüne geçince kimi muhafazakâr isimler Refah Partisi’ne katıldı.</p>

      <p class="paragraf-2">RP’ye katılan isimlerden işadamı Ali Coşkun’un adı İstanbul büyükşehir belediye başkan adayı olarak kulislerde konuşulmaya başlandı.</p>

      <p class="paragraf-2">Erdoğan ve ekibi karşı çıktı. İddiaya göre Erdoğan ile Erbakan’ın sağ kolu Oğuzhan Asiltürk telefonda tartıştı. Erdoğan’ın genel merkezden habersiz yaptıklarını bilen Asiltürk, “İstanbul dukalığını” yıkacağız dedi.</p>

      <p class="paragraf-2">Erdoğan partiye; Korkut Özal, Cemil Çiçek, Ali Coşkun, Nazlı Ilıcak, Abdülkadir Aksu, Nevzat Yalçıntaş (ve daha sonra Aydın Menderes, Şaban Karataş, Cemal Külahlı MTTB-Milli Birlik Vakfı ekibi) gibi yeni katılımları kuşkusuz istiyordu ama bunların partide etkin yerlere getirilmesine karşı çıkıyordu. 10 Ekim 1993’te RP Olağan Kongresi’nde bu isimlerin hepsi parti yönetimine seçildi! Erdoğan’ı dinleyen yoktu...</p>

      <p class="bos"></p>

      <p class="paragraf-2">Yeni katılımlar Erdoğan’ın İstanbul’un adaylığını tehlikeye soktu. Önlemini almalıydı. Hemen İstanbul’un 32 ilçesinde anket yaptırdı; 3993 teşkilat mensubunun 3808’i Erdoğan’ın aday olmasını istiyordu! Tanınırlık oranı ise Erdoğan’ın yüzde 70, Ali Coşkun’un yüzde 30 idi!</p>

      <p class="paragraf-2">Erdoğan’ın anket becerikliliği o dönemden mirastır, neyse.</p>

      <p class="paragraf-2">Partideki “kamuoyu yoklama” sonuçlarını genel merkeze göndertti. Ahmet Albayrak ve Ahmet Ergün makam odasında Erbakan’ın karşısına çıktı. Detaylı bir sunuş yaptılar. Erbakan “Bitti mi?” diye sordu. “Sayenizde” dediler. Sonra sözü Erbakan aldı ve ağzına geleni söyledi; “Siz hangi hakla benden ve genel merkezden habersiz böyle bir çalışma yaptınız? Partimizin adını kullanarak insanlara soru sorma hakkını size kim verdi? Ali kıran baş kesen mi sandınız kendinizi? Kimsiniz siz? Derhal tövbe ediniz.”</p>

      <p class="paragraf-2">Erdoğan azar olayını öğrenince telaşlandı. Kurnazlığı Erbakan’dan dönmüştü. Ama pes etmeyecekti.</p>

      <p class="paragraf-2">Erdoğan’ın iktidar ve güç uğruna neler yapacağını Erbakan ve arkadaşları bile kestiremeyecekti...</p>

      <p class="bos"></p>

      <p class="paragraf-2">Belediye başkan adaylığı tehlikeye düşünce, en azından ilçe belediye başkan adaylarının ve meclis üyelerinin kendi yakın çevresinden olması için kurmaylarını topladı; “amaçlarına ulaşmak” için belediyeleri ellerinde tutmaları şarttı. Bu konuda da pek başarılı olamadı. Erbakan çoğunun üzerini çizdi; liderlerini daha fazla kızdırmamak için sesini bile çıkarmadı. Ne de olsa aday adaylığı sonuçlanmamıştı. Karadenizli iş çevrelerini devreye soktu. Biliyordu ki, Erbakan partiye maddi yardım yapan işadamlarını kırmamaya özen gösterirdi.</p>

      <p class="paragraf-2">Ve alttan alta, “Ali Coşkun aday olursa teşkilatı çalıştıramam” tehdidini genel merkeze ulaştırdı...</p>

      <p class="bos"></p>

      <p class="paragraf-2">Aday bildirme süreci bitmek üzereydi; bir gün kalmıştı. Ahmet Tekdal telefonla arayıp Erdoğan’a müjdeyi verdi: Aday yapılmıştı.</p>

      <p class="paragraf-2">Erdoğan bir gün sonra kurmay ekibiyle Silivri’deki Klasis Oteli’ne kapandı ve seçim çalışmasına başladı...</p>

      <p class="paragraf-2">Seçim kampanyasını Nabi Avcı, Özkul Eren ve Özhan Eren’in sahibi olduğu Kule İletişim şirketi yürütecekti.</p>

      <p class="paragraf-2">Seçim sloganı, “Tamam İnşallah” idi...</p>

      <p class="paragraf-2">Kampanyayı samimiyet üzerine kurdular; Erdoğan sessiz yığınların sesiydi.</p>

      <p class="bos"></p>

      <p class="paragraf-2">Samimiyet üzerine kurulan kampanyanın incelikleri vardı:</p>

      <p class="paragraf-2">Erdoğanların Kasımpaşa’daki daireleri baba yadigârıydı. Ağabeyi Hasan Erdoğan, baba yadigârı ev için basına şu bilgiyi verdi:</p>

      <p class="paragraf-2">“Babam 1988’de vefat ettikten sonra Tayyip kardeşim Kasım-paşa’daki bu yeri sattı. 55 bin mark etti. Çamlıca’da Yalovalı olan hacı arkadaşı Nejat’ın apartmanından daire aldı. Halen orada oturuyorlar.”</p>

      <p class="bos"></p>

      <p class="paragraf-2">Emine Erdoğan, eşi İstanbul Belediye Başkanı olduğu günlerde <span class="char-style-override-12">Elif</span> dergisine şöyle konuştu: “Buradaki komşularımızla yeni yeni tanışmamıza rağmen diyaloğumuz çok güzel. Mesela kutlamalar yapılıyor. Eve konu komşu tanıdık tanımadık herkes geliyor. (...) Önceki evimize nazaran burası çok lüks. 16 sene Kasımpaşa’da oturduk. 80 metrekarelik bir daireydi.”</p>

      <p class="paragraf-2">Yeni ev, Üsküdar Çamlıca Emniyet Mahallesi’ndeydi.</p>

      <p class="paragraf-2">Erdoğan oturduğu evin kira olduğunu söyledi.</p>

      <p class="paragraf-2">Evin kaçak olduğunu söyledi.</p>

      <p class="paragraf-2">Haber seçim öncesi gündeme bilinçli olarak getirildi.</p>

      <p class="paragraf-2">Kampanya sürüyordu:</p>

      <p class="paragraf-2">“Erdoğan başkan olmasına rağmen Üsküdar’da mütevazı evde kirada oturan bir politikacıydı!”</p>

      <p class="paragraf-2">Sadece bu değil...</p>

      <p class="paragraf-2">Erdoğan 1994 seçimi öncesi çok kurnazca adımlar attı:</p>

      <p class="paragraf-2">“Kaçak evde oturan başkan adayı!”</p>

      <p class="paragraf-2">Öyle ya, İstanbul’un dörtte üçü kaçak binaydı; kaçak evlerde oturanlar Erdoğan’a oy verecekti.</p>

      <p class="paragraf-2">Kampanya “kaçak binalar” üzerinden yürütüldü; ardından “Tamam İnşallah” diyorlardı. Yani tapular bizden!</p>

      <p class="paragraf-2">Hepsi “samimi kampanyanın” sonucuydu.</p>

      <p class="paragraf-2">Kirada oturması filan kurnazca planlanmıştı.</p>

      <p class="paragraf-2">Binanın bulunduğu arazi toplam 15 bin metrekareydi. Üzerinde bulunan 14 arsanın 29 ortağı vardı. Erdoğan’ın oturduğu binanın yer aldığı hisse yaklaşık 5000 metrekareydi ve sahibi Erdoğan’ın Emniyet Gıda’dan ortağı Reşat Sözen’di.</p>

      <p class="paragraf-2">Ve bu hisse 18 Ocak 2000 tarihinde Erdoğan’ın kardeşi Mustafa Erdoğan tarafından 61 bin TL’ye satın alındı!</p>

      <p class="paragraf-2">Tarih: 29 Kasım 1994</p>

      <p class="paragraf-2">RP Maltepe Gençlik Komisyonu Şöleni’nde konuştu: “Kaçak binada kiracı olarak oturuyorum. Yahu deli misin? Belediye başkanı kaçak binada kiracı olarak oturur mu? Oturur. Niye oturuyorum biliyor musunuz? Çünkü bu düzenin kendisi kaçak da ondan.”</p>

      <p class="paragraf-2">Aslında kira filan hikâyeydi...</p>

      <p class="paragraf-2">Mesele bu kadar açık...</p>

      <p class="paragraf-2">Peki...</p>

      <p class="paragraf-2">Erdoğan sonra ne dedi:</p>

      <p class="paragraf-2">“Kaçak yapılar yaptırmak ve ‘nerede olursa olsun bir kondu da sen kondur’ demek suretiyle oy avcılığına çıkanlara fırsat vermeyin.” (20 Mart 2004)</p>

      <p class="paragraf-2">“Şehrin görüntüsünü bozacak plan dışı yapılanmalara müsamahamız yok. Açıkça söylüyorum, şehrin de insan üzerinde hakkı vardır. Şehrin görüntüsünü bozmaya kimsenin hakkı yoktur.” (29 Ocak 2005)</p>

      <p class="paragraf-2">“Asla kaçak dam diktirmeyin. Şehri katledemezsiniz.” (17 Temmuz 2005)</p>

      <p class="paragraf-2">“Şehirlerimizi bir ur gibi saran gecekondu düzenini ortadan kaldırmak bizim en büyük hedefimizdir.” (8 Nisan 2006)</p>

      <p class="paragraf-2">“Bedeli ne olursa olsun; İstanbul’daki tüm kaçak binaları yıkacağız.” (25 Ekim 2011)</p>

      <p class="bos"></p>

      <p class="paragraf-2">Bitmedi...</p>

      <p class="paragraf-2">Sultanbeyli meselesi var...</p>

      <p class="bos"></p>

      <p class="paragraf-2">1994 yerel seçim kampanyası sırasında, <span class="char-style-override-14">Erdoğan</span>’ın, Sultan-beyli’de ormanlık arazide “gecekondu” diye altı villa yaptığı ve on ay hapis cezasına çarptırıldığı yazıldı.</p>

      <p class="paragraf-2">Erdoğan yalanladı...</p>

      <p class="paragraf-2">Rizeli işadamlarıyla yemekte şöyle konuştu; “Adresini bulamadık. Verseler de görsem villalarımı. Ne çabuk köşe dönmüşüz de haberim yok.” (21 Şubat 1994, <span class="char-style-override-12">Hürriyet</span>)</p>

      <p class="paragraf-2">Emine Erdoğan o röportajında seçim öncesi konuşulan bu konuya da açıklık getirdi: “Sultanbeyli’de on sene önce alınıp dört sene önce satılmış bir arsa için olay çıkardılar. Orada tek bir metrekare arsamız yoktur artık.”</p>

      <p class="paragraf-2">Gerçek neydi:</p>

      <p class="paragraf-2">Yıl 1986.</p>

      <p class="paragraf-2">Erdoğan, Sultanbeyli Şalgamlı bölgesindeki ormanlık araziye kaçak villa yaptırdığı için yargılandı.</p>

      <p class="paragraf-2">Orman İdaresi’nin açtığı dava, Kartal 2. Sulh Ceza Mahkemesi’nde görüldü. Mahkeme, “Sanık Recep Tayyip Erdoğan’ın, devlet ormanından açma yaparak gecekondu inşa ettiği anlaşılmıştır” diyerek, 6831 sayılı yasaya muhalefetten on ay hapis cezasına hükmetti.</p>

      <p class="paragraf-2">Mahkeme bir yıldan düşük olan bu mahkûmiyeti para cezasına çevirirken, kaçak binanın da yıkılmasına karar verdi. Erdoğan hakkındaki bu hüküm, aynı mahkemenin 17 Mart 1998<br />
      tarihindeki kararıyla adli sicil kaydından silindi.</p>

      <p class="paragraf-2">Erdoğan başbakan olduğunda hep neyi gündeme getirdi: 2-B olarak adlandırılan orman arazilerine yapılan kaçak binaların affedilmesi amacıyla Anayasa değişikliği yapılmasını!..</p>

      <p class="paragraf-2">Şu eklemeyi yapmalıyım...</p>

      <p class="paragraf-2">Erdoğan’ın hayatında h<span class="char-style-override-14">ep bir örtü var ve bu örtü sadece başı örtmüyor.</span></p>

      <p class="bos"></p>

      <p class="paragraf-2"><span class="char-style-override-14">İstanbul Kuyumcular Odası Başkanı Alaattin Kameroğlu, 20 Şubat 2013’te Ankara’da düzenlenen bir toplantıda</span> <span class="char-style-override-14">Erdoğan’ın bir sırrını istemeden açıklayı verdi.</span> <span class="char-style-override-14">Erdoğan’ın 16 Nisan 1993 ile 25 Şubat 1994 tarihleri arasında “Kuyumcu-Satıcı” olduğunu açıkladı. “068677” sicil kayıt numarasıyla</span> <span class="char-style-override-14">Erdoğan’a verilen ruhsatı da gösterdi.</span> <span class="char-style-override-14">Erdoğan o dönemde iş adresini de “Fatih Sultan Caddesi No: 29/B</span> <span class="char-style-override-14">Hasköy-</span><span class="char-style-override-14">İstanbul” olarak<br />
      bildirmişti!</span></p>

      <p class="paragraf-2"><span class="char-style-override-14">Yazdım; nerede para-ticaret-</span><span class="char-style-override-14">Erdoğan üçgeni kuruluyorsa orada mutlaka bir karışıklık bir sır var! İleride benzer olayları hep okuyacaksınız.</span></p>

      <p class="bos"></p>

      <p class="paragraf-2"><span class="char-style-override-14">Dönelim 1994 yerel seçimine...</span></p>

      <p class="paragraf-2">Erdoğan şanslıydı. Rakipleri, İlhan Kesici (ANAP), Zülfü Livaneli (SHP) ve Bedrettin Dalan (DYP) merkez oyları bölüyordu.</p>

      <p class="paragraf-2">Seçim kampanyası sürecinde adaylar birbirine düştü, aradan Erdoğan sıyrıldı.</p>

      <p class="paragraf-2">Sandıklar açıldı...</p>

      <p class="paragraf-2">Erdoğan yüzde 25.1 oyla belediye başkanı oldu.</p>

      <p class="paragraf-2">İlhan Kesici’nin oyu yüzde 22.4, Zülfü Livaneli’nin yüzde 20.3 ve Bedrettin Dalan’ın yüzde 15.5 idi.</p>

      <p class="paragraf-2">SHP, CHP ve DSP’nin toplam oy yüzdesi 34.1 idi.</p>

      <p class="paragraf-2">Seçimin kaderini İstanbul’un varoşları belirledi. Erdoğan buralardan çok oy aldı. Şehir merkezlerindeki ilk sandıklar açıldığında Erdoğan’ın morali bozuldu ve ne zaman gecekondu sandık sonuçları geldi; seçimi kazanan o oldu.</p>

      <p class="paragraf-2">RP sadece İstanbul’u değil Cumhuriyet’in simgesi başkent Ankara’yı da kazanmıştı.</p>

      <p class="paragraf-2">Oysa...</p>

      <p class="paragraf-2">On yıl önce MSP, İstanbul ve Ankara gibi kentsel oyları düşük, kırsalın/köylünün partisiydi.</p>

      <p class="paragraf-2">Yapılan seçim değerlendirmeleri genellikle gelecek kaygısı üzerine yapılmaya başlandı. Kimse RP’nin neden İstanbul ve Ankara’yı kazandığını analiz etmedi.</p>

      <p class="paragraf-2">Türkiye endişeliydi; “şimdi şeriat mı gelecek?”ti; irtica hortlamış mıydı?</p>

      <p class="paragraf-2">Korku artacak ve arttıkça buna paralel Erdoğan’ın oyları da artacaktı. Çünkü muhalifler Erdoğan’ın başarısını ekonomik temelli değil, sadece “kültürel bir olgu” olarak görüyorlardı! Aradan yıllar geçti, bu bakış açısı hâlâ değişmedi.</p>

      <p class="bos"></p>

      <p class="paragraf-2">Erdoğan, İstanbul Büyükşehir Belediye Başkanı olarak 1 Nisan’da görevine başladı...</p>

      <p class="paragraf-2">Hemen pragmatist fırsatçılığını gösterdi; 23 Nisan Ulusal Egemenlik Bayramı için kolları sıvadı. Mustafa Kemal ve ilk meclise övgüler dizdi.</p>

      <p class="paragraf-2">Farklı görünmek onun için bir meslek olacaktı; bir bakarsınız “radikal İslamcı”, bir bakarsınız “Kemalist”, bir bakarsınız “demokrat”... Erdoğan’ın siyasal gelişmelere göre renklere bürünme ustası olduğunu Türkiye daha sonra daha iyi anlayacaktı.</p>

      <p class="paragraf-2">İlk tepkileri savuşturmayı başardı.</p>

      <p class="paragraf-2">Ardından kendi icraatları için çalışmaya başladı...</p>

      <p class="bos"></p>

      <p class="paragraf-2">Erdoğan’a yakın çevresi artık “Reis” diyordu.</p>

      <p class="paragraf-2">Babası Ahmet Erdoğan bir teknenin reisiydi.</p>

      <p class="paragraf-2">Oğlu ise koca İstanbul’un!</p>

      <p class="paragraf-2">O ise kendini bakın ne görüyordu:</p>

      <p class="paragraf-2">“Ben İstanbul’un İmamı’yım..!” (8 Ocak 1995, <span class="char-style-override-12">Hürriyet</span>)</p>

      <p class="paragraf-2">Yerli ve yabancı medyanın gözü üzerindeydi. İstanbul Belediye Meclisi’nin açılış toplantısına başkanlık edecekti. Açılışın Fatiha ile yapılmasını isteyip; Atatürk için saygı duruşunda bulunulmasına karşı çıkınca ülkenin gündemi değişti.</p>

      <p class="paragraf-2">Geri adım atmadı: “Atatürk ilkeleriyle yaşayan bir ölüdür. Her Müslüman’ın da sağ kalanlardan beklediği Fatiha’dır. Ayakta durmak bana göre saygı duruşu değildir. Ben bütün ölülerime oturduğum yerden Fatiha okurum.”</p>

      <p class="bos"></p>

      <p class="paragraf-2">Erdoğan artık medyanın hep gündemindeydi. Belediye sosyal tesislerinde içki içilmesini –arkadaşlarının muhalefetine rağmen– yasakladı.<span class="dipp" style="font-size:0.82em;"><a class="footnote-link" href="#footnote-225-31" id="footnote-225-31-backlink">31</a></span></p>

      <p class="bos"></p>

      <p class="paragraf-2">İçkiyi yasakladı ama kendisi güç sarhoşu oldu:</p>

      <p class="paragraf-2">“Ata’ya saygı duruşunda sap gibi ayakta durmaya gerek yok.” (12 Mayıs 1994)</p>

      <p class="paragraf-2">“Yeşil (kaldırım rengi) medeniyettir.” (25 Haziran 1994)</p>

      <p class="paragraf-2">“Taksim’deki caminin temelini inşallah atacağız.” (1 Temmuz 1994)</p>

      <p class="paragraf-2">“Bütün okullar İmam Hatip yapılacak.” (17 Eylül 1994)</p>

      <p class="paragraf-2">“Milli Piyango zulümdür.” (29 Eylül 1994)</p>

      <p class="paragraf-2">“Her 10 Kasım’da yaygara kopartılıyor.” (14 Kasım 1994)</p>

      <p class="paragraf-2">“Elhamdülillah şeriatçıyız.” (21 Kasım 1994 )</p>

      <p class="paragraf-2">“Yılbaşına karşıyım.” (19 Aralık 1994 )</p>

      <p class="paragraf-2">“Ben İstanbul’un imamıyım.” (8 Ocak 1995)</p>

      <p class="paragraf-2">“Ben Millet Meclisi’nin de duayla açılmasından yanayım.” (8 Ocak 1996)</p>

      <p class="paragraf-2">Erdoğan Türkiye’nin duymadığı sözler sarfediyordu:</p>

      <p class="paragraf-2">“Benim referansım İslam,”dedi.</p>

      <p class="paragraf-2">Cemevi’ne “cümbüş evi” dedi.</p>

      <p class="paragraf-2">“Demokrasi amaç değil araç,” dedi.</p>

      <p class="paragraf-2">“İnsanlar laik olmaz,” dedi.</p>

      <p class="paragraf-2">“Müslüman Demokrat” kimliği üzerinde gölgeler oluşmaya başladı. Kuşkusuz uyarılacak ve artık bir adım ileri atmayacaktı.</p>

      <p class="bos"></p>

      <p class="paragraf-2">Kimdi bu Erdoğan “uyarıcıları”?</p>

      <p class="paragraf-2">Başta akademi ve medya dünyasındaki liberal isimler...</p>

      <p class="paragraf-2">Hepsiyle yeni tanışmıştı; Asaf Savaş Akad, Nilüfer Göle, Şerif Mardin, Ali Bayramoğlu, Cengiz Çandar, Etyen Mahçupyan, Murat Belge, Mehmet Altan, Ruşen Çakır, Ayşe Önal, Ömer Laçiner vs.</p>

      <p class="paragraf-2">Sadece birini yazayım:<span class="dipp" style="font-size:0.82em;"><a class="footnote-link" href="#footnote-225-32" id="footnote-225-32-backlink">32</a></span></p>

      <p class="paragraf-2">Ahmet Altan ile Neşe Düzel’in Kanal 6’da hazırlayıp sunduğu “Dinamit” adlı programın konuğu Erdoğan idi. Yıl, 1996.</p>

      <p class="paragraf-2">Erdoğan, Atatürk’ten sonra gelenlerin Atatürkçü kimlikleriyle Türkiye’yi ABD’ye köle yaptıklarını, ABD’nin mandası haline gelindiğini, Atatürk’ün hayali olan milli harp sanayiinin kurulmadığını, mason kulüplerine izin verdiğini söyledi. Ahmet Altan, Erdoğan’a “Hakiki Atatürkçü sizsiniz” dedi!</p>

      <p class="paragraf-2">Türkiye’yi ABD mandası haline getirenlerden hesap soracak bir yeni lider doğuyordu!</p>

      <p class="paragraf-2">Yerseniz...</p>

      <p class="bos"></p>

      <p class="paragraf-2">Erdoğan kimin tasarımıydı?</p>

      <p class="paragraf-2">Tek bir kişi, devlet gösterilemez.</p>

      <p class="paragraf-2">Fakat... Bir ABD’li diplomat vardı ki; Erdoğan’ın siyasi geleceğini öngörmüştü:</p>

      <p class="paragraf-2"><span class="char-style-override-18">1989-1991 dönemleri arasında</span> <span class="char-style-override-18">ABD’nin</span> <span class="char-style-override-18">Türkiye Büyükelçiliği görevini yürüten Morton Abramowitz!</span></p>

      <p class="paragraf-2"><span class="char-style-override-18">Erdoğan’ı</span> <span class="char-style-override-18">siyasetin tepe noktalarına taşıyan kişi olduğu iddiaları hâlâ geçerliliğini koruyor.</span></p>

      <p class="paragraf-2"><span class="char-style-override-18">Abramowitz, il başkanlığı döneminde tanışmıştı Erdoğan’la.</span></p>

      <p class="paragraf-2"><span class="char-style-override-18">Erdoğan</span> <span class="char-style-override-18">birkaç yıl önce partililere zorla taktırdığı kravatın mükâfatını alacaktı.</span></p>

      <p class="paragraf-2">Abramowitz <span class="char-style-override-12">Hürriyet</span> gazetesi genel yayın yönetmeni Ertuğrul Özkök’e 1994’te şöyle diyecekti:</p>

      <p class="paragraf-2">“Evet, kravatlı ve daha şehirli kılıklı görünen Erdoğan’ı Erbakan’a tercih ederiz.”</p>

      <p class="paragraf-2"><span class="char-style-override-18">Abramowitz’in, emekli olduktan sonra Carnegie Vakfı Başkanı olarak 15 Ekim 1996’da Erdoğan’ı</span> <span class="char-style-override-18">resmi olmayan ziyareti şaşırtıcı değildi; 1990’lı yılların başında</span> <span class="char-style-override-18">ABD Adana Konsolosu Harry Cole de</span> <span class="char-style-override-18">RP Diyarbakır il teşkilatını ziyaret ediyordu.</span> <span class="char-style-override-18">ABD İzmir Konsolosu Eugene Zajac ise</span> <span class="char-style-override-18">RP İzmir örgütüne sık uğruyordu.</span></p>

      <p class="paragraf-2"><span class="char-style-override-18">RP ve Erdoğan’la</span> <span class="char-style-override-18">ilgilenen bir diğer isim ise</span> <span class="char-style-override-18">CIA ajanı Graham Fuller’di.</span></p>

      <p class="paragraf-2"><span class="char-style-override-18">CIA görevlisi Fuller;</span> İslamcı fakat aynı zamanda liberal bir İslami reformu teşvik etmek gerektiğini ABD’ye kabul ettiren kişiydi. Açık açık; “ABD AKP ve Fethullah Gülen’i desteklemelidir,” diye yazdı. (<span class="char-style-override-12">Yükselen Bölgesel Aktör Yeni</span> <span class="char-style-override-12">Türkiye Cumhuriyeti</span>, s. 117-118)</p>

      <p class="paragraf-2">ABD’nin Adana Konsolosu Elizabeth Shelton, ABD’nin İstanbul Başkonsolosu Carolyn Huggins, ABD Ankara Büyükelçilik Müsteşarı Silwer Lawrens ve CIA görevlisi Kenny Bob gibi isimler Erdoğan’ın diğer görüştüğü isimlerdi.</p>

      <p class="paragraf-2">Erdoğan, Siirt konuşması nedeniyle aldığı cezanın onanmasından bir gün sonra, 28 Eylül 1998’de, ABD’nin İstanbul Başkonsolosu Carolyn Huggins, apar topar belediyeye giderek Erdoğan’ı makamında ziyaret etmiş, “Bu tür gelişmeler, Türkiye demokrasisine olan güveni azaltır” demiş ve Erdoğan’a destek vermişti! Bu destek tartışılınca, Başkonsolosun Erdoğan’ı ziyaretten sonra yaptığı açıklamanın, Washington’un talimatıyla olduğunu, ABD Dışişleri Bakanlığı Sözcü Yardımcısı James Foley de doğrulayacaktı. (2 Ekim 1998, <span class="char-style-override-12">Hürriyet</span>)</p>

      <p class="paragraf-2">ABD Erdoğan’ın arkasındaydı.</p>

      <p class="paragraf-2">Erdoğan Amerikalılar ile ilişkisini hep iyi tutmaya özen gösterdi. </p>

      <p class="paragraf-2">Erdoğan, 12 Eylül 1994’te İstanbul’a gelip Özbekler Tekkesi’nin açılışını yapan Henry Kissinger ile ayaküstü sohbet etmek için bile çaba harcadı.</p>

      <p class="paragraf-2">İstanbul Belediye Başkanlığı döneminde ilk kez 17-21 Nisan 1995′te ABD’ye gitti.</p>

      <p class="paragraf-2">Tarih: 17-22 Kasım 1996...</p>

      <p class="paragraf-2">Tarih: 20-23 Aralık 1996...</p>

      <p class="paragraf-2">Tarih: Yani cezaevine girmesinden hemen önce... 1 Mart 1998...</p>

      <p class="paragraf-2">Tarih: 16 Temmuz 2000...</p>

      <p class="paragraf-2">Görüldüğü gibi 90’lı yıllarda sık sık ABD’ye gitti.</p>

      <p class="paragraf-2">Bir dönemin sıkı ABD aleyhtarı politikacısı Erdoğan bu dönemde ABD’yi kapı komşusu yapmıştı.</p>

      <p class="paragraf-2">Bu yıllarda Erdoğan’ın başı ABD ile değil; “para” ile dertteydi. Yaşamı boyunca “para hareketlerinden” dolayı hep sorun yaşayacaktı.</p>

      <p class="bos"></p>

      <p class="paragraf-2">Tarih: 15 Nisan 1994</p>

      <p class="paragraf-2">Erdoğan belediye başkanı olarak yaşamında ilk kez mal beyanı verdi:</p>

      <p class="paragraf-2">İstanbul Arnavutköy ilçesi Bolluca köyünde 376 metrekare arsa (tahmini bedeli 100 milyon lira); Rize Güneysu ilçesinde 2000 metrekare tarla (500 milyon lira); İstanbul Beyoğlu (200 milyon lira) ve Maltepe ilçelerinde (500 milyon lira) birer daire<span class="dipp" style="font-size:0.82em;"><a class="footnote-link" href="#footnote-225-33" id="footnote-225-33-backlink">33</a></span> ve Burak Gıda Tic. ve San. Ltd. Şti.’de yüzde on hissesi ile 100 bin Alman Markı ve 50 bin ABD Doları ile eşine ait on bilezik, on beşibirlik.</p>

      <p class="bos"></p>

      <p class="paragraf-2">Bir yıl sonra...</p>

      <p class="bos"></p>

      <p class="paragraf-2">Tarih: 10 Ocak 1995</p>

      <p class="paragraf-2">Maltepe’deki daire buharlaştı.</p>

      <p class="paragraf-2">İstanbul’daki arsanın değeri 200 milyon, Rize’deki tarla 1 milyar lira oldu. Eh toprak bu, değerleniyor...</p>

      <p class="paragraf-2">Dairesinin fiyatı patladı; 200 milyondan 500 milyona çıktı.</p>

      <p class="paragraf-2">Mark’ta 30 binlik bir azalma oldu; elinde 70 bin mark kalmıştı.</p>

      <p class="paragraf-2">700 milyon liraya alınan yeni Ford otomobil beyana eklendi. Herhalde 500 milyon liralık daireyi satıp, üstüne 200 milyon lira ekleyip otomobil aldılar! Gerçek sonra ortaya çıkacaktı; otomobil 29 Aralık 1994 tarihinde 469 milyon 863 bin liraya alınmıştı!</p>

      <p class="bos"></p>

      <p class="paragraf-2">Erdoğan 1996 yılında mal bildiriminde bulunmadı.</p>

      <p class="paragraf-2">Niye?</p>

      <p class="paragraf-2">Bilmiyoruz...</p>

      <p class="paragraf-2">Bir yıl sonra mal beyanını verdi.</p>

      <p class="paragraf-2">28 Şubat 1997’de Cumhurbaşkanı Süleyman Demirel başkanlığında toplanan Milli Güvenlik Kurulu dinci faaliyetlerle ilgili bir dizi önlem alınca Erbakan’ın DYP Genel Başkanı Tansu Çiller ile kurduğu koalisyon hükümeti yıkıldı. Erdoğan devlete hemen yeni mal varlığını bildirdi.</p>

      <p class="paragraf-2">Aslında...</p>

      <p class="paragraf-2">Bu Erdoğan’ın temel kişilik özelliğiydi: zor’u görünce geri adım atıyor, kolay’ı gördükçe üzerine gidiyordu. Psikiyatr Dr. Cemal Dindar, <span class="char-style-override-12">Bi’at ve Öfke</span> kitabında Erdoğan’ın bu kişilik özelliğine dair tespitlerde bulundu. Okumanızı tavsiye ederim.</p>

      <p class="paragraf-2">Biz Erdoğan’ın mal varlığına bakmaya devam edelim...</p>

      <p class="bos"></p>

      <p class="paragraf-2">Tarih: 10 Mayıs 1997</p>

      <p class="paragraf-2">İstanbul’daki arsanın değeri 350 milyon liraya; Rize’deki tarlanın değeri 1.5 milyar liraya çıktı. Rize’deki tarla neredeyse her yıl 500 milyon lira değer kazanıyordu! Bakalım bu artış ne kadar sürecek?</p>

      <p class="paragraf-2">Dairesinin değeri yüzde yüz artışla bir milyon lira oldu.</p>

      <p class="paragraf-2">Dolar mevduatı aynıydı; Markta 2500 artış vardı.</p>

      <p class="paragraf-2">Bu arada Emniyet Gıda’nın yüzde 40 hissesi karşılığı 240 milyon lira mal beyanına girdi. Yeni mi ortak olmuştu?</p>

      <p class="paragraf-2">Emine Erdoğan’ın ziynet eşyalarında dokuz beşibirlik azaldı.</p>

      <p class="paragraf-2">Otomobilin değeri iki milyar lira oldu. Bu değer artışlarına artık yorum yapmak istemiyorum; sanırım elinizdeki kitabın okuyucusu olarak siz bunu değerlendirirsiniz!</p>

      <p class="paragraf-2">Burak Gıda 17 Mart 1997’de kapatıldığı için mal beyanına girmedi. İyi de bir önceki beyanda da bildirilmemişti ama bir açıklama yoktu. Öyle de olsa böyle de olsa fark etmiyor; Erdoğan kafasına estiği gibi mal beyanında bulunuyor.</p>

      <p class="bos"></p>

      <p class="paragraf-2">Tarih: 1 Aralık 1998</p>

      <p class="paragraf-2">İstanbul’daki arsanın değeri bir buçuk milyar liraya; Rize’deki toprağın değeri 3000 liraya fırladı.</p>

      <p class="paragraf-2">Nee!</p>

      <p class="paragraf-2">Ben Rize’deki bahçeyi kafama taktım arkadaş; böyle bir değer artışı görülmedi! Gelecekte ne olacağını merak ediyorum.</p>

      <p class="paragraf-2">Beyoğlu’ndaki daire satıldı. Muhtemelen Erdoğan’ın Kasımpaşa’daki baba yadigârı evden kalan son daireydi.</p>

      <p class="paragraf-2">Kartal’dan 12 milyar liraya 1800 metrekare arsa alındı.</p>

      <p class="paragraf-2">Emniyet Gıda’daki hissesi yüzde 40’tan yüzde 20’ye indi ama değeri; 240 milyon liradan 40 milyar liraya yükseldi. Bu çıkışlara akıl erdirmek zor.</p>

      <p class="paragraf-2">Dolar ve mark mevduatı bu kez beyan edilmedi. Ne oldu bu dövizlere acaba?</p>

      <p class="paragraf-2">Emine Erdoğan’dan iki bilezik daha azaldı.</p>

      <p class="paragraf-2">Bu arada Ford otomobil değiştirildi; dokuz milyar 500 milyon liraya Passat alındı.</p>

      <p class="paragraf-2">Erdoğan’ın belediye başkanlığındaki mal beyanı böyleydi.</p>

      <p class="paragraf-2">Diyeceksiniz ki...</p>

      <p class="paragraf-2">Koskoca İstanbul Belediye Başkanı bu kadar baştan savma mal bildiriminde nasıl bulunur? Devlet müfettişleri bu mal beyanları üzerine soruşturma yapınca, “Siyasi geleceğimle oynamak için üzerime ne müfettişler gönderdiler” diyecekti!</p>

      <p class="paragraf-2">Evet...</p>

      <p class="paragraf-2">Müfettişler mal varlığını araştırdı.</p>

      <p class="paragraf-2">İstanbul Büyükşehir Belediye şirketlerine (BİT) yönelik müfettiş soruşturmaları sonucunda, Erdoğan’ın mal varlığının incelenmesine karar verildi.</p>

      <p class="paragraf-2">Müfettişler bu amaçla; 08.03.2002 tarih ve 42/8, 133/12, 11/6, 77/5, 31/15 sayı ile “tevdi raporu” düzenleyerek Yargıtay Başsavcılığı’na gönderdi.</p>

      <p class="paragraf-2">Yargıtay Cumhuriyet Başsavcılığı’nca yapılan soruşturma sonucunda, Ankara Cumhuriyet Savcısı Bekir Selçuk tarafından 05.06.2002 tarihinde 2002/22385 hazırlık sayısıyla iddianame düzenlendi.</p>

      <p class="paragraf-2">Düzenlenen iddianame Ankara Asliye Ceza Mahkemesi’ne gönderildi ve anılan mahkeme tarafından da, Erdoğan hakkında haksız mal edindiği kanaatiyle kamu davası açıldı.</p>

      <p class="paragraf-2">Erdoğan için bu ne ilk ne de son dava olacaktı...</p>

      <p class="paragraf-2">Ama ilk açılan dava nedenlerini yazabiliriz...</p>

      <p class="bos"></p>

      <p class="paragraf-2">İGDAŞ, AKBİL, İSTAŞ, İSFALT, İDO, KİPTAŞ, Billboard, Halk Ekmek gibi 18 dosyadan hakkında davalar açıldı.</p>

      <p class="paragraf-2">Yüzlerce klasör tutan bu davaların konusu 50 trilyonu aşkın haksız kazançtı.</p>

      <p class="paragraf-2">Hakkında her davadan üç ile dokuz yıl arasında değişen hapis cezaları isteniyordu.</p>

      <p class="paragraf-2">Erdoğan için zor günlerdi...</p>

      <p class="paragraf-2">Yakın arkadaşı Mustafa Albayrak tutuklandı ve aleyhine kötü bir ifade verdi:</p>

      <p class="paragraf-2">“1994 yılı mahalli idareler seçiminde İstanbul Büyükşehir Belediye Başkanlığı’na ağabeyim Nuri Albayrak’ın Fatih İmam Hatip Lisesi’nde birlikte okuduğu ve samimi görüştüğü arkadaşı Recep Tayyip Erdoğan’ın seçilmesiyle İstanbul Büyükşehir Belediyesi’yle bir yakınlaşmamız oldu; ağabeyim Nuri Albayrak belediye meclis üyesi olarak seçilmişti. Yine Ahmet Albayrak ağabeyim de çok iyi görüşürdü. Recep Tayyip Erdoğan’ın seçilmesinden sonra belediyeden ihale alma olayımız daha da kolaylaştı. Bütün seçim çalışmalarında kendisini maddi ve manevi olarak bütün imkânlarımızla desteklemişizdir. Bu durumu belediye çalışanları ve üst düzey yöneticileri yakinen bildikleri için çoğu zaman Belediye Başkanı Erdoğan’ın direkt talimatı olmaksızın da belediyeden kolayca ihale alma durumlarımız oldu. İhale şartnamesinde zaman zaman yukarıda anlattığım sebeplerden dolayı kolaylıklar sağlanmıştır.</p>

      <p class="paragraf-2">Sahip olduğum seçim otobüslerini zaman zaman Recep Tayyip Erdoğan’ın faaliyetlerinde kullanması için verdim. Recep Tayyip Erdoğan ve yakınlarının altına kullanmaları için şirketten araba verdik. Recep Tayyip Erdoğan geleceğin başbakanı olmasa bile zaman zaman arkadaş grubu arasında bizler bu değerlendirmeyi yaparız. ”</p>

      <p class="bos"></p>

      <p class="paragraf-2">Operasyonlar sırasında Erdoğan’ın okul arkadaşı Nuri Albayrak’ın iki kardeşi; Ahmet Albayrak ve Muzaffer Albayrak kaçtı. Aranıyorlardı.</p>

      <p class="paragraf-2">Erdoğan ile Nuri Albayrak ilişkisi hakkında devletin “gizli” damgalı raporunda şöyle deniyordu:</p>

      <p class="paragraf-2">“Nuri Albayrak: Trabzon Of ilçesi nüfusuna kayıtlı. 1978 yılında Fatih İmam Hatip Lisesi’nden mezun oldu. Mezuniyet yılları farklı olmakla beraber, R. Tayyip Erdoğan’ın okul arkadaşı. 1999 yılı mahalli idareler seçimlerinde Fazilet Partisi’nden İstanbul Büyükşehir Belediye Meclis üyeliğine seçildi. 1984-1988 yıllarında Refah Partisi, daha sonraki dönemde de Fazilet Partisi İstanbul İl Başkanlığı yapan Recep Tayyip Erdoğan ile Albayrak arasındaki siyasi ve ekonomik yakınlaşmanın; İstanbul Topkapı’da bulunan ve Albayraklara ait olan binanın, parti il başkanlığına verilmesiyle birlikte başladığı ve Erdoğan’ın 1994 yılı mahalli idareler seçimleri sırasında daha da arttığı görüldü. (...)”</p>

      <p class="bos"></p>

      <p class="paragraf-2">Erdoğan ile ilgili verilen ifadeler ve iddialar vahimdi:</p>

      <p class="paragraf-2">Albayraklar ve belediye görevlilerinden oluşan 70 kişi hakkında; “cürüm işlemek için teşekkül oluşturmak, ihaleye fesat karıştırmak, hizmet nedeniyle emniyeti suiistimal, gerçeğe aykırı beyanda bulunmak, sahte vekâletname düzenlemek ve kullanmak” suçlamalarıyla iddianame düzenlendi ve İstanbul 4. Ağır Ceza Mahkemesi’nde 2001/75204 sayıya kayden kamu davası açıldı.</p>

      <p class="bos"></p>

      <p class="paragraf-2">Erdoğan sadece yolsuzluk ve diğer iddialarla yargılanmayacaktı. Asıl önemli olanı şuydu:</p>

      <p class="paragraf-2"><span class="char-style-override-14">“Siyasi ve sosyal bir görüşten kaynaklanan bir amaçla; cürüm işlemek için devasa bir teşekkül (çete) oluşturmak ve; bu teşekkülün liderliğini, belediye başkanı seçildiği 01.04.1994’ten 06.11.1998 tarihine kadar fiilen aktif bir şekilde yapmak; ayrıca 1998-2001 yıllarında ise perde arkasından sürdürmek...”</span></p>

      <p class="bos"></p>

      <p class="paragraf-2">Medya günlerce haber yaptı. Ne manşetler atıldı:</p>

      <p class="paragraf-2"><span class="char-style-override-14">‘</span><span class="char-style-override-14">İstanbul hortumcusu’, ‘Ahtapot’un uzun kolları’, ‘Doymuyorlar’, ‘</span><span class="char-style-override-14">İstanbul’un parasını işte bu ahtapot yiyor’, ‘Hortumlamadığı yer kalmadı’, ‘Albayrak’a çifte kıskaç’, ‘Hortuma Tantan el koydu’, ‘Albayrak ne yasa ne yasak tanıyor’, ‘Albayrak sıkıştı’, ‘Hortumcu tehdit etti’, ‘Hortumcu Nuri’, ‘</span><span class="char-style-override-14">İstanbul’u bir ahtapot gibi kuşattı’, ‘İstanbulluların parasını böyle yuttu’, ‘Sekiz kollu ahtapot gibi’, ‘Hortum sıkıştı’, ‘Yenilikçi hortum’, ‘Fesat ihaleleri’, ‘İşte yenilikçi hortum’, ‘Bir milyar dolarlık hortum’, ‘Beş koldan hortum’, ‘Belediye yürü ya kulum dedi’, ‘Şoförlükten holding sahipliğine’, ‘Albayrak nasıl zengin oldu?’, ‘Refah yükselişi’, ‘Albayrak, mafya gibi’, ‘Encümen üyelerine rüşvet arabaları’, ‘Albayraklar DGM’de’, ‘Albayraklar ve Tayyip’e çeteden DGM soruşturması’, ‘Şeriatın sinsi planı’, ‘</span><span class="char-style-override-14">İstanbul Belediyesi’ne ait paralar -geleceğin başbakanını hazırlayıp cihat yapmak- için Albayraklara aktarıldı’, ‘Çark böyle işledi’, ‘Metro Albayraklar ilişkisi’, ‘</span><span class="char-style-override-14">Recep Tayyip Erdoğan kaç</span> <span class="char-style-override-14">para kazanıyor...’</span> (17 Kasım 2000-25 Temmuz 2001 arası <span class="char-style-override-12">Sabah</span> ve <span class="char-style-override-12">Milliyet</span>)</p>

      <p class="bos"></p>

      <p class="paragraf-2">Gazete haberlerinin özeti şuydu:</p>

      <p class="paragraf-2">“İstanbul Belediyesi’ne ait paralar geleceğin başbakanını hazırlayıp cihad hazırlığı yapmak üzere Albayrak gibi şirketlere aktarıldı. Albayrak şirketini inceleyen mülkiye müfettişlerinin DGM’ye gönderdiği raporlar, akıl almaz bağlantıları gözler önüne serdi. Buna göre, Tayyip Erdoğan ile belediye başkanlığı döneminde çok sıkı ilişkiler içinde olan Albayrakların şu an elinde tuttuğu para bir milyar dolardı.”</p>

      <p class="paragraf-2">“Çete”nin yayın organı ise 1997’de yayın faaliyetine başlayan Albayrakların sahip olduğu, <span class="char-style-override-12">Yeni Şafak</span> gazetesiydi.</p>

      <p class="paragraf-2">Erdoğan için <span class="char-style-override-12">Yeni Şafak</span> binasının manevi değeri vardı; Erdoğan 1994 yerel seçimlerinde bir katını kullanmış ve zafer kazanmıştı! Gazete de Erdoğan için hep önemli oldu...</p>

      <p class="paragraf-2">Operasyonlardan yıllar sonra <span class="char-style-override-12">Yeni Şafak</span> gazetesi sahipleri Albayrak ailesi, yaptıkları habercilik nedeniyle hedef olduklarını söyledi. Öyle miydi?</p>

      <p class="paragraf-2">Bir gerçek var ki, Erdoğan’ın belediye başkanlığı döneminde Albayraklar çok para kazandı.</p>

      <p class="paragraf-2">Sadece tek bir örnek ne kadar büyüdüklerini gösteriyor:</p>

      <p class="paragraf-2">Albayrak Turizm Seyahat İnşaat Ticaret A.Ş. 6 Aralık 1990 tarihinde bir milyar lira sermayeyle kuruldu. 1995’ten sonra Ticaret Odası’na sıkça, ihale ve alım satım başvuruları yaptı ve şirket bir milyar lira olan sermayesini 1998’de bir trilyon liraya yükseltti!</p>

      <p class="paragraf-2">Aldığı ihaleler kitabın sayfalarına yetmez:</p>

      <p class="paragraf-2">Büyükşehir Belediyesi’nin yan kuruluşu KİPTAŞ,<span class="dipp" style="font-size:0.82em;"><a class="footnote-link" href="#footnote-225-34" id="footnote-225-34-backlink">34</a></span> Altunizade ve İkitelli Başak Konutları’nın bir bölümünü, Albayraklara yaptırdı. Olabilir.</p>

      <p class="paragraf-2">Fakat, İstanbul Metrosu’nun elektro-mekanik altyapı gibi ihaleleri de yeterliliği olmayan Albayraklara verildi.</p>

      <p class="paragraf-2">Belediye’nin neredeyse tüm işlerinde “Albayrak imzası” vardı; İSKİ’nin su sayaçlarını değiştirme işinden, Halk Ekmek dağıtımına kadar! Bir örnek verip geçeyim; Halk Ekmek büfesi açmak isteyenlerden 150 milyon lira hava parası alınıyordu!</p>

      <p class="paragraf-2">Yemek, taşıma, araç kiralama, İETT otobüslerini yıkama, büfeler, halı sahalar, otoparklar gibi “küçük trilyonlu” işleri hiç yazmayayım. Belediyenin neredeyse her işini Albayrak’ın şirketleri yapıyordu.</p>

      <p class="paragraf-2">Bu durum o kadar göze batar hale geldi ki, Albayraklar –kendi isimlerinin fazla öne çıkmaması için– üçüncü kişilere kredibilitesi olmayan şirketler kurdurarak, bu şirketleri ihalelere soktular ve ihale konusu işleri yine kendi şirketlerine yaptırdılar!</p>

      <p class="paragraf-2">Ne diyorlar bugün; “Haber yaptığımız için 28 Şubat cuntasından baskı gördük!” Ayrıntıları ileriki sayfalarda yazacağım...</p>

      <p class="paragraf-2">Şimdi işin aslına gelelim...</p>

      <p class="bos"></p>

      <p class="paragraf-2">Albayraklar ve yandaş medya o dönem dedi ki:</p>

      <p class="paragraf-2">“İddialar yeni değil.” Bu sözleri doğruydu...</p>

      <p class="paragraf-2">ANAP’lı İçişleri Bakanı Sadettin Tantan, “Erdoğan dönemini incelesin” diye, 17 Ocak 2001 tarihinde Mülkiye Başmüfettişi Mehmet Günaydın’ı görevlendirdi. Mehmet Günaydın 5,5 ay iddiaları araştırdı. İstanbul Büyükşehir Belediyesi’ne ait İSKİ, İETT ve iştiraki bulunan 19 şirketi tetkik etti. Ve “yolsuzluk yok” diye rapor verdi.</p>

      <p class="paragraf-2">Dosya kapanacaktı ki...</p>

      <p class="paragraf-2">Mülkiye Müfettişi Günaydın’ın yerine; Susurluk Çetesi’nin Batman’daki kaybettiği silahları; Kocaeli’nde üst düzey polislerin de aralarında bulunduğu mazot kaçakçılığı gibi çok önemli olayları soruşturan İçişleri Bakanlığı Mülkiye Başmüfettişi Candan Eren görevlendirildi.<span class="dipp" style="font-size:0.82em;"><a class="footnote-link" href="#footnote-225-35" id="footnote-225-35-backlink">35</a></span> 62 gün süren yoğun incelemesi sonunda 36 klasör bilgi ve belge topladı ve eski raporu yırtıp çöpe attı. Erdoğan’ın siyasi ikbali için çete oluşturduğunu, bu nedenle bir milyar dolarlık suiistimal yaptığını ileri sürdü.</p>

      <p class="paragraf-2">Peki..</p>

      <p class="paragraf-2">Başmüfettiş Candan Eren “yolsuzluk yok” raporuna rağmen bu sonuca nasıl ulaştı?</p>

      <p class="bos"></p>

      <p class="paragraf-2 para-style-override-13">Her şey Müfettiş Candan Eren’in, bir tesadüf sonucu İstanbul Büyükşehir Belediyesi’nde Genel Sekreter Yardımcısı olan –bir dönem birlikte mülkiye müfettişi olarak çalıştığı– Mahmut Kuş’u ziyaret etmesiyle başladı...</p>

      <p class="paragraf-2">Karşılıklı içilen çaylardan, dünde kalan hatıraları anan konuşmalardan sonra söz döndü dolaştı, Büyükşehir Belediyesi’ne ve Albayrak A.Ş.’nin üstlendiği ihalelere geldi.</p>

      <p class="paragraf-2">Mahmut Kuş, karşısındaki meslektaşına çekinmeden gördüğü, bildiği ve birilerinden dinlediği her şeyi iki buçuk saat boyunca anlattı. Kurulan tezgâhlardan, ihalelerin nasıl kotarıldığından ve hatta Erdoğan’la Nuri Albayrak’ın geçmişe uzanan dostluklarından bahsetti.</p>

      <p class="paragraf-2">Müfettiş Eren, Mahmut Kuş’tan tanıklık yapmasını istedi. “Aman beni karıştırma” yanıtını aldı; “sonra başım ağrır... Albayraklar belediye içinde çok güçlü... Zorda kalırım, sıkıntı çekerim...”</p>

      <p class="paragraf-2">Müfettiş Eren, o gece uyuyamadı...</p>

      <p class="paragraf-2">Ertesi sabah ilk işi İstanbul Emniyet Müdürü Hasan Özdemir’den randevu almak oldu. İçişleri Bakanlığı’nın kendisine verdiği görevi söyledi ve aklına gelen planı anlattı. Mahmut Kuş’a yine gidecekti ama bu kez sesini kaydedecekti.</p>

      <p class="paragraf-2">Emniyet Müdürlüğü’nde üzerine gizli kayıt sistemi yerleştirilen Eren, yeniden Mahmut Kuş’u ziyarete gitti.</p>

      <p class="paragraf-2">Kuş iki gün önce anlattıklarını tekrarlamakla kalmadı; Albayraklar için nasıl ihaleler düzenlendiğini; kimlerin bu pastadan pay aldığını; Erdoğan ile Albayrak Kardeşler arasındaki ilişkinin hangi düzeyde olduğunu bir bir söyledi. Sıradan bir taşıma şirketinin nasıl olup da holding haline geldiğini aktardı...</p>

      <p class="paragraf-2">Bu arada kamuoyunda uzun süre tartışılan iddiayı da ilk o ortaya attı:</p>

      <p class="paragraf-2">“Tayyip Erdoğan’ın bir milyar doları var!”</p>

      <p class="paragraf-2">Müfettiş Eren bu sözleri dinledikçe soğuk terler döküyordu; aklı ses alma cihazındaydı; kaydediyor muydu acaba?</p>

      <p class="paragraf-2">Sohbet bitince telaşla çıktı; emniyete gitti; “bingo”; teyp tüm sohbeti kaydetmişti.</p>

      <p class="paragraf-2">Sırada bir başka isim vardı: Albayrakların eski muhasebecisi Zeki Nigiş...</p>

      <p class="paragraf-2">O da tanık olmak istemiyordu.</p>

      <p class="paragraf-2">Candan Eren bunun için de polisten yardım istedi. Muhasebeci Nigiş kameraya alındı.</p>

      <p class="paragraf-2">Candan Eren’in şimdi elinde biri sesli, diğeri görüntülü olmak üzere iki kaset vardı...</p>

      <p class="paragraf-2">Ama o bunlarla yetinmedi; birçok kişiyi dinledi ve sonunda soruşturmayı bitirip dosyayı yazdı. (10.07.2001 tarih ve 133/71 ile, 03.09.2001 tarih ve 133/85 sayılı tevdi raporları)</p>

      <p class="paragraf-2">Mülkiye Başmüfettişi Candan Eren tarafından 31.08.2001 tarih ve 133/84 sayı ile düzenlenen Ön İnceleme Raporu İçişleri Bakanlığı’na gönderildi.</p>

      <p class="bos"></p>

      <p class="paragraf-2">Eren özetle diyordu ki:</p>

      <p class="paragraf-2">– 27.03.1994 tarihinde yapılan Mahalli İdareler Genel Seçimi’nden itibaren genel sekreterden başlayan bir dizi atama yapıldığı;</p>

      <p class="paragraf-2">– Ataması yapılan şahısların belirli bir siyasi görüşü benimseyen kişilerden olmasına özen gösterildiği;</p>

      <p class="paragraf-2">– Mevzuatın da imkân vermesiyle belediyede üst yönetim görevine atanan bu kişilerin aynı zamanda belediyenin iştiraki durumundaki şirketlerde yönetim kurulu başkanı veya üye sıfatıya görevlendirildiği;</p>

      <p class="paragraf-2">– Böylece bir yandan büyükşehir belediyesinde, öte yandan da belediye iştiraklerinde siyasi bir kadrolaşmanın temin edildiği anlaşılmıştır....</p>

      <p class="paragraf-2">– Kadrolarda görevlendirilen kişilerden 36’sının bir siyasi partinin listelerinden milletvekili adayı gösterildiği; bir bölümünün milletvekili seçildiği;</p>

      <p class="paragraf-2">– Yeni kurulan bir siyasi partinin on kurucusunun da İstanbul Büyükşehir Belediyesinde bir dönem görev almış kişilerden olduğu;</p>

      <p class="paragraf-2">– Belediyede yukarıda belirtilen tarihten itibaren türbanlı ve sakallı kişilerin görev yapmasına göz yumulduğu;</p>

      <p class="paragraf-2">– TSK’dan ihraç edilen kimi personele (58 subay) istihdam imkânlarının yaratıldığı görülmektedir....</p>

      <p class="paragraf-2">– Bu şekilde, yapılan siyasi atamalarla belediyenin, siyasi ve irticai faaliyetleri desteklediği;</p>

      <p class="paragraf-2">– Aynı görüşte bulunmayan kişilerin taciz edildiği bir kurum haline dönüştürüldüğü;</p>

      <p class="paragraf-2">– Siyasi görüş birlikteliği oluşturulmak suretiyle teşekkül meydana getirildiği;</p>

      <p class="paragraf-2">– Büyükşehir Belediye eski Başkanı Erdoğan’ın kamuoyuna yansıyan siyasi görüşlerinin gerçekleştirilmesi amacıyla, bilinçli ve ısrarlı biçimde ve yürürlükteki mevzuata karşı her türlü hile yollarının kullanılması suretiyle mütemadiyen ve müteselsilen suç işlendiği;</p>

      <p class="paragraf-2">– Eylemlerin Büyükşehir Belediyesi ve iştirakleri aracılığıyla yapılan usulsüz ve fesat karıştırılmış ihaleler,</p>

      <p class="paragraf-2">– Gereksiz ve fahiş fiyatlı mal ve hizmet alımları şeklinde ortaya çıkarak Albayrak A.Ş.’ye para aktarılması biçiminde genişlediği;</p>

      <p class="paragraf-2">– Bu yolla mensubu oldukları siyasi parti veya düşüncenin güçlenmesi, zenginleşmesi ve devlet imkânlarını kullanmasının temin edildiği;</p>

      <p class="paragraf-2">– Büyükşehir Belediyesi bütçesinden yapılan 18 büyük ihalenin Albayrak şirketine verildiği;</p>

      <p class="paragraf-2">– Ön İnceleme Raporu’nda detayları verilen yöntemlerle, bu ihaleler için hazırlanan teknik ve özel şartnamelerle ihalelere iştirakin daraltıldığı;</p>

      <p class="paragraf-2">– Albayrak dışında firmaların yeterlik almasının zorlaştırıldığı; ihaleye iştirak eden firmalara (bu arada belediyeye daha önce iş yapmış olanlar dahil) yeterlilik verilmediği;</p>

      <p class="paragraf-2">– Yüksek muhammen bedel ve çeşitli teknik oyunlarla (yüksek katsayı takdiri, belediye araçlarının ucuza kiralanması gibi) işin pahalıya mal edildiği;</p>

      <p class="paragraf-2">– Sözleşmelerin kasıtlı olarak idarenin aleyhine Albayrak şirketlerinin lehine hazırlandığı;</p>

      <p class="paragraf-2">– Servis aracı ihalesi için ihale dosyasına Albayrak şirketince konulan ve idareye teslim edilen araçlardan 737 adedinin ihale dosyasındaki bilgilerle Trafik Şubesi’ndeki kayıtlarının birbirini tutmadığı;</p>

      <p class="paragraf-2">– Otobüslere ait olduğu belirtilerek teslim edilen ruhsat örneklerinin gerçekte başka araçlara (motosiklet, kamyonet vs) ait olduğu;</p>

      <p class="paragraf-2">– Dolayısıyla sahte ruhsatlar kullanıldığı; idarenin sahte belgelerin kullanılmasına göz yumduğu;</p>

      <p class="paragraf-2">– Büyükşehir Belediyesi dışında İSKİ tarafından yapılan on adet çeşitli işlerin de Albayrak şirketine benzer metotlar kullanılarak verildiği;</p>

      <p class="paragraf-2">– Büyükşehir Belediyesinin çeşitli iştiraklerinin bu dönemde 34 işi Albayrak veya bağlantılı şirketlere verdiği;</p>

      <p class="paragraf-2">– Bu kuruluşlarca yapılan ihalelerin de açık ve şeffaf olmayan bir biçimde, yeterli rekabet sağlanmadan yapıldığının raporlarla belirlendiği;</p>

      <p class="paragraf-2">– Sağlıksız satın almalar veya gerçeği yansıtmayan işlere yapılan büyük ödemelerle ya da hayali şirketlere, sahte ve naylon faturalarla yapılan ödemelerle sağlanan paraların özel amaçlar için kullanıldığı belgelendi...</p>

      <p class="paragraf-2">Ve...</p>

      <p class="bos"></p>

      <p class="paragraf-2">İstanbul Büyükşehir Belediyesi eski Başkanı Erdoğan hakkında; Türk Ceza Kanunu’nun 313. maddesinde tarif edilen “cürüm işlemek için teşekkül oluşturmak” suçundan “Soruşturma İzni Verilmesi” talep edildi.</p>

      <p class="paragraf-2">İçişleri Bakanlığı, 4483 Sayılı Kanunun 6. Maddesi uyarınca, 07.09.2001 tarihinde “tamamdır” kararını verdi.</p>

      <p class="paragraf-2">Fakaaaat!</p>

      <p class="paragraf-2">İçişleri Bakanlığı’nın 07.09.2001 tarihinde, 2001/588 sayıyla vermiş olduğu soruşturma izni, Danıştay 2. Dairesi’nin 11.12.2001 tarih ve 2001/1591 esas, 2001/2984 karar sayılı kararıyla kaldırıldı.</p>

      <p class="paragraf-2">Bir parantez açmalıyım; Hüseyin Karakullukçu adını unuttunuz mu? 2011’de Danıştay Başkanı oldu. Hani Bülent Arınç sınıf arkadaşının başkan olmasını “Kurban olduğum Allah verdikçe veriyor” şeklinde değerlendirmişti. (8 Haziran 2011, <span class="char-style-override-12">Vatan</span>)</p>

      <p class="paragraf-2">Hüseyin Karakullukçu 31 Ağustos 2000’de Danıştay 2. Dairesi’nde göreve başladı ve baktığı ilk dosyalardan biri Erdoğan davasıydı!</p>

      <p class="paragraf-2">Araya girip bir alıntı yapayım:</p>

      <p class="paragraf-2">“<span>Vahit Özdemir Dışişleri Bakanlığı’nda uzman olarak görev yapmaktadır.</span></p>

      <p class="paragraf-2"><span>2001 yılında o dönem yasaklı olan</span> <span>Recep Tayyip Erdoğan’la</span> <span>tanışır.</span></p>

      <p class="paragraf-2"><span>Erdoğan’daki</span> <span>karizmayı ve geleceği sezip kendisine yardımcı olmayı teklif eder. O sırada ‘yasaklı’ olan Erdoğan’a</span> <span>ABD</span> <span>Büyükelçisi ile görüşmesinin iyi olacağını söyler ve Erdoğan adına</span> <span>ABD Büyükelçisi ile bir görüşme yapar.</span></p>

      <p class="paragraf-2"><span>Böylelikle bir dostluk başlar.</span></p>

      <p class="paragraf-2"><span>Bu başlangıcın ardından Erdoğan, Vahit</span> <span>Özdemir’e Danıştay’daki davasında yardımcı olup olamayacağını sorar.</span></p>

      <p class="paragraf-2"><span>Bunun üzerine Vahit Özdemir, Danıştay üyesi arkadaşı</span> <span>Hüseyin Karakullukçu ile görüşüp Erdoğan’ın</span> <span>durumunu anlatır ve yardımcı olmasını ister.</span></p>

      <p class="paragraf-2"><span>Ardından yine Erdoğan’ın</span> <span>talebi üzerine Anayasa Mahkemesi ile bağlantıya geçer. Erdoğan</span> <span>Fazilet</span> <span>Partisi’nin kapatılıp kapatılmayacağını merak etmektedir.</span></p>

      <p class="paragraf-2"><span>Dönemin Anayasa Mahkemesi Başkanı Mustafa Bumin, Vahit Özdemir’e lise yıllarında öğretmenlik yapmıştır.</span> <span>Özdemir, Bumin’i ziyaret eder ve Fazilet’in kapatılacağını öğrenip, Erdoğan’a</span> <span>bildirir.” (16 Eylül 2005, Fatih Altaylı,</span> <span class="char-style-override-12">Sabah</span><span>)</span></p>

      <p class="bos"></p>

      <p class="paragraf-2">Erdoğan’ı hep “koruyanlar” vardı. Buna ileride genişçe değineceğiz.</p>

      <p class="paragraf-2">Erdoğan’ın davalarına kaldığımız yerden devam edelim...</p>

      <p class="paragraf-2">İstanbul Devlet Güvenlik Mahkemesi Cumhuriyet Savcıla-rından Abdülaziz Özatlan ve Kaya Kabacaoğlu tarafından yaklaşık dört ay süren bir soruşturma yapıldı ve yapılan soruşturmalar sonucunda 25.12.2001 tarihinde 2001/1769 Hazırlık, 2001/644 Karar sayısıyla, 181 sanık hakkında görevsizlik kararı verildi. Mahkeme “bu bizim konumuz değil” demişti. Haklıydı: yasa değişikliğiyle artık DGM’nin görev alanları daraltılmıştı.</p>

      <p class="paragraf-2">İstanbul DGM Cumhuriyet Başsavcılığı aynı konular ve suçlamalarla ilgili olarak gereğinin yapılması için, 26.12.2001 tarihinde Yargıtay Cumhuriyet Başsavcılığı’na fezleke gönderdi. (2001/2874 hazırlık, 2001/2 fezleke sayısı)</p>

      <p class="bos"></p>

      <p class="paragraf-2">Danıştay 2. Dairesi’nin verdiği red kararı oyununu Yargıtay Cumhuriyet Başsavcısı Sabih Kanadoğlu bozdu. Önüne gelen dosyaya 13 Mart 2002 tarihinde son noktayı koydu. Erdoğan’ın suçlarını TCK 313. maddeye soktu: “Nitelikli zimmet, devlet alım ve satımlarında çıkar sağlamak, rüşvet almak, görevde yetkiyi kötüye kullanmak, artırma ve eksiltmeye hile karıştırmak, cürüm işlemek için teşekkül meydana getirmek ve bu teşekkülü yönetmek...”</p>

      <p class="paragraf-2">Erdoğan’ın avukatları ve medyadaki destekçileri büyük bir kampanya başlatmışlardı.</p>

      <p class="paragraf-2">Yok, 1999’da çıkan Rahşan affı, Erdoğan’ın suçunu erteleme kapsamındaydı.</p>

      <p class="paragraf-2">Yok, Danıştay kararı ortadaydı; Belediye İktisadi Teşekkülleri (BİT) faaliyetlerinden dolayı belediye başkanının hukuki sorumluluğu yoktu.</p>

      <p class="paragraf-2">Vesaire, vesaire...</p>

      <p class="paragraf-2">Savcı Kanadoğlu ikna olmadı. Erdoğan ile Albayrak kardeşler siyasi hedefleri için “çete” oluşturmuşlardı. Haksız ihalelerle elde edilen paralar Erdoğan’ı “geleceğin başbakanı” yapmak için kullanılacaktı!</p>

      <p class="paragraf-2">O günlerde...</p>

      <p class="paragraf-2">Erdoğan’ın büyük destekçisi liberal yazarlar iki ismi hedef yaptı:</p>

      <p class="paragraf-2">Müfettiş Candan Eren...</p>

      <p class="paragraf-2">Savcı Sabih Kanadoğlu...</p>

      <p class="paragraf-2">Erdoğan’ın yargılanmasının sebebi olarak bu iki ismi görüyorlardı! Sanki iddiaların muhatabı onlardı!</p>

      <p class="paragraf-2">Erdoğan ise hep aynı demeçleri verdi: “Bizim alnımız açık. Bize kimse leke süremez.”</p>

      <p class="paragraf-2">Öyle diyordu ama canı sıkkındı.</p>

      <p class="paragraf-2">Her ne kadar yakın çevresi müfettiş Candan Eren’e saldırsa da, tek rapor onun hazırladığı rapor değildi...</p>

      <p class="paragraf-2">Ayrıca...</p>

      <p class="paragraf-2">Maliye Hesap Uzmanları Kurulu’nun raporu da vardı. (Rapor Sayısı: 1104/342-4 İstanbul, tarih 10.08.2001) İncelemeyi sekiz hesap uzmanı yapmıştı.</p>

      <p class="paragraf-2">Rapor, İGDAŞ’ta 22.5 trilyon liralık dolandırıcılık ve yolsuzluk yapıldığını açığa çıkardı. Kurul’un tespitlerine göre bu sıradan bir yolsuzluk da değildi. En önemlisi; tüm tezgâh 1999 yerel seçimlerini kazanmak için Fazilet Partisi’nce oluşturulan havuza para aktarmak içindi...</p>

      <p class="paragraf-2">Rapora göre tezgâh şöyleydi:</p>

      <p class="paragraf-2">Büyükşehir belediyesi İGDAŞ’ın sayaç okuma işi; Erdoğan’ın yakını Ahmet Hamdi Pınarcık ile yine Erdoğan’ın danışmanlarından Tufan Mengi’nin ortağı olduğu Lonca A.Ş.’ye verildi. Fakat...</p>

      <p class="paragraf-2">İSKİ’de 21 cent’e yapılan iş; bu ihale ile bir dolar 55 cent’e fırlamıştı! Yani aynı iş yedi kat pahalıydı. İstanbulluların cebinden Lonca A.Ş. için fazladan 22.5 trilyon çıkıyordu.</p>

      <p class="paragraf-2">İstanbul Büyükşehir Belediyesi Genel Sekreteri ve İGDAŞ Yönetim Kurulu Başkanı olan Mustafa Açıkalın’ın, sayaç okuma işini alan Lonca A.Ş.’nin hissedarlarından Mehmet Yıldız’ın eniştesi olması gibi ayrıntılara girmeyeyim. Anladınız sanıyorum; ekip hep yakın çevreydi ve hedefleri Erdoğan’ı başbakan yapmaktı. Öyle ki...</p>

      <p class="paragraf-2">İGDAŞ, 1999 seçimleri öncesi avans olarak Lonca A.Ş.’ye 3.5 milyon dolar aktardı.</p>

      <p class="bos"></p>

      <p class="paragraf-2">Hesap Uzmanları Kurulu raporuna göre sorumlular arasında; İGDAŞ bürokratları, Lonca A.Ş. sahipleri ve çalışanları olduğu gibi Abdurrahman Dilipak, Ali Bulaç gibi sürpriz isimler de vardı.</p>

      <p class="paragraf-2">Bugün hep “mücahittiler müteahhit oldular” deniyor ya... Milyon dolarlık ihaleyi alan Lonca A.Ş.’nin ortağı Tufan Mengi; bir dönem mazlumların hakkını savunan Mazlum-Der’in başkanıydı...</p>

      <p class="paragraf-2">Rapor sonucu ve savcılık emriyle İstanbul polisi, 27 Nisan 1999’da İGDAŞ’ın Alibeyköy’deki genel müdürlüğüne operasyon yaptı. Deliller ele geçirdi. Bu arada Tufan Mengi ve Ahmet Hamdi Pınarcık’ın soruşturmanın başlamasından bir ay önce yurtdışına kaçtıkları belirlendi.</p>

      <p class="paragraf-2">Peki yargıda hesap verdiler mi?</p>

      <p class="paragraf-2">2002/20819 sayılı 30 Mayıs 2002 tarihli iddianamenin altında İstanbul Cumhuriyet Savcıları Erol Canözkan, Rasim Işıkaltın ve Hüseyin Yıldız’ın imzaları vardı.</p>

      <p class="paragraf-2">Polis, olayı deştikçe İGDAŞ’ın yalnız sayaç okuma işiyle değil, başka yöntemlerle de soyulduğunu belirledi. 560 milyon dolarlık ciroya sahip bu kuruluş “birilerinin” kasası olmuştu! Örneğin...</p>

      <p class="paragraf-2">Yüzbinlerce abonesi olan İGDAŞ, sanki müşteri sıkıntısı çekiyormuş gibi, “İstanbullular bizi tanımıyor, kendimizi tanıtalım” diye, İroni Ajans’a 1.5 trilyon lira vermişti!</p>

      <p class="paragraf-2">İGDAŞ, hiç izlenmeyen Kanal 7 kanalıyla 138 milyar liralık reklam anlaşması yapmıştı.</p>

      <p class="paragraf-2">“Benim doğalgazım en iyisi” demek için mi?</p>

      <p class="paragraf-2">İGDAŞ soruşturması uzun sürdü; dava AKP kurulduktan sonra açıldı; sanıklar milletvekili olup dokunulmazlık kazandıkları için duruşmalar “askıya” alındı.</p>

      <p class="paragraf-2">Sadece İGDAŞ mı?</p>

      <p class="bos"></p>

      <p class="paragraf-2">Ya yoksullara ucuz konut yapmak için 1995’te 11 trilyon sermayeyle kurulan KİPTAŞ? Albayraklara verdikleri ihaleden iki örnek yazdım.</p>

      <p class="paragraf-2">Abdullah Arısoy başkanlığında, Suat Taş, Şerafettin Karakış, İlker Yıldırım ve Murat Dayanç’tan oluşan Maliye Bakanlığı Hesap Uzmanları Kurulu’nun, KİPTAŞ ile ilgili hazırladığı raporda, yapılan kurnazlık insanı şaşırtıyor. BİT olan KİPTAŞ, belediyeden aldığı döviz cinsinden borçlarla ilgili 3 trilyon 634 milyar liralık kur farkını defterlerine gider olarak kaydetmiş! Topkapı Vergi Dairesi’ne gönderilen rapor üzerine KİPTAŞ, 1.6 trilyon TL vergi, 3 trilyonu ceza ve 5 trilyonu gecikme faizi olmak üzere toplam 9 trilyon lira ödemek zorunda kaldı. Bu paralar kimin cebinden çıktı, kimin cebine girdi? İstanbul’da yaşayanların cebinden çıktığı kesin ve aslında kimlerin cebine girdiği de sır değil.</p>

      <p class="paragraf-2">KİPTAŞ’ın belediyeden aldığı çok sayıda arsadan bir kısmını belediye başkanlarına, özel kalem müdürlerine ve partili yöneticilere sattığı belgelendi.</p>

      <p class="paragraf-2">Bir dönemin inanmış-idealist Akıncılarının bu derece çürümeleri insanı rahatsız ediyor.</p>

      <p class="paragraf-2">İşte bir başka belediye (BİT) şirketi; Akbil....</p>

      <p class="paragraf-2">CHP İstanbul İl Başkanı rahmetli Mehmet Bölük, 13 Nisan 1999’da, bir basın toplantısı yaparak beş şirket hakkındaki yolsuzluk iddialarını kamuoyuna açıkladı:</p>

      <p class="paragraf-2">“Recep Tayyip Erdoğan’ın geleceği için yapılan tüm hazırlıklar İstanbul halkının cebinden çıkıyor. İstanbullu şişirilmiş doğalgaz ve su faturalarıyla farkında bile olmadan Tayyip’e destek oluyor. Onu iktidar yapmak için İETT otobüsleriyle fahiş fiyatla seyahat ediyor. İSKİ ihalelerinden doğalgaz ihalelerine, METRO ihalesinden İGDAŞ’ın ihalelerine kadar her yerden pis kokular geliyor. Billboard’lar, ağaç kampanyaları, kaldırım ihaleleri gibi tüm olaylar kamuoyuna yansıyor, ancak somut bir sonuç alınamıyor. REFAHYOL’un iktidar olması ve Sayıştay’ın başında Vecdi Gönül’ün<span class="dipp" style="font-size:0.82em;"><a class="footnote-link" href="#footnote-225-36" id="footnote-225-36-backlink">36</a></span> bulunması nedeniyle Tayyip adeta kollanıyor. Yargıya intikal eden yolsuzluk dosyalarıysa yasaların yetersizliği ve yargının ağır çalışması nedeniyle bir türlü sonuçlanmıyor. Medyanın yolsuzluklar nedeniyle yönelttiği sorulara ya ‘iftira’ ya ‘komplo’ ya da ‘ispat edemeyen şerefsizdir’ gibi beylik cevaplar veriliyor.”</p>

      <p class="paragraf-2">Kim haklı?</p>

      <p class="paragraf-2">Kafanız karışmasın...</p>

      <p class="paragraf-2">Erdoğan’ın belediyedeki yolsuzluk iddialarıyla ilgili bir liste çıkardım. Şöyle...</p>

      <p class="paragraf-2">1- SANIK ERDOĞAN hakkında TCK’nın 313. maddesine temas eden cürüm işlemek için teşekkül oluşturmak ve bu teşekkülü yönetmek suçuna ilişkin olarak verilen soruşturma iznine yapılan itirazın yeniden incelenerek irdelenip karar verilmesi için konuyla ilgili evrakın Danıştay 2. Dairesi’ne gönderilmesine...</p>

      <p class="paragraf-2">2- SANIK ERDOĞAN’a atılı, İstanbul Büyükşehir Belediyesi merkez bina ve bağlı birimlerin 1995 yılı temizlik işine yönelik eylemin TCK’nın 240. maddesine temas ettiği ve bu suça ilişkin dava zaman aşımının dolmuş olduğu anlaşıldı ve soruşturma açılmamasına...</p>

      <p class="paragraf-2">3- SANIK ERDOĞAN hakkında; İstanbul Büyükşehir Belediyesi’nce yapılan 22.01.1998 tarihli Maslak Bölge Parkı ihalesine,</p>

      <p class="paragraf-2">4- SANIK ERDOĞAN hakkında; İstanbul Büyükşehir Belediye personelinin taşınmasına ilişkin, 211 hatlık 25.12.1997 tarihli servis kiralama ihalesi isnadın TCK’nın 240. maddesi kapsamında kalmasına; ve bu suça yönelik soruşturma izni hakkında Danıştay 2. Dairesi’nin 11.12.2001 tarih, 1591/2984 sayılı kararıyla itirazın reddedilmesi karşısında; Anayasa Mahkemesi’nin 27.10.2001 tarih ve 24556 sayılı <span class="char-style-override-12">Resmi Gazete</span>’de yayımlanan 18.07.2001 tarih ve 4/332 sayılı kararıyla; 4616 sayılı yasa kapsamında kalan eyleme ilişkin anılan yasanın 1. maddesinin 4. bendi uyarınca, suçun niteliğine, işleme tarihine ve yasada öngörülen cezanın üst sınırı itibarıyla kamu davasının açılmasının ertelenmesine...</p>

      <p class="paragraf-2">5- SANIK ERDOĞAN hakkında;</p>

      <p class="paragraf-2">A) İstanbul Büyükşehir Belediyesi’nce personelin taşınması için 167 hat üzerinden 03.01.1995 tarihinde yapılan servis kiralama işi ihalesine;</p>

      <p class="paragraf-2">B) İstanbul Büyükşehir Belediyesi’nce personelin taşınması için 179 hat üzerinden 17.12.1996 tarihinde yapılan servis kiralama işi ihalesine;</p>

      <p class="paragraf-2">C) İstanbul Büyükşehir Belediyesi’nce personelin taşınması için 173 hat üzerinden 26.12.1993 tarihinde yapılan servis kiralama işi ihalesine; ilişkin olarak yapılan isnatların, TCK’nın 366/2. maddesine temas etmesine ve genel hükümlere göre soruşturulmasının gerekmesine karşı, anılan suça ilişkin olarak dava zaman aşımının gerçekleştiği anlaşılmış ise de; bu suçun soruşturulmasında görevli olmadığından; Cumhuriyet Başsavcılığımızın görevsizliğine ve evrakın suçun işlendiği yer itibarıyla yetkili ve görevli İstanbul Cumhuriyet Başsavcılığı’na gönderilmesine,</p>

      <p class="paragraf-2">6- SANIK ERDOĞAN hakkında;</p>

      <p class="paragraf-2">A) İstanbul Büyükşehir Belediyesi’nce yapılan ihalelerden;</p>

      <p class="paragraf-2">1- İstanbul metrosu; birinci aşama inşaatı, güç temini, cer gücü, sinyalizasyon kontrol, telekomünikasyon tesisleri temin ve montajı, istasyon ince işler ve yardım, elektromekanik tesisleri ile demiryolu işleri yapımı konusunda İstanbul Büyükşehir Belediyesi’nce yapılan ihaleye ilişkin olarak sanık hakkındaki isnatların TCK’nın 205. maddesine,</p>

      <p class="paragraf-2">2- SANIK ERDOĞAN hakkında 26.08.1997 tarihinde yapılan Fatih Arapemini katlı otopark inşaatı ihalesinin TCK’nın 205. maddesine,</p>

      <p class="paragraf-2">3- SANIK ERDOĞAN hakkında 19.02.1998 tarihinde yapılan personelin taşınması için 130 hat üzerinde servis kiralama işi ihalesinin TCK’nın 366/2. maddesine,</p>

      <p class="paragraf-2">4- SANIK ERDOĞAN hakkında 19.02.1998 tarihinde yapılan personelin taşınması için 82 hat üzerinde servis kiralama işi ihalesinin TCK’nın 366/2. maddesine,</p>

      <p class="paragraf-2">B) Ağaç, fidan ve süs bitkisi konusunda yapılan ihalelerden;</p>

      <p class="paragraf-2">1- SANIK ERDOĞAN hakkında 12.11.1996 tarihinde yapılan 200.000 adet ağaç alım ve dikimi ihalesinin TCK’nın 202, 205.maddelerine,</p>

      <p class="paragraf-2">2- SANIK ERDOĞAN hakkında 23.10.1997 tarihinde yapılan 403.000 adet ağaç alım ve dikimi ihalesinin TCK’nın 202, 205. maddelerine,</p>

      <p class="paragraf-2">3- SANIK ERDOĞAN hakkında 12.11.1998 tarihinde yapılan 450.000 adet fidan, 500.000 adet süs bitkisi, 51.000 adet yol ağacı ihalesinin TCK’nın 205. maddesine,</p>

      <p class="paragraf-2">4- SANIK ERDOĞAN hakkında bu evrakta diğer ağaç ihaleleri başlığı altında bb ve cc alt başlığı ile irdelenen ihalelere ilişkin soruşturmanın TCK’nın 202 ve 205. maddelerine,</p>

      <p class="paragraf-2">C) İSTAÇ A.Ş. tarafından yapılan ihalelere ilişkin olarak;</p>

      <p class="paragraf-2">SANIK ERDOĞAN hakkında İSBAK A.Ş. tarafından yapılan araç kiralanması işine yönelik eylemlerin TCK’nın 366/2. maddesine...</p>

      <p class="paragraf-2">D) KİPTAŞ tarafından yapılan ihalelere ilişkin olarak;</p>

      <p class="paragraf-2">SANIK ERDOĞAN hakkında 6.10.1998 tarihinde yapılan İkitelli 4. etap konut inşaatı ihalesine ilişkin eyleminin iddialar dikkate alındığında TCK’nın 202, 205. maddelerine,</p>

      <p class="paragraf-2">E) HALK EKMEK A.Ş. tarafından yapılan ihalelere ilişkin olarak;</p>

      <p class="paragraf-2">SANIK ERDOĞAN hakkında 25.9.1998 tarihli Edirnekapı fabrikası ekmek taşıma ihalesine ilişkin eyleminin TCK’nın 366/2. maddesine,</p>

      <p class="paragraf-2">F) SANIK ERDOĞAN hakkında Akbil uygulaması konusundaki eylemlerinin TCK’nın 202. maddesine,</p>

      <p class="paragraf-2">G) SANIK ERDOĞAN hakkında İGDAŞ A.Ş. ihalelerine ilişkin olarak;</p>

      <p class="paragraf-2">1- SANIK ERDOĞAN hakkında 15.4.1997 tarihli personel servis ve kiralık araç hizmet alımının TCK’nın 366/2. maddesine,</p>

      <p class="paragraf-2">2- SANIK ERDOĞAN hakkında 21.4.1998 tarihli personel servis ihalesine yönelik eyleminin TCK’nın 366/2. maddesine,</p>

      <p class="paragraf-2">3- SANIK ERDOĞAN hakkında doğalgaz el kitabı basım ve dağıtım ihalesine ilişkin iddiaların TCK’nın 202. maddesine,</p>

      <p class="paragraf-2">4- SANIK ERDOĞAN hakkında <span class="char-style-override-12">İstanbul</span> dergisi basımı, hikâye ve boyama kitabı basımı ihalesine ilişkin iddiaların TCK’nın 202. maddesine,</p>

      <p class="paragraf-2">5- SANIK ERDOĞAN hakkında radyo reklamı, takvim arkalığı, açılış-organizasyon ve kolonyalı mendil ihalesine ilişkin iddiaların TCK’nın 202. maddesine,</p>

      <p class="paragraf-2">6- SANIK ERDOĞAN hakkında bu evrakın İGDAŞ ihaleleri bölümünde h alt başlığı ile irdelenen İroni şirketine yapılan ihalelere ilişkin iddiaların TCK’nın 202. maddesine,</p>

      <p class="paragraf-2">7- SANIK ERDOĞAN hakkında sticker yapıştırma ihalesi, İGDAŞ tanıtım filmi ihalesi ve Avrasya maratonu açılışı-organizasyon konusundaki ihaleye ilişkin iddiaların TCK’nın 202. maddesine,</p>

      <p class="paragraf-2">8- SANIK ERDOĞAN hakkında mobil tahakkuk sistemiyle sayaç okuma ihalesine ilişkin hakkındaki iddiaların...</p>

      <p class="bos"></p>

      <p class="paragraf-2">Bu iddialar yargı konusu oldu.</p>

      <p class="paragraf-2">Ama hiç kolay olmadı.</p>

      <p class="paragraf-2">Dosyaları hep elden ele dolaştırıldı. Erdoğan’ın dosyaları el yakıyordu; kimse bu ağır yükün altına girmek istemiyordu.</p>

      <p class="paragraf-2">Uzatmayayım, sonuçta şu oldu:</p>

      <p class="paragraf-2">İstanbul Cumhuriyet Başsavcılığı tarafından, Yargıtay Cumhuriyet Başsavcılığı’nın 13 Mart 2002 tarihinde gönderdiği “karar” doğrultusunda, İstanbul Büyükşehir eski Belediye Başkanı Erdoğan hakkında, “ihaleye fesat karıştırmak” suçlamasıyla, 30 Mayıs 2002 tarihinde iddianame düzenlendi.</p>

      <p class="paragraf-2">İstanbul Cumhuriyet Savcılığınca 30 Mayıs 2002 tarihinde hazırlık 2002/20819 sayıyla düzenlenen iddianame üzerine, İstanbul 7. Asliye Ceza Mahkemesi kamu davası açtı ve sonraki duruşmalarda davanın, İstanbul 4. Ağır Ceza Mahkemesi’nde yürütülen kamu davası ile birleştirilmesine karar verdi. Erdoğan ağır cezalık oldu!</p>

      <p class="bos"></p>

      <p class="paragraf-2">Ayrıca...</p>

      <p class="paragraf-2">Üsküdar Cumhuriyet Başsavcılığı tarafından, Yargıtay Cumhuriyet Başsavcılığı’nın 13 Mart 2002 tarihinde gönderdiği “karar” doğrultusunda Erdoğan ile birlikte toplam 38 belediye görevlisi hakkında;</p>

      <p class="paragraf-2">“zimmet, kamu taşıma biletlerinde kalpazanlık, resmi evrak ve kayıtlarda sahtecilik ve cürüm işlemek için teşekkül oluşturmak” iddiasıyla iddianame (2002/306 sayı) düzenlenerek Üsküdar Ağır Ceza Mahkemesi’nde kamu davası açıldı. (Hazırlık 2002/34176, Esas 2002/3131)</p>

      <p class="bos"></p>

      <p class="paragraf-2">Bu arada...</p>

      <p class="paragraf-2">Erdoğan’la ilgili tüm soruşturmalar ve açılan davalar konusunda “Milli Görüş”ün tavrı ne oldu bilir misiniz; “Böyle ağır iddialar yöneltilen bir belediye başkanımız nasıl olur?” diye kara kara düşünmediler!</p>

      <p class="paragraf-2">“Havuzu” Erdoğan’ın salt kendi siyasal beklentisi amacıyla kullanmasına öfkelendiler.</p>

      <p class="paragraf-2">Aslında pek de şaşırmamışlardı; özellikle 1991’den sonra Erdoğan’ı “parti içindeki virüs” olarak değerlendiriyorlardı. Bu nedenle istemeye istemeye belediye başkan adayı yapmışlardı!</p>

      <p class="bos"></p>

      <p class="paragraf-2">Gelelim sonuca...</p>

      <p class="paragraf-2">Ne oldu Erdoğan’ın davaları?</p>

      <p class="paragraf-2">Bunu bir dava konusu üzerinden anlatayım...</p>

      <p class="paragraf-2">Belediye’nin BİT’lerinden biri de Akbil’di. Yani, akıllı bilet...</p>

      <p class="paragraf-2">CHP, İstanbul büyükşehir belediyesinin toplu taşıma araçlarında kullanılan elektronik geçiş sisteminde yolsuzluk yapıldığı iddiasıyla, İstanbul Cumhuriyet Savcılığı’na Erdoğan hakkında suç duyurusunda bulundu.</p>

      <p class="paragraf-2">İstanbul Emniyet Müdürlüğü’nün ilgili birimleri CHP’den belge ve bilgi istedi. Ardından Üsküdar Cumhuriyet Savcısı Abdurrahman Gündoğan harekete geçti; polis, Ahmet Albayrak’ın da aralarında bulunduğu 58 kişiyi gözaltına aldı. Neydi olay?..</p>

      <p class="paragraf-2">İlk kez 1994’te Erdoğan’ın başkanlığı döneminde kullanılan Akbil, <span class="char-style-override-14">İstanbul Büyükşehir Belediyesi</span> iştiraklerinden <span class="char-style-override-14">BELBİM</span> tarafından geliştirilmişti.</p>

      <p class="paragraf-2">İddiaya göre; 1997-1999 döneminde 2.6 trilyon liralık Akbil kazancı buharlaşmıştı. Hesaplar arasında para transferi vardı; örneğin. BELBİM’e veya İETT’ye para gönderilmiş gibi belge düzenlenip, kayıtdışı paralar yandaş şirketlere ya da partiye aktarılmıştı.</p>

      <p class="paragraf-2">Bunu tespit etmek kolay olmamıştı:</p>

      <p class="paragraf-2"><span class="char-style-override-14">Hesap uzmanlarının Akbil satış yetkisi verilen</span> <span class="char-style-override-14">İETT, İDO, Ulaşım A.Ş. ve Belbim yanında sisteme kayıtlı olan ve olmayan ancak satış yapan bayi, kese ve cashboxlar üzerindeki toplam 22 trilyon veri üzerinde yaptığı incelemede; Akbil tüketim kayıtlarının ve yükleme bilgilerinin silindiği, hem yükleme hem de tüketim bilgilerinin azaltılarak yok edildiği tespit edildi.</span></p>

      <p class="paragraf-2"><span class="char-style-override-14">–</span> Hesap Uzmanları Kurulu’nun raporuna göre, 217 Akbil’de hiçbir tüketim kaydı olmadan, dönem sonu kontör bakiyesi, dönem başı kontör bakiyesinden düşüktü.</p>

      <p class="paragraf-2"><span class="char-style-override-14">–</span> Bilirkişi tarafından tek tek Akbil’ler üzerinde yapılan inceleme, 26 bin 146 adet Akbil’de, ay boyunca hiçbir kontör yüklemesi görünmemesine rağmen, dönem sonunda kontör bakiyesi artmıştı! Bu durumda söz konusu Akbil’lerin yapılan tüm kontör yüklemelerinin silindiği anlamına geliyordu.</p>

      <p class="paragraf-2"><span class="char-style-override-14">–</span> 18 bin 359 adet Akbil’de hiçbir yükleme kaydı olmaksızın, ay sonu kontör bakiyesi, harcama kayıtlarından fazla düşüldü. Böylece hem yükleme hem de tüketim bilgileri silinerek hasılat gizlendi.</p>

      <p class="paragraf-2"><span class="char-style-override-14">–</span> 7 bin 952 adet Akbil’de ay başında sıfır olan kontör bakiyesine rağmen, yüklenmiş olduğu kontörden fazla harcanmış görünerek, negatif bakiyeye geçmesi yoluyla yükleme bilgilerinin veri tabanının silindiği tespit edildi.</p>

      <p class="paragraf-2">Komiktir; olayla ilgili iddialar ortaya atıldıktan sonra gelirlerde artış gözlendi!</p>

      <p class="paragraf-2">İddianamede, Erdoğan hakkında, “görevi başında zimmetine para geçirmek veya mal edinmek” gerekçesiyle 14 yıldan az olmamak üzere ağır hapis cezası talep edildi.</p>

      <p class="paragraf-2">Uzatmayayım:</p>

      <p class="paragraf-2">Üsküdar 2. Ağır Ceza Mahkemesi, Akbil sisteminin uygulanmasında yolsuzluk yapıldığı iddiasıyla toplam 37 sanık hakkında açılan davayı; Erdoğan başbakan olduktan sonra 1 Aralık 2003’te karara bağladı: Beraat!</p>

      <p class="paragraf-2">Mahkeme, sanıklardan Erdoğan’la, AKP’den milletvekili seçilen Mustafa Açıkalın, İdris Naim Şahin ve Mikail Arslan’ın dosyalarını, dokunulmazlıkları bulunduğu için TBMM’ye gönderdi.</p>

      <p class="paragraf-2">Davayı açan Üsküdar Başsavcısı Hadi Salihoğlu kararı nedense temyize göndermedi! (Salihoğlu 17 Aralık Operasyonu’ndan sonra İstanbul Başsavcısı olacaktı.)</p>

      <p class="paragraf-2">Beraat kararına imza atan hâkim İsmail Rüştü Cirit; bugün Yargıtay’ın en önemli davalara bakan 13. Ceza Dairesi Başkanı. Adı medyada “17 Aralık Operasyonu’ndan sonra Başbakan Erdoğan tarafından Zekeriya Öz’e gönderilen hâkim” olarak çıktı.</p>

      <p class="paragraf-2">Dosya için bilirkişilik yapan ve “Akbil kaynaklarının sanıkların menfaatine kullanıldığının kuşkulu olması nedeniyle takdirin mahkemeye bırakılması gerektiği” görüşünü belirten Rize İkizdereli Doç. Dr. Âdem Sözüer, İstanbul Üniversitesi Hukuk Fakültesi Dekanı oldu. Erdoğan’ın hukuk danışmanı!...</p>

      <p class="paragraf-2">Dünden bugüne bir araştırma yapılmalı; kim nereden nereye geldi?..</p>

      <p class="paragraf-2">Konuyla ilgili bir örnek daha vereyim...</p>

      <p class="bos"></p>

      <p class="paragraf-2">KİPTAŞ’ın iş merkezleri, plazalar, villalar, lüks konutlar üreten, dolarla satış yapan bir kuruluşa dönüşmesinden kuşkulanıp araştırma yapılması için Danıştay’a başvuranlara yanıt hemen geldi. Danıştay 2. Dairesi 23.6.2000 tarih, 2000/2982 sayılı kararıyla “soruşturmaya gerek yoktur” yanıtı verdi. Altında hangi Mülkiye Baş Müfettişi’nin imzası vardı; “gavat” gibi sözlerle meşhur olan bugünün ünlü Adana Valisi Hüseyin Avni Coş!</p>

      <p class="paragraf-2">Tüm bu olup bitenler-davalar ayrı kitap konusu olur...</p>

      <p class="bos"></p>

      <p class="paragraf-2">Yargılamalar hep sürdü:</p>

      <p class="paragraf-2">Eyüp Ağır Ceza Mahkemesi’nde; İGDAŞ...</p>

      <p class="paragraf-2">İstanbul Ağır Ceza Mahkemesi’nde: Billboard; reklam afiş ve ilanlarının asıldığı billboardlarla ilgili ihalelerde yolsuzluk.</p>

      <p class="paragraf-2">İstanbul 7. Asliye Ceza Mahkemesi’nde servis ihalelerindeki yolsuzluk nedeniyle ihaleye fesat karıştırmak.</p>

      <p class="paragraf-2">İstanbul 4. Ağır Ceza Mahkemesi’nde İSKİ altyapı inşaatları, araç kiralama, personel taşıma ve personel kıyafet temini gibi ihalelere ilişkin yolsuzluk...</p>

      <p class="paragraf-2">İstanbul 4. Ağır Ceza Mahkemesi’nde metro ihalesine ilişkin yolsuzluk ve usulsüzlük...</p>

      <p class="paragraf-2">İstanbul Ağır Ceza Mahkemesi’nde Haliç’in temizlenmesi projesi kapsamında çıkarılan çamurun baraj sahasına taşınması sırasında yapılan işlemlere ilişkin yolsuzluk...</p>

      <p class="paragraf-2">İstanbul Ağır Ceza Mahkemesi’nde karasinek ve sivrisinek ile mücadele amaçlı ilaç alım ihalelerine ilişkin yolsuzluk...</p>

      <p class="paragraf-2">Vs... Vs...</p>

      <p class="paragraf-2">Erdoğan Devlet Güvenlik Mahkemesi’nde de yargılandı.</p>

      <p class="paragraf-2">Üstelik...</p>

      <p class="paragraf-2">En yakın çalışma arkadaşları kendisini zora sokacak ifadeler verdi. Örneğin...</p>

      <p class="bos"></p>

      <p class="paragraf-2">Cürüm işlemek için kurulan teşekkülün kurucu ve yöneticisi olmak, kamu kurumu dolandırmak ve özel evrakta sahtecilik yapmaktan sanık Ahmet Ergün’ün, 26 Eylül 2001’de İstanbul DGM Savcılığı’na verdiği ifade şöyleydi:</p>

      <p class="paragraf-2">“Harun Karaca, İstanbul Büyükşehir Belediyesi’nde başkan<span class="dipp" style="font-size:0.82em;"><a class="footnote-link" href="#footnote-225-37" id="footnote-225-37-backlink">37</a></span> danışmanlığını yapmaktaydı. Görevini 1995 ve 1998 yılları arasında kesintisiz olarak sürdürdü. Bu dönemde belediyeden ihale alan firmalar için Harun Karaca önemli bir isimdi. Çünkü ihaleleri Harun Karaca inceler ve ihale alan firmalara belediyeye yakın olan vakıflara veya başka birimlere bağış yapılmasını sağlardı.</p>

      <p class="paragraf-2">Bir firma ihaleyi aldıktan sonra Harun Karaca direkt olarak firma sahibine ‘Hayırlı olsun, sen bu ihaleyi aldın, buradan para kazanacaksın, bizim öğrencilere yönelik hizmet amaçlayan bazı vakıf ve kuruluşlarımız var. Bunlara yardım ederseniz memnun oluruz’ diyerek yüzde üçten başlayarak yüzde ona kadar varan miktarda kararlaştırılan komisyonu ilgili vakıflara ve kuruluşlara kanalize etmek için beni çağırırdı.</p>

      <p class="paragraf-2">Söz konusu firma sahibiyle ben diyaloğa geçerdim. Belediyede resmi bir görevim olmadığı, İstanbul Eğitim ve Gençlik Vakfı’nda (İSEGEV) yönetim kurulu üyesi olduğum için böyle bir fonksiyon üstlenmiştim.</p>

      <p class="paragraf-2">Benim Harun Karaca’yla irtibatlı olarak görüştüğüm ve vakfımıza yardımlarını kabul ettiğim firmalardan hatırlayabildiklerim; Biat İnşaat, Cengiz İnşaat, Yüksel İnşaat, Yapısal İnşaat...”</p>

      <p class="paragraf-2">Sanık Ahmet Ergün 2001’de İSEGEV yönetim kurulu üyesiydi.</p>

      <p class="paragraf-2">Bugünse; Başbakan Erdoğan’ın oğlu Bilal Erdoğan’ın, kızı Esra Albayrak’ın, damadı Serhat Albayrak’ın, dünürü Reyhan Uzuner’in, eniştesi Ziya İlgen’in kurucusu olduğu TÜRGEV’in (Türkiye Gençlik ve Eğitime Hizmet Vakfı) yönetim kurulu başkanı! Bu konuya geleceğiz...</p>

      <p class="paragraf-2">Peki, ifadede adı geçen Harun Karaca kim?</p>

      <p class="paragraf-2">Önce İstanbul DGM’deki dosyasından okuyalım:</p>

      <p class="paragraf-2">“İstanbul Büyükşehir Belediyesi birimleri ve iştiraki olan şirketlerden ihale alan iş sahiplerinden belli oranda bağış adı altında komisyonlar aldığı; teşekkülün kurucularından olup, irtikap, zimmet, ihalelere fesat karıştırmak, görevi kötüye kullanmak, özel evrakta sahtekârlık ve kamu kurumlarını dolandırma suçlarını işlediği görülmekte olup...” Devam ediyor...</p>

      <p class="paragraf-2">Peki, Karaca ifadesinde ne dedi:</p>

      <p class="paragraf-2">“İhalelerde komisyon alma işi belli bir kadro işidir. Çünkü dışarıya bilgi sızmaması gerekmekte, sistemin bir parçası olması gerekmektedir. İlk başlarda ihalelerde indirim yüksek tutuluyordu, ancak daha sonra ihalelerin verildiği firmalardan komisyon alınabilmesi için indirimler fazla yüksek tutulmadı.</p>

      <p class="paragraf-2">Albayrak ailesi Recep Tayyip Erdoğan’la eskiden tanıştıkları için aralarında eskiye dayanan dostlukları bulunduğu için, bizi hiçbir zaman muhatap kabul etmeyerek direkt olarak Başkanla kendileri görüşürler. Nuri Albayrak büyükşehir belediyesinin meclis üyesidir, Başkan ile direkt görüşmektedir.”</p>

      <p class="paragraf-2">Harun Karaca bu...</p>

      <p class="bos"></p>

      <p class="paragraf-2">Dün Harun Karaca sanıktı.</p>

      <p class="paragraf-2">Bugün AKP İstanbul milletvekili!</p>

      <p class="paragraf-2">Aynı davadan yargılanan ve kaçtığı için hakkında gıyabi tutuklama kararı verilen İGDAŞ yönetim kurulu eski başkanı sanık Mustafa Açıkalın, bugün AKP milletvekili ve TÜRGEV kurucusu!</p>

      <p class="paragraf-2">Hepsi amaçlarına ulaştı. İstanbul Büyükşehir Belediyesi İştirakler eski Daire Başkanı Necmi Kadıoğlu itiraf etmişti; “tek amaç Erdoğan’ı siyasi bir güç haline getirmek!”</p>

      <p class="paragraf-2">Erdoğan başbakan oldu; Kadıoğlu AKP Esenyurt Belediye Başkanı!</p>

      <p class="paragraf-2">Ve... Sonra ne oldu?...</p>

      <p class="bos"></p>

      <p class="paragraf-2">Tarih: 6 Aralık 2002</p>

      <p class="paragraf-2">Erdoğan yine gazete manşetlerindeydi. AKP daha yeni iktidar olmuştu. Şöyle diyordu:</p>

      <p class="paragraf-2">“Türkiye’de ciddi yolsuzluklar var. Ekibimiz bu yolsuzlukların damarına girmiş durumda. Bunları kısa zamanda ifşa edeceğiz.”</p>

      <p class="paragraf-2">Ekibim dediği yukarıdaki davalarda yargılanan İstanbul Büyükşehir Belediyesi’nin sanık bürokratlarıydı. Hepsi 3 Kasım 2002’de milletvekili yapıldı. Dokunulmazlıkları vardı artık. Sonra Erdoğan da o dokunulmazlık zırhını kuşandı.</p>

      <p class="paragraf-2">Kimler miydi bu bürokratlar?</p>

      <p class="paragraf-2">Kemal Unakıtan: Hakkında toplam dokuz ayrı dava vardı.</p>

      <p class="paragraf-2">Mehmet Mustafa Açıkalın: Akbil, İGDAŞ ve Albayrak davaları sanığıyken polis tarafından aranıyordu.</p>

      <p class="paragraf-2">Âdem Baştürk: İGDAŞ davası sanığıydı.</p>

      <p class="paragraf-2">Hüseyin Besli: İGDAŞ davası sanığıydı.</p>

      <p class="paragraf-2">Mikail Arslan: Akbil davası sanığıydı.</p>

      <p class="paragraf-2">İdris Naim Şahin: Akbil ve Albayrak davaları sanığıydı.</p>

      <p class="paragraf-2">Akif Gülle: Billboard davası sanığıydı.</p>

      <p class="paragraf-2">Mustafa Hilmi Güler: İGDAŞ sanığıydı</p>

      <p class="paragraf-2">Mustafa Ilıcalı: Albayrak davası sanığıydı.</p>

      <p class="paragraf-2">Zülfü Demirbağ: Albayrak davası sanığıydı.</p>

      <p class="paragraf-2">Selami Uzun: Albayrak davası sanığıydı.</p>

      <p class="paragraf-2">Nevzat Pakdil: Billboard davası sanığıydı.</p>

      <p class="paragraf-2">Ali Temur: Necmettin Erbakan’la birlikte RP’ye ödenen Hazine yardımının usulsüz kullanılmasına ilişkin açılan davada bir yıl hapis cezası aldı. İkametgâhını Hollanda gösterdi. Polis kendisini ararken o seçim kampanyası sürdürüp Giresun’dan milletvekili seçildi.</p>

      <p class="paragraf-2">Binali Yıldırım: İDO Genel Müdürü’ydü, İçişleri Bakanlığı mülkiye müfettişleri tarafından hazırlanan raporlarda, yolsuzluk yaptığı belirtiliyordu, bunun üzerine görevden alındı.</p>

      <p class="paragraf-2">Mehmet Sekmen: Yolsuzluk ve görevi kötüye kullanmak suçlarından görevden alındı. Mahkeme kararıyla görevine döndü. Ancak hakkındaki soruşturmalar devam ediyorken milletvekili oldu.</p>

      <p class="paragraf-2">Halil Ürün: Atatürk’e hakaret etmek suçundan mahkûmdu; cezası Şartlı Salıverme Yasası gereği ertelendi. Hakkında yolsuzluk soruşturması bulunuyordu.</p>

      <p class="paragraf-2">Yahya Baş: Güngören Belediye Başkanı’ydı; hakkında yolsuzluk ve görevi kötüye kullanmak iddialarıyla açılmış çok sayıda dava vardı.</p>

      <p class="paragraf-2">Recep Koral: Gaziosmanpaşa Belediye Başkanı’ydı; yolsuzluk ve görevi kötüye kullanmaktan yargılanıyordu.</p>

      <p class="paragraf-2">Hamza Albayrak: Görevi kötüye kullanmak suçundan yargılanıyordu.</p>

      <p class="paragraf-2">Nurettin Canikli: Albayraklar Grubu Mali Koordinatörü olarak görev yapıyordu. 3 Kasım’da Giresun’dan milletvekili seçilerek Meclis’e girdi ve Albayraklar davasında sanık olmaktan kurtuldu.</p>

      <p class="paragraf-2">Kemalettin Göktaş da Albayrak Grubu’ndaydı; milletvekili oldu.<span class="dipp" style="font-size:0.82em;"><a class="footnote-link" href="#footnote-225-38" id="footnote-225-38-backlink">38</a></span></p>

      <p class="paragraf-2">Milletvekili olamayan yedisi Albayrak, dördü belediyeden toplam 11 kişi ceza aldı. Albayraklara bir yıl ihalelere girme yasağı getirildi.</p>

      <p class="paragraf-2">Ve...</p>

      <p class="paragraf-2">Tüm bu kişilerin yargı önüne çıkması için gece gündüz çalışan CHP İstanbul İl Başkanı ve “El Tayyip” ve “Bit’ler” kitaplarının yazarı Mehmet Bölük, 13 Haziran 2007’de Ukrayna’da trafik kazasında hayatını kaybetti. Mimardı ve Erdoğan’la “çok uğraştığı” için İstanbul’daki inşaat şirketlerinden iş alamıyordu!</p>

      <p class="paragraf-2">Son sözü şuydu:</p>

      <p class="paragraf-2">“Yolsuzluk yapanlar, ihaleye fesat karıştırmaktan yargılananlar bu ülkede parti kurabiliyor, milletvekili seçilebiliyorlar. Hatta, başbakan olabiliyorlar. Devlet bürokrasisinde, genel müdür ve müsteşar olarak görev yapabiliyorlar. Dokunulmazlık zırhı kuşandıkları için yargılanamıyorlar. Sonra da pişkin pişkin, dürüstlükten, ‘yolsuzluklara damardan girmekten’ bahsediyorlar. İstanbul Belediyesi ve BİT’lerdeki yolsuzluklarla ilgili yıllardır çalışmalar yapan bir yurttaş olarak Tayyip’in belediye başkanlığı dönemindeki yönetim anlayışını, yöntemlerini bir kez daha kamuoyuna hatırlatmak ihtiyacı hissettim.</p>

      <p class="paragraf-2">Tayyip bilinmeyen bir kişi değildir. Yolsuzluklarıyla, beceriksizlikleriyle İstanbul’a damgasını vuran Tayyip’in, başbakan olunca Türkiye’yi de İstanbul gibi yöneteceğini düşündükçe tüylerim diken diken oluyor. Tanrı Türkiye’yi El Tayyip’ten korusun. Amin...”</p>

      <p class="bos"></p>

      <p class="paragraf-2">Erdoğan nasıl başbakan oldu?</p>

      <p class="paragraf-2">Kimler Erdoğan’ı koruyarak bu yolu açtı?</p>

      <p class="paragraf-2">Oysa...</p>

      <p class="paragraf-2">Sadece yolsuzluk davalarından yargılanmadı...</p>

      <p class="paragraf-2">Gelelim Ankara yolundaki Erdoğan’ın bir başka gerçeğine....</p>

      <div class="footnotes">
        <div class="footnote">
          <p class="dipnot"><a class="footnote-anchor" href="#footnote-225-31-backlink" id="footnote-225-31">31</a> <span>Türkiye’de gündem belediye tesislerinde içkinin yasaklanmasıydı. O günlerde</span> <span>Erdoğan “önemli” bir atama yaptı: Fahrettin Özdemir. Kim miydi Özdemir? Samsun Lisesi mezunuydu, Büyükada Anadolu Kulübü’nde 1986-1994 yıllarında çalışmıştı.</span> <span>Erdoğan’ın, 27 Mart 1994’te</span> <span>İstanbul Büyükşehir Belediye Başkanı seçilmesiyle birlikte, 1994-1999 yıllarında, “</span><span>İstanbul Büyükşehir Belediyesi Sosyal Tesisler Sorumlusu” oldu! Asıl işi,</span> <span>Erdoğan’ın “Çeşnicibaşı”lığıydı (Çaşnigirbaşı)! Yiyecek, içecekleri</span> <span>Erdoğan’dan önce kontrol ediyordu.</span></p>

          <p class="dipnot"><span>2002’de kısa süreyle Amasya’daki bir kaplıca otelinde genel müdürlük yaptı. 2002-2003 yıllarında “</span><span>AKP Yiyecek-İçecek Departmanı Sorumlusu” sıfatıyla</span> <span>Erdoğan’ın yanında çalıştıktan sonra 2003-2007 döneminde Başbakanlık kadrosuna alındı! Unvanı Sosyal Hizmetler Müdür Yardımcısı’ydı!</span> <span>Emine</span> <span>Erdoğan’la geçinemediği için kadrosu</span> <span>Çankaya Köşkü’ne kaydırıldı.</span> <span>Erdoğan’ın yeni “Çeşnicibaşısı” Hüseyin Yağan oldu.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-32-backlink" id="footnote-225-32">32</a> <span>Hatay (FP) milletvekili Metin Kalkan elinde gazete kupürüyle</span> <span>Meclis’teki odama geldiğinde</span> <span>Erdoğan’ın 8.2.2000 tarihli</span> <span class="char-style-override-12">Hürriyet</span><span>’teki röportajını okuyordum. Kalkan her zamanki tavrıyla, ‘sen anlarsın, profesörsün ne diyor bu adam. Teo-politizm, bizantizm-mizantizm kafam karıştı’ iğnelemelerini yaptıktan sonra durumu tartışmaya başladık. Ben, ‘Tayyip</span> <span>Erdoğan üstat Bahri Zengin’in yıllarca söylediği ‘din devleti olmaz’ argümanını tekrar ediyor; ama iki kelime teo-politizm, bizantizm bunlar Bahri ağabeyin terminolojisine uymuyor gibi; demek ki Tayyip</span> <span>Erdoğan Pınarhisar’da iyi okumuş’ yorumunu yaptım. Kalkan’a göre böyle değildi; yeni danışmanlar, yeni akıl hocaları bulmuş, yeni bağlantılar kurmuştu. Yoksa Tayyip</span> <span>Erdoğan’ın tek başına böyle laflar etmesi mümkün değildi. (</span><span>Mehmet Bekâroğlu,</span> <span class="char-style-override-12">Siyasetin Sonu</span><span>, s. 189)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-33-backlink" id="footnote-225-33">33</a> <span>Paralar beyandaki asılları gibidir; günümüz değerlerine çevrilmemiştir.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-34-backlink" id="footnote-225-34">34</a> <span>Ev yapan bir kurum olursa oranın genel müdürü kim olabilir? KİPTAŞ’ın genel müdürü –TOKİ’den, Çevre ve Şehircilik Bakanlığı’ndan tanıdığınız–</span> <span>Erdoğan Bayraktar’dı. O dönem</span> <span>İstanbul’un 11 değişik bölgesinde 17 bin konut yapıldı.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-35-backlink" id="footnote-225-35">35</a> <span>Müfettiş Candan Eren Susurluk Çetesi’ni soruşturmuştu. Peki, Susurluk Çetesi’nin pisliği ortaya serildiğinde belediye başkanı olan</span> <span>Erdoğan ne yaptı. 1998’de</span> <span>Mehmet Ağar’ın oğlunun nikâhını kıydı! Evren nikâh şahidiydi; Büyük Kulüp’te gerçekleşen nikâhı gazeteler Evren’in şu sözüyle aktardı: “(</span><span>Erdoğan) Oturduğum masaya geldi. Ona devlet başkanlığım sırasında, Bedrettin Dalan’a yaptığım yardımlardan söz ettim.</span> <span>Erdoğan bana; ‘Paşam sizin zamanınızda ben olacaktım ki belediye başkanı; neler neler yapardım; sizin desteğinizle</span> <span>İstanbul’u uçururdum’ dedi.”</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-36-backlink" id="footnote-225-36">36</a> Sonradan AKP Kocaeli Milletvekili, Milli Savunma Bakanı. (S.Y.)</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-37-backlink" id="footnote-225-37">37</a> Erdoğan’ın. (S.Y.)</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-38-backlink" id="footnote-225-38">38</a> <span>3 Kasım’dan sonra oluşan</span> <span>TBMM’de 77</span> <span>AKP milletvekilinin dokunulmazlık dosyası vardı. Görevi kötüye kullanma: 34; zimmet, kalpazanlık, dolandırıcılık: 9; ihaleye fesat karıştırma: 10; hakaret: 29; seçime muhalefet: 18.</span> <span>Erdoğan ile ilgili üç dokunulmazlık dosyası var: Görevi ihmal, zimmet-kalpazanlık-sahtecilik ve suçu-suçluyu övme.</span></p>
        </div>
      </div>
    </div>
  </div>
</body>
</html>
