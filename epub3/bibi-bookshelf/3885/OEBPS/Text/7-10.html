<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>7-10.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x7-10.html" xml:lang="tr-TR">
    <div class="Basic-Text-Frame">
      <p class="anabaslik-1" id="toc_marker-12">Bölüm: 11</p>

      <p class="arabaslik-orta">BİR CAHİL UZUN ADAM</p>

      <p class="paragraf-2">Tarih unutmaz...</p>

      <p class="paragraf-2">Erdoğan hakında ne yazacak peki?</p>

      <p class="paragraf-2">Yalancı mı?</p>

      <p class="paragraf-2">Cahil mi? Ya da ne?</p>

      <p class="paragraf-2">Örneğin...</p>

      <p class="paragraf-2">30 Mart 2014 seçiminde Yenikapı mitinginde CHP İstanbul adayı Mustafa Sarıgül’ün 2006’da <span class="char-style-override-12">Zaman</span> gazetesine verdiği röportajdan alıntılar yaparak dalgasını geçti.</p>

      <p class="paragraf-2">Mustafa Sarıgül, mekruh’a “metruk”; namahrem’e “nemehram”; ”arife tarif gerekmez” deyimine “alime tarife gerekmez” demişti.</p>

      <p class="paragraf-2">Erdoğan mitingde bu hataları dile getirirken çok keyifliydi; “tam bir komedi, karikatür” dedi.</p>

      <p class="paragraf-2">Fakat...</p>

      <p class="paragraf-2">Telefon kayıtlarında ortaya çıkan; Egemen Bağış’ın “Bakara- Makarası”ndan söz etmedi.</p>

      <p class="paragraf-2">Telefon kayıtlarında ortaya çıkan; Egemen Bağış’ın ayet indirdiğinden söz etmedi.</p>

      <p class="paragraf-2">Telefon kayıtlarında ortaya çıkan; Egemen Bağış’ın her Cuma bir ayet sallamasından söz etmedi.</p>

      <p class="paragraf-2">Egemen Bağış’ın “Google İslam”ından söz etmedi.</p>

      <p class="paragraf-2">Evet...</p>

      <p class="paragraf-2">İslam’ı bilmediklerini biliyorduk.</p>

      <p class="paragraf-2">Alay ettiklerini yeni öğrendik.</p>

      <p class="paragraf-2">İslam’ı bilmediklerini söyleyince kimi insanlar şaşırıyor.</p>

      <p class="paragraf-2">Parantez açayım:</p>

      <p class="paragraf-2">Tarih: 14 Nisan 2013</p>

      <p class="paragraf-2">Erdoğan, Kürt Açılımı yapacaklarını açıklarken Kevser Suresi’ni okudu.</p>

      <p class="paragraf-2">Kevser Suresi (1-3 Ayetler); “Biz sana gerçek Kevser’i (cenneti) verdik. Sen de rabbin için dua et ve kazancından harcama yap. Gerçek ebder (nesli devam etmeyecek) olanlar sana düşmanlık edenlerdir.”</p>

      <p class="paragraf-2">Kevser Suresi, Mekke döneminde ve peygamberliğin ilk yıllarında indirildi. Kur’an’ın en kısa suresidir ve üç ayetten oluşur. Hz. Muhammed’in zor durumda kaldığı ve üzüntülü olduğu zamanda inen bu surede, ona kevser (çok hayır ve nimet) verildiği müjdelenir.</p>

      <p class="paragraf-2">Şimdi...</p>

      <p class="paragraf-2">Söyler misiniz; Kevser Suresi’nin Kürt Açılımı ile bir ilgisi var mı? Erdoğan’ın dini bilmediğini göstermez mi?</p>

      <p class="paragraf-2">Bilirsiniz...</p>

      <p class="paragraf-2">Hz. Lokman Hekim’e sorarlar;</p>

      <p class="paragraf-2">“Edebi kimden öğrendin?”</p>

      <p class="paragraf-2">Şöyle yanıt verir: “Edepsizlerden!”</p>

      <p class="paragraf-2">Hata insana mahsustur.</p>

      <p class="paragraf-2">Erdoğan, Sarıgül’ün dil sürçmelerinden keyifle bahsederken kendi gaflarını unutuyor mu?</p>

      <p class="paragraf-2">Tarih: 26 Ağustos 2003</p>

      <p class="paragraf-2">Malazgirt Savaşı yıldönümünde Erdoğan, “Romen Diyojen batarya batarya, gülle gülle saldırırken, Sultan Alpaslan’ın askerleri; Allah Allah diye saldırıyordu,” dedi.</p>

      <p class="paragraf-2">İyi de...</p>

      <p class="paragraf-2">O tarihte top daha icat edilmemişti; savaşlarda yer almasına 250 yıl daha vardı!</p>

      <p class="paragraf-2">Tarih: 5 Şubat 2009</p>

      <p class="paragraf-2">Türkiye yine bir yerel seçime gidiyor. Erdoğan, CHP’nin İstanbul belediye başkanı adayı Kılıçdaroğlu için şöyle dedi: “Ama şimdi bakıyorsunuz CHP İstanbul’a ithal bir aday koymuş. İstanbul’da çamurlu sokak arıyor. Herhalde inşaat şantiyesinde dolaşıyor, ondan sonra da ‘Bak çamur burası’ diyor. İnşaat şantiyesine girersen çamur tabii. Şimdi yani böyle mercekle Romen Diyojen gibi dolaşılmaz,” dedi.</p>

      <p class="paragraf-2">Hangisini düzelteceksin:</p>

      <p class="paragraf-2">1) Romen Diyojen Malazgirt Savaşı’nda Alpaslan’a esir olan Doğu Roma İmparatoru.</p>

      <p class="paragraf-2">2) Elinde fenerle dolaşan Sinoplu filozof Diyojen.</p>

      <p class="paragraf-2">3) Mercekle dolaşan ise Sherlock Holmes!..</p>

      <p class="paragraf-2">O kadar çok ki...</p>

      <p class="paragraf-2">Erdoğan, 20 Ekim 2008’de katıldığı dil kurultayında, Fazıl Hüsnü Dağlarca’yı anmak için onun bir şiirini okuyacağını söyledi. Okudu. Ama okuduğu “Sanat” isimli şiir, Dağlarca’ya değil, Faruk Nafiz Çamlıbel’e aitti!</p>

      <p class="paragraf-2">Erdoğan –maşallah– edebiyatla çok ilgili bir başbakan; şöyle demişti konuşmasında: “Ziya Paşa’nın dediği gibi; eşek ölür kalır semeri, insan ölür kalır eseri.” Bu özdeyiş Mehmet Akif Ersoy’a aitti!</p>

      <p class="paragraf-2">Kahramanmaraş’ın yiğit ismi Sütçü İmam’ı, “Sütçü Nine” yapıvermişti. Şüphesiz Erzurum’u savunan “Nene Hatun” ile karıştırmıştı.</p>

      <p class="paragraf-2">Örnekler çoğaltılabilir...</p>

      <p class="paragraf-2">“Bunlar insani hatalardır. Bunlar üzerinden siyaset yapmak düzeysizlik olur” mu diyeceğiz? Fakat...</p>

      <p class="paragraf-2">Tarihi çarpıtıyor!</p>

      <p class="paragraf-2">Erdoğan’ın nasıl bir kafa’sı olduğunu yazmalıyım:</p>

      <p class="paragraf-2">Erdoğan elinde bir kitap tutarak AKP grup toplantısında şöyle konuştu:</p>

      <p class="paragraf-2">“Türk Antropoloji Enstitüsü Tarihçesi. 1940 basımlı, yeri de İstanbul. Kitabın beşinci sayfasında bir resim var. Raflarda yüzlerce kafatası var. İncelenmiş ya da incelenmeyi bekliyor. 10. sayfada başka bir odanın resmi var. Tabii bilmiyorum kameralar alabiliyor mu? Aynı şekilde raflarda yüzlerce kafatası var. 22 ve 23. sayfalarda. Tabii bu kafataslarından öyle ilginç bir sıralama yapmışlar ki. Ege’den, Balıkesir’den şurdan buradan 10 ayrı bölgeden toplamışlar. Kadın ve erkekler üzerinde ölçümler yapılıyor. Olur mu ya öyle şey demeyin işte bu. Türk Kafasının Zaviye Üzerine İncelemeler. Şimdi soruyorum, bizim millet tasavvurumuz bu olabilir mi? Türk Antropoloji Enstitüsü’nün tarihinde iki önemli vesika olarak geçer. Reisicumhur olarak Gazi Mustafa Kemal Paşa ve Başbakan İsmet Paşa var. İstanbul Darülfünun doktoruna teşekkür var. Şimdi soruyorum. Bu insani midir? Vicdani midir? Bunun bizim ruh dünyamızda, inanç dünyamızda yeri olabilir mi?”</p>

      <p class="paragraf-2">Bu cahilce sözleri Erdoğan’a hangi danışmanları söyletiyor?</p>

      <p class="paragraf-2">Kafatası ölçmenin bir bilim dalı olduğunu bilmiyorlar. “Kemik bilimi” diye bir bilim dalını hiç işitmediler mi? “Antropososyoloji” ya da “fizikantropoloji” nedir hiç duymadılar mı? Homo Europeus, Homo Alpinus, Homo Mediterraneus nedir hiç mi merak etmediler? Hayatlarında hiç Etnoloji Müzesi görmediler mi? O kafatasları hangi ülkede yok?</p>

      <p class="paragraf-2">Hangisini yazalım; Samuel George Morton’un ABD Philadelphia’da incelediği 800 kurukafanın yer aldığı müzeden bahsetmeye değer mi? (Morton, ırkların eşit olduğu sonucuna varmıştır.) Amerikan başkanları Washington’dan Jefferson’a kadar etnolojiye ve kültürel antropolojiye merak sarmıştı. Yani sadece Atatürk değil!</p>

      <p class="paragraf-2">O konuyu da aydınlatayım: Antropoloji (ve arkeoloji) Cumhuriyet Türkiyesi’nde akademik bağlamda öncelikle gündeme gelen bilim dalı oldu. Çünkü Atatürk buna önayak oldu.</p>

      <p class="paragraf-2">Kuşkusuz genç Türkiye rotasını Batı olarak belirlemişti ama temelini/kökünü merak ediyordu. Yeni bir ulus doğuyordu. Bu ulusun kimliği neydi? Bu soru sadece Türkiye’ye özgü değildi, 19. yüzyıldan itibaren bu soru Avrupa’nın gündemindeydi. Herkes kimliğini merak ediyordu, nereden gelmişlerdi, ataları kimlerdi?</p>

      <p class="paragraf-2">Anadolu’da yaşam paleolitik uygarlık döneminde mi yoksa neolitik uygarlık döneminde mi başlamıştı? Yani Anadolu’nun tarihini nereden başlatmak gerekiyordu? Oysa...</p>

      <p class="paragraf-2">19. yüzyılın son çeyreğinde Osmanlı’da tarih bilimi “ilkçağ” bilgilerini Kur’an’dan alıyordu.</p>

      <p class="paragraf-2">Cumhuriyet’in rehberiyse bilimdi. Dolayısıyla antropolojiye önem verildi. Atatürk Fransız antropolog H.V. Valois ve İsviçreli Eugene Pittard gibi biliminsanlarından etkilendi. Tarih Kongresi’ne davet etti. (Pittard da Atatürk’ün bilim tutkusundan çok etkilendi. <span class="char-style-override-12">Antropolojiyi ve Tarihöncesini Canlandıran Devlet Adamı: Kemal</span> <span class="char-style-override-12">Atatürk</span> diye kitap yazdı.)</p>

      <p class="paragraf-2">Şevket Aziz Kansu, Seniha Tunakan, Süleyman Şenyürek, Afet İnan gibi öğrenciler dünyanın sayılı üniversitelerine gönderildiler. Türk Antropoloji Enstitüsü kuruldu. <span class="char-style-override-12">Türk Antropoloji Mecmuası</span> dönemin en bilimsel dergisiydi.</p>

      <p class="paragraf-2">Gelelim şu kafatası meselesine...</p>

      <p class="paragraf-2">Arkeoloji ve antropoloji o dönemde yol ayrımında değildi, içli dışlıydı. Bu sebeple Hitit uygarlığı kazıları başladığında, aynı dönemde dünyaca ünlü Pittard öncülüğünde Anadolu’da antropolojik bir anket yapıldı.</p>

      <p class="paragraf-2">Anadolu bölgelere ayrıldı ve toplam kadın-erkek (Türk/Kürt/Rum/Ermeni/Yahudi ayrımı yapılmadan) 64.000 kişinin fiziki ölçümleri yapıldı. Afet İnan, “Türk Halkının Antropolojik Karak-terleri ve Türkiye Tarihi” çalışmasıyla Cenevre Üniversitesi’nden sosyoloji dalında doktor unvanı aldı. 4000’i kusurluydu fişlerin, bu nedenle 59 bin 728 fiş kullanıldı.</p>

      <p class="paragraf-2">Buna göre, Türkiye geneli yüzde 75 brakisefal (geniş kafalı) idi. Erkeklerin boyu 1.65 kadınların ise 1.52 idi. (Örneğin benzer çalışma yapılan Fransa halkının yüzde 58’i dolikesefal, yüzde 21’i brakisefal ve yüzde 21’i mezosefal idi.)</p>

      <p class="paragraf-2">Fakat şurası önemli: Bu anket çalışmaları etnik-ırka bağlantılı herhangi bir bilgi içermedi. Kimseyi etnik olarak ayrıştırmadı. Raporlarda böyle bir tek cümle bulamazsınız.</p>

      <p class="paragraf-2">Şimdi Erdoğan’ın konuşmasına geri dönersek...</p>

      <p class="paragraf-2">Öğrenmek istemeyenlere ve tarihi her gerçeği binbir yalanla karalayanlara neyi nasıl anlatmak/yazmak lazım?</p>

      <p class="paragraf-2">Konu konuyu açıyor... Örneğin, “halk” kavramının nasıl doğduğunu hiç düşündüler mi? Bugün kullanılan “ırk” sözcüğünün o günlerde farklı bir anlamda, “millet” anlamında kullanıldığını anlamak isterler mi? (Ermeni Agop –Martayan– Dilaçar’ın makalesinin adı “Türk Irkının Vatanı Anadolu” idi).</p>

      <p class="paragraf-2"><span>Tek bildikleri; bilim dahil her gerçeği siyasetlerine araç yapmak.</span></p>

      <p class="paragraf-2">Cami yalanları konusunda ayrıntılı yazmayayım, biliyorsunuzdur.</p>

      <p class="paragraf-2">Yorulduk artık yazmaktan; onlar yalan söylemekten bıkmadılar.</p>

      <p class="paragraf-2">Her seçim arifesinde Erdoğan, İsmet İnönü düşmanlığı yapılıyor.</p>

      <p class="paragraf-2">Ne diyor hep; “camileri ahır yaptılar!”</p>

      <p class="paragraf-2">Gerçeği yazsak utanırlar mı?..</p>

      <p class="bos"></p>

      <p class="paragraf-2">İkinci Dünya Savaşı dönemi...</p>

      <p class="paragraf-2">Hitler’in ordusu Trakya’ya dayandı.</p>

      <p class="paragraf-2">Türk Ordusu Trakya’da “Çakmak Hattı” denilen bir savunma hattı kurdu.</p>

      <p class="paragraf-2"><span class="char-style-override-14">Tarih 26 Ocak 1943.</span></p>

      <p class="paragraf-2"><span class="char-style-override-14">Cumhurbaşkanı</span> <span class="char-style-override-14">İsmet İnönü bir süredir hastaydı. Evinde dinleniyordu.</span></p>

      <p class="paragraf-2"><span class="char-style-override-14">İngiltere Başbakanı Winston Churchill’in acilen kendisiyle görüşmek istediği bildirildi. Konu malumdu...</span></p>

      <p class="paragraf-2"><span class="char-style-override-14">Defterine not aldı:</span></p>

      <p class="paragraf-2">“Doğru Başvekâlete gittim. (Şükrü) Saracoğlu, İngiliz sefirinin kendisine verdiği haberi anlattı ve bıraktığı yazıyı gösterdi. Mr. Churchill benimle, hiç olmazsa Başvekille bir yerde buluşmak istiyor. Kıbrıs’ı teklif ediyor.</p>

      <p class="paragraf-2">Türkiye’yi, şimdi bol mikyasta imal ettikleri en modern silahlarla teçhiz etmek ve Türkiye’nin umumi ve tedafii emniyetine taalluk eden meseleleri görüşmek istiyor. Kendi Genelkurmay başkanlarının Mareşal (Fevzi) Çakmak ile buluşmasını teklif ediyor. Mühim bir nokta olarak da, hem kendi tarafından hem Amerika reisicumhurundan vazife alarak geldiğini bildiriyor.</p>

      <p class="paragraf-2">Mülakatın son derece gizliliğinde çok ısrar ediyor. Haber bundan ibaretti. (...)</p>

      <p class="paragraf-2">Saracoğlu ile beraber yemek yedik. Meseleyi etrafı ile tetkik ettikten sonra görüşülecek mevzuları tekrar ederek buluşmayı kabul ettiğimizi derhal cevap olarak bildirmek kararını verdik.</p>

      <p class="paragraf-2">Benim memleketten dışarı çıkmam mümkün değil. Churchill memleketin herhangi bir yerine gelirse memnun olacağım. Gelemezse, Başvekil Mareşalle beraber Kıbrıs’a gidecek. Bu mealde cevap vereceğiz...”</p>

      <p class="bos"></p>

      <p class="paragraf-2">İki gün sonra...</p>

      <p class="paragraf-2">“Başvekil haber verdi. Churchill’den cevap gelmiş. Resmi ve gizli ziyaret yapmak üzere Adana’ya gelecek. Yanında büyük generaller bulunacak. En az 24 saat kalacak. Müspet cevabımdan pek memnun olduğunu hararetli olarak bildiriyor. Ayın 30’u için Adana civarındaki bu mülakatın tertipleri ve teferruatı hazırlanmaya başlandı.”</p>

      <p class="bos"></p>

      <p class="paragraf-2">Tarih: 29 Ocak 1943</p>

      <p class="paragraf-2">Saat: 09.30...</p>

      <p class="paragraf-2">Yedi yıl önce Almanya’dan alınan ve halkın arasında pencerelerin altına kadar lacivert, üst kısmı beyaz olduğu için “Atatürk’ün beyaz treni” olarak bilinen tren Kayaş’tan hareket etti. Cumhurbaşkanı İnönü’yü taşıyan trenin istikameti Adana’ydı!</p>

      <p class="paragraf-2">347 kilometre sonra tren aniden Niğde’de durdu. Şehirdeki devlet görevlilerine haber verilmemişti. Sadece Lütfü Turanbek’e bilgi verildi.</p>

      <p class="paragraf-2">İnönü, önce 1409’da yapılmış Ak Medrese’ye, ardından 1357’de inşa edilen Sarı Han’a gitti.</p>

      <p class="paragraf-2">Cumhurbaşkanı İnönü, savaş ülke sınırına dayanmışken, çok önemli bir toplantıya katılması gerekirken neden gizlice bu iki yeri ziyaret etti?</p>

      <p class="paragraf-2">Bir yıl önce...</p>

      <p class="paragraf-2">Hitler’in Anadolu’ya girmesi planlarından haberdar olan Cumhurbaşkanı İnönü gizli bir emir çıkardı.</p>

      <p class="paragraf-2">Alman uçakları İstanbul’u bombalayabilirdi; Topkapı Sarayı, Türbeler Müzesi ile İstanbul Arkeoloji Müzesi’ndeki “Kutsal Emanetler” ve sanat eserleri, tarihi kitaplar zarar görebilirdi. Güvenli bir yere götürülmesi şarttı.</p>

      <p class="paragraf-2">Hazırlıklar gizlilik içinde yapıldı. İçi dışı çinkolu 391 sandık hazırlandı. Kimi sandıkların içinde gizli bölmeler bile vardı.</p>

      <p class="paragraf-2">Sandıkların içine “Kutsal Emanetler” titizlikle yerleştirildi:</p>

      <p class="paragraf-2">Hırka-i Saadet, Hırka-i Saadet’in saklı olduğu altın sandık, Hz. Muhammed’in ayak izi, Hz. Muhammed’in sakalı, Hz. Muhammed’in dişinin bir parçası, Hz. Muhammed’in kabir toprağı, Hz. Muhammed’in mührü, Hz. Muhammed’in kılıçları ve kılıcının kabzası; oku ve yayı; yalancı peygambere gönderdiği mektup, Kâbe’nin kapılarından biri ve anahtarı gibi...</p>

      <p class="paragraf-2">“Kutsal Emanetler”, kimi sanat eserleri ve kimi kitaplar gizlice 48 vagona yerleştirildi. Kimselere haber verilmeden Niğde’ye taşındı.</p>

      <p class="paragraf-2">Trende Topkapı Sarayı İkinci Müdürü Lütfü Turanbek ve 30 görevli ve ailesi vardı. Savaş sonuna kadar Niğde’de kalacaklar ve Ak Medrese ve Sarı Han’a konulan “Kutsal Emanetleri” koruyacaklardı.</p>

      <p class="paragraf-2">Niğdeliler savaş döneminde 30 memurun aniden müzelerine neden atandığını anlayamadı bile.</p>

      <p class="paragraf-2">“Kutsal Emanetler” 1947 yılına kadar burada kaldı. Sonra İstanbul’a nakledildi.</p>

      <p class="paragraf-2">Bakınız...</p>

      <p class="paragraf-2">Yabancılar, sanat eserlerini nasıl koruduğu konusunda film yapar; belgesel yapar ve biz ise kendi tarihimizi bile bilmeyiz.</p>

      <p class="paragraf-2">Gidin Londra’daki National Gallery’ye...</p>

      <p class="paragraf-2">Gidin St. Petersburg’daki Hermitage Müzesi’ne...</p>

      <p class="paragraf-2">İkinci Dünya Savaşı sırasında Hitler’den sanat eserlerini nasıl koruduklarının belgeselini gösteriyorlar! DVD’sini satıyorlar!</p>

      <p class="paragraf-2">Erdoğan bu gerçekleri bilir mi; ne gezer...</p>

      <p class="paragraf-2">Aklına ne geliyor ise söylüyor...</p>

      <p class="paragraf-2">Partisinin 26 Haziran 2012 tarihli grup toplantısında, “Bundan dokuz yüzyıl önce de, Kudüs’te, Şam’da olan zulme, Selçuklu Sultanı I. Kılıçaslan kayıtsız kalmamıştı,” dedi.</p>

      <p class="paragraf-2">Yahu...</p>

      <p class="paragraf-2">İlk Haçlı Ordusu, İznik önlerinde Selçuklu Sultanı I. Kılıçaslan’ın ordusuna yenildi. Çok kanlı geçen savaşta, Haçlı Ordusu, geride üç-dört bin asker kalacak şekilde kılıçtan geçirildi. Birinci Haçlı Seferi’nin Kudüs, hele hele Şam ile uzaktan yakından ilgisi yok. O dönemde Şam’da Haçlı askerini ara ki bulasın. Zira Haçlı Ordusu İznik’i bile geçemedi. Kılıçaslan’ın derdi de ne Kudüs ne Şam’dı. Amaç Anadolu’yu korumaktı.</p>

      <p class="paragraf-2">Erdoğan bilmediği konularda hep konuşuyor.</p>

      <p class="paragraf-2">“İstanbul’un fethinde Bizans’ın hanımları Fatih Sultan Mehmet’i, Akşemseddin’i karşılarken ‘Başımızda kardinal külahı görmektense Osmanlı sarığı görmeyi arzu ederiz’ dediler,” diye konuştu. O sözü söyleyenler “Bizanslı hanımlar” değil; Doğu Roma İmparatorluğu’nun son grandükü Lukas Notaras’tı.</p>

      <p class="paragraf-2">Erdoğan, camilerin ahır yapılmadığını bal gibi biliyor!</p>

      <p class="paragraf-2">Kendi köyü Dumankaya’ya yıkılan camiyi 1940 yılında yeniden İsmet Paşa yaptırdı.<span class="dipp" style="font-size:0.82em;"><a class="footnote-link" href="#footnote-225-80" id="footnote-225-80-backlink">80</a></span></p>

      <p class="paragraf-2">Erdoğan’a İnönü’nün cami yaptırdığını ispatlıyorsun. Bu kez, “yetmez” diyor. “Daha çok köye cami yapılmalıydı.” Oysa, 1927 yılında Türkiye’de 14.425 okula karşılık, 28.705 cami vardı.</p>

      <p class="paragraf-2">Ne yanıt verirseniz verin fark etmiyor; İslam’ı kaba bir siyasete alet ediyor.</p>

      <p class="paragraf-2">İsmet Paşa’nın kutsal emanetleri sakladığı ortaya çıkınca bu kez tutturdu; “o cami o cami değil!”</p>

      <p class="paragraf-2">Peki hangisiydi?</p>

      <p class="paragraf-2">Konya’daki Alaaddin Camii ahır olarak kullanılmıştı! CHP Konya Milletvekili Atilla Kart açıklık getirdi. Yığma toprak üzerine yapıldığı için zemin-kayma sorunu yaşayan caminin yapımı 100 yıl sürmüştü; 1914 ile 1986 arasında onarım yapılmasına rağmen hâlâ aynı sorun sürüyordu. Selçuk Üniversitesi Arkeoloji ve Sanat Bölümü kayıtları bu bilgileri doğruluyordu. Yetmedi. Erdoğan hakkında dava açıldı. İddiasının doğru olmadığı Şişli Asliye Hukuk Mahkemesi’nin 16.12.2010 tarihli kararıyla belirlendi.</p>

      <p class="bos"></p>

      <p class="paragraf-2">Ama....</p>

      <p class="paragraf-2">Erdoğan, Adnan Menderes döneminde yıkılan camileri ağzına almıyor. Tam 54 cami yıkıldı. Ne tarihi eserler yıkılmadı ki... Mimar Sinan tarafından yaptırılan Azebler Camii, Murat Paşa Camii, Çakır Ağa Camii, Camcılar Camii, Kazasker Abdurrahman Camii, Süheyl Bey Camii, Karaköy Camii, Nusretiye Camii, Sekban Paşa Mescidi, Mimar Ayaz Camii, Baba Hasan Alemi Camii, Oruç Gazi Camii, Zeytinciler Mescidi, Voynuk Şücaeddin Camii, Altuncuzade Tekkesi, Hoca Teberrük Mescidi, Revani Mescidi, Firuzağa Mescidi, Tüfenkhane Mescidi...</p>

      <p class="paragraf-2">Menderes bunu yaptı. Ya Erdoğan döneminde yaşananlar...</p>

      <p class="paragraf-2">Cami yakıp AVM yaptı. Malatya’da eski hal binasının bulunduğu alanın içindeki cami ve sosyal tesisler 52 milyon 500 bin TL’ye Hollanda kökenli ACT4 A.Ş.’ye satıldı. Cami dozerlerle yıkıldı.</p>

      <p class="paragraf-2">Daha neler var...</p>

      <p class="bos"></p>

      <p class="paragraf-2">AKP İstanbul’da Amine Hatun Camii, Alvarlızade Camii, Bağlarbaşı Huzur Camii, Bahçelievler Camii’ni sattı! AKP’li belediye borçlarını kapatmak için camileri para karşılığı sattı!</p>

      <p class="paragraf-2">Gaziantep Şehit Kâmil Belediyesi’nde CHP’nin ret oylarına rağmen AKP’liler caminin yıkılmasına onay verdi.</p>

      <p class="bos"></p>

      <p class="paragraf-2">İstanbul’un Fatih İlçesi, Hasan Halife Mahallesi’nde 16. yüzyıl mimarisi tek revaklı kubbeli ve taştan minareli Kaptanı Derya Halil Paşa Camii’nin başına gelenleri bilir misiniz?</p>

      <p class="paragraf-2">Son örnek olarak verip konuyu kapatayım...</p>

      <p class="paragraf-2">Restorasyonu yapılmadığı için yıkılır. Nedense onarılmaz. Caminin 300 metrekare arsası özel mülkiyete geçer ve Halis Toprak’ın Adana’dan İstanbul’a gelip işlerini büyüttüğü yıllarda ona satılır. Halis Toprak buraya “Toprak Han” diye bir bina yapar.</p>

      <p class="paragraf-2">Saray Muhallebicisi’nin sahibi Kadir Topbaş Beyoğlu Belediye Başkanlığı yaptığı yıllarda bu binayı kiralar ve Saray Muhallebicisi olarak çalışmaya başlar.</p>

      <p class="paragraf-2">Kadir Topbaş, Beyoğlu Belediye Başkanlığı’ndan İstanbul Büyükşehir Belediye Başkanlığına seçilerek atlamayı başarır. Kiracısı olduğu cami arsası üzerindeki binayı Halis Toprak’tan satın alır. Binanın sahibi olduğu tarihte yani 2005 yılında Büyükşehir Belediye Başkanı’dır ve Belediye Meclisi’ne 1/5000 ölçekli bölge plan değişikliği önerisi gelir. Karar oybirliğiyle geçer. Yasaya göre, kararı Büyükşehir Belediye Başkanı Kadir Topbaş’ın da onaylaması gerekir. Onaylanır.</p>

      <p class="paragraf-2">Cami arsası nitelik değiştirir. Ticari alan arsası oluverir.</p>

      <p class="bos"></p>

      <p class="paragraf-2">Hangisini düzelteceksin; baktı cami yalanı tutmuyor,</p>

      <p class="paragraf-2">Erdoğan bu kez bakın ne dedi... Hiç şaşırmayın!</p>

      <p class="paragraf-2">Tarih: 1 Şubat 2012</p>

      <p class="paragraf-2">AKP’nin genişletilmiş il başkanları toplantısında aynen şöyle konuştu: “25 Kasım 1944’te Cumhurbaşkanı İnönü ve bakanların imzası ile <span class="char-style-override-12">Tam Mevlidi Şerif</span> ve <span class="char-style-override-12">54 Farzlı Büyük ve Tam Namaz Hocası Türkçe Namaz Sureleri</span> adlı kitaplar toplattırıldı!”</p>

      <p class="paragraf-2">İşte diyordu, “size dönemin yöneticilerinin inanç özgürlüğüne karşı tavırlarının somut örneği...”</p>

      <p class="paragraf-2">Tabii ki yalandı.</p>

      <p class="paragraf-2">Erdoğan’ın İnönü’yü karalamak için kanıt diye gösterdiği iki kitabın toplatılma nedeni bambaşkaydı...</p>

      <p class="paragraf-2">Her iki kitapta İslamiyete aykırı, Müslümanlık karşıtı bölümler vardı. Mevlid ve namaz kitabı da İslami gerçeklere aykırıydı!</p>

      <p class="paragraf-2">Zaten, Diyanet İşleri Başkanlığı da 1944 ve 1945 yıllarında “yanlış bilgi bulunduğu” ve “kitabın yayımının mahzurlu olduğu” yönünde karar almıştı. 17 Ekim 1944 tarihli kararda, söz konusu kitabın 52. ile 56. sayfaları arasında “tashih ve ıslah edilmesi” gerekli görülen bazı yanlış bilgilerin bulunduğu tespit edilmişti.</p>

      <p class="paragraf-2"><span class="char-style-override-12">Tam Mevlidi Şerif</span> adlı kitaba ilişkin ise, 30 Nisan 1945 tarihinde “kitabın yayımının mahzurlu olduğu kanaatine” varıldığına ilişkin karar bulunduğu belirtildi.</p>

      <p class="paragraf-2">Yani kitaplar İslamiyete aykırı yazılar bulunduğu için toplatılmıştı!</p>

      <p class="paragraf-2">İsmet İnönü’nün torunu CHP milletvekili Gülsün Bilgehan’ın yazdığı <span class="char-style-override-12">Mevhibe</span> adlı kitapta, İnönü’nün bazı notları da yayımlandı. İşte o notlardan bazı bölümler:</p>

      <p class="paragraf-2">“Saat altı, sabah namazı vaktinden evvel Mevhibe beni uyandırdı... Kalkıp kırmızı odaya geçtik. Sabah namazını kıldım.”</p>

      <p class="paragraf-2">“22 Nisan 1922’de Konya’ya giderken, saat 15.00’te Malatya’dan hareket ettik... Hamdi Bey’in evinde misafir ettiler... Ramazanın ilk günü oruçlu olduğumuzdan fena halde acıkmıştık. Ertesi gün 12’de yola çıkıp Kangal’a vardık... Oraya yerleştik. Yemekten sonra namazlarımızı kıldık.”</p>

      <p class="paragraf-2">“3 Mayıs 1922’de bizi otelden aldılar. Dört arabayla Abdülvehap Gazi’yi ziyarete gittik. Kurban götürerek orada kestik. Etini türbedara bıraktık.”</p>

      <p class="bos"></p>

      <p class="paragraf-2">Bunları yazmayı hiç istemiyorum. Ayıptır. Mecbur bırakıyorlar. Sadece iki örnek vereyim:</p>

      <p class="paragraf-2">Atatürk, 1919’da başlanıp 1926’da tamamlanan Paris Camii’ne yardım yapanlar arasındaydı. Keza, 1930’da, Eskişehir’in Mihalıçcık Köyü’ne cami yapımı için 5000 lira gönderdi. Bir yıl sonra, 1931’de Tokyo Camii’nin yapımına katkıda bulundu.</p>

      <p class="paragraf-2">Hiç bilmiyorlar. 1928’de “din reformu” diye sunulan, “camilere kiliselerde olduğu gibi tahta sıra konsun”; “ibadeti ruhani hale getirmek için, camilerde musikişinaslar ve musiki aletleri olsun” gibi saçma önerileri elinin tersiyle itekledi.</p>

      <p class="paragraf-2">Erdoğan’ın bu gerçekleri bildiğini hiç sanmıyorum.</p>

      <p class="paragraf-2">Rilke’nin güzel bir sözü var, “İnsanın Tanrı’sı olsun da onu kullanmasın!”</p>

      <p class="paragraf-2">ABD Ankara Büyükelçisi Eric Edelman imzalı, 30 Aralık 2004 tarihli Wikileaks kriptosunda Erdoğan şöyle tanımlanıyor: “Erdoğan ve Emine Hanım’a yakın bir eski danışman, ‘Tayyip Bey Allah’a inanır ama güvenmez’ demiştir.”</p>

      <p class="paragraf-2">Erdoğan, Meclis’teki konuşmasında elindeki 20 Nisan 1936 tarihli <span class="char-style-override-12">Cumhuriyet</span> gazetesini göstererek, “Bak belge konuşuyor, ne diyor gazete, CHP iktidarında camiyi ahır yaptılar!” dedi.</p>

      <p class="paragraf-2">Hep yazıyorum, Erdoğan okumuyor.</p>

      <p class="paragraf-2"><span class="char-style-override-12">Cumhuriyet</span> gazetesini de okumamıştı.</p>

      <p class="paragraf-2">Gazete “Camiyi Ahır Yaptılar” diye başlık atmıştı.</p>

      <p class="paragraf-2">Haber doğruydu. Ve fakat haberin altında Yunanlıların İzmir’i işgal ettiği sırada Seferihisar – Hereke Köyü’ndeki camiyi tahrip ettikleri yazıyordu. Bu cami Atatürk döneminde tamir edilip ibadete açılmıştı.</p>

      <p class="paragraf-2">Cahillikle baş etmek zor...</p>

      <p class="paragraf-2">Bunu ben demiyorum!</p>

      <p class="paragraf-2">Wikileaks kriptosunda Amerikalılar Erdoğan için bakın ne diyor:</p>

      <p class="paragraf-2">“Temas içinde olduğumuz birçok kişiden aldığımız bilgilere göre, Erdoğan az okuyor, İslami eğilimi ağır basan yayın organlarını takip ediyor. (...) Erdoğan dünyaya hiçbir zaman gerçekçi bir bakış açısıyla bakmadı ancak Erbakan Hoca’nın liderliğini yaptığı Saadet Partisi tarafından İslami cenahta safdışı bırakılacağı<br />
      korkusu onun için önemli bir dönüm noktası olmuştur. Erdoğan karizmasına, içgüdülerine, internette yayınlanan komplo teorilerine ve yeni-Osmanlıcı fantezilerin içinde kendini kaybeden danışmanlarının verdiği süzme bilgilere güveniyor.”</p>

      <p class="paragraf-2">Erdoğan gerçekçi değildi.</p>

      <p class="paragraf-2">Zaten siyaseti de gerçekler üzerinden yapmadı.</p>

      <p class="paragraf-2">Bu ülkenin kutsallarını siyaset malzemesi yaptı.</p>

      <p class="paragraf-2">Bin örnek verilebilir:</p>

      <p class="paragraf-2">Gözümüzün içine baka baka Gezi eylemcisi çocuklar için yalan konuştu; “Camide içki içtiler” dedi; “Türbanlı bacıma saldırdılar” dedi. Bin kez görüntülerle ispat edildi ama onun aradığı gerçek değil ki! Sadece oy için demagoji yapıyor.</p>

      <p class="paragraf-2"><span>Amerikan k</span>riptosu aslında çok gerçekçi; Erdoğanların hayatlarında hep bir fantezi var.</p>

      <p class="paragraf-2">Erdoğan’ın yaşamındaki en önemli üç camiden biri, Eyüp Camii’dir.</p>

      <p class="paragraf-2">Gerçeği yazsak yine kızacak; ama sinirlenecek diye gerçekleri yazmayacak değiliz..</p>

      <p class="bos"></p>

      <p class="paragraf-2">Adı: Hz. Halid bin Zeyd Ebu Eyyub El Ensari. Sahabe’ydi.</p>

      <p class="paragraf-2">Hz. Muhammed’i Medine’deki evinde yedi ay misafir etti.</p>

      <p class="paragraf-2">Bedir, Uhud ve Hendek Savaşı’nın kahramanlarındandı.</p>

      <p class="paragraf-2">Hz. Ali’nin hilafeti döneminde onunla birlikte Haricilere karşı savaştı.</p>

      <p class="paragraf-2">Hz. Ali döneminde Medine kaymakamlığı yaptı.</p>

      <p class="paragraf-2">Hz. Ebu Eyyub’un hayatına dair bundan sonraki bölümler tamamen rivayettir. Yani söylentiden ibarettir.</p>

      <p class="paragraf-2">Bunlardan biri de İstanbul Eyüp Sultan’daki mezarıdır.</p>

      <p class="paragraf-2">Eyüp Sultan’daki sandukada aslında ne var?</p>

      <p class="bos"></p>

      <p class="paragraf-2">Yer: İstanbul.</p>

      <p class="paragraf-2">Yıl 667’de olabilir, 668’de veya 669; ya da 674’tür.</p>

      <p class="paragraf-2">Çünkü, Emevi halife Muaviye döneminde İslam ordusunun İstanbul’u ilk ne zaman kuşattığı tam olarak bilinmemektedir. Orduya kimin komuta ettiği de belli değildir. Kimine göre komutan İslam dünyasında zulmün ve kötülüğün sembolü olarak bilinen, Hz. Hüseyin’in katili Yezid’dir; kimine göre ise Sufyan İbn-i Avf’tir.</p>

      <p class="paragraf-2">Rivayetlere göre, Sahabi Hz. Eyyub da İstanbul’u kuşatan bu sefere katıldı.</p>

      <p class="paragraf-2">Hemen diyeceksiniz ki, “Hz. Eyyub bu sefere katılmak için yaşlı değil mi?” Evet ama tarih böyle yazıyor! Oysa siz haklısınız; Hz. Muhammed 622 yılında Medine’ye hicret etti. Onu evinde misafir eden Hz. Eyyub, o tarihte kaç yaşındaydı?</p>

      <p class="paragraf-2">Bilinmiyor. Ama Peygamber’i misafir edecek olgunlukta olduğunu tahmin edebiliriz. Hesapladığımızda, İslam ordusu İstanbul’a dayandığında Hz. Eyyub’un yaşının 80-90 aralığında olduğunu düşünebiliriz.</p>

      <p class="paragraf-2">Bu kadar yaşlı biri, ulaşımın deve sırtında ilkel şekilde yapıldığı bir dönemde böylesine uzun bir sefere çıkar mı?</p>

      <p class="paragraf-2">Bakınız bugünün 80-90 yaşlarından bahsetmiyoruz; 1300 yıl önceden bahsediyoruz. Ki o yıllarda normal karşılanan ölüm aralığı 40-50’dir.</p>

      <p class="paragraf-2">Neyse, tarihin doğru yazdığını şimdilik kabul edip konumuza devam edelim.</p>

      <p class="paragraf-2">Bu arada:</p>

      <p class="paragraf-2">Hz. Ali ile birlikte Haricilere karşı savaşan Hz. Eyyub, nasıl oluyor da düşmanı Muaviye’nin ordusuyla sefere katılıyor, tuhaf değil mi?</p>

      <p class="paragraf-2">Tamam tamam devam ediyoruz...</p>

      <p class="paragraf-2">İstanbul/Eyüp Belediyesi’nin (ki referans olarak Prof. Dr. İsmail Lütfi Çakın ve Prof. Dr. Hüseyin Algül’ü vermişler) resmi internet sitesine göre, uzun bir yolculuk yapan Hz. Eyyub yaşının çok ilerlemesinden dolayı İstanbul’a yaklaştıkları sırada hastalanıyor; komutanı Yezid’e, öldüğü takdirde cenazesinin hemen gömülmeyerek ordunun varacağı en ileri noktaya kadar götürülmesini ve o yerde gömülmesini vasiyet ediyor. (Hiç Arap-İslam kültüründeki ölü-mezar geleneğine girmeyelim!)</p>

      <p class="paragraf-2">Tahmin ettiğiniz gibi, Hz. Eyyub’un defnedildiği yer, bugün Eyüp Camii’ndeki türbe. Evet, genel görüş bu.</p>

      <p class="paragraf-2">Ancak...</p>

      <p class="paragraf-2">Avrupa’nın önemli Osmanlı tarihçilerinden Paul Wittek, Hz. Eyyub’un Eyüp Camii’nde değil Ayvansaray’daki kalenin dibinde şehit olduğunu, oraya gömüldüğünü ve hatta bu nedenle “Ayvansaray” adının, Eyyub El Ensari’den geldiğini iddia etti.</p>

      <p class="paragraf-2">Bu arada gözünüzden kaçmasın, tarihçi Wittek, Hz. Eyyub’un hastalıktan değil savaşarak şehit olduğunu söylüyor.</p>

      <p class="paragraf-2">Peki mezarı neredeydi; Eyüp Sultan’da mı Ayvansaray’da mı?</p>

      <p class="paragraf-2">Prof. Dr. Halil İnalcık, 1455 yılına ait İstanbul bina ve nüfus tahrirlerini inceledi ve “Ayvansaray” adının Rumca olduğunu ortaya çıkardı. Ayvansaray’ın Hz. Eyyub ile ilgisi yoktu. Oh!<br />
      Peki Hz. Eyyub’un mezarı Eyüp Sultan’da mıydı?</p>

      <p class="paragraf-2">Eğer öyle ise, demek İslam ordusu Eyüp Sultan’a kadar ilerlemişti.</p>

      <p class="paragraf-2">Yani...</p>

      <p class="paragraf-2">Yanisi şu: İslam ordusunun Avrupa’ya geçtiği (İstanbul’u bilmeyenler için yazalım, Eyüp semti Avrupa’dadır) ortaya çıkıyor! Oysa, bilinen İstanbul’a gelen İslam ordusu kara ordusuydu ve Kadıköy’e kadar gelmiş ve denizi geçemeden geri dönüp gitmişti.</p>

      <p class="paragraf-2">Zaten o dönemde Bizanslılar, başkentin savunmasını güçlendirerek Persleri geri püskürtmüşlerdi. Yani İstanbul’u almak hayli zordu.</p>

      <p class="paragraf-2">Bırakın İstanbul’u, İslam ordusu (bugünkü Kadıköy’deki) surlarla çevrili Kalkedon’u bile alamamıştı.</p>

      <p class="paragraf-2">Yine soracaksınız:</p>

      <p class="paragraf-2">“O halde Hz. Eyyub’un mezarı nasıl Avrupa topraklarında olur?”</p>

      <p class="paragraf-2">Bilinen dönemin Bizans tarihçileri Hz. Eyyub’un İstanbul’u kuşatan orduda bulunduğundan hiç bahsetmiyorlar.</p>

      <p class="paragraf-2">Hz. Eyyub’un orduda bulunduğundan ilk bahseden İslami kaynak, İbn-i Sad’ın <span class="char-style-override-12">Tabakat</span> adlı eseriydi. Sonra yazılanlar hep bu kitabı kaynak göstermişti. İşin garip yanı ise, bu kitap İslam ordusunun İstanbul’a sefere çıkmasından 200 yıl sonra yazılmıştı!</p>

      <p class="paragraf-2">Tamam tamam, lafı dolandırmayacağım, dönelim tekrar Hz. Eyyub’un mezarı meselesine...</p>

      <p class="paragraf-2">Bu arada:</p>

      <p class="paragraf-2">Hz. Eyyub’a ait, Bizans İmparatoru’ndan (tarih tam bilinmediği için ya II. Konstans ya da IV. Konstantis olmalı), izin alarak İstanbul’a tek başına girdiği; Ayasofya’da namaz kıldıktan sonra taşlanarak öldürüldüğü ve bugünkü mezarına gömüldüğü gibi akılla, tarihle, bilimle uzaktan yakından ilgisi olmayan uydurulmuş hikâyeler de vardır! Uzatmayalım, işin aslı şudur:</p>

      <p class="paragraf-2">Büyük devrimci Fatih Sultan Mehmet’in İstanbul’u fethetmesiyle, Hz. Eyyub’un mezarı arasında derin bir bağ vardır.</p>

      <p class="paragraf-2">Osmanlı tarihini en iyi bilen tarihçilerden olup, mezar taşında “Yusuf Bin Hammer” yazan Avusturyalı tarihçi Joseph von Hammer (1774-1856), Hz. Eyyub’un mezarının İstanbul’un fethi sırasında mucizevi olarak bulunmasının, psikolojik ihtiyaçtan kaynaklandığını <span class="char-style-override-12">Osmanlı Devleti Tarihi</span> eserinin birinci cildinde yazdı.<br />
      Türk tarihi ve dili üzerinde yetkin eserler vermiş olan Alman tarihçi Franz Babinger de (1891-1967) <span class="char-style-override-12">Fatih Sultan</span> <span class="char-style-override-12">Mehmet ve Zamanı</span> adlı eserinde Hz. Eyyub’un mezarının İstanbul’un fethi sırasında bulunmasından, “Dini hisleri kamçılayan bu aldatmaca hiçbir çağdaş kaynakta yer almaz” diye bahsetti. Babinger’e göre Fatih, İslam dünyasına gönderdiği fetihnamelerin hiçbirinde Hz. Eyyub hakkında bir tek söz sarf etmemişti.</p>

      <p class="paragraf-2">Bu konuda son sözü bizden birine, Prof. Dr. Halil İnalcık’a bırakalım. Neymiş bu “psikolojik ihtiyaç” meselesi anlayalım:</p>

      <p class="paragraf-2">“İstanbul’un fethi sırasında dört düşman gemisi Haliç’e gelerek yardım getirdi. İstanbul’da halk, surlara çıkarak Türklere karşı gösteriler yaptı. Bizim asker arasında ümitsizlik doğdu, hatta bir kaynağımıza göre (Sadrazam Çandarlı Halil Paşa’nın da kışkırtmasıyla) bazı askeri gruplar, ‘Bu işin sonu yok’ diye kuşatmayı bırakıp gitmeye başladılar. Çok nazik bir durum vardı. O zaman Akşemseddin, Fatih’in şeyhidir. Hacı Bayram tarikatındandır. Eyüp El Ensari’nin mezarını bulmak için kolları sıvadı.</p>

      <p class="paragraf-2">(...) Moralin düştüğü bir anda, Peygamber’in sahabesinden olan Eyüp’ün mezarını bularak askere moral vermek amacıyla padişahtan müsaade istiyor. Bugünkü Eyüp mevkiinde kazı yapıyorlar, orada eskiden manastırlar vardı, toprak altında yazılı mermer parçalar buluyorlar. ‘İşte mezar burası’ diye orduya ilan ediyorlar. Askere savaş için yeni bir şevk ve heyecan geliyor.” (<span class="char-style-override-12">Tarihçilerin Kutbu,</span> s. 431)</p>

      <p class="bos"></p>

      <p class="paragraf-2">750 yıl sonra, 1453’te Hz. Eyyub’un mezarı Bizans azizlerinin mezarlarının bulunduğu “Kozmodion” adı verilen bölgede, Akşemseddin’in istiareye yatmasıyla mucizevi şekilde böyle bulunuvermişti işte. Ve Yeniçeriler bu moralle İstanbul’u fethettiler. Bizim tarihimizde psikolojik savaşı en iyi kullananlardan birinin Akşemseddin olduğunu söyleyebilir miyiz?</p>

      <p class="paragraf-2">Fatih, fetihten sonra Hz. Eyyub’un mezarının bulunduğu yere cami, türbe yaptırdı. Müslümanlar 557 yıldır Eyüp Sultan’ı ziyaret ediyor.</p>

      <p class="paragraf-2 para-style-override-13">Sonuçta görülüyor ki, sorunun sorulmadığı yerde kutsal olaylar yaratma ve onu resmileştirme çok kolay gerçekleştiriliyor. Ne diyor Sadi: “Sormaz ki bilsin, sorsa bilirdi; bilmez ki sorsun, bilse sorardı.”</p>

      <p class="paragraf-2">Uzatıyorum belki ama bilmediğimiz çok gerçek var; sırası geldi yazayım...</p>

      <p class="paragraf-2">– Hıristiyan Bizans’ta, İslam dünyasında olduğu gibi önemli kişilerin lahitlerinin (sanduka) üzerlerinin bir kumaşla örtüldüğü bilinmektedir. Evliya türbeleri içindeki mezarların üzeri yeşil bir örtüyle örtülür. İncelendiğinde bu âdetin bize Bizans’tan geldiği ortaya çıkar.</p>

      <p class="paragraf-2">– Müslümanlarda tabutların üzerine fazla gösterişli olmayan örtüler konulması Bizans’ta da vardır.</p>

      <p class="paragraf-2">– Ölümden sonra uygulanan ritüeller Bizans ve Osmanlı’da benzerdir. Bizans’ta ölü kişinin yatırılma şekli (kleine), gözlerinin kapatılması (kalyptein), ağzının kapatılması (syaklein), bedenin yıkanması (apoplysis) bugün Anadolu’da hâlâ uygulanan törenlerdir.</p>

      <p class="paragraf-2">– Hıristiyan azizlerinin en ünlülerinden Anadolu doğumlu Aziz Georgios (George), İngiltere’nin koruyucu azizi kabul edilmiştir. Beyaz üzerine kırmızı haçlı İngiliz bayrağı Aziz Georgios’un simgesiydi. Zaten bu bayrak Aziz Georgios bayrağı olarak isimlendirilmektedir. Aynı zamanda İspanya, Gürcistan, Litvanya, Portekiz, Almanya, Yunanistan ve Rusya’nın en saygı duyulan azizidir.</p>

      <p class="paragraf-2">– İstanbul’da Kocamustafapaşa semtinde Çifte Sultanlar Türbesi vardır. Burası kadın evliya türbesi olarak, özellikle Şii Müslümanlar tarafından muharrem ayında ziyaret edilir. Kocamustafapaşa Camii’nin karşısında Sümbül Efendi Türbesi’nin hemen başucunda, etrafı demir parmaklıklarla çevrili iki kız kardeşin mezarları olduğu kabul edilir. Bu mezarda yatanların Hz. Ali’nin torunları Fatima ve Sakine olduğu ileri sürülür.</p>

      <p class="paragraf-2">Sözde bu iki kız kardeş, “Haçlı Seferlerinin birinde(?)” esir edilip Bizans İmparatoru Konstantinos Pagania’ya (Porphyrogenitos) veya VII. Konstantinos’a (913-959) cariye olarak gönderilirler. Hıristiyan olmadıkları için de öldürülürler.</p>

      <p class="paragraf-2">Hikâye böyle gerçeküstü anlatımlarla devam eder. Bu hikâyenin gerçeklerle çelişen yönleri çoktur.</p>

      <p class="paragraf-2">Öncelikle, Hıristiyanlığı kabul etmeyen iki Müslüman kadın neden öldürüldükten sonra Hıristiyanlarca kutsal kabul edilen bir kilisenin yanına gömülmüştür?</p>

      <p class="paragraf-2">İkinci çelişki de, 500 yıl sonra buraya gelen Müslümanlar nasıl olup da bu mezarları doğru olarak tespit etmişlerdir?</p>

      <p class="paragraf-2">– Müslümanlar Bizans imparatorunun mezarını bile evliya mezarı kabul ederek ziyaret etmişlerdir. Bunun bir örneğini Trabzon’da görüyoruz. Trabzon İmparatoru IV. Aleksios Komnenos (1416-1429) Anadolu’daki Akkoyunlu Türk beyinin kızıyla evliydi. Oğlu IV. İoannes Komnenos’un (1429-1459) iktidarı ele geçirmesiyle 1429’da öldürülmüştü. Büyük olasılıkla bu nedenle mezarı Hıristiyanlar tarafından kutsal sayıldı ve IV. Aleksios Müslümanlara da “Hoşoğlan” isimli evliya olarak geçti.</p>

      <p class="paragraf-2">Trabzon’da Hisar Camii’nin yanındaki türbede Trabzon’un Türklerce fethinde etkinliği olan ermişlerden Hoşoğlan’ın gömülü olduğuna inanılır. Bu nedenle asırlarca Hoşoğlan’ın türbesine bezler bağlandı, adına adaklar adandı, ruhundan şefaatler umuldu.</p>

      <p class="paragraf-2">Fakat umumi harbin işgal zamanlarında Rus arkeologlardan Ospenski türbede hafriyat yaptırıyor ve ne çıksa beğenirsiniz, sandukası ile IV. Aleksios’un mezarı!</p>

      <p class="paragraf-2">– Osmanlılar döneminde ve bizim bugün de kahraman olarak gördüğümüz, zaman zaman da kutsallaştırdığımız tarihsel gerçeklerle bağdaşmayan diğer bir kişilik de Battal Gazi’ydi.</p>

      <p class="paragraf-2">Pek çok yerde mezarı bulunan yine Anadolu’da Türk kahramanı olarak efsaneleştirilmiş, evliya mertebesine çıkarılmış Battal Gazi’nin yaşam hikâyesinin gerçekle bir ilişkisi bulunmaz. Battal Gazi Anadolu’da Bizanslılarla yaptığı savaşlarda efsaneleşen ve 740’ta Eskişehir yakınlarında bugün kendi adıyla anılan kasaba (Seyitgazi) yakınında şehit olarak oraya gömülen Arap kökenli bir Emevi komutandı.</p>

      <p class="bos"></p>

      <p class="paragraf-2">İstediğin kadar gerçekleri yaz, Erdoğan hurafeye inanmaya devam eder. Ne diyordu YÖK Başkanı Prof. Dr. Erdoğan Teziç’e:</p>

      <p class="paragraf-2">“Burası (kafasını göstererek) basmıyor. Hayatında iki koyun gütmediği için bunu kavrayamıyor.”</p>

      <p class="paragraf-2">İşte bir cahil tavrı...</p>

      <p class="paragraf-2">Anlaşılmıyor mu; niye soru’suz bir hayata mahkûm ettiler bizi.</p>

      <p class="paragraf-2">Bu tür yazıları kaleme aldığımda okurlar mail atıyor; “İslam budur!”</p>

      <p class="paragraf-2">Hayır değildir kardeşim...</p>

      <p class="paragraf-2">Okumuyorsunuz; hurafeye inanıyorsunuz.</p>

      <p class="paragraf-2">Şarkıcı İbrahim Tatlıses ne demişti: “Urfa’da Oxford vardı da gitmedik mi?” Haklı ama nedenini bilmesi gerekiyor...</p>

      <p class="paragraf-2">Tatlıses’in gitmek istediği Oxford, 1167’de “Tanrı ışığımdır” sloganıyla “üstatlarca” kuruldu. Rektör R. Grosseteste (ö. 1253), M. Scott (ö. 1235), A. Neckham (ö. 1217), R. Bacon (1210-1270) gibi üstatların; İslam bilimine, Müslüman düşünürlere yoğun ilgisi, kitaplarını tercüme etmeleri İngiliz deneyciliğini doğurdu.</p>

      <p class="paragraf-2">Oxford’un kuruluş temelinde İslam filozoflarının akla dayanan felsefesi vardı.</p>

      <p class="paragraf-2">Aslında Tatlıses’in Oxford’a ihtiyacı yoktu; 7. yüzyılda yaşasaydı Urfa’da Oxford denkliğinde Edessa Akademisi’nde okuyabilirdi. Burada teoloji, felsefe ya da tıp bölümlerinden birini seçebilirdi.</p>

      <p class="paragraf-2">Üstelik Edessa’nın tıp okulu dönemine göre hayli moderndi; cüzam hastanesi bile vardı.</p>

      <p class="paragraf-2">Edessa’daki âlimler, 7. yüzyıldan 11. yüzyıla kadar nice öğrenciler yetiştirdi.</p>

      <p class="paragraf-2">Diyelim ki İbrahim Tatlıses bu okulu beğenmedi; şehrindeki Harran Okulu’na gidebilirdi. Bu dönemin en kaliteli okulunda; fıkıh, hadis, kelam, tefsir, felsefe, tarih ve edebiyat gibi bölümlerden birini seçebilirdi.</p>

      <p class="paragraf-2">Öğretmenleri de değerliydi; örneğin II. Mervan (744-750) döneminde İskenderiye Okulu’nun hocalarından bir bölümü buraya getirtildi.</p>

      <p class="paragraf-2">Yani İbrahim Tatlıses Urfa’da hayli iyi okullarda öğrenim görebilirdi.</p>

      <p class="paragraf-2">Ama olmadı. Niye?</p>

      <p class="paragraf-2">13. yüzyıl başına kadar altın çağını yaşan akli (pozitif) bilimlerin İslam coğrafyasında düşünsel gelişimi durdu/durduruldu.</p>

      <p class="paragraf-2">İbrahim Tatlıses’in okuyacağı tüm okullar kapatıldı.</p>

      <p class="paragraf-2">Oysa her şey ne güzel başlamıştı...</p>

      <p class="paragraf-2">Yunan ve Latin kültürü çökerken, İslam, 6. yüzyılda Arap Yarımadası’nda olağanüstü bir devrim yaptı.</p>

      <p class="paragraf-2"><span>Bu feodal devrim, düşünsel ve bilimsel gelişmelere kaynak oldu. Üretim teknikleri ve üretici güçlerde büyük değişim yaşandı.</span></p>

      <p class="paragraf-2">Bu durum, siyasi birliktelik, merkezi otoritenin oluşması, kurumlaşma, ticaretin gelişmesi, kentleşme, ulaşım, silahlanma, teknoloji, sosyal düzenlemeler gibi atılımların yolunu açtı. Edebiyat-sanat bunun dışında değildi.</p>

      <p class="paragraf-2">Müslümanlar, İslam dinamizmiyle kısa zamanda büyük fetihlere çıktı. Roma ve Bizans zulmünden kaçan halklar kurtuluşu, “eşitlik”, “özgürlük”, “kardeşlik”, “adalet” vaat eden İslam’da buldu. Kimi ise cizye vermemek için Müslüman oldu. İslam nüfusu büyüdü. İktidar maddi zenginliğe kavuştu.</p>

      <p class="paragraf-2 para-style-override-13">İslam coğrafyası düşünsel bir zenginlik de yaşıyordu. Müslüman âlimler ardı ardına buluşlar gerçekleştiriyordu. Batı ortaçağını yaşarken Doğu’da erken Rönesans rüzgârları esiyordu.</p>

      <p class="paragraf-2">Ancak bu süreç dört asır sürdü.</p>

      <p class="paragraf-2">Detaya girmeyeyim; iktidarı elinde tutan Arapların “öteki halkları” küçümseyen tavrı, toplumsal sınıfların isteklerine yanıt vermemesi, onları refaha ortak etmemesi, yani zenginliği paylaşmak istememesi sorunlar çıkardı. Bunlara bir de Moğol istilası eklenince, Arap yönetimi, yoksul mazlumları baskı altında tutmak için sertleşti, gericileşti. “Zararlı düşünceyle” yani kuşkuculukla mücadeleye başladı. Hz. Muhammed’in, “Biliminsanlarının mürekkebi şehitlerin kanından daha kıymetlidir” sözü unutuldu/unutturuldu.</p>

      <p class="paragraf-2">Aydınlanma döneminde bir Müslümanın düzeyi sahip olduğu kitapla ölçülürdü. 9. yüzyılda Bağdat’ta 100’den fazla halka açık kütüphane vardı. Küçücük Necef kenti 40 bin ciltlik kütüphanesiyle gurur duyuyordu.</p>

      <p class="paragraf-2">Oysa ardından biliminsanları, kitaplar, kütüphaneler, ilim merkezleri inancı sarsacak kötülüğün kaynağı olarak görülmeye başlandı. Yani, taassup kazandı. Yenen Gazali, yenilen İbn-i Sina oldu...</p>

      <p class="paragraf-2">13. yüzyıl başında İslam aydınlığı çöktü.</p>

      <p class="paragraf-2">İbn-i Sina, İbn-i Rüşd, Farabi, dogmatizme önderlik eden Eş’ari-Gazali düşüncesine yenildi.</p>

      <p class="paragraf-2">“Evrenin sonsuz” olduğunu yazan, “Allah’ın yüceliğinin doğanın her alanında keşfedilmesi gerektiğini” belirten ve “bilginin ilk şartının şüphe” olduğunu dile getiren Bağdat merkezli Mutezile yenildi.</p>

      <p class="paragraf-2">Akli ilimler karşısına nakli ilimler (dinsel bilimler) ile çıkan Eş’arilik kazandı. Onlara göre akıl, hedef alınan mutlak hakikate ulaşmakta yetersizdi; aklın yerini sezgi, gönül almalıydı.</p>

      <p class="paragraf-2">Böylece...</p>

      <p class="paragraf-2">İnanç ile aklı uzlaştırmak isteyenlere, vahyin akla uygunluğunu arayanlara kâfir denmeye başlandı.</p>

      <p class="paragraf-2">Ömer Hayyam gibi düşünürler bile Müslüman olduğunu ispat için, çalışmalarını bırakıp hacca gitti. Gerçeğin peşinden koşan İbn-i Rüşd bir eve hapsedilip gözetim altında tutuldu. Sonuçta Doğu, “aklını” kaybetti; aydınını katletti ve –Samir Amin’in deyişiyle– kuşkuculuğun yerini Hinduculuktan esinlenen “çilecilik” aldı.</p>

      <p class="paragraf-2">Koskoca İslam coğrafyası, rasyonel düşünceden kopan, bilgiyi aramayan ve zaten bilginin ne işe yaradığını anlamayan, basit yorumlarla yetinen, kaba biçimsel kalıplara boyun eğen, cahiliye dönemi inançlarını sürdüren hoşgörüsüz bağnazların elinde kaldı.</p>

      <p class="paragraf-2">Düşünceye, bilime düşman katı din adamları ve onların koruyucu iktidarları yüzünden İslam feodalizm bataklığına saplanıp kaldı.</p>

      <p class="paragraf-2">Akıl-inanç tartışmasında kaybeden Urfa’da İbrahim Tatlıses’in okulları oldu. Urfa’daki öğretim şeyhlere-şıhlara bırakıldı.</p>

      <p class="paragraf-2">İbrahim Tatlıses bırakın okumayı, mağarada yaşamaya mahkûm edildi.</p>

      <p class="paragraf-2">Ben, Tatlıses diye yazıyorum; siz bunu Erdoğan diye de okuyabilirsiniz. Erdoğan’ı ortaya çıkaran Cahiliye dönemidir.</p>

      <p class="paragraf-2">Erdoğan’ın referans kaynakları hurafe oldu. Emperyalist egemenlerin “öğrettiği” dini gerçek sandılar. Oysa Bağdat, Endülüs, Sicilya, Şam, Semerkand, Horasan, Kahire, Herat gibi İslam’ın bilim merkezleri inkâr edilebilir mi? Bilimsel ve teknolojik birçok buluş, keşif buradan Batı’ya gitmemiş midir?<br />
      Yüzlerce Müslüman düşün adamı/filozof nasıl görmezlikten gelinebilir?</p>

      <p class="paragraf-2">Batılılar, Platon/Eflatun’u bile Müslümanlardan öğrenmedi mi? Eski Yunan bilimini yeniden düşünen ve ona özgün katkılar yapan Müslüman âlimler yok sayılabilir mi?</p>

      <p class="paragraf-2">Rönesans ortalarına kadar Avrupa’da yazılmış bütün aritmetik kitaplarının kaynağı Harezmi’nin (780-850) “Hesab-ı Hindi”si değil mi?</p>

      <p class="paragraf-2">Ondalık kesirler sistemini Gıyaseddin Cemşid’den (1380-1437) öğrenmediler mi?</p>

      <p class="paragraf-2">Trigonometriyi bütün esaslarıyla Ebu’l Vefa Buzcani (940-998) yeniden kurmadı mı?</p>

      <p class="paragraf-2">Matematikte devrim yaratan “sıfır”ı 976’da Muhammed bin Ahmed keşfetmedi mi?</p>

      <p class="paragraf-2">Batı, simyadan bilimsel kimyaya geçilmesini Müslümanlara borçludur. Evrim düşüncesini, modern optiğin ilk tohumlarını İbn-i Heysem’in (957-1029) attığı gerçeğinin üstünü örtemezler. Biz hâlâ tartışmasını yapıyoruz; “alkool” sözcüğü bile Doğu’dan Batı dillerine geçti. Sadece bir tek sözcük değil dillerine geçen; kimya, cebir, ziraat, botanik, narenç, zafran, suda, kutun, nilüfer, şerap ve yüzlercesi...</p>

      <p class="paragraf-2">Potasyum, aminoasit, sodyum, nitrat ve cıvanın üretimini kim buldu?</p>

      <p class="paragraf-2">Çeliğe ilk su veren Müslümanlar değil mi?</p>

      <p class="paragraf-2">Katarakt, çiçek ve kızamık hastalığını ilk kez Müslüman âlimlerden okudular; cerrahi müdahalelerde uyuşturucu kullanmayı, yüksek ateşi soğuk su banyosuyla düşürmeyi, damardan kan akıtma gibi tedavi yöntemlerini Müslüman tıp adamlarından öğrendiler.</p>

      <p class="paragraf-2">Bugün sıklıkla dile getirilen, “insan bedeninin doğal iyileştirici yeteneğini” ilk keşfedenler de Müslüman tıp adamları değil miydi? İçi delik iğneyi 1256’da Al Mahusen’in bulduğu gerçeği reddedilebilir mi?</p>

      <p class="paragraf-2">Şam’da 1298’de ölen İbn-i Al Nafis, Portekizli Servet’e atfedilen kan dolaşımı sistemini ondan 300 yıl önce keşfetti.</p>

      <p class="paragraf-2">Kâğıt daha Avrupa’ya girmeden Semerkand’da kâğıt fabrikası vardı.</p>

      <p class="paragraf-2">Yazıyorlar, matbaayı Gutenberg bulmuş! Matbaayı Çinliler buldu, Türkler aracılığıyla Araplara geçtikten sonra Avrupa’ya gitti. Gutenberg sadece harfleri ayrı ayrı oymayı başardı! Güya pusulayı da G. d’Amalfi icat etmişti. Pusula da aynen matbaanın izlediği seyirle Batı’ya ulaştı.</p>

      <p class="paragraf-2 para-style-override-13">Taberi’siz (839-922), Mesudi’siz (ö. 956), İbn-i Miskeveyh’siz (ö. 1030) tarih yazılırsa ancak bu kadar yazılabiliyor demek ki! Bizans döneminin en büyük kütüphanesi İskenderiye Kütüp-hanesi’ni yakarken, İslam coğrafyasının her yanında kütüphaneler açıldı.</p>

      <p class="paragraf-2">Dante’nin <span class="char-style-override-12">İlahi Komedya</span>’sı üzerinde Muhiddin Arabi’nin etkisi yadsınabilir mi? <span class="char-style-override-12">Binbir Gece Masalları</span>’nın Goethe’den Marquez’e kadar Batılı yazarlar üzerindeki etkisinden bahsetmeye gerek var mı?</p>

      <p class="paragraf-2">Avrupalıların çok övündükleri klasik müziğin sol anahtarı ve beş hatlı notayı bile ilk Müslümanlar kullandı.</p>

      <p class="paragraf-2">Doğru dürüst su kanalları bile yapamıyorlardı; tarım tekniklerini El Avam’ın “Kitab-ül-hulase”sinden okuduklarını bilmiyor muyuz?</p>

      <p class="paragraf-2">Kristof Kolomb’un 1498’de Haiti’den yazdığı mektuba göre, Amerika’nın keşfi İbn-i Rüşd’ün kaydettiği bilgiler sayesinde gerçekleşti.</p>

      <p class="paragraf-2">Uluğ Bey’in hazırladığı dünya haritasının kâşif kaptanlara rehberlik ettiğini bilmeyen mi var?</p>

      <p class="bos"></p>

      <p class="paragraf-2">İhvan-ı Safa ile Darwin arasındaki paralelliğin, Batı’da 1878’de kurulduğundan haberdarlar mı?</p>

      <p class="bos"></p>

      <p class="paragraf-2">İşte İbn-i Tufeyl... David Hume olmak üzere Batılı düşüncelere etki etmiş bir âlimdi.</p>

      <p class="bos"></p>

      <p class="paragraf-2">Lamarck ve Darwin’den yüzyıllar önce Cahız genel biyolojik evrim teorisinin temellerini attı. Yani Cahız, Darwin’in öncüsüydü.</p>

      <p class="paragraf-2">Nazzam, İbn-i Miskeveyh, İbn-i Sina, İbn-i Haldun, Mevlânâ...</p>

      <p class="paragraf-2">Bu Türk ve İslam düşünürlerinin her biri değişik görüşlere sahip olsa da, büyük canlı grupları arasındaki evrimsel geçiş konusuna kafa yordular, kalem oynattılar.</p>

      <p class="bos"></p>

      <p class="paragraf-2">Erdoğanlar da İslam’ı bilmiyor. Okul kitapları dışında ne okudukları konusunda kuşkularım var.</p>

      <p class="paragraf-2">“İslam düşmanı” sandıkları Mustafa Kemal kadar İslam üzerinde çalışma yaptıkları sanmıyorum.</p>

      <p class="paragraf-2">Tarih: 27 Kasım 1916</p>

      <p class="paragraf-2">Birinci Dünya Savaşı yılları...</p>

      <p class="paragraf-2">Mustafa Kemal Siirt’i teftişe çıktı.</p>

      <p class="paragraf-2">Alphonse Daudet’nin <span class="char-style-override-12">Sapho</span> adlı romanını bitiren Mustafa Kemal yanına yeni bir kitap aldı: <span class="char-style-override-12">Allah’ı İnkâr Mümkün müdür?</span></p>

      <p class="paragraf-2">Yazarı; vahdeti vücuda inanan, <span class="char-style-override-12">İttihad-ı</span> <span class="char-style-override-12">İslam</span> ve <span class="char-style-override-12">Hikmet-i Ceride-i</span> <span class="char-style-override-12">İslamiye</span> adlı dergiyi çıkaran Osmanlı’nın önemli modernist din bilginlerinden –kimilerine göre İttihatçıların 1914’te öldürdüğü– Şehberderzade Filibeli Ahmet Hilmi’ydi.</p>

      <p class="paragraf-2">Mustafa Kemal kitabı üç günde bitirdi.</p>

      <p class="paragraf-2">3 Aralık tarihli günlüğüne bu kitabın özetini yaptı. Düşün-celerini belirtti. İlim ve fen yolundan yürüyenlerin makbul olduğunu yazdı. İmam Gazali, İbn-i Rüşd, İbn-i Sina hakkındaki düşüncelerini açıkladı.</p>

      <p class="paragraf-2">Düşünebiliyor musunuz:</p>

      <p class="paragraf-2">Cepheden cepheye koşan Mustafa Kemal salt savaş stratejisine kafa yormuyor. Batılı uzmanların bile en önemli savaş stratejisi dehası olarak kabul ettikleri Mustafa Kemal sadece savaş kitabı okumuyor; yazmıyor.</p>

      <p class="paragraf-2">Hayatı kavramaya çalışıyor.</p>

      <p class="paragraf-2">Düşünüyor.</p>

      <p class="paragraf-2">Soruyor.</p>

      <p class="paragraf-2">Arıyor.</p>

      <p class="paragraf-2">Ve bunu, kanın oluk oluk aktığı cephedeki çadırı içinde yapıyor.</p>

      <p class="paragraf-2">Mustafa Kemal’i “Atatürk” yapan bu süreçtir işte.</p>

      <p class="bos"></p>

      <p class="paragraf-2">Sürekli altını çizmek zorundayım:</p>

      <p class="paragraf-2">Erdoğanlar, ne Atatürk’ü ne de İslam’ı biliyor.</p>

      <p class="paragraf-2">Sadece sinirleniyorlar; kabalaşıyorlar. Böyle anlarda Erdoğan sürekli aynı sözleri tekrarlıyor:</p>

      <p class="paragraf-2">– “‘Bir yanağına vur, öbür yanağını çevirirsin’ anlayışına da sahip değiliz. Kusura bakmasınlar, öyle yanak bizde yok. Böyle yanak bizde yok. Çünkü adalet bu değildir.”</p>

      <p class="paragraf-2">– “Kusura bakmasınlar, yumuşak başlıysak uysal koyun değiliz, bunu da bilmeleri lazım. Bir yanağına vur, öbür yanağını çevirsin, kusura bakmasın, öyle yanak bizde yok...”</p>

      <p class="paragraf-2">Bu sözün kime ait olduğunu bilmiyor mu?</p>

      <p class="paragraf-2">İsa Peygamber’e!..</p>

      <p class="paragraf-2">Bu söz Fransızca diline bir deyim olarak da girdi:</p>

      <p class="paragraf-2">“Tendre l’autre joue”: Kutsal kitapta yazdığı gibi (Matta 5, 39) sağ yanağına vurana sol yanağını da çevirmek anlamına geliyor.</p>

      <p class="paragraf-2">– Luka İncili: “Bir yanağına tokat atana diğer yanağını çevir.” (Luka, 6/29)</p>

      <p class="paragraf-2">– Matta İncili, 5. Bap, 39. : Fakat ben size derim: Kötüye karşı koma ve senin sağ yanağına kim vurursa, ona ötekini de çevir.</p>

      <p class="paragraf-2">Devamı, 5/40. : Ve eğer biri seninle mahkemeye gidip senin gömleğini almak isterse, ona abanı da bırak.</p>

      <p class="paragraf-2">5/41: Ve kim seni bir mil gitmeye zorlarsa, onunla iki mil git.</p>

      <p class="paragraf-2">5/42: Senden dileyene ver, senden ödünç isteyenden yüz çevirme sözü hoşgörü ve barışın sembolü.</p>

      <p class="paragraf-2">Sahiden Erdoğan’ın dini bilgisi zayıf...</p>

      <p class="paragraf-2">İmam Hatip’te Kur’an-ı Kerim dersinden ikmale kalmış birinin bilgisi ne olabilir ki?</p>

      <p class="paragraf-2">Buna rağmen siz, Erdoğan’ın yaptığı dinciliği eleştirdiğiniz zaman söylemediğini bırakmıyor. Bir örnekle bu meseleyi kapatayım...</p>

      <p class="bos"></p>

      <p class="paragraf-2">Alman filozof Kant’ın, felsefe tarihinde özel bir yeri vardır. 18. yüzyılın büyük kısmını kapsayan hayatında Aydınlanma düşüncesinin en kapsamlı ve en tutarlı sentezini gerçekleştiren düşünürdür.</p>

      <p class="paragraf-2">Kant, <span class="char-style-override-12">Basit Aklın Sınırları İçinde Din</span> (1973) başlıklı kitabının sunuşunda, “ahlakın pratik akıl sayesinde kendi kendine yettiğini ve hiçbir şekilde dine ihtiyacı olmadığını” yazdı.</p>

      <p class="paragraf-2">Din’in akılla sınırlandırılması II. Friedrich Wilhelm’in tepkisini çekti.</p>

      <p class="paragraf-2"><span>Ve ne yaptı dersiniz, (Silivri) cezaevine mi attı sanırsınız? Hayır.</span></p>

      <p class="paragraf-2">Kant’a mektup yazdı. Hıristiyanlığın ve kutsal yazıların temel öğretisinin çarpıtılmasından ve aşağılanmasından ne kadar üzüldüğünü belirtti İmparator!</p>

      <p class="paragraf-2">Bu kibarlık karşısında Kant mektubunda mecburen, “Yanlış anlaşıldım. Hıristiyanlığa karşı büyük saygım vardır ve bunu çeşitli şekillerle ifade ettim,” diye yazdı.</p>

      <p class="paragraf-2">İmparator ile filozof ilişkisi bundan 200 yıl önce böyle gerçekleşti. 200 yıl sonra bir Erdoğan’ın “dincileşme” sözünü eleştirenlere yapmadığı hakaret yok. Fark bu...</p>

      <p class="paragraf-2">Düşünce tarihinde daha çok “siyaset bilimi” kurucusu olarak kabul edilen Montesquieu; “despotik devlet” kavramının yaratıcısı değilse de, kavramın somut bilgilerle geliştirilmesinde ve yayılmasında en etkili düşünür oldu.</p>

      <p class="paragraf-2">Tüm çalışmalarında siyasal rejimler ve iktidar sorunları üzerine yoğunlaşan, <span class="char-style-override-12">Kanunların Ruhu</span> eserinin yazarı Montesquieu, despotik hükümeti şöyle tanımlıyor:</p>

      <p class="paragraf-2">Bir kişinin kanunsuz, kaidesiz sadece iradesi ile kaprisine tabi olarak toplumu sindirerek yönettiği hükümet şeklidir.</p>

      <p class="paragraf-2">Düşünürün ifadesiyle; cumhuriyet “erdem” ilkesine, monarşiler “şeref” ilkesine ve despotik devletler ise “korku”ya dayanmaktadır.</p>

      <p class="paragraf-2">Korkunun ve şiddetin temsilcisi hem bilmiyor hem de halkın değerlerini aşağılıyor.</p>

      <p class="paragraf-2">Neler demiyor ki:</p>

      <p class="paragraf-2">“Türkiye kendine din olarak Kemalizmi almış ve başka hiçbir dine hayat hakkı tanımayarak kitlelere zorla dikte ettirmiştir...” “Türkiye’nin yarınında artık Kemalizme ve Kemalizm benzeri rejimlere, sistemlere yer yoktur. Kemalizmin yeniden kendini üretmesi söz konusu değildir. Bizim için en üst belirleyici, İslam’ın etkileridir. Her şey ona göre belirlenir.”</p>

      <p class="paragraf-2">Bu nedenle şu sözü aslında tüm gerçeği gözler önüne seriyor:</p>

      <p class="paragraf-2">“İki ayyaşın yaptığı yasa muteber oluyor da inancın emrettiği bir gerçek neden reddediliyor.”</p>

      <p class="paragraf-2">İki ayyaş dediği kim; Atatürk ve İnönü!...</p>

      <p class="paragraf-2">Amacı belli...</p>

      <p class="paragraf-2">Miting sırasında halka sesleniyor:</p>

      <p class="paragraf-2">“Yolumuzun ortasında inek oturmuş, yolumuzu kapatıyor, menzile ulaşmamızı engelliyor. İneği yolumuzdan önce lafla, usul usul, sonra evvelallah sizlerin yardımıyla, artık nasıl olursa, nasıl denk gelirse kaldıracağız.”</p>

      <p class="bos"></p>

      <p class="paragraf-2">Erdoğan’ın “İnek”ten neyi kastettiği oğlunun nikâh davetiyesindeki tarihten belli:</p>

      <p class="paragraf-2">“29 Zilkade 1421”</p>

      <p class="paragraf-2">Cumhuriyet devrimlerine karşı yetiştirilen bir çevrenin ürünü. Erdoğan, “Harf Devrimi olmasaydı Osmanlıca kalsaydı daha iyiydi” dedi.</p>

      <p class="paragraf-2">Osmanlı’yı idealleştiren Erdoğan. Tarihimize hayallerinin istediği oranında nitelik veriyor. Dolayısıyla objektif bakamıyor. “Romantizm arayışı” sürdürüyor.</p>

      <p class="paragraf-2">Bilmiyor ki...</p>

      <p class="paragraf-2">Osmanlı devrinin erken dönem tarihçileri ve şairleri büyükbabalarından kalma dilin temizliğini, saflığını, arılığını saklamaya bir dereceye kadar çalıştı. İleriki yıllarda Osmanlı aydınları, Arapça kullanılan terimleri, Fars edebiyatındaki sahte yaldızlı-parlak sözcükleri, iğreti birleştirmeleri ve düzme tabirleri yazılarında ve hatta gündelik yaşam lisanında kullanmayı zarafet alameti, kendini bilgili gösterme emaresi olarak gördü.</p>

      <p class="paragraf-2">Türkçe, Arap ve Fars dilinin boyunduruğu altındaydı. Türk’ün taşrada, köylerde saklanan eski, güçlü ve canlı ulusal diline şehirliler burun kıvırır oldu. Bu dili kaba görüyorlardı!</p>

      <p class="paragraf-2">Böylece 200 yüzyıl sonra Âşıkpaşazâde dili aydın Türkler için yabancı bir dil oluvermişti.</p>

      <p class="paragraf-2">Keza, münevverler arasında Fransız yaşam değerlerinin etkin olmasıyla Türk dili Fransızcanın kuşatması altındaydı. Homojen değil, arabesk bir dil ortaya çıktı.</p>

      <p class="paragraf-2">Latin harflerine geçme çalışması Osmanlı döneminde, Tanzimat’la başladı fakat bir türlü hayata geçirilemedi. Yani, 1928’deki Harf Devrimi’nin kökü Osmanlı’ya uzanır.</p>

      <p class="paragraf-2">Temel ise Fransız İhtilali’dir; 1789 devriminden önce, Fransa sınırları dahilinde insanların yüzde 40’ı Fransızca konuşabiliyor; yüzde 6’sı Fransızca yazabiliyordu. Devrim, Fransızcayı özgürleştirdi.</p>

      <p class="paragraf-2">Luther, Kitab-ı Mukaddes’i Almancaya çevirdiği zaman sözcükleri halkın yaşayan dilinden alması, halkın dilinden yazı dili yaratmaya çalışması, Alman dil birliğinin temelini oluşturdu. Hepsi Latincenin iktidarını yıktılar.</p>

      <p class="paragraf-2">Dil, Avrupa’da aydınlanmayla özgürlüğüne kavuştu. Etnoloji/dil bilimi 19. yüzyılda niye doğdu sanıyorsunuz?</p>

      <p class="paragraf-2">Bu arayış tek bir uluslaşmaya filan indirgenemez, çok boyutludur. Örneğin Osmanlıca, bilimin dili olamıyordu. Münevverler eski terimlerden türetmeler yapmak zorunda kaldılar. Babanzade Naim Bey’in İlmü’n-Nefs’i gibi.</p>

      <p class="paragraf-2">Herkes kendince bir yol bulmaya başladı. Osmanlıca ölüyordu; geleceği yoktu. Oysa Türkçenin yaşayabilir olması lazımdı.</p>

      <p class="paragraf-2">Bir başka yanlış ise kitap konusunda; neymiş okuryazar azalmış! Sanki çok okuryazar vardı! Yüzde 93’ünün okuma yazması yoktu.</p>

      <p class="paragraf-2">Ayrıca:</p>

      <p class="paragraf-2">Osmanlıca ile çok az kitap basıldı. Latin alfabesine geçilince kitap basım işlemi arttı. Bunun teknik sebepleri de var. Örneğin, Türkçedeki sekiz sesli harf, Arap harfleriyle üç harfle ifade edilmeye çalışılıyordu. Tek bir harf, Türkçede farklı seslere tekabül edebiliyordu.</p>

      <p class="paragraf-2">Basımevlerinde kitap dizgisi için, Arap harflerinde tam 612 tipografik karakter gerekiyordu. Oysa Latin harflerinde büyük/küçük harfler ve rakamlar dahil 70 karakter yeterli oluyordu!</p>

      <p class="paragraf-2">Özetle, dil meselesi basit bir olay değildi, “keşke eski Türkçe devam etseydi” demek bu konuda da son dönemin dini söylem ağırlıklı popülizminden başka bir şey değildir.</p>

      <p class="paragraf-2">Oysa, Osmanlı bizim tarihimiz; niye düşman olalım? Yanlış-hata varsa neden söylemeyelim, yazmayalım?</p>

      <p class="paragraf-2">Tarihe bakışımızda Erdoğanlar ile farklı yerlerdeyiz.</p>

      <p class="paragraf-2">Ve maalesef Osmanlı onların hayata bakışı yüzünden battı.</p>

      <p class="paragraf-2">Ne demek istiyorum:</p>

      <p class="paragraf-2">Yıl: 1580</p>

      <p class="paragraf-2">Yer: İstanbul/Tophane</p>

      <p class="paragraf-2">Halk, veba-deprem gibi felaketlerin nedeni olarak, Tophane’deki “bilim merkezi”ni gösterdi. Çünkü orada “meleklerin bacaklarına bakılıyor”du. Padişah halkın tepkisinden korktu. “Dar el-Rasad el-Cedid el-Sultani” yıkılıp dümdüz edildi.</p>

      <p class="paragraf-2">Bu olay kimi tarihçiye göre Osmanlı’nın duraklama dönemine girmesinin miladıydı.</p>

      <p class="paragraf-2">A. Einstein diyor ki: Dinsiz bilim topaldır, bilimsiz din ise kör.</p>

      <p class="paragraf-2">Ne demek istediğimi...</p>

      <p class="paragraf-2">Ve daha doğrusu...</p>

      <p class="paragraf-2">Bugün Erdoğanların bu kafa yapısıyla Türkiye’yi nerelere sürüklediğini bir örnekle anlatmalıyım...</p>

      <p class="paragraf-2">Erdoğan’ın tarihe nasıl geçeceğini göstereyim...</p>

      <p class="paragraf-2">Tarih: 13 Nisan 2009</p>

      <p class="paragraf-2">Ergenekon’un 12. dalgasında Türkân Saylan’ın evi aranırken, Mehmet Haberal, Mustafa Yurtkuran, Ferit Bernay, Erol Manisalı, Osman Metin Öztürk ile Fatih Hilmioğlu gibi rektörler ve akademisyenler gözaltına alındı.</p>

      <p class="paragraf-2">Birini...</p>

      <p class="paragraf-2">Prof. Dr. Hilmioğlu’nu anlatayım:</p>

      <p class="paragraf-2">2000-2008 arası İnönü Üniversitesi’nde rektörlük yaptı.</p>

      <p class="paragraf-2">Hilmioğlu bu süreçte hep hedef yapıldı. Göreve geldiğinde masasında “Şeyhin fakültesi” denen Malatya Darende İlahiyat Fakültesi’yle ilgili bir YÖK raporu buldu.</p>

      <p class="paragraf-2">Fakültede görevli altı öğretim elemanı, fakülte dekanlarını YÖK’e şikâyet etmişti: “Dekan Süleyman Toprak, ilçedeki Nakşibendi Şeyh Osman Hulusi Efendi tarikatıyla irtibat kurmamızı emretti. Kendisi, bu tarikatın dergâhına uğramadan fakülteye gelmiyor. ”</p>

      <p class="paragraf-2">Raporda, tarikatın Es-Seyid Osman Hulusi Efendi Vakfı aracılığıyla bağış topladığı, bağışların fakülte yerine Vakıf’a aktarıldığı belirtiliyordu.</p>

      <p class="paragraf-2">Üstelik bağış toplanarak yapılan fakülte binaları üniversitenin değildi, bu Vakıf’a aitti! Ve vakıf, başka bir eğitim kurumu için kullanılmasına da izin vermiyordu.</p>

      <p class="paragraf-2">Yetmezmiş gibi, Şeyh Hulusi Efendi’nin yeğeni fakülteye genel sekreter yapılmıştı!</p>

      <p class="paragraf-2">Hilmioğlu, 1993’te açılan fakülteyi 2001’de kapattı.</p>

      <p class="paragraf-2">Tarih: 17 Nisan 2009</p>

      <p class="paragraf-2">Ergenekon savcıları, Prof. Dr. Hilmioğlu’na Darende İlahiyat Fakültesi’ni neden kapattığını sordu:</p>

      <p class="paragraf-2">“Şüphelinin adresinde elde edilen ve 200′den 211′e kadar numaralandırılan ‘Es-Seyid Osman Efendi Vakfı’ ile başlayan ‘Ayşe Sıddıka Hanım Yüksek Öğrenim Kız Yurdu’ ile biten dokümanın yapılan incelemesinde; Es-Seyid Osman Efendi Vakfı’nın kuruluşunun, amaçlarının ve hizmetlerinin anlatıldığı doküman hakkında sorulan soruya vermiş olduğu cevapta;</p>

      <p class="paragraf-2">Darende ilçesinde üniversiteye bağlı ilahiyat fakültesinin bulunduğunu, bu fakültenin binasının öğrenci yurtları ve lojmanlarının bu Vakıf’a ait olduğunu, bunun da yönetim açısından bazı sorunlar doğurduğunu; YÖK’ün fakültenin merkez kampüse taşınarak kademeli olarak kapatma kararı aldığını; bu vakıf yöneticileri ile yaptığı görüşmede kendilerinin bu konudan rahatsız olduklarını belirttiklerini; şahsının da eğer üniversitenin kullanımında olan binaları üniversiteye devrederlerse kendilerine Meslek Yüksek Okulu açacağını söylediğini; bu dokümanın o Vakıf’a ait doküman olduğunu söyledi.”</p>

      <p class="paragraf-2">Hilmioğlu’na bu konuyla ilgili çok soru yöneltildi...</p>

      <p class="paragraf-2">Osman Hulusi Efendi Vakfı dokunulmazdı. Kenan Evren bile, Şeyh Osman Hulusi’yi 20. asrın filozofu ilan etmişti. Darbeci Kenan Paşa’nın yücelttiğine “Rektör Hilmioğlu” nasıl dokunabilirdi?</p>

      <p class="paragraf-2">Tarih yazacak:</p>

      <p class="paragraf-2">Ergenekon’dan, darbeden değil...</p>

      <p class="paragraf-2">Prof. Dr. Hilmioğlu’na İlahiyat Fakültesi’ni kapatma suçundan 23 yıl verdiler!</p>

      <p class="paragraf-2">Fakat...</p>

      <p class="paragraf-2">Tarih, Hilmioğlu’nun sekiz yıllık görev sürecinde neler gerçekleştirdiğini de elbet yazacak:</p>

      <p class="paragraf-2">Üniversitedeki profesör sayısını yüzde 81; doçent sayısını yüzde 95 artırdı.</p>

      <p class="paragraf-2">Öğretim üyesi başına düşen uluslararası bilimsel yayın sıralamasında İnönü Üniversitesi; 78 üniversite içinde sekizinci, devlet üniversiteleri arasında ikinci sıraya yükseldi.</p>

      <p class="paragraf-2">Üniversitenin Turgut Özal Tıp Merkezi’nde, Türkiye’nin ilk karaciğer naklini yaptırdı. Onun döneminde, 150 dolayında karaciğer, dört böbrek ile 100’den fazla kornea nakli yapıldı. Canlı verici karaciğer naklinde, Avrupa’da birinci, dünyada ikinci idi.</p>

      <p class="paragraf-2">Eczacılık ve güzel sanatlar fakültelerini; konservatuvar ve yabancı dil hazırlık okullarını kurdu. Rektörlük yönetim binası (2002, 2 bin 500 m<span class="char-style-override-15">2</span>), eğitim fakültesi (2002, 11 bin m<span class="char-style-override-15">2</span>), kütüphane (2003, 7 bin m<span class="char-style-override-15">2</span>), 700 kişilik kongre kültür merkezi (2003, 7 bin 500 m<span class="char-style-override-15">2</span>), bilimsel araştırma merkezi (2004, 3 bin 200 m<span class="char-style-override-15">2</span>), mühendislik fakültesi binası (2006, 25 bin m<span class="char-style-override-15">2</span>), yabancı dil hazırlık okulu (2007, 6 bin 500 m<span class="char-style-override-15">2</span>), eğitim fakültesi akıllı sınıf (2007), 208 adet personel lojmanı, konukevi, sosyal tesisler, kız ve erkek öğrenci yurtları, açık kapalı spor alanları, meslek yüksekokulları binası vb. yaptırdı.</p>

      <p class="paragraf-2">Hilmioğlu’nun Silivri Cezaevi’nde neden ölüme terk edildiğini anladınız mı?</p>

      <p class="paragraf-2">Şiddet hep bir ideoloji yerleştirmek için yapılır.</p>

      <p class="paragraf-2">Tarih: 18 Mayıs 2012</p>

      <p class="paragraf-2">Erdoğan, İnönü Üniversitesi İlahiyat Fakültesi’ni törenle açtı.</p>

      <p class="paragraf-2">Es-Seyid Osman Hulusi Vakfı, açtığı okullar ile kız ve erkek öğrenci yurtlarıyla “eğitim” faaliyetlerine devam ediyor.</p>

      <p class="paragraf-2">İşte geldiğimiz yer burası....</p>

      <p class="paragraf-2">Osmanlı’daki “o kafa” sanıyor musunuz ki sadece Tophane’deki rasathaneyi yıktı!..</p>

      <p class="bos"></p>

      <p class="paragraf-2">Erdoğan rasathane yıkmadı; heykel yıktı.</p>

      <p class="paragraf-2">AKP milletvekili hayatını yazdığı <span class="char-style-override-12">Yemyeşil Şeriat Bembeyaz Demokrasi</span> kitabında, gençliklerinde Adıyaman Nemrut Dağı’ndaki heykelleri put düzenine son vermek için yıkmayı düşündüklerini yazdı. (s 82)</p>

      <p class="paragraf-2">Erdoğan, Kars’taki Mehmet Aksoy’un yaptığı “İnsanlık Anıtı”na “ucube” dedi ve yıktırdı.</p>

      <p class="paragraf-2">Gerekçesini şöyle açıkladı: “Heykelin ne olduğunu az çok bilirim. Heykel ile ilgili takdir yetkisi kullanmak için illa güzel sanatlar mezunu olmak şart değil. Şarkı türkü için yoldan geçen vatandaşa ‘Beğendin mi?’ diye soruyorlar. Konservatuvar mezunu musun diye sormuyorlar. O arkadaş (Kars AKP eski Belediye Başkanı) neden yeniden aday yapılmadı? Çünkü aradığımız vasıflar o arkadaşta yoktu. Muhafazakâr demokrat anlayışımıza uymadığı için bir daha aday gösterilmedi. Heykelin bulunduğu yeri biz iktidara geldiğimizde temizlemeye başladık. Kamulaştırmalarla Seyyid Hasan el Harakani türbesi ve camisi ortaya çıkarıldı. Caminin kubbesi ile heykelin bulunduğu tepenin yüksekliği adeta eşit. Üzerine bir de 48 metrelik heykel var. Tarihi eseri gölgeleyecek bir inşaata izin veremezsiniz.” (13 Ocak 2011, <span class="char-style-override-12">Milliyet</span>)</p>

      <p class="paragraf-2">Ne diyordu:</p>

      <p class="paragraf-2">“Ben gelişerek değiştim.”</p>

      <p class="paragraf-2">Çocukken ettiği küfürleri hep tekrarladı:</p>

      <p class="paragraf-2">“Şerefsizler” dedi...</p>

      <p class="paragraf-2">“Kes ulan sesini” dedi...</p>

      <p class="paragraf-2">“Sana üç nokta koyarım” dedi...</p>

      <p class="paragraf-2">“Otur ulan oturduğun yerde” dedi...</p>

      <p class="paragraf-2">“Ananı da al git lan” dedi...</p>

      <p class="paragraf-2">“Edepsiz” dedi...</p>

      <p class="paragraf-2">Hiç “bilim” demedi.</p>

      <p class="paragraf-2">Gerçeği aramadı...</p>

      <p class="paragraf-2">Kendine kafasında başka bir “gerçek” yarattı.</p>

      <p class="bos"></p>

      <p class="paragraf-2">Wikileaks’teki ABD kriptosunda şu yorum yazılı:</p>

      <p class="paragraf-2">“Erdoğan bazen, Türkiye’yi yönetmesi için Tanrı buyruğuyla görevlendirilmiş biri gibi çevresine hava yayıyor. Hâlâ mutlak güce susaması dinmedi.”</p>

      <p class="paragraf-2">Kriptolarda, Erdoğan’ın mesihçi ruh halinin ABD’lilerin pek hoşuna gitmediği görülüyor.</p>

      <div class="footnotes">
        <div class="footnote">
          <p class="dipnot"><a class="footnote-anchor" href="#footnote-225-80-backlink" id="footnote-225-80">80</a> <span>Emevilerden beri devam eden “cami fetişizminin” etkisindeki</span> <span>Erdoğan, başbakan olunca 286 kişinin yaşadığı</span> <span>Dumankaya Köyü’ne gösterişli büyük bir cami yaptırdı</span>.</p>
        </div>
      </div>
    </div>
  </div>
</body>
</html>
