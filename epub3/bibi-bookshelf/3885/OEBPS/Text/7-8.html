<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>7-8.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x7-8.html" xml:lang="tr-TR">
    <div class="Basic-Text-Frame">
      <p class="anabaslik-1" id="toc_marker-10">Bölüm: 9</p>

      <p class="arabaslik-orta">YİNE PARA YİNE ERDOĞAN</p>

      <p class="paragraf-2">Geldik...</p>

      <p class="paragraf-2">Bir kez daha Erdoğan’ın mal varlığına...</p>

      <p class="paragraf-2">17 Aralık Operasyonu’ndan sonra Erdoğan’ın mal varlığı yine konuşulmaya başlandı. Fakat hemen...</p>

      <p class="paragraf-2">17 Aralık’a gelmeyelim.</p>

      <p class="paragraf-2">Önce, Erdoğan’ın başbakanlığı döneminde verdiği mal bildirimlerine bir bakalım...</p>

      <p class="bos"></p>

      <p class="paragraf-2">Tarih: 16 Aralık 2003</p>

      <p class="paragraf-2">Erdoğan, başbakan olduktan dokuz ay sonra mal beyanını verdi. Oysa parti kurulurken mal beyanına ne kadar çok önem verdiklerini açıklamıştı! “Dün dün”dü!</p>

      <p class="paragraf-2">Son olarak, 10 Eylül 2001’de mal beyanında bulunmuştu; iki yıl üç ay sonra bakalım mal varlığında ne gibi değişiklikler vardı?</p>

      <p class="paragraf-2">İstanbul’daki arsa ilk kez artmamıştı; yine 40 milyar liraydı.</p>

      <p class="paragraf-2">Aksilik... Rize’deki tarlada da değer artışı yoktu; yine 10 milyardı.</p>

      <p class="paragraf-2">Nakit de aynıydı; ve dolar ile euroda da artış ya da azalma yoktu.</p>

      <p class="paragraf-2">Oğlu Burak’a borcunu hâlâ ödememişti.</p>

      <p class="paragraf-2">Emine Erdoğan’ın altınlarında artış ya da azalma yoktu.</p>

      <p class="paragraf-2">2001’de Emine Erdoğan’a alınan Passat otomobil duruyordu.</p>

      <p class="paragraf-2">Erdoğan başbakan oldu ama ticaretteki hisseleri de değer kazanmadı. Sadece...</p>

      <p class="paragraf-2">Ortakları arasında Sabri Ülker’in damadı Orhan Özokur’un kardeşi Atilla Özokur’un da bulunduğu, 100 milyar sermayeli Yenidoğan Gıda Paz. ve Tic. A.Ş.’nin, yüzde 12 hissesi, 12 milyar liralık değeriyle Erdoğan’ın mal beyanına girdi.</p>

      <p class="paragraf-2">Tesadüf; şirket Erdoğan’ın mal beyanı verdiği hafta kuruldu. Ortaklar arasında –artık Erdoğan’ın oturduğu evden tanıdığınız– Reşat Sözen, kardeşi Mustafa Erdoğan, eniştesi Ziya İlgen, Ülker Grubu’na yakın Ergün Bodur vardı.</p>

      <p class="paragraf-2">Erdoğan’ın diğer şirketleri gibi, bu yeni şirket de Ülker Grubu’nun ürünlerini dağıtacaktı.</p>

      <p class="paragraf-2">Anımsayınız; bir ara Ülker Grubu’yla Erdoğan’ın arası “zenginlik” demeci yüzünden açılmıştı. Demek ki zaman dargınlığı giderdi. Kavgaları bizi ilgilendirmiyor. Bizi ilgilendiren Anayasa’nın 82. maddesi...</p>

      <p class="paragraf-2">Türkiye Büyük Millet Meclisi Üyeliği ile Bağdaşmayan İşler Hakkında Kanun...</p>

      <p class="paragraf-2">Bunlar, milletvekillerinin yapamayacakları görev ve işleri belirliyor.</p>

      <p class="paragraf-2">Buna göre:</p>

      <p class="paragraf-2">TBMM üyeleri, devlet ve diğer kamu tüzel kişilerinde ve bunlara bağlı kuruluşlarda; devletin veya diğer kamu tüzel kişilerinin doğrudan doğruya ya da dolaylı olarak katıldığı teşebbüs ve ortaklıklarda; özel gelir kaynakları ve özel imkânları kanunla sağlanmış kamu yararına çalışan derneklerin ve devletten yardım sağlayan ve vergi muafiyeti olan vakıfların, kamu kurumu niteliğindeki meslek kuruluşları ile sendikalar ve bunların üst kuruluşlarının ve katıldıkları teşebbüs veya ortaklıkların yönetim ve denetim kurullarında görev alamaz, vekili olamazlar, herhangi bir taahhüt işini doğrudan veya dolaylı olarak kabul edemezler, temsilcilik ve hakemlik yapamazlar.</p>

      <p class="paragraf-2">Yasa açık...</p>

      <p class="paragraf-2">Üstelik Erdoğan sadece milletvekili değil, başbakan!</p>

      <p class="paragraf-2">Türkiye Cumhuriyeti Başbakanı şirket kuruyor! Tarihimiz Erdoğan’la bunu da gördü!</p>

      <p class="paragraf-2">Başka söz etmeye gerek var mı? Geçelim...</p>

      <p class="bos"></p>

      <p class="paragraf-2">Erdoğan dokuz aylık başbakanlığına bir de düğün sıkıştırdı.</p>

      <p class="paragraf-2">“Bunun mal varlığıyla ne ilgisi var” demeyin. Erdoğan erkek evi; Anadolu’da insanlarımız düğün için tarlasını-bahçesini satıyor; yani masraflı bir iş. Üstelik erkek tarafının siyasi ağırlığı da var. Erdoğan’ın cebinden ne paralar çıkmıştır. Hadi bir bakalım...</p>

      <p class="bos"></p>

      <p class="paragraf-2"><span>23 yaşındaki</span> <span>Necmettin</span> <span>Bilal; Trabzonlu, kolej mezunu 16 yaşındaki Reyyan Uzuner ile 10 Ağustos 2003’te Lütfi Kırdar Kongre ve Sergi Salonu’nda, 14 bin kişinin katıldığı görkemli düğünle evlendi.</span><span class="dipp" style="font-size:0.82em;"><a class="footnote-link" href="#footnote-225-65" id="footnote-225-65-backlink">65</a></span></p>

      <p class="paragraf-2">Vay... Vay... Anımsayınız; Burak Erdoğan’ın sade nikâh töreninde 30 kilo altın gelmişti; üstelik Erdoğan düğün döneminde siyasi yasaklıydı.</p>

      <p class="paragraf-2">14 bin kişi kaç kilo altın getirdi acaba? Bilmiyoruz...</p>

      <p class="paragraf-2">Bilal’in düğününün baba Erdoğan’ın gelirine hiçbir katkısı olmadı! Biz demiyoruz, mal bildirimi öyle diyor!</p>

      <p class="paragraf-2">Burak’a gelen altınları, dövizleri biliyoruz; mahkemelere bile konu oldu. Bilal’in düğün “geliri” nereye gitti acaba?</p>

      <p class="paragraf-2">Medyaya yansıyan; genç çift 24 Ağustos 2005’te ABD Maryland’de 261 bin 500 dolara villa sahibi oldu. Düğün geliri bu eve mi gitti? Olamaz... Evi mortgage sistemiyle, 30 yıl boyu borçlanarak aldılar.</p>

      <p class="paragraf-2">Ama...</p>

      <p class="paragraf-2">Bilal Erdoğan, ABD’li makyaj malzemesi üreticisi Bellapierre Cosmetics’in ürünlerini Türkiye’de satmak için, Maye Dış Ticaret isimli şirkete ortak oldu.</p>

      <p class="paragraf-2">Sonra Mis Hediyelik Eşya Sanayi Ticaret Limited Şirketi’ni kurdu. ABD’de de Virginia eyaletinde Tyson’s Corner AVM’de stant açarak Türkiye’ye ihracata başladı.</p>

      <p class="paragraf-2">Ticari sermaye olarak kullanılmış olabilir...</p>

      <p class="paragraf-2">Düğünden önce de ticari ortaklıklar kurmuştu:</p>

      <p class="paragraf-2">Bilal Erdoğan BMZ Group Denizcilik ve İnşaat A.Ş.’yi kurarak 24 Mayıs 2013’te denizcilik sektörüne girdi.</p>

      <p class="paragraf-2">Şirketin adı belli:</p>

      <p class="paragraf-2">“B”ilal... “M”ustafa... “Z” iya...: BMZ! Ne yaratıcı!</p>

      <p class="paragraf-2">Kuruluş sermayesi üç milyon lira olan şirketin hissedarları; halası Vesile’nin kocası Ziya İlgen ile amcası Mustafa Erdoğan’dı.</p>

      <p class="paragraf-2">Bak laf lafı nasıl açıyor. Gel de Burak Erdoğan’a hak verme! O da düğün yaptı ve 30 kilo altını babasına verdi.</p>

      <p class="paragraf-2">Bilal ne yapıyor; şirket üstüne şirket kuruyor. Oysa...</p>

      <p class="paragraf-2">Burak Erdoğan sıfırdan neler yaptı. Yazmalıyım...</p>

      <p class="bos"></p>

      <p class="paragraf-2">A. Burak Erdoğan, amcası Mustafa Erdoğan, eniştesi Ziya İlgen ile 10 Nisan 2006’da, bir milyon YTL sermayeyle Turkuaz Denizcilik ve Ticaret Anonim Şirketi’ni kurdu.</p>

      <p class="paragraf-2">Sonra bu şirkete ne oldu? Hep karıştırılıyor; yazayım:</p>

      <p class="paragraf-2">Turkuaz Denizcilik Anonim Şirketi, dördüncü ayını doldurduğu gün isim değişikliğine gitti.</p>

      <p class="paragraf-2">14 Nisan’da Ticaret Sicil Gazetesi’nde yayınlanan kuruluş kararına göre bir milyon YTL sermaye ile kurulan şirkette Burak Erdoğan’ın yüzde 25 oranında hissesi vardı. Eniştesi İlgen ile amca Mustafa Erdoğan da şirkete aynı oranda ortaktı. Şirketin yüzde 10 hissesi Mustafa Gündoğan’a, yüzde 15’i de Burak Erdoğan’ın kayınpederi Osman Ketenci’ye aitti.</p>

      <p class="paragraf-2">18 Ağustos 2006’da Ticaret Sicil Gazetesi’nde yayımlanan konuya ilişkin 10 Ağustos tarihli yönetim kurulu kararına göre; Turkuaz Denizcilik’in yeni adı BUMERZ A.Ş. oldu. Bu ne biçim isimdi?</p>

      <p class="paragraf-2">Burak Erdoğan’ın ‘BU’su, Mustafa Erdoğan’ın ‘M’si ve Erdoğan’ın ‘ER’i alınıp önce ‘BUMER’ oluşturuldu.</p>

      <p class="paragraf-2">Arkasından enişte Ziya İlgen’in Z’si konularak BUMERZ haline getirildi! Dâhiyane! Bu arada kayınpedere ayıp edilmiş, ismi filan konmamış!</p>

      <p class="paragraf-2">Şirketin isim değişikliğine aynı isimle (Turkuaz) faaliyet gösteren bir başka denizcilik şirketinin bulunması nedeniyle gittiği belirtildi.</p>

      <p class="bos"></p>

      <p class="paragraf-2">Burak Erdoğan başarılı bir işadamıydı. Babasına verdiği borcu geri istemiyor ve bununla birikte işlerini büyütüyordu.</p>

      <p class="paragraf-2">6 ay sonra, 19 Ocak 2007’de MB Denizcilik Taşımacılık Şirketi’ni kurdu. MB Denizcilik, kuruluşundan 18 gün sonra altı Şubat 2007 tarihinde babasının yakın dostu Hasan Doğan’ın sahibi olduğu Gürgem Denizcilik’ten “Safran 1” adlı yük gemisini satın aldı. Bütün uzunluğu 95.54 metre olan 4300 tonluk gemiyi satın alırken 500 bin doları peşin veren Ahmet Burak Erdoğan, geri kalan bir milyon 850 bin dolarıysa 36 aylık taksitle ödedi. Erdoğan, oğlu Burak’ın aldığı gemiyle ilgili eleştiriler üzerine, “Benim ailemde komisyoncu bulamazsınız” dedi. “Bazıları çıkmış çocuğumun şu anda kurduğu bir şirketle uğraşıyor. Benim oğlumun bir başka ortağıyla beraber iki ortaklı bir şirketleri var, doğrudur. Aldıkları gemi 16-17 yıllık ufak kosterdir, fiyatı da belli. 2.5 milyon dolar civarında bir gemi. 500 bin dolar peşinatla ve banka kredisiyle kısmen kendi sermayelerini ortaya koyarak aldıkları bir gemidir. Bundan sonra zaten kendi kazancıyla bunun taksidini ödeyecek noktadadır. Ayrıca eniştemin, kardeşimin de kurdukları bir şirket vardır. Ne yapacaklardı, oturup da bu ülkede geleni gideni mi seyredeceklerdi?”</p>

      <p class="paragraf-2">Burak Erdoğan’ın “Safran 1” gemisinin taşımacılık işleri iyi gidince, “Sakarya” adını verdiği “Eternal Confidence” isimli gemiyi filosuna kattı. Burak Erdoğan, 170 metre uzunluğunda, 23 metre genişliğindeki 19.953 GRT’luk kuru yük gemisi için 10 milyon 500 bin dolar ödedi.</p>

      <p class="paragraf-2">Bitmedi, dedik ya Burak Erdoğan çok başarılı bir işadamı diye; 12 Mart 2012 tarihinde sermaye artışına giderek ortağı Mert Mecit Çetinkaya’nın elindeki hisseleri aldı ve şirketin yüzde 99 hissesine sahip oldu.</p>

      <p class="paragraf-2">17 Aralık’tan sonra sosyal medyaya sızdırılan kasetle gündeme gelen Pretty ise Erdoğan’ın son gemisinin adı. Tek başına 91.971 ton yük taşıyabilen, 15 milyon dolarlık gemi için Albaraka Türk’ün düşük faizli kredi kullandırdığı, kamuoyuna yansıyan son telefon konuşmalarıyla ortaya çıktı.</p>

      <p class="paragraf-2">Bu arada...</p>

      <p class="paragraf-2">Bu şirketler nedeniyle Bilal ile Burak’ın arasının soğuk olduğu iddia edildi. Neyse, kardeşler arasına girmeyelim...</p>

      <p class="paragraf-2">Nereden nereye geldik yine...</p>

      <p class="paragraf-2">Dönelim düğün masraflarına...</p>

      <p class="paragraf-2">Eeee, Erdoğan’ın cebine/kasasına bu düğünden para-altın girmediğini anladık da...</p>

      <p class="paragraf-2">Düğün masrafı için de bir para çıkmadığı görülüyor!</p>

      <p class="paragraf-2">Tarih: 18 Şubat 2012</p>

      <p class="paragraf-2">Almanya Cumhurbaşkanı Christian Wulff Aşağı Saksonya Eyaleti Başbakanlığı döneminde; bir işadamının eşinden düşük faizli özel kredi aldığı, bazı işverenlerin villalarında tatil yaptığı ve bir film yapımcısının otel masraflarını üstlendiği ortaya çıkınca istifa etmek zorunda kaldı.</p>

      <p class="paragraf-2">Düğünde 14 bin kişi için harcanan para kimin cebinden çıktı? Herhalde Bilal’in...</p>

      <p class="paragraf-2">Burası Doğu ülkesi; insanlar şark kurnazlığıyla övünür!</p>

      <p class="bos"></p>

      <p class="paragraf-2">AKP kurulurken mal varlığıyla ilgili söylediklerini yine anımsatmayacağım; Başbakan Erdoğan 2004’te mal beyanı vermedi...</p>

      <p class="bos"></p>

      <p class="paragraf-2">Tarih: 3 Şubat 2005</p>

      <p class="paragraf-2">İstanbul’daki arsa ve Rize’deki tarla yine değer kazanmadı! 1990’lı yıllarda ne hızlı değer kazanıyorlardı; Erdoğan başbakan olunca değer kazanmaz oldular!</p>

      <p class="paragraf-2">Euro ve dolar mevduatı aynıydı. Faiz de mi almıyordu? Erdoğan, “faiz günah” diye bankaya yatırmıyor muydu?</p>

      <p class="paragraf-2">Yazmazsam çatlarım:</p>

      <p class="paragraf-2">Hadi belediye başkanlığı ya da tüccarlığını anlarız; fakat koskoca Türkiye Cumuriyeti’nin başbakanının mal varlığı içinde dolar ve euro bulunması siyasi etik açısından ne kadar doğru? Neyse, biz de kime ne anlatıyoruz; “Milli Görüş” terk edileli yıllar oldu.</p>

      <p class="paragraf-2">Ve o yıl...</p>

      <p class="paragraf-2">Erdoğan, gıda şirketlerindeki tüm hisselerini 1.2 trilyona sattı. Alanlar kardeşi Mustafa Erdoğan ve eniştesi Ziya İlgen idi. Satış, mal beyanından bir gün önce 2 Şubat 2005’te gerçekleşti. Daha önce de mal bildiriminden hemen önce şirket kurmuşlardı! Neyse, artık bunları yazmaya gerek bile duymuyorum. Muhtemelen...</p>

      <p class="paragraf-2">Erdoğan’ın hisse satışı da kâğıt üzerindeydi.</p>

      <p class="paragraf-2">Muhalefet partileri, başbakanın ticaret yapmasını haklı olarak doğru bulmuyor, eleştiriyorlardı.</p>

      <p class="paragraf-2">Başbakan Erdoğan ne yanıt veriyordu; “Ne yapayım, geçinemiyorum, mecburen ticaret yapıyorum!” Şimdi burada “etik” filan diye yazmaya gerek var mı? Yok.</p>

      <p class="paragraf-2">Başbakan Erdoğan’ın cebi hisse satışından para gördü. Gördü ama buna rağmen oğlu Burak’a borcunu ödemedi. Bu arada helal olsun Burak’a, bir gün bile “baba borcunu ver” demedi. Üstelik sermayeyi nereden bulduysa, gemiler satın aldı! Sermayesi düğünde takılan altınlar olamazdı; onları babasına borç vermişti! Burak’ın sermayesinin kaynağı neydi acaba?</p>

      <p class="paragraf-2">Deniz Feneri Davası’nın Almanya’da açılmasına birkaç yıl kalmıştı. Ne mi demek istiyorum, sabrediniz...</p>

      <p class="paragraf-2">Emine Erdoğan’ın altınlarında artış veya azalma yoktu. Fakat, önceki mal beyanında, 174 cumhuriyet altınının değeri 14.300 TL gösterilirken; bu yıl aynı miktar altının değeri iki katına; 27.500 TL’ye çıkmıştı. Takıların değeri ise 7.500 TL idi.</p>

      <p class="paragraf-2">Yastık altında değer kazanan altınlar! Olabilir.</p>

      <p class="paragraf-2">Ancak...</p>

      <p class="paragraf-2">Emine Erdoğan’ın babası Cemal Gülbaran 22 Mayıs 2004’te ölünce,<span class="dipp" style="font-size:0.82em;"><a class="footnote-link" href="#footnote-225-66" id="footnote-225-66-backlink">66</a></span> beş kardeşe miras olarak, Üsküdar Zeynep Kâmil Hacı Cafer Mahallesi Arakiyeci Sokak’ta bulunan Gülbaran Apart-manı’ndaki iki daire ve Çapoğlu Apartmanı’ndan bir daire kaldı.</p>

      <p class="paragraf-2">Emine Erdoğan’ın çocukluğu ve genç kızlığının geçtiği bahçe içindeki ev müteahhide verilmiş ve iki daire alınmıştı. İşte bu 120’şer metrekarelik dairelerin birisi 100.000 TL’ye Oyakbank’ta çalışan Kadir Çavuş’a; diğeri 92.500 TL’ye Hüseyin Çıtak’a satıldı. 70 metrekarelik daireyiyse bir fabrikada işçi olarak çalışan Hüseyin Yazıcı, 65.000 TL’ye satın aldı. Toplam tutar 257 bin 500 TL beş kardeş arasında eşit olarak paylaştırıldı. Emine Erdoğan’ın payına düşen 51.500 lira gelir olarak gösterilmedi.</p>

      <p class="paragraf-2">Unutuldu herhalde...</p>

      <p class="paragraf-2">Belki de düğün masrafı olarak gitti diyeceğim ama yasa gereği bunların hepsinin mal beyanında gösterilmesi gerekiyordu. Yapmadılar. Bu konuda Erdoğan mahkemelere gitti; ifadeler verdi ama yine de nitelikli bir mal bildiriminde bulunmadı.</p>

      <p class="paragraf-2">İşte bir örnek daha...</p>

      <p class="bos"></p>

      <p class="paragraf-2">Başbakan Erdoğan başbakanlığının ikinci yılında ikinci düğünü yaptı...</p>

      <p class="bos"></p>

      <p class="paragraf-2">Tarih: 11 Temmuz 2004</p>

      <p class="paragraf-2">Erdoğan kardeşlerin üç numarası Esra Erdoğan, ABD Indiana Üniversitesi’nde okurken, –Üç yıldır New York’ta yaşayan– Berat Albayrak ile tanıştı. Gençler birbirine âşık oldu.</p>

      <p class="paragraf-2">Ve –tıpkı Bilal’in düğünü gibi– Lütfi Kırdar Kongre Salonu’nda, çoğunluğu işadamı ve politikacı olan 7000 davetlinin katılımıyla dünya evine girdi.</p>

      <p class="paragraf-2">Mal bildirimine bakınca bu düğünün de, baba Erdoğan’ın bütçesini olumlu ya da olumsuz anlamda etkilemediği görülüyor. Yorum yok.</p>

      <p class="paragraf-2">Çift yaşamak için ABD’ye gitti. Herhalde bu takılar da yeni yaşam için kullanıldı!..<span class="dipp" style="font-size:0.82em;"><a class="footnote-link" href="#footnote-225-67" id="footnote-225-67-backlink">67</a></span></p>

      <p class="paragraf-2">Biz Erdoğan’ın mal beyanına bakmaya devam edelim...</p>

      <p class="paragraf-2">Erdoğanlar, otomobili değiştirmedi; fakat Passat’ın değeri yıllar geçmesine rağmen 10 milyardan 25 milyara çıktı!</p>

      <p class="paragraf-2">Nasıl mütevazı yaşıyorlar değil mi; bir dönem “kaçak” evde oturdukları gibi, “eski” otomobil kullanıyorlardı!</p>

      <p class="paragraf-2">Bu algının yıkılmasına neden olacak 17 Aralık Operasyonu’na daha yedi yıl vardı... Biz ise henüz 2006 yılındayız...</p>

      <p class="bos"></p>

      <p class="paragraf-2">Tarih: 7 Şubat 2006</p>

      <p class="paragraf-2">İstanbul’daki arsanın değeri 40.000 lira ve Rize’deki tarlanın değeri 10.000 liraydı; değişmemişti. Ne oldu da bunlar artık hiç değer kazanmaz oldu! Allah... Allah...</p>

      <p class="paragraf-2">Banka hesaplarındaysa resmi açıklamalarına göre; şirket hisselerinin satışından; emekli ikramiyesi ve maaşından oluşan 1.361.290 lira ve 120.000 dolar vardı. (Nihayet emekli maaşı, mal bildirimine girdi!)</p>

      <p class="paragraf-2">Otomobil Passat yenilendi. Eski otomobil kaça satıldı yenisi kaça alındı; bunu yazmaya gerek duymadılar! Artık devlette soran da yoktu.</p>

      <p class="paragraf-2">Altınlar artık adet olarak beyan edilmedi; toplam değeri 35.640 liraydı. Bir çeyrek altın kadar artış vardı!</p>

      <p class="paragraf-2">Burak’a borç herhalde ödenmişti; mal bildiriminde belirtilmesi gerekiyordu ama yoktu!</p>

      <p class="paragraf-2">(Şu mal bildirimi Almanya’da olsa; Alman Cumhurbaşkanı istifa etmekle kalmaz harakiri yapardı herhalde!)</p>

      <p class="paragraf-2">Devam edelim...</p>

      <p class="paragraf-2">Başbakan Erdoğan’ın İstanbul’daki hayatında değişiklik oldu.</p>

      <p class="paragraf-2">İstanbul-Üsküdar 3. Bölge Kısıklı’da, 15 bin 20 metrekarelik bir alana villalar yapıldı. Arazi, Atatürk döneminin bakanlarından Yusuf Kemal Tengirşenk’in torunları Tayyibe İlter ve Meryem Çiçek Tünger’e aitti. Altı villa karşılığı alınan arazide, toplam 11 villa yapıldı.</p>

      <p class="paragraf-2">Erdoğan’ın “kiracıyım” dediği her biri 1727 metrekarelik beş arsaya sahip beş villada; oğlu Bilal, kızı Esra, kardeşi Mustafa ve kız kardeşi Vesile İlgen oturmaya başladı.</p>

      <p class="paragraf-2">Evler iki oğlu ve kız kardeşinin eşi üzerine kayıtlıydı. Resmi kayıtlara göre, 25 Ağustos 2006’da her villayı bir milyon TL ödeyerek almışlardı.</p>

      <p class="paragraf-2">Erdoğan’ın bu eve ödediği kira mal bildiriminde yok. Tıpkı Ankara Keçiören’deki ev gibi!</p>

      <p class="paragraf-2">Bir başbakan kirada oturduğu zaman bedelini ödemek zorunda; yoksa hakkında yasal işlem yapılması kaçınılmazdır.</p>

      <p class="paragraf-2">Görülüyor ki, Erdoğan kafasını sokacağı bir eve hiç sahip olamadı! Yerseniz!..</p>

      <p class="paragraf-2"><span class="char-style-override-12">Forbes</span> dergisi, Erdoğan’ı dünyanın en zengin sekizinci başbakanı olarak gösterdi.</p>

      <p class="paragraf-2">Olur mu canım; Erdoğan’ın o yıl başbakan olarak aldığı maaş, 7.690 lira idi! Üstelik İstanbul ve Ankara’da kirada oturuyor!</p>

      <p class="paragraf-2"><span class="char-style-override-12">Forbes</span> uçuyor!</p>

      <p class="paragraf-2">Biz, Erdoğan’ın mütevazı mal bildirimine devam edelim...</p>

      <p class="bos"></p>

      <p class="paragraf-2">Tarih: 12 Ekim 2007</p>

      <p class="paragraf-2">Artık siz de ezberlediniz; İstanbul ve Rize’deki malların değerinde yine artış yok!</p>

      <p class="paragraf-2">Bankadaki mevduat 1.803.854 liraya çıktı. Bir de euro hesabı açıldı; 9.890 euro vardı.</p>

      <p class="paragraf-2">Ayrıca... Erdoğan’ın adını bilmediğimiz bir şahıstan, 312.500 lira alacağı vardı.</p>

      <p class="paragraf-2">İşte Türkiye Cumhuriyeti başbakanına yakışan budur; borcu olan değil; borç veren başbakan! Seçim meydanlarında bu argümanı niye kullanmadılar acaba?</p>

      <p class="paragraf-2">Otomobil aynıydı.</p>

      <p class="paragraf-2">Altınlar para değeri olarak da artık bildirimde yoktu. Uçmuştu.</p>

      <p class="paragraf-2">Ve nedense...</p>

      <p class="paragraf-2">Erdoğan başbakanlık koltuğuna oturmaya devam etmesine rağmen, sonraki üç yıl mal beyanında bulunmadı!</p>

      <p class="paragraf-2">Yoruldu adamcağız herhalde! Erdoğan gibi birinin mal bildiriminde bulunması kolay mı? Hem ülkeyi idare etsin hem mal bildirimi versin; koskoca başbakanın başka işi mi yok! Üç yıl dinlenmesi en doğal hakkıdır...</p>

      <p class="bos"></p>

      <p class="paragraf-2">Tarih: 1 Mart 2010</p>

      <p class="paragraf-2">İstanbul ve Rize’de bir dönem hızla değer kazanan arsa ve tarla artık hep aynı değerde. Şaka bir yana, Erdoğan Türkiye devletiyle alay mı ediyor?</p>

      <p class="paragraf-2">Bankadaki parası 562.255 lira artarak, 2.366.109 lira oldu.</p>

      <p class="paragraf-2">Alacağı da artış göstermişti: 500 bin liraydı. Burada bir dakika duralım...</p>

      <p class="paragraf-2">Üç yıl önce alacağı para 312.500 liraydı; üç yıl sonra bu rakam 500 bin liraya yükseldi. Aradaki fark nereden kaynaklanıyor?</p>

      <p class="paragraf-2">Ya Erdoğan borç vermeye devam etti...</p>

      <p class="paragraf-2">Ya da borç verilen 312.500 lira üç yıllık faiziyle 500 bin lira oldu. Hangisi?</p>

      <p class="paragraf-2">Mal bildiriminde ayrıntı yok!</p>

      <p class="paragraf-2">Erdoğan’ın tefecilik yaptığına inanmak zor; ama insanın kafasında şüphe doğmuyor değil; nihayetinde Erdoğan yılların tüccarı!</p>

      <p class="paragraf-2">Bu arada beyana göre altınlar gibi otomobil de uçup gitmişti...</p>

      <p class="bos"></p>

      <p class="paragraf-2">Tarih: 16 Haziran 2011</p>

      <p class="paragraf-2">Erdoğan’ın bu son beyanında artık tahmin edersiniz ki, İstanbul ve Rize’deki arsayla tarlanın değeri aynıydı! Bu gidişle aradan 100 yıl geçse de bunların değer kazanacakları yok! Keşke daha önce satsaydı! Neyse canım, bize ne adamın mal varlığından...</p>

      <p class="paragraf-2">Bankadaki mevduatı 3.390.384 TL’ye çıktı.</p>

      <p class="paragraf-2">Ayrıca Türkiye Cumhuriyeti Başbakanı Erdoğan’ın döviz mevduatı arttı; 25.000 euro oldu.</p>

      <p class="paragraf-2">Hesapta bir de nereden geldiği belli olmayan, 199 bin 867 dolar vardı.</p>

      <p class="paragraf-2">Ve borçlu kim ya da kimler ise, hâlâ Erdoğan’a 500.000 lirasını ödememişti! Ayıp yahu! Adamı sessiz gördüler parasını vermiyorlar!</p>

      <p class="paragraf-2">Şaka bir yana...</p>

      <p class="paragraf-2">Hep tekrarlıyorum; Erdoğan, devlete mal beyanı vermeyi hiç önemsemedi; yasalar mecbur kıldığı için evrakları baştan savma doldurup verdi.</p>

      <p class="paragraf-2">Son üç yılda mal beyanında bulunması da bunu teyit ediyor.</p>

      <p class="paragraf-2">Hatırlayınız; Bilkent Oteli’ndeki AKP kuruluş toplantısında medyaya ne diyordu; “Sadece genel başkan değil hepimiz mal beyanında bulunacağız!”</p>

      <p class="paragraf-2">Gördük!</p>

      <p class="paragraf-2">Erdoğan’ın mal varlığı hâlâ konuşuluyor, tartışılıyor...</p>

      <p class="paragraf-2">Üstelik sadece Türkiye’de değil....</p>

      <p class="bos"></p>

      <p class="paragraf-2">Wikileaks belgelerinde gördük. ABD Büyükelçisi Eric Edelman, 30 Aralık 2004’te başkentine şu bilgiyi geçti:</p>

      <p class="paragraf-2">“Görüştüğümüz iki kişi bize Erdoğan’ın İsviçre bankalarında sekiz ayrı hesabının olduğunu söyledi.”</p>

      <p class="paragraf-2">Sonra...</p>

      <p class="paragraf-2">17 Aralık operasyonu yapıldı...</p>

      <p class="paragraf-2">Operasyonun hedefinde Erdoğan vardı...</p>

      <p class="paragraf-2">Gündemde yine Erdoğan’ın paraları vardı.</p>

      <p class="paragraf-2">Birçok şirkete “örtülü ortak” olduğu iddia edildi.</p>

      <p class="paragraf-2">“Erdoğan’ın siyasi geleceğini karartmak isteyenler İstanbul belediye başkanlığı dönemindeki icraatlarını yargıya taşıdı” diyenler; 17 Aralık karşısında da aynı tutumu sürdürdüler.</p>

      <p class="paragraf-2">Hiç demediler ki:</p>

      <p class="paragraf-2">“Reis, camdan evde oturuyorsan, kimsenin evine taş atma!..”</p>

      <p class="paragraf-2">“Reis, neden senin başın hep parasal konularda derde giriyor?..”</p>

      <p class="paragraf-2">Erdoğan ilk taşı Cemaat’in dershanelerini kapatacağını söylemesiyle attı...</p>

      <p class="paragraf-2">Cemaat 17 Aralık ile karşılığını verdi:</p>

      <p class="paragraf-2">Zanlılardan biri Başbakan Erdoğan’ın oğlu Bilal Erdoğan’dı...</p>

      <p class="bos"></p>

      <p class="paragraf-2">Tarih: 17 Aralık 2013</p>

      <p class="paragraf-2">Türkiye o sabah tarihinin en sarsıcı polis operasyonlarından biriyle uyandı.</p>

      <p class="paragraf-2">Özel Yetkili Savcı Celal Kara’nın talimatıyla, İstanbul Emniyet Müdürlüğü Organize Suçlarla Mücadele ve Mali Şube Müdürlüğü ekipleri tarafından gerçekleştirilen operasyonda gözaltına alınanlar arasında kimler yoktu ki:</p>

      <p class="paragraf-2">– İçişleri Bakanı Muammer Güler’in oğlu Barış Güler,</p>

      <p class="paragraf-2">– Ekonomi Bakanı Zafer Çağlayan’ın oğlu Kaan Çağlayan,</p>

      <p class="paragraf-2">– Çevre ve Şehircilik Bakanı Erdoğan Bayraktar’ın oğlu Abdullah Bayraktar,</p>

      <p class="paragraf-2">– Halkbank Genel Müdürü Süleyman Aslan,</p>

      <p class="paragraf-2">– İran ve Türk pasaportu taşıyan işadamı Reza Zarrab,</p>

      <p class="paragraf-2">– AKP Fatih Belediye Başkanı Mustafa Demir,</p>

      <p class="paragraf-2">– İşadamı Ali Ağaoğlu...</p>

      <p class="paragraf-2">Toplam 71 kişiydi.</p>

      <p class="paragraf-2">Soruşturma konusu; rüşvet, görevi kötüye kullanma ve ihalelere fesat karıştırmaydı.</p>

      <p class="paragraf-2">Kilit isim; Reza Zarrab’tı ve geliştirdiği ilişkilerle rüşvet çarkı sayesinde kara para aklama, altın kaçakçılığı gibi birtakım suçlar işlediği öne sürülüyordu.</p>

      <p class="paragraf-2">Yasal gözaltı süresinden sonra savcılık; Kaan Çağlayan, Barış Güler, Abdullah Bayraktar ile Reza Zarrab’ı tutuklanmaları talebiyle mahkemeye sevk etti.</p>

      <p class="paragraf-2">Bakan Bayraktar’ın oğlu Oğuz Bayraktar’ın da aralarında bulunduğu 37 kişi serbest bırakıldı. Serbest bırakılan 37 kişi için adli kontrol istendi ve yurtdışına çıkış yasağı konuldu.</p>

      <p class="paragraf-2">Sanıklardan 24’ü çıkarıldıkları mahkemece tutuklandı. İki bakanın oğlu; Kaan Çağlayan ve Barış Güler, “rüşvet almaya ve vermeye aracılık etmek” suçlarından tutuklanarak Metris Cezaevi’ne götürüldü.</p>

      <p class="paragraf-2">Başbakan Erdoğan başlatılan soruşturmayı; hükümeti ve ekonomiyi zor duruma düşürerek darbe yapmayı amaçlayan “Paralel Yapı” (Cemaat) organizasyonu diye tanımladı.</p>

      <p class="paragraf-2">Erdoğan’a göre 17 Aralık darbe girişimiydi.</p>

      <p class="paragraf-2">Özellikle zamanlama üzerinde duran Erdoğan, gözaltıların yerel seçime az bir zaman kala yapılmasına dikkat çekti. Ayrıca kısa bir süre önce “Paralel Yapı”yla, dershaneler düzenlemesi sebebiyle gerginlik yaşadıklarını, bu operasyonun intikam amaçlı yapıldığını vurguladı.</p>

      <p class="paragraf-2">Erdoğan’ın hedefinde, yargı ile Emniyet’te bulunan Cemaat-çiler vardı. Okyanus Ötesi’nde yaşayan Fethullah Gülen’den gelen talimat üzerine bu soruşturmanın başlatıldığını iddia etti.</p>

      <p class="paragraf-2">Cemaat ise, Erdoğan’ın kendilerini hedef göstermesini eleştirdi. Hükümetin, 17 Aralık Soruşturması sebebiyle bozulan siyasi gücünü korumaya yönelik bir komplo teorisi üretme çabasında olduğunu, soruşturmalarla hiçbir ilgilerinin olmadığını söyledi. Ayrıca Erdoğan’ın operasyondan sonra hızla savcı ve polisleri görevden alması eleştirilerek bu bir “cadı avı” olarak nitelendirildi.</p>

      <p class="paragraf-2">Peki...</p>

      <p class="paragraf-2">Hakikat neydi?</p>

      <p class="bos"></p>

      <p class="paragraf-2">17 Aralık’la ortaya dökülen hırsızlıklardan önce, Cemaat’in bu operasyonlardaki payına dair birkaç cümle yazmak istiyorum.</p>

      <p class="paragraf-2">Önceki sayfalarda MİT Operasyonu’nun perde arkasında olanları ayrıntılı yazdım.</p>

      <p class="paragraf-2">17 Aralık, MİT Operasyonu’ndan sonra oyunun ikinci perdesi değil mi?</p>

      <p class="paragraf-2">Yoksa hata mı yapıyorum. Friedrich En­gels’in sö­zü­nü de­ğiş­ti­re­rek söy­ler­sem: “Ka­pi­ta­list üre­ti­min ge­liş­me­di­ği ül­ke­ler­de ka­ba te­ori­ler üre­ti­lir.” Bundan sonra yazacaklarım kaba bir komplo senaryosu mu?</p>

      <p class="paragraf-2">Okuyup düşününüz...</p>

      <p class="bos"></p>

      <p class="paragraf-2">Tür­ki­ye­’de “ne­de­n” so­ru­su bi­linç­ler­den çı­ka­rıl­dı; sa­de­ce “na­sı­l” ile il­gi­li­ herkes! Asıl so­ru şu ol­ma­lı­dır: 17 Ara­lık Ope­ras­yo­nu “ne­de­n” ol­du?</p>

      <p class="paragraf-2">“AKP-Ce­ma­at kav­ga et­ti; pis­lik­ler or­ta­ya se­ril­di.”</p>

      <p class="paragraf-2">De­ri­ne in­me­yi; mik­ro de­ğil mak­ro bak­ma­yı öne­ri­yo­rum.</p>

      <p class="paragraf-2">Cemaat’in İran düşmanlığını önceki sayfalarda yazdım.</p>

      <p class="paragraf-2">Aynı Cemaatçi yazarların 17 Aralık Operasyonu’nda da karşımıza çıkması tesadüf mü diyeceğiz.</p>

      <p class="paragraf-2">Şu­nu biliyoruz; po­lis ope­ras­yo­na 14 ay ön­ce baş­lı­yor!</p>

      <p class="paragraf-2">Cemaatçi polis yazar Em­re Us­lu 3 Ağus­tos 2013’te “Güler mi? Ağlar mı, Barışır mı... bilmem ne” diye twe­et atı­yor; Ce­ma­at­çi Bü­lent Ke­neş 11 Ma­yıs 2012’de <span class="char-style-override-12">To­da­y’s</span> <span class="char-style-override-12">Za­ma­n</span>’­dan uya­rı­yor: “İ­ran­lı işa­dam­la­rı­na dik­kat!”<span class="dipp" style="font-size:0.82em;"><a class="footnote-link" href="#footnote-225-68" id="footnote-225-68-backlink">68</a></span> Cemaatçi yazarlar bu yazıları kaleme aldığında, ABD’nin İra­n’­a am­bar­gosu dün­ya­nın bir nu­ma­ra­lı gün­dem mad­de­siy­di.</p>

      <p class="paragraf-2">AB ül­ke­le­ri bas­kı­la­ra da­ya­na­mayıp; İra­n’­dan Tem­muz 2012’den itibaren pet­rol ve Ekim 2012’den itibaren de do­ğal­gaz alı­mı­na son ver­diler. Kuş­ku­suz bu­nu da­ya­tan ABD idi.</p>

      <p class="paragraf-2">İran, pet­rol ih­ra­ca­tı­nın dört­te bi­ri­ni AB ül­ke­le­ri­ne ya­pı­yor­du. Ambargoyla pet­rol ih­ra­ca­tı 1986’da­ki Irak Sa­va­şı se­vi­ye­si­ne düş­tü. Yani yüz­de 38 azal­dı.</p>

      <p class="paragraf-2">İra­n’­a kim “can si­mi­di­” ol­du; Tür­ki­ye!</p>

      <p class="paragraf-2">2012’de iki ül­ke ara­sın­da­ki ti­ca­ret “al­tı­n” gi­bi par­la­dı.</p>

      <p class="paragraf-2">Ce­ma­at ya­zar­la­rı ise o sü­reç­te ne­fes al­ma­dan İran düş­man­lı­ğı pom­pa­la­dı.</p>

      <p class="paragraf-2">Ulus­la­ra­ra­sı Pa­ra Fo­nu’nun (IMF), Tür­ki­ye hak­kın­da­ki ra­po­run­da bi­le “al­tı­n” var­dı: “Av­ru­pa­’da­ki son eko­no­mik ya­vaş­la­ma­ya kar­şı­lık Tür­ki­ye ih­ra­cat­çı­la­rı ge­le­nek­sel Av­ru­pa des­ti­nasyon­la­rın­dan, Or­ta­do­ğu ve Ku­zey Af­ri­ka böl­ge­si­ne git­ti. Bu kıs­men 2012’de İra­n’­a al­tın ih­ra­ca­tı ve Or­ta­do­ğu­’nun ça­tış­ma son­ra­sı ye­ni­den in­şa­sı gi­bi ge­çi­ci fak­tör­le­rin ön­cü­lü­ğün­de ol­du.” Bu “al­tın ti­ca­re­ti­ni­n” ra­hat­sız­lık ya­rat­tı­ğı bel­liy­di.</p>

      <p class="paragraf-2">Ce­ma­at’­ten IM­F’­ye; ni­ye İra­n’­ın so­luk al­ma­sı­nı is­te­mi­yor­lar­dı?</p>

      <p class="paragraf-2">So­ru­mu­za ya­nıt bul­ma­lı­yız:</p>

      <p class="paragraf-2">ABD, İra­n’­a ni­ye am­bar­go koy­du ve her­ke­si bu­na ni­ye mec­bur et­ti?</p>

      <p class="paragraf-2">Bu­nun iki ne­de­ni var...</p>

      <p class="bos"></p>

      <p class="paragraf-2">Bi­rin­ci­si...</p>

      <p class="paragraf-2">ABD Ener­ji Ba­kan­lı­ğı­’na bağ­lı Ener­ji En­for­mas­yon İda­re­si (EI­A) ra­por­la­rı­na gö­re; dün­ya pet­rol re­zer­vi­nin yüz­de 56.6’sı ve dün­ya do­ğal­gaz re­zer­vi­nin yüz­de 79’u Or­ta­do­ğu­’da bu­lu­nu­yor. Ka­nıt­lan­mış pet­rol re­zerv­le­rin­de ilk sı­ra­yı 266.7 mil­yar (yüz­de 19.8) va­ril­le Suu­di Ara­bis­tan alır­ken, bu ül­ke­yi 178.1 mil­yar va­ril­le Ka­na­da, 136.2 mil­yar va­ril­le İran, 115 mil­yar va­ril­le Irak ve 104 mil­yar va­ril­le Ku­veyt ta­kip edi­yor.</p>

      <p class="paragraf-2">Do­ğal­gaz re­zerv­le­ri ba­kı­mın­dan ise ilk sı­ra­yı Rus­ya alır­ken, İran ikin­ci, Ka­tar üçün­cü ve Suu­di Ara­bis­tan dör­dün­cü sı­ra­da yer al­ıyor.</p>

      <p class="paragraf-2">Evet, bi­rin­ci ne­den; ener­ji kay­na­ğı­na sa­hip ol­maktı.</p>

      <p class="paragraf-2">Ge­le­lim ikin­ci ne­de­ne...</p>

      <p class="bos"></p>

      <p class="paragraf-2">2030’da en bü­yük ener­ji alı­cı­sı ya­ni dün­ya­nın en faz­la pet­rol tü­ke­ten ül­ke­si sı­ra­la­ma­sın­da ABD gün­lük 18.8 mil­yon va­ril­le yi­ne ilk sı­ra­da ola­cak.</p>

      <p class="paragraf-2">Sıralamada, Çin gün­lük 8.3 mil­yon va­rille ve Ja­pon­ya ise gün­lük 4.4 mil­yon va­ril­le ge­li­yor.</p>

      <p class="paragraf-2"><span>ABD ol­sa­nız, ener­ji­ye bu ka­dar ih­ti­ya­cı­nız var­sa ne ya­par­sı­nız?</span></p>

      <p class="paragraf-2">Ve ay­rı­ca ener­ji­yi çok tü­ke­ten Çin, Hin­dis­tan, Ja­pon­ya gi­bi ge­le­ce­ğin bü­yük eko­no­mi dev­le­ri­ni na­sıl kon­trol al­tın­da tu­tmayı düşünürsünüz? Ener­ji kay­nak­la­rı­nı ele ge­çi­re­rek! Bin­go...</p>

      <p class="paragraf-2">O hal­de Irak iş­ga­li­nin ne­den ol­du­ğu­nu bi­li­yor­su­nuz.</p>

      <p class="paragraf-2">O hal­de Lib­ya iş­ga­li­nin ne­den ol­du­ğu­nu bi­li­yor­su­nuz.</p>

      <p class="paragraf-2">O hal­de İra­n’­ın ne­den iş­gal edil­mek is­ten­di­ği­ni bi­li­yor­su­nuz.</p>

      <p class="paragraf-2">19. yüz­yı­lın si­hir­li söz­cü­ğü “me­de­ni­ye­t” idi. Ba­tı git­ti­ği ül­ke­ye “me­de­ni­ye­t” gö­tü­rü­yor­du!</p>

      <p class="paragraf-2">21. yüz­yı­lın si­hir­li söz­cü­ğü “de­mok­ra­si­” ol­du. Ba­tı, Ira­k’­a, Lib­ya’ya “de­mok­ra­si­” gö­tür­dü; “de­mok­ra­si­”nin he­de­fi İra­n’­dı.</p>

      <p class="paragraf-2">Şim­di...</p>

      <p class="paragraf-2">Bu bil­gi­ler ışı­ğın­da bir da­ha dü­şü­nün; da­ha or­ta­da “al­tın-rüş­ve­t” ope­ras­yo­nu yok­ken Ce­ma­at ka­lem­le­ri ne­den İra­n’­ı he­def tah­ta­sı­na koy­du?</p>

      <p class="paragraf-2">Ya da ters­ten so­ra­yım; İran ne­den ül­ke­si­ne Ce­ma­at okul­la­rı­nı sok­mu­yor?</p>

      <p class="paragraf-2">Uzun yıl­lar Fet­hul­lah Gü­le­n’­in ya­nın­da bu­lun­muş, özel­lik­le Or­ta­ As­ya­’da okul­la­rın açıl­ma­sın­da gö­rev yap­mış Nu­ret­tin Ve­ren ne dedi?</p>

      <p class="paragraf-2">“ABD bu okul­la­rı sa­de­ce is­tih­ba­rat ve ba­rın­ma bağ­la­mın­da des­tek­le­mi­yor. AB­D’­nin esas ama­cı söz ko­nu­su okul­lar sa­ye­sin­de İra­n’­ın As­ya­’da­ki kök­tendin­ci akı­mı­nı en­gel­le­mek ve den­ge­le­mek.”</p>

      <p class="bos"></p>

      <p class="paragraf-2">İra­n’­a gö­re Ce­ma­at, CI­A-MOS­SAD’ın em­rin­de...</p>

      <p class="paragraf-2">Ce­ma­at ka­lem­le­ri­ne gö­reyse, İran yı­kıl­ma­sı ge­re­ken bir düş­man­.</p>

      <p class="paragraf-2">17 Ara­lık Ope­ras­yo­nu­’na Ce­ma­at’­in ne za­man ve ne­den baş­la­dı­ğı bel­li de­ğil mi?</p>

      <p class="paragraf-2">Demek me­se­le salt Ce­ma­at-AKP kav­ga­sı de­ğil­. Ope­ras­yo­nu­n bir baş­ka he­de­fi İra­n.</p>

      <p class="paragraf-2">Soru’suz gazetecilik olmaz...</p>

      <p class="paragraf-2">Bu çerçevede, benim bazı kişilerle ilgili sorularım var...</p>

      <p class="paragraf-2">Örneğin Reza Zarrab?..</p>

      <p class="paragraf-2">Önceki sayfalarda yazdığım verilere eklemede bulunayım:</p>

      <p class="paragraf-2">– Türkiye’nin 2011’de 3.7 milyar dolar olan altın ihracatı, 2012’de 16.3 milyar dolara ulaştı. Böylece İran-Türkiye ticareti yüzde 176 arttı. Türkiye’nin en çok ihracat yaptığı ülke İran oldu.</p>

      <p class="paragraf-2">– Geçen yıl bütçe görüşmelerinde Ekonomi Bakanı Zafer Çağlayan şöyle konuştu: “Altın ihracatının yüzde 60’ını İran’a yaparken, bunun yaklaşık yüzde 30’unu Birleşik Arap Emirlikleri’ne yapıyoruz.”</p>

      <p class="paragraf-2">– Başbakan Yardımcısı Ali Babacan, Türkiye’nin altın ihracatının artmasına açıklık getirdi. “En önemli neden İran” diyen Babacan, “Doğalgazın parasını TL olarak banka hesabına yatırıyoruz. İran döviz olarak kendi ülkesine götüremediği için, altın alıp götürüyor.” Babacan, bu uygulamanın ABD’nin İran’a yönelik yaptırımlarından kaynaklandığını söyledi.</p>

      <p class="paragraf-2">– ABD’nin İran yaptırımlarının uygulanmasını denetlemekle görevli Hazine Bakanlığı Müsteşarı David Cohen, 1 Temmuz 2013’ten itibaren İran’a ait özel ve devlet kuruluşlarına değerli metaller satışının yasaklandığını açıkladı. Cohen ABD Temsilciler Meclisi Dışişleri Komitesi’nde şöyle konuştu: <span class="char-style-override-14">“Altın yasağını ihlal eden herkese karşı yaptırımlarımızı istisnasız uygulayacağımızı hem devletlere hem de özel sektöre açıkça belirttik. (...)</span> <span class="char-style-override-14">Türkiye’den İran’a altın gittiği konusunda hiç kuşku yok.”</span> Washington ardından Türkiye ve Birleşik Arap Emirlikleri’ne, İran’a altın göndermeyi bırakmaları çağrısında bulundu.</p>

      <p class="paragraf-2">– 2013’te Türkiye’nin İran’a altın ihraç edememesi dış gelirlerine darbe vurdu. Altın ihracatı yüzde 62.4 azaldı.</p>

      <p class="paragraf-2">– Ekonomi Bakanı Zafer Çağlayan, 25 Kasım 2013’te şu sözleri etti: “Ambargoların önümüze koyduğu seti kaldıracağız. Türkiye, altın ve kıymetli madenler başta olmak üzere diğer ihraç ürünlerini de İran’a yeniden sevk edebilecek.”</p>

      <p class="paragraf-2">15-16 Ocak 2014’te Başbakan Erdoğan’la birlikte İran’da olacaklarını belirten Çağlayan, “Önümüzdeki 2014’ün altı ayını en iyi şekilde değerlendireceğiz. Bu nedenle İran’a yapacağımız seyahat büyük anlam taşıyor,” dedi.</p>

      <p class="paragraf-2">– İran Dışişleri Bakanı Muhammed Cevad Zarif, 1 Kasım 2013’te Türkiye’ye geldi.</p>

      <p class="paragraf-2">– Kasım sonunda Tahran’da Ekonomik İşbirliği Teşkilatı Dışişleri Bakanları Toplantısı’na katılan Ahmet Davutoğlu şu açıklamayı yaptı: “Temaslarımın son gününde İran Cumhurbaşkanı Sayın Ruhani tarafından kabul edildim. 17 Aralık’ta da kendisinin Türkiye’ye gelmesini bekliyoruz.” Davutoğlu, bunu Twitter’daki İngilizce hesabından da açıkladı.</p>

      <p class="paragraf-2">– Türkiye, 17 Aralık’a polis operasyonuyla uyandı. Ve İran Cumhurbaşkanı Ruhani Konya’ya gelmedi.</p>

      <p class="paragraf-2">Kim geldi?</p>

      <p class="paragraf-2">ABD’nin İran yaptırımlarının uygulanmasını denetlemekle görevli Hazine Bakanlığı Müsteşarı David Cohen! Gezisi Almanya, İngiltere ve İsrail’i de kapsadı.</p>

      <p class="paragraf-2">Peki gelelim Reza Zarrab’a....</p>

      <p class="bos"></p>

      <p class="paragraf-2">Reza Zarrab İran Tebrizli.</p>

      <p class="paragraf-2">Türkiye kamuoyu kendisini “şarkıcı Ebru Gündeş’in kocası” diye tanıdı. 17 Aralık Operasyonu’na kadar Zarrab ile ilgili medyada sadece magazin haberleri vardı.</p>

      <p class="paragraf-2">Oysa ilginç bir portresi var...</p>

      <p class="paragraf-2">İş hayatına Birleşik Arap Emirlikleri’nde, Dubai’de 1996’da başladı.</p>

      <p class="paragraf-2"><span>Al Nafees Exchange ve Al Salam Center Exchange firmalarıyla Dubai’de finans ve para piyasalarında faaliyet gösterdi.</span></p>

      <p class="paragraf-2"><span>2008’de</span> <span>Türkiye’ye geldi.</span></p>

      <p class="paragraf-2">Babası Hüseyin Zarrab ve kardeşi Muhammed ile birlikte İstanbul’da Royal Denizcilik A.Ş.’yi kurdu. Ardından demir çelik ve inşaat sektörüne girdi ve şirketinin adı Royal Denizcilik Endüstriyel Makine Sanayi Ticaret A.Ş. oldu.</p>

      <p class="paragraf-2">27 Ekim 2011 tarihli Ticaret Sicili Gazetesi’ne göre, altın işlerini de yapmak için ismine bir ek yaptı. Şirketin yeni ismi bu tarihten itibaren “Royal Denizcilik Endüstriyel Makine ve Kıymetli Madenler Sanayi Ticaret A.Ş.” olarak değiştirildi.</p>

      <p class="paragraf-2">Bu tarih, Türkiye’nin İran ve Birleşik Arap Emirlikleri’ne altın ihracatında patlama yaptığı yıl.</p>

      <p class="paragraf-2">Bugün Royal Holding bünyesinde sekiz şirket var.</p>

      <p class="paragraf-2">Bunlardan biri, “Safir Altın...”</p>

      <p class="paragraf-2">Şirketin faaliyet raporundan okuyalım:</p>

      <p class="paragraf-2">“2012 yılında altın ve kıymetli madenler ithalat ve ihracatı yapmak üzere kurulan Safir Altın Ticaret Limited Şirketi, 2012 yılında Türkiye’nin gerçekleştirdiği 12 milyar dolarlık altın ihracatının %46’sını gerçekleştirdi.”</p>

      <p class="paragraf-2">Royal Holding’in yönetim kurulu başkanı bu genç adam yapıyor tüm bunları!</p>

      <p class="paragraf-2">Artık sormak durumundayım; Zarrab, İran istihbaratının elemanı olabilir mi?</p>

      <p class="bos"></p>

      <p class="paragraf-2">Türkiye, doğalgaz ihtiyacının yüzde 20’sini İran’dan karşılıyor. Bunun ödemesini altınla yapıyor. Nasıl mı?</p>

      <p class="paragraf-2">İran’da devletin imtiyaz (özel hak) tanıdığı işadamları var. Anlaşılan o ki Reza Zarrab bunlardan biri. İran devleti, dış ticaret yapan bu imtiyazlı isimlere düşük kurdan döviz sağlıyor.<br />
      “Dolar” ABD’nin sıkı kontrolünde olduğu için işlemler “euro” olarak yapılıyor. Elindeki “tümeni” (İran para birimi) veren imtiyazlı işadamı, parasını dönemin kuruna göre örneğin, 2.100 tümen karşılığı bir euro olarak dövize çeviriyor. Başka bir İranlı bu işlemi daha yüksek bir kur olan 2.250 tümenden yapabiliyor.</p>

      <p class="paragraf-2">İmtiyazlı işadamı İran’da euroya çevirdiği parayı Türkiye’ye getiriyor ve altın alıyor.</p>

      <p class="paragraf-2">Satın aldığı altınları fiziki olarak İran’a ihraç eden bu imtiyazlı işadamı ülkesinde bunu yüksek kurdan elinden çıkarıyor ve aradaki kur farkından büyük kâr elde ediyor.</p>

      <p class="paragraf-2">Birleşik Arap Emirlikleri gibi ülkeler de bu örtülü ticarette kullanılıyor.</p>

      <p class="paragraf-2">Reza Zarrab’ın yaptığı bu.</p>

      <p class="paragraf-2">Türkiye’ye bu yolla getirilen paranın 87 milyar euro olduğu söyleniyor. Bu para Türkiye cari işlemler açığının kapatılmasına yarıyor.</p>

      <p class="paragraf-2">Gelelim finale...</p>

      <p class="bos"></p>

      <p class="paragraf-2">Washington’ın en güçlü lobi örgütlerinden İsrail yanlısı AIPAC bu nisan ayında bir imza kampanyası başlattı. 47 ABD milletvekili destek verdi. Mektup ABD Başkanı’na ve Dışişleri Bakanı’na gönderildi. Dediler ki: “İran’a altın transferinde aktif olan Halkbank’ın kara listeye alınmasını bekliyoruz.”</p>

      <p class="paragraf-2">Sonra...</p>

      <p class="paragraf-2">Yukarıda adları geçen herkes 17 Aralık Operasyonu’nun hedefi oldu. “Onlar suçsuz, uluslararası komplonun kurbanı oldular” diyecek değilim.</p>

      <p class="paragraf-2">Kuşkusuz gerçeği tarih ortaya çıkaracak; operasyon bana biraz “Susurluk Çetesi”ni anımsattı. “Vatan-millet” deyip mücadele edenler zamanla sadece ceplerini düşünüyor!</p>

      <p class="paragraf-2">Konuyu dağıtmayayım; İran’sız 17 Aralık değerlendirilemez...</p>

      <p class="paragraf-2">Peki, amaç sadece İran-Türkiye ticaretini engellemek mi?</p>

      <p class="paragraf-2">Ya da söyle sorayım:</p>

      <p class="paragraf-2">Erdoğan tehlikenin farkında mı?</p>

      <p class="bos"></p>

      <p class="paragraf-2">Reza Zarrab tahliye edilince, ilk tepkim şu oldu; “Hangi mahkeme bıraktı?”</p>

      <p class="paragraf-2">“Acaba” dedim, “Cemaat kontrolündeki bir mahkeme AKP’ye ‘gol atmak’ için mi bu tahliye kararını verdi!”</p>

      <p class="paragraf-2">Hayır öyle değilmiş; İstanbul 3. Sulh Ceza Mahkemesi’nin asıl hâkimi Metin Çelik’in izinli olması nedeniyle tahliye kararını geçici olarak görevlendirilen hâkim İslam Çiçek bir saatte vermiş.</p>

      <p class="paragraf-2">Safı bol ülkeyiz!</p>

      <p class="paragraf-2">Ben hep başka açıdan bakıyorum; Reza Zarrab’ı Türkiye’nin iç meselesi/sorunu olarak görmüyorum.</p>

      <p class="paragraf-2">Hatırlayınız: Reza Zarrab Türkiye’de hapse atıldı ve ardından “patronu” olduğu iddia edilen Babek Zencani de İran’da tutuklandı.</p>

      <p class="paragraf-2">Zencani sıradan bir işadamı değildi; o da Zarrab gibi gençti; İranlıydı aynı işi yapıyordu ve milyar dolarlara hükmediyordu.</p>

      <p class="paragraf-2">Zarrab ve Zencani’nin para kaynağı aynıydı.</p>

      <p class="paragraf-2">İran’ın ambargoyu delmek için imtiyazlar sağladığı işadamlarındandı Zarrab ve Zencani.</p>

      <p class="paragraf-2">Zarrab Türkiye’de tutuklandı.</p>

      <p class="paragraf-2">Zencani İran’da tutuklandı.</p>

      <p class="paragraf-2">17 Aralık Operasyonu’nu Cemaatçi polis ve savcıların yaptığı artık sır değil.</p>

      <p class="paragraf-2">İran’daki operasyonu da Cemaat yapmadı herhalde! Zarrab hadisesi Türkiye’de patlak verince İran, Obama’yla iyi yönde seyreden ilişkilerinin bozulmaması için, “Bakın ambargoyu delmek için bizden habersiz iş yapan Zencani’yi hapse atıyoruz” mesajını verdi. Tehlikeyi savuşturdu.</p>

      <p class="paragraf-2">Kaç bin yıllık Pers dış politikası böyle yapıyor.</p>

      <p class="paragraf-2">“Monşerler” diye bilgili-tecrübeli Türk diplomatları devre dışı bırakıp, dış politikayı tamamen yandaşlara bırakan AKP, ABD’nin hedefindeki İranlı Zarrab’ı hapisten çıkarıyor!</p>

      <p class="paragraf-2">Yazdım, ABD raporlarından örnekler verdim; Türkiye’nin İran ambargosunu delme girişimleri sert tepkilerle karşılanıyor.</p>

      <p class="paragraf-2">İşte bu nedenle, Zarrab tahliyesi Türkiye’nin başını dış dünyada çok ağrıtacak. Artık gelinen nokta şudur; Zarrab’ın suç ortağı kişiler değil Türk Devleti’dir!</p>

      <p class="paragraf-2">İşte bu nedenle, “tahliye kararı Cemaat’in Erdoğan’a golü” diye düşünmüştüm.</p>

      <p class="paragraf-2">Ne gezer! Erdoğan siyasi hayatını bitirmek için kimseye ihtiyaç duymuyor. Medyaya baskı yapıyor; yayın yasakları, gizlilik kararları aldırıyor.</p>

      <p class="paragraf-2">Rezilliği dünya duysun-görsün; yeter ki Erdoğan’ın seçmeni duymasın! Türkiye’nin geldiği yer bu çukurdur.</p>

      <p class="paragraf-2">Yabancı gazeteler rezilliğimizi sayfalarında çarşaf çarşaf yayınlıyor.</p>

      <p class="paragraf-2">Reza Zarrab başbakana söz vermiş, dört milyar dolar hedefine ulaşmak istiyor! Kanunsuz olduğunu biliyor. Halkbank Genel Müdürü Süleyman Aslan ve Zafer Çağlayan’a dert yanıyor; “Çok baskı var” diyor. Bakan Zafer Çağlayan “Başbakanın talimatı o yönde” diyor.</p>

      <p class="paragraf-2">Bir diğer Bakan Egemen Bağış “sekreterlik” yapıyor; “Beyefendi” ile görüşme ayarlıyor. Konu ne mi; Cemaat’in <span class="char-style-override-12">Bugün</span> gazetesi Reza Zarrab’la röportaj yapmak istiyor; “aman haber çıkmasın” diye konu bir ülkenin başbakanına kadar gidiyor!</p>

      <p class="paragraf-2">Yazıyorum, 17 Aralık’tan önce Cemaat bu işi tüm ayrıntılarıyla biliyordu. Operasyondan sonra <span class="char-style-override-12">Bugün</span> gazetesi Ankara Temsilcisi Âdem Yavuz Arslan niye ABD’ye kaçsın?</p>

      <p class="paragraf-2">Bu bakanların hiç mi akıllarına gelmiyor; Reza Zarrab gibi milyar dolarlarla oynayan birinin babasına İtalya niye vize vermiyor? Bakan Bağış bunun üzerine hiç düşünmeden torpil arıyor! Yetmiyor iki bakan da vatandaşlık için destek atıyor!</p>

      <p class="paragraf-2">Tüm bunları Cemaat bilsin.</p>

      <p class="paragraf-2">Avrupa bilsin. ABD bilsin.</p>

      <p class="paragraf-2">Sadece biz bilmeyelim; yazmayalım.</p>

      <p class="paragraf-2">Türkiye’nin başı fena halde dertte...</p>

      <p class="paragraf-2">İşte bir İmam Hatipli daha...</p>

      <p class="paragraf-2"><span>Sosyete kadınlarıyla magazin sayfalarına düşen bir İlahiyatçı...</span></p>

      <p class="paragraf-2">Adı: Sıtkı Ayan</p>

      <p class="paragraf-2">Sivas’ın Gölova (Ağvanıs)-Karayakup Köyü’nden.</p>

      <p class="paragraf-2">Bahattin-Arife oğlu.</p>

      <p class="paragraf-2">Arife Hanım’ın ilk eşinden ağabeyleri Hüseyin Akpınar ve Murat Akpınar. Bahattin Bey’in ilk eşinden ağabeyleri Remzi ve Kemal Ayan.</p>

      <p class="paragraf-2">Toprakları baraj kamulaştırmasına gidince İstanbul’a göçtüler.</p>

      <p class="paragraf-2">Sıtkı Ayan, 1984-87 yılları arasında İstanbul İmam Hatip Lisesi’nde okudu. Ardından Ankara Üniversitesi İlahiyat Fakültesi’ni bitirdi ve 1998’de İstanbul’a döndü.</p>

      <p class="paragraf-2">İlahiyatçıydı ama petrol-elektrik işi yaptı.</p>

      <p class="paragraf-2">Sahibi olduğu Som Petrol’ün merkezi Londra’da.</p>

      <p class="paragraf-2">Şirket bilançosunun büyüklüğüyse milyar dolarlarla ifade ediliyor.</p>

      <p class="paragraf-2">Wikileaks belgelerinde Sıtkı Ayan adı var: Şubat 2009 tarihli, ABD Ankara Büyükelçiliği’nden gönderilen kriptoya göre; “Türkiye Başbakanı yakınlarına İran’da enerji alanında projeler ayarlıyor.”</p>

      <p class="paragraf-2">Sıtkı Ayan, İran için çok önemli bir isim.</p>

      <p class="paragraf-2">Örneğin sahibi olduğu Gent Elektrik İran’dan Türkiye’ye elektrik getiriyor. Örneğin sahibi olduğu Turang Transit Taşımacılık A.Ş. İran ve Türkmen doğalgazını Avrupa’ya taşımak için 1728 km uzunluğunda boru hattı inşa ediyor.</p>

      <p class="paragraf-2">Bu iş için AKP Hükümeti’nin onayıyla devletten 11,5 milyar lira teşvik aldı. (Tarihi 16.12.2013 olan belge, “Gümrük Vergisi Muafiyeti, Vergi İndirimi Oranı, Sigorta Primi İşveren Hissesi Desteği” gibi destekleri de kapsıyor.)</p>

      <p class="paragraf-2">17 Aralık sürecinde, Erdoğan ile oğlu Bilal’in telefonda, Sıtkı Ayan hakkında konuşmaları sızdırıldı. Youtube’a yüklenen kayıtta; iddiaya göre Erdoğan ile oğlu Bilal arasındaki görüşmenin konusu; “Sıtkı Ayan” adlı işadamının 10 milyon dolar rüşvet vermesi! Kayıttaki babanın oğluna, “Parayı kesinlikle alma; ne söz verdiyse onu getirecekse getirsin, getirmeyecekse gerek yok. Bunlar ne zannediyorlar bu işi ya” dediği iddia edildi. Yayın yasağı var, giremiyoruz ayrıntılarına.</p>

      <p class="paragraf-2">Tüm operasyondan ortaya çıkan şu:</p>

      <p class="paragraf-2">Yine İran...</p>

      <p class="paragraf-2">Yine ticaret...</p>

      <p class="paragraf-2">Yine bir Cemaat sızdırması...</p>

      <p class="paragraf-2">Bunlar tesadüf mü?</p>

      <p class="paragraf-2">Bakınız: Cumhuriyetçilerin 2016’da başkan adayı olacağı iddia edilen New Jersey Valisi Chris Christie’nin, İran ve Sudan ticareti nedeniyle Sıtkı Ayan’ı eyaletinde kara listeye aldığını anımsatayım.</p>

      <p class="paragraf-2">Erdoğan tehlikenin farkında mı?</p>

      <p class="paragraf-2">Anlamıyor...</p>

      <p class="paragraf-2">Meseleyi iç sorun olarak görüyor!..</p>

      <p class="paragraf-2">Sandığın kendini kurtaracağını sanıyor!..</p>

      <p class="paragraf-2">Erdoğan değerlendiremeyebilir.</p>

      <p class="paragraf-2">Ama biz...</p>

      <p class="paragraf-2">Cemaat-Erdoğan arasındaki pis savaşa farklı açılardan bakmak zorundayız. Evet, bu kirli kavga salt Türkiye’nin iç meselesi değildir. Oyun/tezgâh büyüktür.</p>

      <p class="paragraf-2">Kalbinizle değil aklınızla görmek zorundasınız.</p>

      <p class="paragraf-2">Son yıllarda ısrarla bir tehlike konusunda herkesi uyarıyorum.</p>

      <p class="paragraf-2">Bu tehlikenin; ideolojik, siyasal ve ahlaki değerlerimizle münasebeti var.</p>

      <p class="paragraf-2">Bu tehlikeli şeytan, sinsice sızdığı devlet gücüyle; her şeyi dizayn etmek istiyor.</p>

      <p class="paragraf-2">Örneğin seçim mi var, seks kasetleri ortaya çıkarıyor!</p>

      <p class="paragraf-2">Örneğin hükümet istediğini yapmıyor mu, yolsuzluk dosyası ortaya çıkarıyor.</p>

      <p class="paragraf-2">Ve komplolarla/yalanlarla insanların/kurumların/ yayın organlarının hayatını yok ediyor.</p>

      <p class="paragraf-2">Kontrol edilemeyen/denetlenemeyen illegal bir siyasal güçle karşı karşıyayız.</p>

      <p class="paragraf-2">Bu güç legal siyasetin gölgesi...</p>

      <p class="paragraf-2">Yara derinde.</p>

      <p class="paragraf-2">Bunu ciddi anlamda tartışmalıyız; günlük siyasete, kuru gürültüye mahkûm edemeyiz. Yoksa herkes bunun altında kalır.</p>

      <p class="paragraf-2">Bakınız...</p>

      <p class="paragraf-2">Cemaat; 17 Aralık Operasyonu’yla örtülü para trafiğini, rüşvetleri ortaya çıkardı. Sonra bunları sosyal medyaya servis etti.</p>

      <p class="paragraf-2">Cemaat; Erdoğan ve Erdoğan’a yakın işadamlarının telefonlarını dinledi. Sonra bunları sosyal medyaya servis etti.</p>

      <p class="paragraf-2">Cemaat; El Kadı gibi “küresel teröre destek veren” işadamlarının Erdoğan’la ya da Bilal Erdoğan’la fotoğraflarını çekti. Sonra bunları sosyal medyaya servis etti.</p>

      <p class="paragraf-2">Cemaat; Hatay’da, Adana’da MİT’e ait TIR’lara operasyon yaptı. İHH bürolarına baskın düzenledi. Sonra bunları sosyal medyaya servis etti.</p>

      <p class="paragraf-2">2014 başında yaşanan örneklerin sayısını artırabiliriz.</p>

      <p class="paragraf-2">Cemaat; Türkiye’nin başını derde sokacak bu illegal faaliyetleri neden yapıyor/yaptırıyor?</p>

      <p class="paragraf-2">Ortaya serilen doğru-gerçek bile olsa bu sorunun peşinden gitmeliyiz.</p>

      <p class="paragraf-2">Yeri geldi, yazmalıyım...</p>

      <p class="bos"></p>

      <p class="paragraf-2">M. Fatih Saraç; namı diğer “Alo Fatih”!..</p>

      <p class="paragraf-2">Erdoğan ile yaptıkları telefon tapeleri sosyal medyaya sızdırılınca birden aklıma geldi:</p>

      <p class="paragraf-2">Ben bu “Alo Fatih”i bir yerden hatırlıyorum!</p>

      <p class="paragraf-2">Yine bir telefon görüşmesinden!</p>

      <p class="paragraf-2">Telefonun ucunda yine Erdoğan vardı; “Üçe kapatın” diyordu!</p>

      <p class="paragraf-2">Evet evet hatırladım...</p>

      <p class="paragraf-2">Tarih: 18 Ekim 2009</p>

      <p class="paragraf-2">Erdoğan’ın bu telefon kayıtları Ulusal Kanal ve <span class="char-style-override-12">Aydınlık</span>’ta yayınlandı.</p>

      <p class="paragraf-2">Hemen aynı günün akşamı...</p>

      <p class="paragraf-2">Saat 18.00 suları...</p>

      <p class="paragraf-2">İstanbul Emniyet Müdürlüğü’ne “ihbar” geldi. (Ergenekon soruşturma sürecini takip edenler, bu tür ihbarların Cemaatçi polislerin tezgâhı olduğunu artık biliyor.)</p>

      <p class="paragraf-2">Sahte isim “Rıza Yıldırım”, elektronik postayla gönderdiği ihbarında; “Erdoğan’a ve AKP’lilere ait çok sayıda telefon kaydının <span class="char-style-override-12">Aydınlık</span>’ta olduğunu” yazmıştı.</p>

      <p class="paragraf-2">Polis günlerden pazar olmasına rağmen hemen savcılığa gitti; arama ve gözaltı izni aldı; “ışık hızıyla” <span class="char-style-override-12">Aydınlık</span> ve Ulusal Kanal’ı bastı.</p>

      <p class="paragraf-2">Yayınlananlar dışında telefon kaydı yoktu.</p>

      <p class="paragraf-2"><span class="char-style-override-12">Aydınlık</span> Genel Yayın Yönetmeni Deniz Yıldırım ve Ulusal Kanal İstihbarat Şefi Ufuk Akkaya gözaltına alındı; tutuklandı.</p>

      <p class="paragraf-2">Telefon kayıtlarını yayınladığı için gazeteci Deniz Yıldırım beş yıl Silivri Cezaevi’nde kaldı.</p>

      <p class="paragraf-2">Gelelim...</p>

      <p class="paragraf-2">“Alo Fatih”in bu ilk telefon vukuatına...</p>

      <p class="paragraf-2">Erdoğan’ın X şahısla yaptığı telefon görüşmesine bakalım:</p>

      <p class="paragraf-2">X: Aleyküm selam...</p>

      <p class="paragraf-2">Erdoğan: Şimdi bu... Fatih Bey senle irtibat kuracak veya aradı mı bilmiyorum.</p>

      <p class="paragraf-2">X: Görüşecek evet. Şey de aradı... Zapsu da aradı biraz evvel.</p>

      <p class="paragraf-2">Erdoğan: Ha.. N’yaptınız?</p>

      <p class="paragraf-2">X: Bir şey söylemediler ama, fiyat olarak şey olarak sizle görüşmüşler.</p>

      <p class="paragraf-2">Erdoğan: Evet.</p>

      <p class="paragraf-2">X: Bana bir şey söylemediler.</p>

      <p class="paragraf-2">Erdoğan: İşte şey olarak...</p>

      <p class="paragraf-2">X: Ben o akşam, geçen akşam sana söylediğim şekilde ben onlara da söylemiştim zaten.</p>

      <p class="paragraf-2">Erdoğan: Ama onlar işte...</p>

      <p class="paragraf-2">X: Dört ya da üç buçuğa</p>

      <p class="paragraf-2">Erdoğan: Nasıl?</p>

      <p class="paragraf-2">X: Dört-üç buçuğa doğru düşün demiştim.</p>

      <p class="paragraf-2">Erdoğan: İşte onlar en son üç vermişler.</p>

      <p class="paragraf-2">X: Ne yapalım kapatalım mı?</p>

      <p class="paragraf-2">Erdoğan: Yani onların yaptığı şey de, bence kapatalım yani. Şey olarak da onlar da bi şey yapmışlar, değerlendirme. Yani şu anda o isabetlidir diyorlar. (...)</p>

      <p class="paragraf-2">Telefon böyle sürüyor...</p>

      <p class="paragraf-2">Bu kayıt, 9 Aralık 2010 günü Ergenekon davasının 169. duruşmasında dinlenildi.</p>

      <p class="paragraf-2">Devam edelim...</p>

      <p class="paragraf-2">Telefondaki “Fatih bey”; M. Fatih Saraç’tı.</p>

      <p class="paragraf-2">“Zapsu” ise, Cüneyd Zapsu.</p>

      <p class="paragraf-2">Peki pazarlık konusu neydi?</p>

      <p class="paragraf-2">Telefon kayıtlarından ortaya çıkıyor.</p>

      <p class="paragraf-2">Fatih Saraç ile Cüneyd Zapsu telefon görüşmesinde konuşuyor:</p>

      <p class="paragraf-2">FS: Cüneyd abi Genelkurmay Başkanı’nın (Hilmi Özkök -sy) konuşması çok güzeldi ya. Bak bugün Oktay Ekşi’nin yazısını oku abi.</p>

      <p class="paragraf-2">CZ: He!</p>

      <p class="paragraf-2">FS: Oktay Ekşi rezil bi yazı yazmış.</p>

      <p class="paragraf-2">(...)</p>

      <p class="paragraf-2">CZ: Şimdi Sayın abim yarın sabaha karşı geliyor...</p>

      <p class="paragraf-2">FS: Ölmüş bugün yarın ölmüş vaziyette...</p>

      <p class="paragraf-2">CZ: Cuma günü de cuma, cumartesi, pazar normal Antalya’da, fakat cumartesi dediğin gibi belki MÜSİAD’a falan İstanbul’a gelecek, ben yarın öğrenecem ayrıntısını...</p>

      <p class="paragraf-2">FS: Tamam abi. Eee, ya uyarız onun programına uyarız ya (...)</p>

      <p class="paragraf-2">“Sayın Abim”; Başbakan Erdoğan’dı. Japonya gezisinden dönmesi, Antalya kampına katılması ve Oktay Ekşi’nin makalesinin tarihi, 14 Nisan 2004 gününe işaret ediyor.</p>

      <p class="paragraf-2">Fatih Saraç ve Cüneyd Zapsu o günlerde Erdoğan ile ne konuşacaktı?</p>

      <p class="paragraf-2">Tarihe baktığınız zaman, o günlerde BİM’in el değiştirdiğini görüyoruz:</p>

      <p class="paragraf-2">Satıcı: Cüneyd Zapsu.</p>

      <p class="paragraf-2">Alıcı: Suudi işadamı El Kadı ile ortak M. Fatih Saraç!</p>

      <p class="paragraf-2">Başbakan Erdoğan ise aracı!</p>

      <p class="paragraf-2">İyi de; “niye”? Koskoca bir Başbakan bu pazarlıkların içine niye girer? Komisyon mu alıyor? Yoksa şirketin gizli ortağı mı?</p>

      <p class="paragraf-2">Ama...</p>

      <p class="paragraf-2">Burada vurgulamak istediğim, Erdoğan’ın (X kişiye, muhtemelen M. Latif Topbaş’a) “üçe kapatın” sözü değil.</p>

      <p class="paragraf-2">Kafamda başka sorular var...</p>

      <p class="paragraf-2">İlk sorum şu:</p>

      <p class="paragraf-2">Birileri, M. Fatih Saraç’ı 2004’te de dinledi.</p>

      <p class="paragraf-2">O telefon kayıtları basında yer aldı; mahkeme tutanaklarına geçti.</p>

      <p class="paragraf-2">Peki...</p>

      <p class="paragraf-2">Fatih Saraç dinlendiğini bile bile, gizlisiz saklısız konuşmaya nasıl devam etti ve neden önlem almadı?</p>

      <p class="paragraf-2">Gelelim ikinci soruma:</p>

      <p class="paragraf-2"><span class="char-style-override-12">Aydınlık</span> ve Ulusal Kanal iyi bir gazetecilik yaparak, kamu yararı gereği Erdoğan’ın telefon kayıtlarını yayınladı.</p>

      <p class="paragraf-2">Bu haklılık payı şu soruyu sormamıza engel değil...</p>

      <p class="paragraf-2">2009 yılındaki bu telefon görüşmelerini kim, neden sızdırdı?</p>

      <p class="paragraf-2">Son günlerdeki telefon sızdırmalarından anlıyoruz ki, “Alo Fatih”i dinleyenler Cemaat’in istihbaratçı polisleri!</p>

      <p class="paragraf-2">Beş yıl önceki telefonları Cemaatçi polisler dinleyip, Cemaatçi polisler mi sızdırdı?</p>

      <p class="paragraf-2">Bu soruyu sormamın nedeni var:</p>

      <p class="paragraf-2">2009; Ergenekon’da kırılma yılıydı: Polislerin, “Ergenekon örgütü üyesi” diye kanser hastası Prof. Dr. Türkân Saylan’ın evine girmesi; Prof. Dr. Mehmet Haberal gibi tanınmış doktorların, akademisyenlerin, rektörlerin tutuklanması kamuoyunda büyük endişe yaratmıştı.</p>

      <p class="paragraf-2">O dönem Erdoğan bu tepkilerden ne derece etkilendi? Polislere “ne yapıyorsunuz siz” diye kızdı mı?</p>

      <p class="paragraf-2">Ve ayrıca:</p>

      <p class="paragraf-2">O telefon kayıtlarının yayınlanmasından üç ay sonra; <span class="char-style-override-12">Taraf</span> gazetesi 20 Ocak 2010’da “Askerler camileri bombalayacaktı” manşetini attı.</p>

      <p class="paragraf-2">Ve askerlere yönelik Balyoz operasyonu başladı.</p>

      <p class="paragraf-2">Bir ek daha yapalım:</p>

      <p class="paragraf-2">Silivri’deki mahkemenin, Erdoğan’ın telefon kayıtlarının dinlenilmesine izin verip kayıtlara geçirtmesi de, bu duruşmalarda pek rastlanan durum değil.</p>

      <p class="paragraf-2">Yani demem o ki:</p>

      <p class="paragraf-2">Cemaatçi polislerin, o dönemde bu telefon kayıtlarını sızdırmalarının nedeni; “Sayın Erdoğan! Bakın darbeciler sizin telefonlarınızı dinlemişler, yayınlıyorlar” diyerek Başbakan Erdoğan’ı Ergenekon-Balyoz operasyonlarına ikna etmek miydi? Cemaat’in elinde oyuncak olduklarını o günlerde daha bilmiyorlardı! Şimdi kavgalılar. Peki...</p>

      <p class="paragraf-2">Şunu sormamız gerekmiyor mu:</p>

      <p class="paragraf-2">Cemaat’in hedefindeki M. Fatih Saraç kim?</p>

      <p class="paragraf-2">Başbakan Erdoğan telefonla arayıp, Habertürk ekranındaki alt yazıyı ona kaldırtıyor. Bilal Erdoğan seçim anketlerinde oynama yapmasını ona söylüyor.</p>

      <p class="paragraf-2">Sahiden kim bu Saraç?</p>

      <p class="paragraf-2">Ve en önemlisi; El Kaide’nin finansörü olarak bilinen Suudi Arabistanlı Yasin El Kadı’nın nasıl ortağı oldu? “Ulema olarak yetişsin” diye Suudi Arabistan’a gönderilen M. Fatih Saraç bu girift ilişkilerin içine nasıl girdi?</p>

      <p class="paragraf-2">Ve şu konunun altını ısrarla çiziyorum:</p>

      <p class="paragraf-2">Erdoğanlar başlarında büyük bir bela olduğunu sahiden anlamıyor mu?</p>

      <p class="paragraf-2">Sadece Erdoğan’dan değil, AKP’den bahsediyorum! Top-başlardan, Saraçlardan bahsediyorum!</p>

      <p class="paragraf-2">Türkiye’nin, İran’a “altın ihracatını” yasaklatan ABD Hazine Bakanlığı terör ve finansal istihbarattan sorumlu müsteşarı David S. Cohen; Türkiye üzerinden El Kaide’ye para gittiğini söyledi.</p>

      <p class="paragraf-2">ABD’li Cohen’in açıklama zamanlaması manidar; 17 Aralık Operasyonu’ndan sonra!..</p>

      <p class="paragraf-2">El Kaide’nin üç numaralı ismi Şeyh Halid Muhammed’in Guantanamo’daki sorgusundan sonra FBI, hazırladığı raporda benzer iddiayı gündeme getirip; şirket, vakıf, banka ve kişi isimleri vermişti.</p>

      <p class="paragraf-2">Özellikle ABD Illinois’deki İslami vakıflara Al Baraka Türk Fatih şubesi 41308 no’lu hesabından paralar gidip geliyordu.</p>

      <p class="paragraf-2">BM Güvenlik Konseyi’ne de sunulan FBI Raporu’ndan sonra, El Kaide denince, Türkiye’de tek isim akla gelmeye başladı:</p>

      <p class="paragraf-2">Suudi Arabistanlı işadamı Yasin El Kadı!</p>

      <p class="paragraf-2">17 Aralık Operasyonu’yla Yasin El Kadı adı yine gündemde. Bu nedenle, “Cohen’in açıklama zamanlaması manidar” diyorum.</p>

      <p class="paragraf-2">Sahiden kavrayamıyorlar: Ilımlı İslam bitti...</p>

      <p class="paragraf-2">Dün ABD, El Kaideler, Yasin El Kadılar ile işbirliği içindeydi.</p>

      <p class="paragraf-2">Yasin El Kadı, Ilımlı İslam’ın “Soros”u idi!</p>

      <p class="paragraf-2">Şirketler, vakıflar aracılığıyla finans organizasyonları yapıyordu. Bosna’dan Çeçenistan’a savaşmaya giden mücahitlerin finansörüydü.</p>

      <p class="paragraf-2">Birleşmiş Milletler, El Kadı’yı terörist ilan ettiğinde Erdoğan ne diyordu: “Kendisine kefilim, babam gibi güvenirim. Ona kendime inandığım gibi inanıyorum.”</p>

      <p class="paragraf-2">El Kadı’yı eleştiren muhalefete ne diyordu: “Onları hoplatacağım.”</p>

      <p class="paragraf-2">Soru hep soruldu. Yanıtı aynı oldu: “Tayyip Erdoğan’ın ağzından çıkan laf bir kere çıkar; ikinci defa çıkmaz. Yasin El Kadı teröre destek veren bir zanlı değildir.”</p>

      <p class="paragraf-2">Erdoğan anlamıyor; o dönem bitti. Görmüyor...</p>

      <p class="paragraf-2">Bugün...</p>

      <p class="paragraf-2">BİM, AK Gıda, Nimet Gıda, Ahsen Plastik, Bahar Su gibi şirketlerde El Kadı’nın ortakları arasında bulunan, Türkiye’nin en zengin ailelerinden Topbaşlara polis/Cemaat operasyon yapıyor.</p>

      <p class="paragraf-2">Bugün...</p>

      <p class="paragraf-2">Türkiye’de en etkili Nakşibendi hocalarda<a id="x.18112"></a>n M. Emin Saraç’ın oğlu M. Fatih Saraç hedefte!</p>

      <p class="paragraf-2">M. Fatih Saraç, artık ortaya serilen telefon kayıtlarıyla tanınır oldu. Telefon kayıtlarından anladık ki Turgay Ciner medyasını o yönetiyor.</p>

      <p class="paragraf-2">M. Fatih Saraç, Ciner’in CEO’su mu yoksa –Yasin El Kadı adına– üstü örtülü ortağı mı?</p>

      <p class="bos"></p>

      <p class="paragraf-2">Dönüp bakıyoruz karşımıza hep aynı adamlar çıkıyor...</p>

      <p class="paragraf-2">Yine Fatih Saraç...</p>

      <p class="paragraf-2">Yine El Kadı...</p>

      <p class="paragraf-2">Kimin eli kimin cebinde?</p>

      <p class="paragraf-2">Saraç ile El Kadı arasındaki ilişkiyi anlamak için Türkiye’deki “Yasin El Kadı Holding”e bakmak lazım:</p>

      <p class="paragraf-2">YILDIZ Deri Mamulleri San. Tic. A.Ş.; HANEDANLAR Giyim San. Ve Tic. A.Ş; SAĞLAM İnşaat Sanayi ve Ticaret Ltd. Şti.; CARAVAN Dış Ticaret ve İnşaat Ltd. Şti.; BİM Birleşik Mağazalar A.Ş.; AK Gıda Sanayi ve Ticaret A.Ş.; NİMET Gıda Sanayi ve Ticaret A.Ş.; AHSEN Plastik Kâğıtçılık ve Temizlik Ürünleri A.Ş. (Daha sonra unvanı; AHSEN Kimya A.Ş. olarak değiştirildi.); ELLA Film Sanayi ve Ticaret Ltd.; ECMEL Tekstil Sanayi ve Ticaret Ltd. Şti. (Daha sonra unvanı; PLAS Plastik ve Ambalaj Ltd. olarak değiştirildi.); BAHAR Su Sanayi ve Ticaret A.Ş....</p>

      <p class="paragraf-2">12 şirketin onunda Yasin El Kadı ile M. Fatih Saraç ortaktı. FBI Raporu’ndan sonra 2002’de BM, Türkiye’den Yasin El Kadı’nın mallarına el koymasını istedi. (Ülker Grubu hemen, El Kadı ve Saraç ile ortaklığına son verdi.)</p>

      <p class="paragraf-2">M. Fatih Saraç bundan sonra El Kadı adına hangi şirketlerle ne tür ilişkilere girdi? Örneğin, 26 Aralık 2012’de Ciner Medya Grup Yönetim Kurulu Başkanvekili oldu. O kadar parası olan kişi yöneticilik yapar mı?</p>

      <p class="paragraf-2">Oysa, Ciner’le 10 Nisan 2012’de kurdukları UCZ Mağazacılık Ticaret A.Ş.’ye ortaklar. Başka şirketleri var mı?</p>

      <p class="paragraf-2">Saraç’ın Evdi Mağazaları’ndan fast food zinciri Yedi Büfe’ye (Berk Pazarlama A.Ş.) kadar onlarca şirketi var.</p>

      <p class="paragraf-2">Aslında tüm baktığınızda şu gerçek ortaya çıkıyor:</p>

      <p class="paragraf-2">M. Fatih Saraç’ın yaptığı ticarette para işleri hep çok karışık! Bu para trafiği neden denetlenmiyor? Bunlar kimin güvenliği altında?</p>

      <p class="paragraf-2">Başbakan Erdoğan’ın mı?</p>

      <p class="paragraf-2">Örnek vereyim:</p>

      <p class="paragraf-2">Kemal Kılıçdaroğlu, CHP Grup Başkanvekili olduğu 7 Temmuz 2006’da, Kartal Cumhuriyet Başsavcılığı’na Yasin El Kadı, M. Fatih Saraç, H. Cüneyd Zapsu’nun da aralarından bulunduğu sekiz kişi hakkında; kara para aklanması, sahtecilik yapmak ve terörle mücadele kanununa muhalefet etmekten suç duyurusunda bulunmuştu.</p>

      <p class="paragraf-2">Yargı ne yaptı? Hiç! Maliye müfettişlerinin hazırladığı raporları yok ettiler.<span class="dipp" style="font-size:0.82em;"><a class="footnote-link" href="#footnote-225-69" id="footnote-225-69-backlink">69</a></span></p>

      <p class="bos"></p>

      <p class="paragraf-2">Dönelim başa; aynı soruyu tekrarlayalım:</p>

      <p class="paragraf-2">Kim bu M. Fatih Saraç? Yasin El Kadı ile nerede tanıştı?</p>

      <p class="paragraf-2">El Kaide kamplarında değil herhalde!</p>

      <p class="paragraf-2">Tek bildiğimiz; M. Fatih Saraç, “ulema” olması için babası Hocaefendi M. Emin Saraç tarafından Suudi Arabistan’a gönderildi; oradan tanıştıkları söyleniyor.</p>

      <p class="paragraf-2">Ya da...</p>

      <p class="paragraf-2">Babası M. Emin Saraç’ın güçlü Suudi Arabistan ilişkileriyle kuruldu bu ortaklıklar.</p>

      <p class="paragraf-2">Saraçlar dün “bir lokma bir hırka” diyordu.</p>

      <p class="paragraf-2">M. Fatih Saraç, İlim Yayma Vakfı’nın genel başkan yardımcılığını yürüttü.</p>

      <p class="paragraf-2">“Müslüman Türkiye” şiarıyla 1985’te, İslami kitap, dergi yayınlamak, matbaa ve cilt makineleri ticareti yapmak üzere, Risale Basın Yayın Limited Şirketi’ni kurdu.</p>

      <p class="paragraf-2">Yasin El Kadı’nın Türkiye’de kurduğu ELLA Film Ltd. bu şirkete referans oldu. El Kadı’nın Caravan Dış Ticaret ve İnşaat Ltd. adlı şirketinden, Risale’ye sürekli ve muhtelif miktarlarda para transferleri yaptı.</p>

      <p class="paragraf-2">Şirketleri Risale Basın Yayın’ın adına sonra turizm, inşaat, ihracat, ithalat eklendi.</p>

      <p class="paragraf-2">M. Fatih Saraç, hiçbir deneyiminin olmadığı gıda, inşaat ve ticaret sektörüne Yasin El Kadı ile birlikte girdi. Yüzde 5-10 gibi azınlık hisseleri karşılığında, El Kadı’nın Türkiye’deki işlerini yürüttü.</p>

      <p class="paragraf-2">Saraçlar kısa sürede dolar milyoneri oldu.</p>

      <p class="paragraf-2">M. Fatih Saraç, Albayraklar Grubu ile <span class="char-style-override-12">Yeni Şafak</span> gazetesini çıkardı.</p>

      <p class="paragraf-2">Mes Yatırım Danışmanlık’ı kurdu.</p>

      <p class="paragraf-2">Tüm bunları yaparken; M. Fatih Saraç’ın hesaplarında 1997-2001 döneminde 621.993.232.277.00 TL’lik bir meblağ işlem görmüştü. Oysa o tarihler arasında M. Fatih Saraç’ın herhangi bir ferdi işletmesi ya da vergi dairesine kaydı yoktu.</p>

      <p class="paragraf-2">Karanlık işlerin boyutunu görüyor musunuz?</p>

      <p class="paragraf-2">Buna kimler ne amaçla göz yumdu?</p>

      <p class="paragraf-2">Ama bugün üzerlerini çiziyorlar. Nasıl mı?</p>

      <p class="bos"></p>

      <p class="paragraf-2">Tespit 1) Washington’da Cumhuriyetçilere yakın düşünce kuruluşu, “Demokrasileri Savunma Vakfı” 21 Şubat 2014’te Jonathan Schanzer imzalı bir rapor yayınladı. Vakfın başkan yardımcısı Schanzer, ABD Hazine Bakanlığı’nın küresel terör finansmanı analistiydi.</p>

      <p class="paragraf-2">Schanzer raporunda diyor ki:</p>

      <p class="paragraf-2">– Erdoğan’ın liderliğinde Türkiye, İran’ı yaptırımlardan koruyarak, Suriye’deki cihatçı örgütleri destekleyerek ve Hamas’a finansal destek sağlayarak, küresel terör örgütlerini finanse ediyor.</p>

      <p class="paragraf-2">– Geçen yıl Türkiye, Tahran ile beraber büyük bir yaptırım bozma planına dahil oldu. “Altın için gaz” diye nitelendirilen plan, uluslararası yaptırımlara rağmen İran’a geçen yıl 13 milyar dolar kazandırdı. Türkiye’de, Erdoğan destekçisi siyasi elitlerin para akışını kolaylaştırmakla suçlanan 2000’in üzerinde kayıtlı İran şirketi bulunmaktadır.</p>

      <p class="paragraf-2">– Erdoğan, Suriye’deki aşırı isyancı grupları desteklemek için çok ince hesaplar yapıyor; bunu, Sünni cihatçı grupları silahlandırıp, eğitip hatta finanse ederek gerçekleştiriyor. 2013 yılında altı aylık bir zaman diliminde Türkiye’den Suriye’ye 47 ton silah gönderildi. Cihatçı insan kaynağının ve finansmanının Türkiye’den Suriye’ye aktığı tespit edilmiştir. İsrailli askeri yetkililer, Suriyeli El Kaide gruplarının Türkiye’nin üç ayrı bölgesinde eğitildiklerini iddia etti.</p>

      <p class="paragraf-2">– Erdoğan’ın, El Kaide, Usame Bin Ladin ve diğer terörist gruplarla olan finansal bağları nedeniyle yaptırımlara maruz kalmış Suudi işadamı Yasin El Kadı ile olan dostluğu açığa çıkmıştır.</p>

      <p class="paragraf-2">– Erdoğan yönetimi Hamas’la müttefiktir. Hamas’ın önde gelenlerinden Salih El Aruri’nin Türkiye’de yaşadığı ve buradan Hamas’ın lojistiğini ve finansmanını yönettiği belirtiliyor. Terörizmi destekleyecek para kaynağını Türk topraklarından sağladığı ifade ediliyor.</p>

      <p class="paragraf-2">Küresel terör uzmanı Schanzer uyarıyor: “ABD ve uluslararası topluluk tarafından engellenmediği takdirde, Türkiye’nin terörizmi finanse etmesi daha da büyük sorunlara dönüşecektir.”</p>

      <p class="bos"></p>

      <p class="paragraf-2">İkinci tespite geçmeden önce bir büyük parantez açıp; bazı tarihlerde neler olduğunu anımsatmalıyım:</p>

      <p class="paragraf-2">Tarih: 19 Ağustos 2011</p>

      <p class="paragraf-2">Başbakan Erdoğan, eşi Emine Hanım ve Ajda Pekkan, Sertap Erener, Muazzez Ersoy, Nihat Doğan gibi seçkin isimlerin bulunduğu Türk Hava Yolları’na ait uçak; Somali’nin başkenti Mogadişu Havalimanı’na inerken kanat ucunu vurdu. Boeing 737-800 tipi uçağa taciz atışı mı yapılmıştı?</p>

      <p class="paragraf-2">Pilotlar, pist üzerinde köpek gördüklerini ve çarpmamak için kontrolsüz indiklerini söyledi. Ekibin morali bozuldu. Fakat Ajda Pekkan ile Sertap Erener’in mülteci kampında yaptıkları dans yüzleri güldürdü.</p>

      <p class="paragraf-2">Tarih: 1 Kasım 2011</p>

      <p class="paragraf-2">Türkiye Mogadişu’da 20 yıl sonra yeniden büyükelçilik açtı.</p>

      <p class="paragraf-2">Tarih: 6 Mart 2012</p>

      <p class="paragraf-2">THY Mogadişu’ya seferler düzenlemeye başladı.</p>

      <p class="paragraf-2">Tarih: 15 Nisan 2012</p>

      <p class="paragraf-2">Mogadişu Havalimanı’ndan aldığı yardımı taşıyan iki araçlık Türk konvoyuna ateş açıldı. Somalili şoför öldü; Kızılay görevlisi olduğu söylenen üç Türk yaralandı.</p>

      <p class="paragraf-2">Tarih: 24 Mayıs 2012</p>

      <p class="paragraf-2">Mogadişu’da, Zeynel Yıldız adında İngiltere’den Somali’ye ticaret yapan bir Türk vatandaşı kaldığı otelde iki saldırgan tarafından vurularak öldürüldü. Yıldız’ın ne ticareti yaptığı açıklanmadı.</p>

      <p class="paragraf-2">Tarih: 28 Temmuz 2013</p>

      <p class="paragraf-2">Mogadişu’da Türk Büyükelçiliği’ne canlı bomba saldırısı oldu. Çıkan çatışmada dört Türk özel harekât polisinden biri şehit oldu, diğerleri yaralandı.</p>

      <p class="paragraf-2">Tarih: 14 Şubat 2014</p>

      <p class="paragraf-2">Somali’ye yapılan doğrudan nakit yardım 2013 sonu itibarıyla sona erdirildi. Türkiye’nin ne kadar nakit para yardımı yaptığı bilinmiyor. Somali Merkez Bankası Başkanı Abduselam Ömer, yardımın aylık 4,5 milyon dolar civarında olduğunu ve bunun Merkez Bankası’na nakit olarak verildiğini açıkladı. Ayda bir kez Türkiye’nin Mogadişu Büyükelçiliği’ne gidiyor ve 4,5 milyon doları kutular içinde teslim alıyordu!</p>

      <p class="paragraf-2">Bu Müslüman ülkeyle ilgili minicik bilgi vereyim:</p>

      <p class="paragraf-2">“Doğu Afrika Boynuzu” Somali, kıtanın en uzun sahil şeridine sahip. Sadece stratejik konumuyla değil; yeraltındaki el değmemiş uranyum, demir, bakır, doğalgaz, petrol ve özellikle, elmas ve altın madenleri bakımından zengin bir ülke. Bu madenlere Somali’yi yöneten eli silahlı Müslüman gruplar ile uluslararası büyük şirketler ortak.</p>

      <p class="paragraf-2">Somali, 1988’den beri karışık. ABD Ordusu, BM inisiyatifiyle yardım için 1992’de Somali’ye girdi. Çıktı. Tekrar girdi. Vs.</p>

      <p class="paragraf-2">Şimdi...</p>

      <p class="paragraf-2">Tüm bunları niye yazdım/niye hatırlattım?</p>

      <p class="paragraf-2">Yazayım...</p>

      <p class="paragraf-2">Cemaat eliyle servis edilen bir ses kaydı, Türkiye’nin dış politikasıyla yakından ilgili. Telefon tapesinde THY marifetiyle Nijerya’daki içsavaşa “ölümcül malzemeler” taşındığı ortaya çıktı.</p>

      <p class="paragraf-2">Ses kaydı iddiasına göre, Başbakan Başdanışmanı Mustafa Varank ile THY Özel Kalem Müdürü Mehmet Karakaş telefonda konuşuyor.</p>

      <p class="paragraf-2">THY Özel Kalem Müdürü Mehmet Karakaş vicdanen rahatsız, Erdoğan’ın danışmanına şöyle diyor: “Onlarca malzeme taşıyorum, Nijerya’ya gidiyor şu anda. Müslümanları mı öldürecek, Hıristiyanları mı öldürecek, vebal altındayım.”</p>

      <p class="paragraf-2">Başdanışman Varank’ın yanıtı, “Bilemiyorum; henüz Hakan Bey ile konuşamadım” şeklinde. İddiaya göre kastedilen kişi MİT Müsteşarı Hakan Fidan! Daha önceki telefon sızmalarından öğrendik ki, Başdanışman Varank, Erdoğan-MİT ilişkilerini düzenleyen kişi.</p>

      <p class="paragraf-2">Şimdi...</p>

      <p class="paragraf-2">THY Özel Kalem Müdürü neden tereddütte önce bakalım:</p>

      <p class="paragraf-2">Somali gibi Nijerya’da da içsavaş var. Sadece Müslüman-Hıristiyan çatışması yok. Somali’de olduğu gibi El Kaideciler ile İran yanlısı gruplar karşı karşıya. İran yanlısı El Kuds örgütü Nijerya’daki Şii yanlısı İslamcı örgütleri organize ediyor.</p>

      <p class="paragraf-2">Diğeri...</p>

      <p class="paragraf-2">Sünni El Kaide uzantısı Boko Haram!</p>

      <p class="paragraf-2">Somali’nin El Kaide bağlantılı El Şebab adlı radikal dinci örgütü varsa, Nijerya’nın da Boko Haram’ı var!</p>

      <p class="paragraf-2">2002’de kurulan ve “Eğitim Haram” anlamına gelen Boko Haram’ın kökeni de Suudi Vahabiliğe dayanıyor. BM binasının bombalanmasından, köy katliamlarına kadar binlerce cinayete imza attılar.</p>

      <p class="paragraf-2">Fransız Haber Ajansı (AFP) geçtiği haberde, THY’nin Boko Haram militanlarıyla çatışmaların sürdüğü Nijerya’da bilinmeyen gruplara silah taşıdığını iddia etti.</p>

      <p class="paragraf-2">Türkiye’nin getirildiği hale bakar mısınız...</p>

      <p class="paragraf-2">Suriye sınırında radikal dincilere silah taşıdığı iddia edilen MİT TIR’ları durduruluyor.</p>

      <p class="paragraf-2">THY, uluslararası medyada terör örgütüne silah desteği vermekle anılıyor.</p>

      <p class="paragraf-2">İçsavaşın yaşandığı ülkelere silah gönderen ülkelere Birleşmiş Milletler Güvenlik Konseyi’nin ağır yaptırımları var.</p>

      <p class="paragraf-2">Erdoğan bunları görmezlikten geliyor. Cemaat ise Erdoğan’ı uluslararası mahkeme karşısına çıkarmak için elinden geleni yapıyor.</p>

      <p class="paragraf-2">Bu noktada yine Somali’ye dönmek istiyorum...</p>

      <p class="paragraf-2">Nijerya meselesi telefon kayıtlarıyla ortaya çıktı. Peki Somali’de de aynı durum yaşandı mı? “İnsani yardım” denilen kasaların içinde neler vardı?</p>

      <p class="paragraf-2">İnsan düşünmeden edemiyor; Müslüman bir örgüt Türk Büyükelçiliği’ne neden saldırı yaptı? Türk polisi neden öldürüldü? Öldürülen Türk vatandaşı Mogadişu’da ne ticareti yapıyordu?</p>

      <p class="paragraf-2">Ve sıkı durun: Erdoğan’ın Somali gezisinden iki gün önce, 15 Ağustos 2001’de Kızılay Başkanı Tekin Küçükali istifa etti. İstifasının nedeni İslamcı İHH ile karşı karşıya gelmesi miydi? Soru çok...</p>

      <p class="paragraf-2">Amerikan <span class="char-style-override-12">Washington Post</span> gazetesi yazarı Jackson Diehl, Dışişleri Bakanı Davutoğlu’nun kendisine, “Neden Türkiye eski Osmanlı topraklarında, Balkanlar’da, Ortadoğu, Afrika ve Orta Asya’da yeniden liderlik kurmasın?” dediğini yazdı. (5 Aralık 2010)</p>

      <p class="paragraf-2">Erdoğan ve Davutoğlu, “Osmanlı Milletler Topluluğu kuracağız” hayaliyle Türkiye’yi, Asya’da, Afrika’da hangi karanlık dehlizlere soktu?</p>

      <p class="bos"></p>

      <p class="paragraf-2">Evet, kaldığımız yerden devam edelim...</p>

      <p class="paragraf-2">Tespit 2) Schanzer’in raporundan iki gün önce, ABD’nin önde gelen 84 politikacısı Başbakan Obama’ya Türkiye’ye yönelik endişelerini dile getiren bir mektup gönderdi.</p>

      <p class="paragraf-2">“Sayın Başkan, Başbakan Recep Tayyip Erdoğan, onlarca yıldır süren stratejik Türk-Amerikan ortaklığının temel direğini giderek daha çok baltalıyor; Türkiye’nin gelişen demokrasisini engelliyor. Biz, bu gelişmeden doğan derin hayal kırıklığımızdan dolayı size bu mektubu yazıyoruz. Türkiye’nin izlediği şu anki yol hakkında Türk kamuoyuna Amerika’nın endişelerini netleştirmeniz için, sizi Erdoğan’a baskı yapmaya çağırıyoruz. Sessizlik, sadece ülkede hukukun üstünlüğünü azaltmak yolunda Başbakan Erdoğan’ı cesaretlendirecektir.”</p>

      <p class="paragraf-2">Mektuptan sonra Başkan Obama, Başbakan Erdoğan’ı aradı.</p>

      <p class="paragraf-2">Medya, meselenin özünü kamuoyundan kaçırdı; bu telefon görüşmesinin kodlarını çözmedi. İşin özünde Obama, Erdoğan’ı uyardı.</p>

      <p class="paragraf-2">Tespit 3) Demokrat eğilimli M. Abramowitz ile Cumhuriyetçi eğilimli E. Edelman’ın da bulunduğu dokuz kişilik bir heyete hazırlatılarak ABD yönetimine sunulan, “From Rhetoric to<br />
      Reality- Reframing U.S. Turkey Policy”<span class="dipp" style="font-size:0.82em;"><a class="footnote-link" href="#footnote-225-70" id="footnote-225-70-backlink">70</a></span> adlı 60 sayfalık raporun altında Ekim 2013 tarihi yazılı.</p>

      <p class="paragraf-2">Rapor, Erdoğan’ı otoriter ve mezhepçi olarak değerlendirdi.</p>

      <p class="paragraf-2">Tespitlerin ortaya çıkardığı gerçek şu:</p>

      <p class="paragraf-2">ABD, Türkiye’ye yeni bir Tanzimat programı dayatacaktır.</p>

      <p class="paragraf-2">Bu yeni programın temel meselesi, “Kürt Özerkliği” olacaktır.</p>

      <p class="paragraf-2">Erdoğan bu programı kabule zorlanacaktır.</p>

      <p class="paragraf-2">Bu zorlama “Cemaat faaliyetleriyle” başladı.</p>

      <p class="paragraf-2"><span>Son darbe, Lahey’deki Uluslararası Ceza Mahkemesi olacaktır.</span></p>

      <p class="paragraf-2">Bu mahkeme savaş suçlarına, insanlığa karşı işlenen suçlara, soykırım suçlarına ve saldırı suçlarına bakan uluslararası bir mahkemedir.</p>

      <p class="paragraf-2">1 Temmuz 2002’de kurulan ve 11 Mart 2003’te çalışmaya başlayan mahkemede şu isimler yargılanmaktadır:</p>

      <p class="paragraf-2">Darfur’da işlenen insanlıkdışı suçlar nedeniyle (Erdoğan tarafından Ankara’da ağırlanan) Sudanlı Ömer El Beşir;</p>

      <p class="paragraf-2">Orta Afrika Cumhuriyeti eski devlet başkanı Jean Pierre Bemba;</p>

      <p class="paragraf-2">Kongo Vatanseverleri Birliği lideri Thomas Lubanga;</p>

      <p class="paragraf-2">Uganda’nın kuzeyinde dini temellere dayalı bir devlet kurmak isteyen “Tanrının Direnişi Ordusu”nun (LRA) beş lideri.</p>

      <p class="paragraf-2">Sonuç:</p>

      <p class="paragraf-2">Erdoğan-Cemaat arasındaki kirli savaşın tüm boyutlarını görmenizi sağlamaya çalışıyorum. Evet, tribüne çekilip “yesinler birbirlerini” diyemezsiniz. Mevzubahis olan vatandır...</p>

      <p class="paragraf-2">Diğer yandan...</p>

      <p class="paragraf-2">Bu tespitler, yapılan hırsızlıkların üzerini örter mi? Hayır!</p>

      <p class="paragraf-2">Gelelim hırsızlıklara...</p>

      <p class="bos"></p>

      <p class="paragraf-2">Önce bir duygumu paylaşmalıyım:</p>

      <p class="paragraf-2">Telefonum çaldı...</p>

      <p class="paragraf-2">Arayan bir gazeteci arkadaşımdı. “Erdoğan ile oğlu Bilal arasındaki telefon görüşmesi gerçek mi, montaj mı” diye sordu.</p>

      <p class="paragraf-2">Fenerbahçe-Elazığspor maçını seyrediyordum ve olan bitenden haberim yoktu. “Mutlaka dinle” diye kapattı.</p>

      <p class="paragraf-2">Dinlemek için içimde istek yoktu. Maçı seyretmeye devam ettim. Fakat telefonlar rahat vermedi. İnatla maçı bırakmadım.</p>

      <p class="paragraf-2">Benim maç seyretmem farklıdır; aynı zamanda kitap okurum.</p>

      <p class="paragraf-2">Sonunda maç ve kitap bitti. Hiç istemeyerek youtube’daki telefon görüşmesini dinledim...</p>

      <p class="paragraf-2">Bir baba ve oğlu telefonda konuşuyordu...</p>

      <p class="bos"></p>

      <p class="paragraf-2">1. Arama: </p>

      <p class="paragraf-2">17 Aralık 2013 – Saat: 08.02</p>

      <p class="paragraf-2">Baba: Evde misin oğlum?</p>

      <p class="paragraf-2">Oğul: Evet babacığım.</p>

      <p class="paragraf-2">Baba: Sabah şeyler operasyon yaptılar. Bu Ali Ağaoğlu, Reza Zarrab, işte bizim Erdoğan’ın oğlu, Zafer’in oğlu, Muammer’in oğlu filan, bunların şu an evlerinde arama yapıyorlar. </p>

      <p class="paragraf-2">Oğul: Bir daha söylesene babacığım.</p>

      <p class="paragraf-2">Baba: Diyorum ki, Muammer Bey’in oğlu, Zafer’in oğlu, Erdoğan’ın oğlu, Ali Ağaoğlu, Reza Zarrab gibi filan 18 kişi şu anda büyük yolsuzluk operasyonu şeyiyle evlerinde arama yapıyorlar filan falan.</p>

      <p class="paragraf-2">Oğul: Evet.</p>

      <p class="paragraf-2">Baba: Tamam mı? Şimdi diyorum ki, senin evinde ne var ne yok? Sen bunları bir çıkar tamam mı?</p>

      <p class="paragraf-2">Oğul: Bende ne olabilir baba; senin para var kasada.</p>

      <p class="paragraf-2">Baba: Onu diyorum işte. Ondan sonra ben şimdi gönderiyorum kardeşini (Sümeyye Erdoğan). Tamam mı?</p>

      <p class="paragraf-2">Oğul: Kimi gönderiyorsun?</p>

      <p class="paragraf-2">Baba: Kardeşini gönderiyorum diyorum.</p>

      <p class="paragraf-2">Oğul: Hııı. Tamam.</p>

      <p class="paragraf-2">Baba: Ondan sonra aynı şekilde o bilgiler onda var tamam mı? Abinle konuş.</p>

      <p class="paragraf-2">Oğul: Evet.</p>

      <p class="paragraf-2">Baba: Onda... Onu şey yapalım, amcanla filan konuş da aynı şekilde çıkarsın, eniştenle konuş o da.</p>

      <p class="paragraf-2">Oğul: Ne yapalım bunları baba, nereye koyalım?</p>

      <p class="paragraf-2">Baba: Belirli yerlere, oralara şey yap işte. (Alttan Emine Erdoğan’ın olduğu iddia edilen ses ‘Berat’ diye uyarıyor.) </p>

      <p class="paragraf-2">Oğul: Berat da var.</p>

      <p class="paragraf-2">Baba: Onu söylüyorum işte. Şimdi bir araya gelin, amcanı da al, Ziya eniştende var mı yok mu bilmiyorum da tamam mı? Burak abine de hemen şey yap tamam mı?</p>

      <p class="paragraf-2">Oğul: Tamam baba. Sümeyye yani çıkarıp, Sümeyye bana nereye götüreceğimi mi söyleyecek?</p>

      <p class="paragraf-2">Baba: Ya tamam! Hadi şey yap, sizinkileri düşünün aranızda eniştenle filan.</p>

      <p class="paragraf-2">Oğul: Ne yapalım diye...</p>

      <p class="paragraf-2">Baba: Evet evet, hemen irtibat kuralım saat 10’a kadar. Çünkü konu...</p>

      <p class="paragraf-2">Oğul: Tamam baba.</p>

      <p class="paragraf-2">Baba: Tamam mı, irtibatta kalın.</p>

      <p class="paragraf-2">Oğul: Tamam babacım...</p>

      <p class="bos"> </p>

      <p class="paragraf-2">2. Arama</p>

      <p class="paragraf-2">17 Aralık 2013 – Saat: 11.17</p>

      <p class="paragraf-2">Oğul: Baba, Hasan abi ile filan bir araya geldik, abim, Berat, amcam beraber bir şeyler düşünüyoruz. Bu arada bir fikir daha geldi Berat’a. Bir kısmını diyor Faruk’a (Kalyoncu) diğer işle ilgili hemen vereyim diyor. Öbür paraları işlediği gibi işlesin. Zaten konuşmuşsunuz önceden. Onu yapalım mı? Ciddi bir miktarı o şekilde hallederiz.</p>

      <p class="paragraf-2">Baba: Olabilir.</p>

      <p class="paragraf-2">Oğul: Tamam. Öbür kısmını da Mehmet Gür ile ortak işe başladığımız için bir kısmını al sende dursun, projeler gelsin orada kullanırsın diye verelim mi diyoruz. Böylelikle azaltıp geri kalanı da başka bir yere taşıyacağız.</p>

      <p class="paragraf-2">Baba: Tamam işte onları şey yapın da...</p>

      <p class="paragraf-2">Oğul: Tamam</p>

      <p class="paragraf-2">Baba: Sümeyye geldi mi?</p>

      <p class="paragraf-2">Oğul: Sümeyye eve gelmiş, şimdi buraya gelecek. Tamam babacım. Hallediyoruz bugün inşallah, başka bir şey var mı?</p>

      <p class="paragraf-2">Baba: Şey yapmanızda fayda var. Tamamiyle sıfırlamanızda fayda var. </p>

      <p class="paragraf-2">Oğul: Evet. Tamamiyle sıfırlayacağız inşallah.</p>

      <p class="bos"> </p>

      <p class="paragraf-2">3. Arama</p>

      <p class="paragraf-2">17 Aralık 2013 – Saat: 15.39</p>

      <p class="paragraf-2">Baba: Sana diğer verdiğim görevler tamam mı?</p>

      <p class="paragraf-2">Oğul: İşte akşam bitirmiş oluyoruz. Bir kısmını hallettik. Berat ile ilgili olan kısmını hallettik. Şimdi Mehmet Gür ile ilgili olan kısmını herhalde önce halledeceğiz. Geri kalan kısmını da artık karanlık olunca halledeceğiz. </p>

      <p class="paragraf-2">Baba: ....</p>

      <p class="paragraf-2">Oğul: İnşallah</p>

      <p class="paragraf-2">Baba: Sümeyye ne yaptı?</p>

      <p class="paragraf-2">Oğul: Sümeyye de işte onları çıkardı getirdi filan, konuştuk filan.</p>

      <p class="paragraf-2">Baba: Her iki tarafı halletti mi?</p>

      <p class="paragraf-2">Oğul: Verdi herhalde babacığım. İkisini de boşalttım dedi. </p>

      <p class="paragraf-2">Baba: Her iki tarafı...</p>

      <p class="paragraf-2">Oğul: Evet ikisini de boşalttım dedi. Ama iki taraf derken onu diyorsun değil mi?</p>

      <p class="paragraf-2">Baba: Neyse tamam.</p>

      <p class="paragraf-2">Oğul: Siz kaçta geliyorsunuz?</p>

      <p class="paragraf-2">Baba: Onikiyi filan bulur. </p>

      <p class="paragraf-2">Oğul: Yolunuz açık olsun.</p>

      <p class="paragraf-2">Baba: Telefonlarla konuşmayın. </p>

      <p class="bos"> </p>

      <p class="paragraf-2">4. Arama</p>

      <p class="paragraf-2">17 Aralık 2013 – Saat: 23.15</p>

      <p class="paragraf-2">Oğul: Şimdi babacığım şey için aradım, büyük ölçüde şey yaptık. Iııı. Siz mi aradınız babacığım şimdi beni.</p>

      <p class="paragraf-2">Baba: Yo ben aramadım sen aradın.</p>

      <p class="paragraf-2">Oğul: Gizli numaradan arandım. </p>

      <p class="paragraf-2">Baba: Büyük ölçüde derken sıfırladınız mı yoksa?</p>

      <p class="paragraf-2">Oğul: Sıfırlamadık henüz babacığım. Şöyle ki ııı... bi 30 milyon euro gibi bir miktar daha var. Şey yapamadık, eritemedik henüz. Bu şey aklına geldi Berat’ın, Ahmet Çalık’ın alacağı ekstra bir 25 milyon dolar kalmış. Onu oraya verip o para gelince onu şey yaparız diyorlar. Üstüyle de Şehrizar’dan daire alabiliriz diyor. Sen nasıl bakarsın baba?</p>

      <p class="paragraf-2">Baba:.....</p>

      <p class="paragraf-2">Oğul: Hı babacığım.</p>

      <p class="paragraf-2">Baba: Sümeyye yanında mı?</p>

      <p class="paragraf-2">Oğul: Yanımda, çağırayım mı?</p>

      <p class="paragraf-2">Baba: Yok ses karıştı da onun için dedim.</p>

      <p class="paragraf-2">Oğul: Hııı, yani 25 milyon dolar Çalık’a aktarıp, geri kalan kısımla da Şehrizar’dan daire alabilir.</p>

      <p class="paragraf-2">Baba: Neyse şey yaparız, hallederiz. </p>

      <p class="paragraf-2">Oğul: Öyle mi yapalım?</p>

      <p class="paragraf-2">Baba: Tamam yapın. </p>

      <p class="paragraf-2">Oğul: Tamamen sıfır mı kalsın baba, yoksa senin elinde biraz para kalsın mı?</p>

      <p class="paragraf-2">Baba: Kalsın olmaz zaten oğlum. Şeye, öbür tarafa Mehmet’le şey yapsaydınız, onu da oraya aktarsaydınız. </p>

      <p class="paragraf-2">Oğul: He onlara verdik tamam. 20 milyon dolar verdik.</p>

      <p class="paragraf-2">Baba: Allah Allah! Ya aktarsaydınız sonra şey yapardınız.</p>

      <p class="paragraf-2">Oğul: Ya ne bileyim şimdi bu kadar verebildik baba, zaten zor yer kaplıyor falan, başka bir kısmını başka bir yere koyuyoruz. Bir kısmını bizim şeye verdik. İşte Tunç abiye verdik, ondan sonra...</p>

      <p class="paragraf-2">Baba: Tunç’a tamamını aktardın mı?</p>

      <p class="paragraf-2">Oğul: (Sümeyye bakar mısın) Nereye baba?</p>

      <p class="paragraf-2">Baba: Tunç’a diyorum tamamını aktardın mı?</p>

      <p class="paragraf-2">Oğul: Ya sormuşlar, 10 milyon euro alabiliriz demişler herhalde. </p>

      <p class="paragraf-2">Baba: Neyse bu kadar şeyleri konuşma şeyde, böyle de olsa konuşma. </p>

      <p class="paragraf-2">Oğul: Tamam biz hallediyoruz o zaman.</p>

      <p class="paragraf-2">Baba: Halledin şimdi tabii ben bu akşam gelemiyorum. Ankara’da kalacağım.</p>

      <p class="paragraf-2">Oğul: Tamam biz hallediyoruz sen merak etme.</p>

      <p class="bos"> </p>

      <p class="paragraf-2">5. Arama</p>

      <p class="paragraf-2">18 Aralık 2013 – Saat: 10.58</p>

      <p class="paragraf-2">Baba: Bir arayayım dedim bir şey var mı yok mu diye.</p>

      <p class="paragraf-2">Oğul: Herhangi bir şey yok. Verdiğin işleri bitirdik Allah’ın izniyle. </p>

      <p class="paragraf-2">Baba: Tamamen sıfırlandı mı?</p>

      <p class="paragraf-2">Oğul: Tamamen, yani sıfırlandı derken, nasıl diyeyim işte bende bir ııı.. Samandıra’nın ve Maltepe’nin paraları vardı. 730 bin dolar ve 300 bin lira. Onları da şey yapacağım. Bizim Faik Işık’a borcumuz vardı bir milyon lira, ona vereceğim. Kalanı da akademiye aktar diyeceğim.</p>

      <p class="paragraf-2">Baba: Şey konuşma, açık konuşma.</p>

      <p class="paragraf-2">Oğul: Konuşmayım mı?</p>

      <p class="paragraf-2">Baba: Konuşma tamam mı? </p>

      <p class="paragraf-2">Oğul: Tamam babacığım.</p>

      <p class="paragraf-2">Baba: Yani şey, Samandıra vs. nerenin olursa olsun üzerinde tutma, yerine gönder, niye üzerinde tutuyorsun.</p>

      <p class="paragraf-2">Oğul: Tamam babacığım. Ama güncel olarak herhalde takip altındayız. Güncel olarak takip edildiğimi düşünüyorum. </p>

      <p class="paragraf-2">Baba: Biz sana ne diyoruz. Ta baştan beri sana...</p>

      <p class="paragraf-2">Oğul: Ama işte koruma ekibi mi yapıyor, kim takip ediyor baba bizi? </p>

      <p class="paragraf-2">Baba: Oğlum dinleniyorsunuz.</p>

      <p class="paragraf-2">Oğul: Ama görüntülü de takip ediyorlarmış. </p>

      <p class="paragraf-2">Baba: Doğrudur. Şimdi işte İstanbul’da, Emniyette bazı şeyler şu anda yaptık.</p>

      <p class="bos"></p>

      <p class="paragraf-2">Gerçek mi? Montaj mı?</p>

      <p class="paragraf-2">İlk aklıma gelen ne oldu dersiniz: Hizbullah!</p>

      <p class="paragraf-2">Evet, radikal dinci Hizbullah örgütü geldi; öldürdüklerini evlerinin bodrumuna gömüyorlardı. Türkiye bu “ölüm evlerinden” çıkan cesetleri televizyonlardan canlı yayınlarla takip etti.</p>

      <p class="paragraf-2">Kendi kendime dedim ki:</p>

      <p class="paragraf-2">Radikal dinci örgütün evinden ceset çıkıyor!</p>

      <p class="paragraf-2">Ilımlı İslamcı liderin evinden dolar-euro çıkıyor!</p>

      <p class="paragraf-2">Cemaat’in Pensilvanya’daki evinden ne çıkacak?</p>

      <p class="paragraf-2">Tahmin etmek zor değil...</p>

      <p class="paragraf-2">Gandi’nin sözünü hep anımsatacağım:</p>

      <p class="paragraf-2">Kin, utanç ve korkunun olduğu yerde Allah ortaya çıkmaz.</p>

      <p class="paragraf-2">Nasıl çıksın?</p>

      <p class="paragraf-2"><span class="char-style-override-18">Bakanlar, polis baskınını öğrenip</span> <span class="char-style-override-18">bürokratlara “</span><span>Kaçabiliyorsan kaç</span><span class="char-style-override-18">” diyor...</span></p>

      <p class="paragraf-2"><span class="char-style-override-18">Bakanlar, oğullarına “Evde kaç para var” diye soruyor.</span></p>

      <p class="paragraf-2"><span class="char-style-override-18">Yazmaya gerek var mı?</span></p>

      <p class="bos"></p>

      <p class="paragraf-2"><span class="char-style-override-18">17 Aralık 2013 – Saat: 07.39</span></p>

      <p class="paragraf-2">Oğul: 6 buçukta geldiler, Celal Kara diye bir savcı arama kararı çıkarmış, örgüt kurmak işte.</p>

      <p class="paragraf-2">Baba: Ne var oğlum senin evinde?</p>

      <p class="paragraf-2">Oğul: Hiçbir şey yok baba.</p>

      <p class="paragraf-2">Baba: Para ne var?</p>

      <p class="paragraf-2">Oğul: Kendi param üç beş kuruş kalan param.</p>

      <p class="paragraf-2">Baba: Kaç para?</p>

      <p class="paragraf-2">Oğul: Sen biliyorsun.</p>

      <p class="paragraf-2">Baba: Kaç lira oğlum?</p>

      <p class="paragraf-2">Oğul: Bir trilyon civarı param var, o kadar...</p>

      <p class="paragraf-2">Baba: Evet evet. Tamam oğlum. El koydular mı paraya?</p>

      <p class="paragraf-2">Oğul: Yok arama yapıyorlar.</p>

      <p class="paragraf-2">Baba: Senin şimdi anladığım kadarıyla Reza Zarrab’la bir rüşvet ilişkisinden bahsediyorlar. Diyeceksin ki ben bir danışmanlık işim var. Gayriresmi yapıyorum. Benim alacaklı olduğum dayımın oğlu şey akrabam bunların yanında çalışıyor, onun borcu var onun şeyini yapıyorum, diyeceksin.</p>

      <p class="bos"></p>

      <p class="paragraf-2"><span class="char-style-override-18">Artık yazmaya gerek yok...</span></p>

      <p class="paragraf-2"><span class="char-style-override-18">Baba’nın oğluna verdiği öğüt bu!</span></p>

      <p class="paragraf-2"><span class="char-style-override-18">O babanın kimliği sır mı? Yasak koyuyorlar, “yazmayın” diyorlar. Peki yazmayalım. Zaten..</span></p>

      <p class="paragraf-2"><span class="char-style-override-18">Söz çoktan bitmedi mi; biz daha ne yazıp söyleyebiliriz ki?</span></p>

      <p class="paragraf-2"><span class="char-style-override-18">Bir yasak kaç yıl sürer? Tarihe bu telefon tapeleriyle geçeceklerinin farkında bile değiller.</span></p>

      <p class="paragraf-2"><span class="char-style-override-18">Milyon dolarlar, milyon eurolar havada uçuşuyor; evlerdeki ayakkabı kutularından paralar fışkırıyor.</span></p>

      <p class="paragraf-2"><span class="char-style-override-18">Bakan çocukları yatak odalarında para sayma makineleriyle uyuyor.</span></p>

      <p class="paragraf-2"><span class="char-style-override-18">İki milyon dolarlık mücevherler alınıyor,</span> <span class="char-style-override-18">kimi beğeniyor, kimi beğenmiyor dört</span> <span class="char-style-override-18">milyon dolarlık olanıyla değiştiriliyor.</span></p>

      <p class="paragraf-2"><span class="char-style-override-18">300 bin dolarlık saatler hediye ediliyor...</span></p>

      <p class="paragraf-2"><span class="char-style-override-18">Utanç verici ne varsa yaşanıyor.</span></p>

      <p class="paragraf-2"><span class="char-style-override-18">Üstelik...</span></p>

      <p class="bos"></p>

      <p class="paragraf-2"><span class="char-style-override-18">Hiçbir şey olmamış gibi yaşamaya devam ediyorlar!</span></p>

      <p class="paragraf-2"><span class="char-style-override-18">Karaktersizlik konusunda olağanüstü inançlı insanı bulmak zordur. Aynı ülke insanı olmaktan biz utanıyoruz; onlar umursamıyor; insanlıktan çıkmışlar!</span></p>

      <p class="paragraf-2"><span class="char-style-override-18">Bu nedenle söz konusu telefon kayıtlarını hiç dinlemek istemedim.</span></p>

      <p class="paragraf-2"><span class="char-style-override-18">Ama mecbursunuz, çünkü gazetecisiniz.</span></p>

      <p class="paragraf-2">Para’ya yenik düşmelerinin insan ruhunda yarattığı tahribatı dinledim.</p>

      <p class="paragraf-2">Boşuna ortaçağ/dincilik diye yazıp durmuyorum. Dincilik; bayağılıktır; kalitesizliktir; değersizliktir. Ve hırsızlıktır...</p>

      <p class="paragraf-2">Budur bir türlü doyurulamayan nefis açlığı, ruh doymazlığı.</p>

      <p class="paragraf-2">“Bir lokma bir hırka” diye geldiler; zengin olmak için her türlü zorbalığı yaptılar.</p>

      <p class="paragraf-2">Tüm değerlerimizi yıktılar. Dolara taptılar.</p>

      <p class="paragraf-2">İktidarı sadece güç için istediler.</p>

      <p class="paragraf-2">Hiç bilmediler; önemli olan iktidar değil saygıdır.</p>

      <p class="paragraf-2">Nasıl bir hayat yaşıyorlar, yazık..</p>

      <p class="paragraf-2">Belki inanmazsınız ama gerçekten o çocuklara; 17 Aralık’ta neler yaptıklarını telefon kayıtlarından dinlediğim çocuklara üzüldüm.</p>

      <p class="paragraf-2">O oğlana, o Ankara’dan koşup gelen kıza üzüldüm. Böylesine korkunç hayat nasıl yaşanır?</p>

      <p class="paragraf-2">Bu babalar, çocuklarının hayatlarını nasıl kararttıklarının farkında bile değiller.</p>

      <p class="paragraf-2">En acıklısı, o çocukların lekeli bir mirasla yaşaması...</p>

      <p class="paragraf-2">Bu babalar ve çocukları tarihte nasıl yer alacaklar?..</p>

      <p class="paragraf-2">Bazen susarak konuşmak en iyisi...</p>

      <p class="bos"></p>

      <p class="paragraf-2">Marx’­ın iki kı­zı; Lau­ra ve Elea­nor in­ti­har et­ti.</p>

      <p class="paragraf-2">Fran­sız so­lu­nun ef­sa­ne­vi isim­le­rin­den An­dre Mal­ra­ux, <span class="char-style-override-12">Kar­şı Anı­la­r</span> ki­ta­bın­da yaz­dı: “Mos­ko­va­’da ver­di­ği bir söy­lev­de, ba­ba­sı­nın kö­pe­ğin te­ki ol­du­ğu­nu söy­le­yen Çan Kay Şe­k’­in oğ­lun­dan bah­se­de­rek, ‘Her­kes la­yık ol­du­ğu ev­la­dı bu­lu­r’ de­miş­ti Troç­ki. Onun­ki­ler in­ti­har et­ti, ya da öl­dü­rül­dü­ler...” (s. 367)</p>

      <p class="paragraf-2 para-style-override-13">Çan Kay Şek ile sa­va­şa­rak Çin Halk Cum­hu­ri­ye­ti­’ni ku­ran Ma­o, Ko­re Sa­va­şı­’n­da atı­lan bir bom­bay­la kay­bet­ti oğ­lu Al­yin­g’­i. Ya Sta­li­n’­in ço­cuk­la­rı?</p>

      <p class="paragraf-2">Ya­kov, 1941’de gö­nül­lü ka­tıl­dı­ğı İkinci Dün­ya Sa­va­şı­’n­da Al­man­la­ra esir düş­tü. Al­man­lar Ya­kov kar­şı­lı­ğın­da esir ge­ne­ral­le­ri­ni is­te­di. Sta­lin, “Oğ­lum ge­ne­ral de­ğil on­ba­şı­dı­r” de­di. Al­man­lar Ya­ko­v’­u kur­şu­na diz­di.</p>

      <p class="paragraf-2">Sta­li­n’­in tek kı­zı Svet­la­na Al­li­lu­ye­va, 1966’da Sov­yet­ler Bir­li­ği­’n­den kaç­tı. 1963’ten be­ri yaz­mak­ta ol­du­ğu gün­ce­si <span class="char-style-override-12">T­wenty Let­ters to a Fri­en­d</span> (Bir Dos­ta 20 Mek­tup) adıy­la 1967’de ya­yım­lan­dı. Ve CIA’in, So­ğuk Sa­vaş dö­ne­min­de kul­lan­dı­ğı en önem­li ka­ra pro­pa­gan­da ara­cı bu bro­şür ol­du.</p>

      <p class="paragraf-2">Troç­ki­’nin de­di­ği gi­bi, her­kes la­yık ol­du­ğu ev­la­dı bu­lu­yor mu?</p>

      <p class="paragraf-2">Telefondaki babalar çocuklarının omuzlarına ne ağır “sorumluluk” yüklediklerinin farkında mı? Sanmam.</p>

      <p class="paragraf-2">Çuvaldızı kendimize batırma taraftarıyım. Eğer böylesine bataklığa saplanmış bir ahlaksızlıktan bahsediyorsak, sorunu kendimizde arayacağız; sorunu başkasına yükleyerek sorumluluktan kaçamayız. Bu ayıp hepimizindir; Türkiye’nin ayıbıdır.</p>

      <p class="paragraf-2">Kirlilik bulaşıcı bir virüs. Çünkü..</p>

      <p class="paragraf-2">Temiz/masum olanlar ne yapıyor; “kutsal kaset” bekliyor...</p>

      <p class="paragraf-2">Hz. Musa’nın Kutsal Asa’sı gibi; Kızıldeniz’i ikiye bölecek ve insanları aydınlığa çıkaracak!</p>

      <p class="paragraf-2">“Kutsal kaset” bir ortaya çıkacak, Erdoğan dönemi bitecek!</p>

      <p class="paragraf-2">Yazık...</p>

      <p class="paragraf-2">Getirildiğimiz ya da aşağılandığımız hale bakar mısınız?</p>

      <p class="paragraf-2">Umudumuz seks kaseti!</p>

      <p class="paragraf-2">Ayıptır.</p>

      <p class="paragraf-2">Cemaat sözümona Erdoğan’ı koltuğundan edecek seks kaseti çıkaracakmış ve AKP parçalanacakmış!</p>

      <p class="paragraf-2">İnsanlar nefesini tuttu, işte bu “kutsal kaseti” beklemeye başladı.</p>

      <p class="paragraf-2">Ortaçağa yenildiğimizin resmidir bu. Hayatı salt iki bacak ahlakı üzerine inşa edenlerin bizi getirdiği yer işte bu çukurdur.</p>

      <p class="paragraf-2">AKP ya da Cemaat ile mücadelede, onların kirli yöntemlerini kullanmak veya o kirli yöntemlerden medet ummak biliniz ki bağnazlıktır; sıradan bir kötülükten yarar beklemektir.</p>

      <p class="paragraf-2">Yapmayınız.</p>

      <p class="paragraf-2">Erdemli olmak zorundayız.</p>

      <p class="paragraf-2">Bize yakışan soyluluktur.</p>

      <p class="paragraf-2">Ne var o “kutsal kaset”in içinde; bilmiyor musunuz?</p>

      <p class="paragraf-2">Ben o kaseti seyrettim...</p>

      <p class="paragraf-2">Çok mu merak ediyorsunuz?</p>

      <p class="paragraf-2">Yazayım...</p>

      <p class="paragraf-2">Erdoğan’ın asıl seks kaseti; Dolmabahçe’deki Başbakanlık Ofisi’nde oturup, vapurla Kadıköy’den gelen kızlarımızın, kadınlarımızın kıyafetlerini dikizlemesidir.</p>

      <p class="paragraf-2">Kızlı-erkekli evlere polislerini göndermesidir.</p>

      <p class="paragraf-2">Kaç çocuk doğurulacağına; bebeklerin nasıl dünyaya getirileceğine karar veren tek merci olarak kendisini görmesidir.</p>

      <p class="paragraf-2">Evlat sahibi olmayanları aşağılamasıdır.</p>

      <p class="paragraf-2">Dikkat ediniz:</p>

      <p class="paragraf-2">Türkiye Cumhuriyeti tarihinde “ahlak” sözcüğünü Erdoğan kadar ağzına alan bir başka siyasetçi yoktur.</p>

      <p class="paragraf-2">Ve tarih göstermiştir ki; ahlak, Alpler’e tırmanan yollar gibi, durmadan “u” dönüşüyle karşılar insanı... Yani o sözler bir gün sizin karşınıza mutlak çıkar...</p>

      <p class="paragraf-2">O “kutsal kaset” ortaya çıkacakmış, Erdoğan gidecekmiş!</p>

      <p class="paragraf-2">Yahu...</p>

      <p class="paragraf-2">Ne göreceksiniz o kasette?</p>

      <p class="paragraf-2">O kasette ne izleyeceksiniz ki, “işte Erdoğan” diyeceksiniz?</p>

      <p class="paragraf-2">Erdoğan zaten çırılçıplak ortada değil mi?</p>

      <p class="paragraf-2">Kendini hiç saklamadı ki...</p>

      <p class="paragraf-2">Siz de seyrettiniz o kaseti:</p>

      <p class="paragraf-2">“Ben hiçbir zaman değişmedim. İslami fikirler değişmez,” demedi mi?</p>

      <p class="paragraf-2">“Tek hedefimiz İslam devletidir,” demedi mi?</p>

      <p class="paragraf-2">“1.5 milyarlık İslam âlemi, Müslüman milletimizin ayağa kalkmasını sabırsızlıkla bekliyor. Kalkacağız, bu ayaklanma başlayacak,” demedi mi?</p>

      <p class="paragraf-2">“Egemenlik kayıtsız şartsız milletindir lafı koskoca bir yalan, egemenlik kayıtsız şartsız Allah’ındır,” demedi mi?</p>

      <p class="paragraf-2">“Demokrasi bizim için bir amaç değil, araçtır; amacımıza ulaşana kadar demokrasiye bağlıyız,” demedi mi?</p>

      <p class="paragraf-2">“Demokrasi bizim için bir tramvaydır; istediğimiz durağa gelince ineriz,” demedi mi?</p>

      <p class="paragraf-2">AİHM kararını beğenmeyince, “Sana mı kaldı türban konusunda karar vermek, bu ulemanın işidir; ulema ne diyorsa o olur,” demedi mi?</p>

      <p class="paragraf-2">Danıştay’ın türban kararını beğenmeyince de, “Efendi sen kim oluyorsun, buna Mecelle (Osmanlı Hukuku) karar verir,” demedi mi?</p>

      <p class="paragraf-2">Köylüye, “Ulan terbiyesizlik yapma! Artistlik yapma ulan! Hadi ananı da al git,” demedi mi?</p>

      <p class="paragraf-2">Gurbetçi işçiye, “sahtekâr” demedi mi?</p>

      <p class="paragraf-2">Şehit yakınına, “Askerlik yan gelip yatma yeri değil,” demedi mi?</p>

      <p class="paragraf-2"><span>Şehit anasına “Ne konuşacağım ben o kadınla yahu,” demedi mi?</span></p>

      <p class="paragraf-2">Atatürk’ten, İnönü’den “iki ayyaş” diye bahsetmedi mi?</p>

      <p class="paragraf-2">Alevilere hakaret etti, Caferilere hakaret etti. Cemevi’ne “ucube” dedi.</p>

      <p class="paragraf-2">Berkin Elvan’ın annesini yuhalattı.</p>

      <p class="paragraf-2">Ve acılı Somalı maden işçisini yumruklamadı mı?</p>

      <p class="paragraf-2">Ne demişti Erzurum mitinginde unuttunuz mu:</p>

      <p class="paragraf-2">“Para, pul dediğin nedir ki, bugün var yarın yok. İstediğin kadar zengin ol, trilyoner ol. Gömecekler o mezara. Mezarını bile boyuna göre kazacaklar, olay bu.” (9 Ekim 2008)</p>

      <p class="paragraf-2">Karşımızda bir politik karikatür var, görmüyor musunuz?</p>

      <p class="paragraf-2">Her şey ortada değil mi; kral çıplak değil mi?</p>

      <p class="paragraf-2">O kaseti herkes seyretti, dinledi aslında...</p>

      <p class="paragraf-2">Erdoğan, “Hırsızlık babadan oğula geçer,” dedi.</p>

      <p class="paragraf-2">Erdoğan, “Eğer bir gün duyarsanız ki Tayyip Erdoğan çok zengin olmuş, bilin ki haram yemiştir,” dedi.</p>

      <p class="paragraf-2">17 Aralık’ta lağım patladı, ülke kirlendi.</p>

      <p class="paragraf-2">Türkiye tarihi böyle bir rezilliği görmedi.</p>

      <p class="paragraf-2">O halde...</p>

      <p class="paragraf-2">Canım kardeşim!</p>

      <p class="paragraf-2">Daha ne çıkmasını bekliyorsun o “kutsal kasetten”?</p>

      <p class="paragraf-2">Her şey ortada değil mi?..</p>

      <p class="paragraf-2">Kendini niye küçültüyorsun?</p>

      <p class="paragraf-2">Kendini niye onların seviyesine indiriyorsun?</p>

      <p class="paragraf-2">Demek ki biz buna layıkmışız. Her ülke layık olduğu yöneticilerini seçer çünkü...</p>

      <p class="bos"></p>

      <p class="paragraf-2">Bir ay önceydi...</p>

      <p class="paragraf-2">17 Aralık Operasyonu’nun yapıldığı gün Kısıklı’daki villalardan para nakli yapıldığı haberi geldi. Söyleyen CHP yöneticisiydi.</p>

      <p class="paragraf-2">Para naklinin araçlarla yapıldığını; görüntüsünün olduğunu söyledi.</p>

      <p class="paragraf-2">Tüm bunlar Bilal Erdoğan’ın da yargılandığı dava dosyasındaydı.</p>

      <p class="paragraf-2">Dedim ki, “Artık orada yoktur, yok edilmiştir.”</p>

      <p class="paragraf-2">Yanıt verdi: “Paralel (Cemaat) de aptal değil, yanlarında götürmüştür, yakında çıkar.” Görüntü çıkmadı ama telefon kaydı sızdırıldı.</p>

      <p class="paragraf-2">Sırada görüntü var...</p>

      <p class="paragraf-2">Peki paranın kaynağı ne?</p>

      <p class="paragraf-2">Aklıma ilk ABD Büyükelçisi Eric Edelman’ın Wikileaks’teki belgesi geldi. “Erdoğan’ın İsviçre bankalarında sekiz ayrı hesabının olduğunu” Washington’a bildirmişti.</p>

      <p class="paragraf-2">CHP yöneticisinin iddiasına göre, Kısıklı villalarındaki para miktarının bir milyar dolar olduğu tahmin ediliyordu.</p>

      <p class="paragraf-2">Bir milyar dolar mı?</p>

      <p class="paragraf-2">Böylesine büyük bir parayı evinde kim, neden tutar? “Acaba” dedim, İsviçre bankalarına güvenmeyip parayı Türkiye’ye mi getirdiler?</p>

      <p class="paragraf-2">Sahiden az paradan bahsedilmiyor; dinlediklerimize inanırsak dolarlar-eurolar tüm gün eşe dosta dağıta dağıta bitirilemiyor. Babası kızınca, oğlu gerekçesini söylüyor; “Paralar çok yer tutuyor!”</p>

      <p class="paragraf-2">Bir milyar doları bir günde “eritmek” kolay mı?</p>

      <p class="paragraf-2">Gerçekten inanılacak gibi değil. Piyasaya sürseler doların değeri düşer! O villalarının altında “banka” mı var? Bak şimdi hiç alakası yokken aklıma ne geldi...</p>

      <p class="bos"> </p>

      <p class="paragraf-2">Tarih: 1 Eylül 2009</p>

      <p class="paragraf-2">Maliye Bakanlığı kamuoyuna; “Türkiye, ABD ve Fransa’dan sonra, İsviçre bankalarında Türklere ait hesaplarla ilgili bilgi istemeye hazırlandığını” açıkladı. Çünkü ABD, İsviçre UBS Bank’ta hesabı bulunan 4000’den fazla Amerikalının hesaplarıyla ilgili bilgilerin kendilerine verilmesi için anlaşma imzalamıştı. Bunun üzerine Türkiye de harekete geçmişti.</p>

      <p class="paragraf-2">OECD ve diğer uluslararası verilere göre; <span class="char-style-override-12">İsviçre</span> başta olmak üzere Lüksemburg, Belçika, Avusturya ve Almanya gibi ülkelerde, Türklere ait 20.000’i aşkın hesapta; 100 milyar doların üstünde para vardı. Bu miktarın 60 milyar doları aşan kısmının İsviçre bankalarında olduğu tahmin ediliyordu.</p>

      <p class="paragraf-2">Ve 2009’da ciddi çalışmalar başlatıldı; yandaş medya bu durumu, hükümetin kendisine duyduğu güven ve başarı olarak kamuoyuna sundu. Sonra ne oldu?</p>

      <p class="paragraf-2">Aradan dört yıl geçti; İsviçre ile nedense bir anlaşma yapılmadı. Ama..</p>

      <p class="paragraf-2">Tarih: 21 Mayıs 2013</p>

      <p class="paragraf-2">Bu tarihte kabul edilip <span class="char-style-override-12">Resmi Gazete</span>’de yayınlanarak 29 Mayıs 2013 tarihinde yürürlüğe giren ve kamuoyunda “Varlık Barışı” olarak bilinen 6486 sayılı yasa çıkarıldı. Yasa, yurtdışında bulunan paraların getirilmesine kolaylık sağlıyordu. Maliye Bakanlığı bu yasayla “paraları getirin, nasıl getirirseniz getirin, hiçbir hesap sormayacağız” diyordu. Vergi de almayacaklardı!</p>

      <p class="paragraf-2">Kimlerin “Varlık Barışı” kapsamında İsviçre bankalarındaki paraları nasıl getirdiği, nereye yatırdığı/veya sakladığını bilmiyoruz. Bunu devlet de bilmiyor! Villanın bir katında olabilir mi?</p>

      <p class="paragraf-2">Neyse bu konuya nereden girdik?</p>

      <p class="paragraf-2">Bak Erdoğan kızacak şimdi!</p>

      <p class="bos"></p>

      <p class="paragraf-2">Erdoğan ne diyordu:</p>

      <p class="paragraf-2">“TÜRGEV’den dolaşıp bana gelmek istiyorlar!”</p>

      <p class="paragraf-2">Erdoğan’ın bu sözü sarfetmesinin sebebi ne olabilir?</p>

      <p class="paragraf-2">Dilinin altında ne var?</p>

      <p class="paragraf-2">Tarih: 13 Nisan 2012</p>

      <p class="paragraf-2">Başbakan Erdoğan, Suudi Arabistan’da Kral Abdullah ile görüştü. Bu görüşmede İstanbul Boğazı’nın en güzel arazisi Sevda Tepesi’nin de gündeme geldiği o günkü basın organlarında yer aldı.<span class="dipp" style="font-size:0.82em;"><a class="footnote-link" href="#footnote-225-71" id="footnote-225-71-backlink">71</a></span></p>

      <p class="bos"></p>

      <p class="paragraf-2">Tarih: 26 Nisan 2012</p>

      <p class="paragraf-2">Erdoğan’ın Türkiye’ye dönüşüyle birlikte, Suudi Arabistan Krallığı, CHP yönetiminin açıklamasına göre Başbakan’ın oğlu Bilal Erdoğan’ın Vakıfbank’taki hesabına 99 milyon 999 bin 990 dolar yatırdı. Bu para, bir sonraki aşamada TÜRGEV’in (o tarihte adı İSEGEV’di) Vakıfbank’taki “TR 0800 0150 0158 0380 1344 6974” IBAN numaralı hesabına geçirildi.</p>

      <p class="paragraf-2">Tarih: 1 Haziran 2012</p>

      <p class="paragraf-2">İSEGEV (İstanbul Eğitim ve Gençliğe Hizmet Vakfı); İstanbul 19. Asliye Ceza Mahkemesi’ne isim değişikliği için “vakıf senet değişikliğinin tescili” davası açtı.</p>

      <p class="paragraf-2">Tarih: 16 Haziran 2012</p>

      <p class="paragraf-2">Suudi Kral, Sevda Tepesi’ndeki 57.470 metrekarelik arazisine yapı izni verilmesi için Çevre ve Şehircilik Bakanlığı’na başvurdu. Bakanlık konuyu “yapılanma hakkı verilmesi” istemiyle İstanbul Büyükşehir Belediyesi’ne aktardı. Belediye İmar ve Bayındırlık Komisyonu, CHP’li üyelerin karşı çıkmasına karşın belediye meclisinden yapılanma izni çıkardı.</p>

      <p class="paragraf-2">Tarih: 25 Temmuz 2012</p>

      <p class="paragraf-2">İSEGEV, mahkeme kararıyla TÜRGEV (Türkiye Gençlik ve Eğitime Hizmet Vakfı) oldu. TÜRGEV’in yönetimine Erdoğan’ın oğlu Bilal Erdoğan ve kızı Esra Albayrak girdi.</p>

      <p class="bos"></p>

      <p class="paragraf-2">Tüm bu iddialar TBMM gündemine getirildi:</p>

      <p class="paragraf-2">– Şube Müdürü tarafından olayın acil olarak Vakıfbank Genel Müdürü’ne bildirilmesinden sonra Vakıfbank Genel Müdürü’nün Recep Tayyip Erdoğan’ı durumdan haberdar ettiği, ardından işlemin iptal edildiği ve paranın Royal Protocol hesabına geri gönderildiği iddiası doğru mudur?</p>

      <p class="paragraf-2">– Vakıfbank Genel Müdürü’nün Royal Protocol’ü arayarak paranın Recep Tayyip Erdoğan hesabına değil TÜRGEV Vakfı adına gönderilmesini istediği iddiası doğru mudur?</p>

      <p class="paragraf-2">– Aynı gün 99 milyon 990 bin dolar tutarındaki para transferinin TÜRGEV‘in TR 20020001500158048013239675 hesabına yatırıldığı iddiası doğru mudur?</p>

      <p class="paragraf-2">– TÜRGEV‘in TR 20020001500158048013239675 numaralı hesabını kapattığı iddiası doğru mudur?</p>

      <p class="paragraf-2">– Tüm iddialar doğruysa, ilk olarak Recep Tayyip Erdoğan’ın hesabına gönderilen transfer işlemi neden daha sonra iptal edilmiştir?</p>

      <p class="paragraf-2">– Vakıfbank Genel Müdürü transfer işlemiyle ilgili olarak neden MASAK’a bilgi vermemiştir?</p>

      <p class="paragraf-2">– 26 Nisan’da Recep Tayyip Erdoğan’ın Vakıfbank Vatan Caddesi Şubesi’ndeki hesabına Suudi Arabistan Royal Protocol tarafından 99 milyon 990 bin dolar gönderilmiş midir?</p>

      <p class="paragraf-2">– 26 Nisan’da Suudi Arabistan Royal Protocol tarafından 99 milyon 990 bin dolar Recep Tayyip Erdoğan’ın Vakıfbank Vatan Caddesi Şubesi’ndeki hesabına hangi sebeple gönderilmiştir?</p>

      <p class="bos"></p>

      <p class="paragraf-2">TÜRGEV’in adının geçtiği yerde hep milyon-milyar dolardan bahsediliyor. Diğer yandan ise...</p>

      <p class="paragraf-2">Maliye Bakanlığı’nın “08.05.2009 Tarih ve 48107 sayılı Vergi Muafiyeti Statüsüne Uygunluk” yazısı üzerine 30.07.2003 tarihli ve 4962 sayılı Kanunun 20. maddesine göre, Bakanlar Kurulu’nca 26.09.2011 tarih ve 2011/2292 sayılı kararı ile Vakıf, “Vergi Muafiyeti Statüsü” kazandı.</p>

      <p class="paragraf-2">Nasıl kazanmasın? Listeye bakar mısınız...</p>

      <p class="paragraf-2">TÜRGEV’in genel kurul üyeleri arasındaysa tanıdık isimler vardı:</p>

      <p class="paragraf-2">Esra Albayrak (Başbakan Erdoğan’ın kızı),</p>

      <p class="paragraf-2">Bilal Erdoğan (Başbakan Erdoğan’ın oğlu),</p>

      <p class="paragraf-2">Serhat Albayrak (Erdoğan’ın damadının ağabeyi),</p>

      <p class="paragraf-2">Reyhan Uzuner (Erdoğan’ın oğlu Bilal Erdoğan’ın kayınvalidesi),</p>

      <p class="paragraf-2">Ziya İlgen (Başbakan Erdoğan’ın eniştesi),</p>

      <p class="paragraf-2">Şule Albayrak (Erdoğan’ın kızı Esra Albayrak’ın eltisi),</p>

      <p class="paragraf-2">Bülent Turan (AKP İstanbul Milletvekili),</p>

      <p class="paragraf-2">Hasan Can (AKP’li Ümraniye Belediye Başkanı, Erdoğan’ın dünürü),</p>

      <p class="paragraf-2">Mevlüt Uysal (AKP’li Başakşehir Belediye Başkanı),</p>

      <p class="paragraf-2">Mustafa Demir (AKP’li Fatih Belediye Başkanı),</p>

      <p class="paragraf-2">Mehmet Doğan Kubat (AKP İstanbul Milletvekili),</p>

      <p class="paragraf-2">Mustafa Ataş (AKP İstanbul Milletvekili),</p>

      <p class="paragraf-2">Yasemin Solmaz (Erdoğan’a yakınlığıyla bilinen işadamı Remzi Gür’ün kızı),</p>

      <p class="paragraf-2">Feyza Eker Ayhan (Tarım Bakanı Mehdi Eker’in kızı).</p>

      <p class="bos"></p>

      <p class="paragraf-2">TÜRGEV’in diğer kurucuları, diğer yöneticilerinin kimler olduğunu önceki sayfalarda, Erdoğan’ın belediye başkanlığı dönemindeki yargılamaları anlattığımız bölümde yazdık.</p>

      <p class="paragraf-2">Ahmet Ergün’den Harun Karaca’ya bu isimleri bir daha yazmaya gerek var mı? Hepsi on yıl önce mahkemelerde sanıktı...</p>

      <p class="paragraf-2">Şimdi TÜRGEV ile yine gündemdeler...</p>

      <p class="paragraf-2">Güzel atasözlerimizi değiştirelim mi; ateş olmayan yerden duman çıkar mı?</p>

      <p class="paragraf-2">En büyük bağışçıları, AKP döneminde zenginleşen işadamları ve AKP belediyeleriydi.</p>

      <p class="bos"></p>

      <p class="paragraf-2">TÜRGEV’nin “beyni” Bilal Erdoğan’dı. Esra Albayrak da yönetimde ama ağabeyi kadar etkili değil.</p>

      <p class="paragraf-2">Bilal Erdoğan ayrıca, İnsan ve İrfan Vakfı ile Okçuluk Geliştirme Vakfı kurucusu ve yönetim kurulu üyesi.<span class="dipp" style="font-size:0.82em;"><a class="footnote-link" href="#footnote-225-72" id="footnote-225-72-backlink">72</a></span></p>

      <p class="paragraf-2">Ayrıca Recep Tayyip Erdoğan Üniversitesi Geliştirme Vakfı Mütevelli Heyeti üyesi.</p>

      <p class="paragraf-2">TÜRGEV’in amacı Cemaat yurtlarına, okullarına alternatif olmaktı!</p>

      <p class="paragraf-2">TÜRGEV işe kız öğrenci yurtları yaptırarak başladı. Sekiz yurdu var. Birinin adı; Emine Erdoğan’ın annesi ve babasının adını taşıyor; Hayriye-Cemal Gülbaran Ortaöğretim Kız Öğrenci Yurdu. Bir diğer yurdun adı, Recep Tayyip ile Emine Erdoğan’ın evlenmelerine aracılık yapan Şule Yüksel Şenler adına; Şule Yüksel Şenler Yüksek Öğretim Kız Öğrenci Yurdu.</p>

      <p class="paragraf-2">17 Aralık Operasyonu’nun yapıldığı günlerde İbn-i Haldun Üniversitesi kurmak için İstanbul’da yer arıyorlardı.</p>

      <p class="paragraf-2">Sadece yer yetmez; para da gerekiyordu.</p>

      <p class="paragraf-2">TÜRGEV, 5000 lirayla kuruldu ama koca üniversite bu kadar bütçeyle inşa edilemezdi.</p>

      <p class="paragraf-2">Üniversite kurabilmeniz için mal varlığı yeterliliğiniz olması gerekiyor.</p>

      <p class="paragraf-2">İbn-i Haldun Üniversitesi kuruluşunda 156 milyon 789 bin 614 liralık mal beyanı gösterdi.</p>

      <p class="paragraf-2">İyi de paranın kaynağı neydi?</p>

      <p class="paragraf-2">17 Aralık Operasyonu’nda Reza Zarrab’ın kuryesi Ahmet Murat Öziş’in, TÜRGEV’e götürdüğü çantalar yazılıp çizildi. <span class="char-style-override-12">Cumhuriyet</span> gazetesinin haberine göre, TÜRGEV’e toplam üç milyon TL aktarılmıştı. Kuryenin Temmuz 2013’te iki seferde Vakıf’a paraları teslim ettiği kayıt altına alınmıştı. (19 Aralık 2013) Tüm bunlar doğru mu; bekleyeceğiz, mahkeme karar verecek!</p>

      <p class="paragraf-2">Ayrıca...</p>

      <p class="paragraf-2">Karşımıza sadece aynı isimler çıkmıyor, aynı kurumlar da çıkıyor.</p>

      <p class="paragraf-2">İşte Vakıfbank...</p>

      <p class="paragraf-2">Bu devlet bankası özelleştirildi ve bizim haberimiz mi yok?</p>

      <p class="paragraf-2">Hatırlayınız; Alman savcılar, Deniz Feneri e.V. şirketinin para kaçırma ve aklama merkezinin Frankfurt Vakıfbank olduğunu ortaya çıkardı.</p>

      <p class="paragraf-2">Vakıfbank bu kez nerede karşımıza çıkacak?</p>

      <p class="paragraf-2">Erdoğan’ın belediyeden has adamları Ahmet Ergün’den Harun Karaca’ya kadar yargı karşısına çıkarılan bu kişiler, o dönemde Vakıfbank İstanbul Valide Sultan Şubesi’yle çalıştı. Bugünün meşhur “havuzu”, o dönem bu şubede oluşturuldu!</p>

      <p class="paragraf-2">Erdoğan’ın İstanbul Büyükşehir Belediye Başkanlığı döneminde, belediyenin bir milyar 250 milyon dolarının buharlaştırılması yargı konusu oldu.</p>

      <p class="paragraf-2">Sanıklar denetimi imkânsız kılmak için paraları birçok hesapta dolaştırmış; Kıbrıs’ta off shore hesaplarına aktarıp gecelik repo yapmıştı. Repodan para birkaç sene önce ölmüş kişilerin kimlikleriyle çekiliyordu. Kesilen naylon faturalar ve şişirme ihale faturalarıyla havuz hesabı boşaltılıyordu. Vs.</p>

      <p class="paragraf-2">Peki...</p>

      <p class="paragraf-2">Vakıfbank Valide Sultan Şubesi Müdürü kimdi: Maksut Serim!</p>

      <p class="paragraf-2">Vakıfbank’taki “havuzun” başındaki Maksut Serim bugün nerede?</p>

      <p class="paragraf-2">Başbakanlık örtülü ödeneğinin başında!</p>

      <p class="paragraf-2">Parantez bilgi: Örtülü ödenek giderleri yıllar içinde ne kadar arttı?</p>

      <p class="paragraf-2">2003’te 103 milyon liraykan, 2013’te 1 milyar 243 milyon liraya fırladı! Gel de sorma; arkadaş bu paralar nereye gidiyor?<span class="dipp" style="font-size:0.82em;"><a class="footnote-link" href="#footnote-225-73" id="footnote-225-73-backlink">73</a></span></p>

      <p class="paragraf-2">Bakınız...</p>

      <p class="paragraf-2">Erdoğan başbakanlık koltuğuna ne zaman oturdu: 14 Mart 2003.</p>

      <p class="paragraf-2">Maksut Serim Başbakanlığa ne zaman alındı: 26 Mart 2003!</p>

      <p class="paragraf-2">Üstelik lise mezunuydu.</p>

      <p class="paragraf-2">Üstelik sahtecilikten ceza almıştı. (Ank. 9. Ağır Ceza Mah.)</p>

      <p class="paragraf-2">Söz Vakıfbank ve sahtecilikten açılmışken ekleyeyim: Vakıfbank Valide Sultan Şubesi’nde Maksut Serim’in yardımcısı Bilal Karaman, 2004’te Vakıfbank Yönetim Kurulu üyesi ve ardından 22 Haziran 2005’te Vakıfbank Genel Müdürü yapıldı.</p>

      <p class="paragraf-2">Sonra ne oldu:</p>

      <p class="paragraf-2">İşadamı Ali Ağaoğlu, kredi karşılığında Vakıfbank Genel Müdürü Bilal Karaman’a rüşvet verdi. Bilal Karaman’ın eşinin üzerine alınan üç dairenin parasının Ağaoğlu’na ait Akdeniz İnşaat ve Eğitim Hizmetleri A.Ş. tarafından ödendiği belgelendi. (İst. 20. Asliye Hukuk Mah.)</p>

      <p class="paragraf-2">Nereden girdik nereye geldik? Tam bir “havuz hesabı” oldu!</p>

      <p class="paragraf-2">Unutmadan ekleyeyim; TÜRGEV Genel Merkezi’yle Vakıfbank, Fatih’te aynı binada!</p>

      <p class="bos"></p>

      <p class="paragraf-2">17 Aralık Operasyonu’ndaki sanıklardan biri de TÜRGEV kurucusu AKP’li Fatih Belediye Başkanı Mustafa Demir’di.</p>

      <p class="paragraf-2">Soruşturmada Demir’e yönelik suçlamalardan biri, “Fatih Belediyesi’nin sit alanındaki arazilerin bakanlığın gücünü kullanarak illegal olarak imar ve inşaata açılması” iddiası.</p>

      <p class="paragraf-2">Bu iddia, Başbakan Erdoğan’ın oğlu Bilal Erdoğan’ı yakından ilgilendiriyordu. Çünkü Fatih Belediyesi, TÜRGEV’e öğrenci yurdunu tamamen belediye bütçesiyle yapmış ve hiçbir ücret talep etmeden Vakıf’a “25 yıllığına ücretsiz” tahsis etmişti.</p>

      <p class="paragraf-2">Fatih’te Mevlanakapı Mahallesi’nde bulunan 1. derece arkeolojik sit alanı olan ve 381 pafta, 1571 ada, 31 parselde 1490 metrekare ile aynı pafta ve adadaki 49 parsel, 1333 metrekarelik iki park ve yeşil alanın yapılaşmaya açılması için; İstanbul Büyükşehir Belediyesi Yeşil Alan ve Tesisler Yapım Genel Müdürlüğü tarafından 24 Ekim 2013 tarihinde ‘kamu yararı’ gerekçesiyle onay verilmişti.</p>

      <p class="paragraf-2">Yurdun belediyeye olan maliyeti ise yaklaşık 5.000.000 TL’yi bulmuştu. Bilal Erdoğan, soruşturma kapsamında oğlu tutuklanan İçişleri Bakanı Muammer Güler’le birlikte iki ay önce arsa bakmıştı!</p>

      <p class="paragraf-2">Sonuçta...</p>

      <p class="paragraf-2">Tarih: 25 Aralık 2013</p>

      <p class="paragraf-2">İstanbul Cumhuriyet Başsavcısı Muammer Akkaş imzasıyla, Bilal Erdoğan’a şüpheli sıfatıyla, ”çıkar amaçlı suç örgütü kurmak ve kurulan örgüte üye olmak” suçlarından 2 Ocak 2014 Perşembe günü mesai bitimine kadar ifade vermek üzere Başsavcılığa gitmesi yönünde çağrı kâğıdı gönderildi.</p>

      <p class="paragraf-2">Kararda, ifadeye gitmemesi durumunda 5271 sayılı Ceza Muhakemesi Kanunu’nun 146. maddesi hükmüne göre; zorla getirileceği de ifade edildi.</p>

      <p class="paragraf-2">Bunun üzerine Bilal Erdoğan bir süre gözden kayboldu.</p>

      <p class="paragraf-2">Yandaş medyanın “koruyuculuğuna” rağmen kamuoyu baskısı nedeniyle 5 Şubat 2014’te İstanbul Cumhuriyet Başsavcılığı’na giderek ifade verdi.</p>

      <p class="paragraf-2">Bu arada ilgili haberlere yayın yasağı getirildi. Gazeteciler haberi verirdi, vermezdi; ne kadarını verirdi, veremezdi gibi tartışmalar yaşandı. Kimi gazeteci haber yaptığı için basın savcılarının karşısına çıktı. Ne mi yazmışlardı?</p>

      <p class="paragraf-2"><span>Ne yazmamışlar ki; gazeteci milleti bu, kalemini bükemezsin...</span></p>

      <p class="paragraf-2">– Başbakan Erdoğan ile oğlu Bilal Erdoğan’ın, TÜRGEV için arazi devri ve bağış toplanması işlemlerinde kamu nüfuzunu kullanarak ödemeler yaptırdıkları; ödemeyi yapan şahısların kamu kurumlarında ihtiyaç duyduğu belge, izin vs. işlemlerini gerçekleştirdikleri...</p>

      <p class="paragraf-2">– Bilal Erdoğan’ın Tayyip Erdoğan adına hareket ettiği, şahısların özellikle Hazine arazileriyle ilgilendikleri; Hazine arazilerini ihaleye fesat karıştırarak, usulsüz yöntemlerle vakıf zimmetine geçirdikleri; vakıf adına bedelsiz kamu arazisi kiraladıkları; bu arazilerle ilgili yetkili kurumlara talimatla ve önceden tasarlayarak imar plan değişiklikleri yaptırdıkları...</p>

      <p class="paragraf-2">– Bilal Erdoğan’ın nüfuz kullanarak, gerektiğinde talimatlandırarak kamu arazilerini istediği doğrultuda kullanarak yolsuzluk yaptığı...</p>

      <p class="paragraf-2">– Şahısların menfaatlerine uygun hazine arazisi bulamadıkları bölgelerde kamudan ihaleyle iş alan büyük şirketlere, iktidar, siyaset ve kamusal nüfuzlarıyla baskı kurdukları, kamu ihalelerini, devletin ekonomik faaliyetlerini baskı aracı olarak kullandıkları, tespit ettikleri arazileri vakıf adına satın aldırdıkları ya da arazi bedeline mukabil parayı şahıslardan veya şirketlerden TÜRGEV adına tahsil ettikleri...</p>

      <p class="paragraf-2">– Kamuya ait olmayan bazı arazilerin de önce Hazine’ye devrinin sağlandığı, ardından rayiç bedelin çok altında TÜRGEV’e kiralandığı...</p>

      <p class="paragraf-2">– 17 Aralık Operasyonu kapsamında gözaltına alınan, ancak tutuklanmadan salıverilen işadamı Ali Ağaoğlu’nun, Bilal Erdoğan’ın girişimi üzerine İstanbul Küçükbakkalköy’de, değeri 100 milyon dolar olduğu öne sürülen 20 dönümlük araziyi “yutkunarak” TÜRGEV’e bağışlamak durumunda kaldığı; Bilal Erdoğan’ın, “Bu Ağaoğlu’nun bize bağışlayacağı araziyi takip edelim... Alalım inşallah olur” dediği; Ağaoğlu’nun, bağış karşılığı İstanbul’da Maslak 1453 gibi tartışılan projelerinin önündeki yasal engelleri bertaraf ettiği...</p>

      <p class="paragraf-2">– TÜRGEV’in, Hayırlıoğlu Vakfı’nın arazisine imar çıkarılması karşılığında bir kısım arazi ve kâr payı elde ettiği...</p>

      <p class="paragraf-2">– Bilal Erdoğan’ın, İstanbul’da TCDD’ye ait arazinin TÜRGEV’e tahsis edilmesi için Milli Eğitim Bakanlığı’nın aynı arazi için yaptığı başvuruyu geri çekmesi için girişimlerde bulunduğu ve bakanlık müsteşarıyla görüştüğü...</p>

      <p class="paragraf-2">– 73 gün tutuklu kaldıktan sonra tahliye edilen İranlı işadamı Reza Zarrab’ın, 17 Aralık Operasyonu’ndan sonra kabinedeki Ekonomi Bakanlığı koltuğundan istifa etmek zorunda kalan Zafer Çağlayan aracılığıyla TÜRGEV’i aradığı, bağış yapacağını söylediği ve adamını gönderdiği...</p>

      <p class="paragraf-2">– Bilal Erdoğan’ın, İstanbul Fatih’te Yeşilay’ın kullandığı yeri TÜRGEV’in kullanmasını sağlamak üzere gerekli işlemlerin yapılması için, “Ben belediyeye baskı yaptım, çabuk bitirin” dediği ve Yeşilay’ın altı aylık bir süre için bina kullanımından söz ederken “bir sus payı” ifadesini kullandığı....</p>

      <p class="paragraf-2">– Yurt yapımı için Başbakan Erdoğan’ın, Vatan Caddesi’ndeki İGDAŞ’a ait TIR garajının TÜRGEV’e tahsisi yolunda İstanbul Büyükşehir Belediye Başkanı Kadir Topbaş’a talimat verdiği; ancak daha sonra bu garajın Medikal Park Hastanesi’ne, hastanenin yurt yapımına uygun yerinin de TÜRGEV’e tahsis edilmesi gibi bir takas formülünün gündeme getirildiği...</p>

      <p class="paragraf-2">– TÜRGEV’in İstanbul Şehzadebaşı’na otel yaptırmak istediği; Bilal Erdoğan’ın, otel projesinin oturtulduğu arazinin bitişiğindeki 400 metrekarelik arsasını satmamakta direnen mülk sahibine karşı izlenecek yolu telefonda vakıf yetkililerine “Bunu satıyorsan bize satacaksın. Yoksa biz senin yerin yokmuş gibi projemize başlayacağız” dediği...<span class="dipp" style="font-size:0.82em;"><a class="footnote-link" href="#footnote-225-74" id="footnote-225-74-backlink">74</a></span></p>

      <p class="paragraf-2">– (Erdoğan dönemi BİT davalarından tanıdığınız) Esenyurt Belediye Başkanı Necmi Kadıoğlu’nun, TÜRGEV’e, daha Vakıf karar alıp resmi müracaat yapmadan, arazi tahsisine yöneldiği, arazinin belirlenmesinden sonra TÜRGEV’in geçmişe yönelik olarak yönetim kurulundan karar çıkarmayı gündeme getirdiği...</p>

      <p class="paragraf-2">– Eski Galatasaray Spor Kulübü Başkanı işadamı Adnan Polat’ın Kasımpaşa’da TÜRGEV adına bir imam-hatip lisesi yaptırma girişimi olduğu; Bilal Erdoğan’ın, bağışlanacak okul için TÜRGEV’le bir ön protokol yapmak isteyen Adnan Polat’ın girişimine “daha yapılacak okulun arsasının bile alınmadığını” belirterek karşı çıktığı; Bilal Erdoğan’ın, Adnan Polat’ın bu girişimini “beklentileri olmasına” bağladığı...</p>

      <p class="paragraf-2">– TÜRGEV Genel Başkanı Ahmet Ergün ile TÜRGEV Genel Müdürü Salih Koç’un, hac kurasına bile hile karıştırdıklarını...</p>

      <p class="paragraf-2">– TÜRGEV’e bağış yapan kişi ve şirketlerin; Taşyapı firması 1.5 milyon, Kalyon İnşaat 500 bin, Cengiz İnşaat bir milyon, Mapa İnşaat altı milyon, Sinpaş GYO beş buçuk milyon, Ali Ağaoğlu 100 bin, Mehmet Ali Aydınlar 500 bin, İspa İnşaat 750 bin, Altınok Kadıoğlu A.Ş. 600 bin, Turgut İnşaat 150 bin, OBP İletişim ve Medya Hizmetleri 200 bin, İlbak Yapı ve Medya Hizmetleri 375 bin, BBM Büyük Baskı Merkezi Matbaa 600 bin, PC İletişim ve Medya Hizmetleri 600 bin, 3. Mecra Reklam ve Turizm A.Ş. bir milyon 600 bin, ASL İnşaat bir milyon, Öz Koçaklar İnşaat 200 bin, Haluk Ahmet Aksüs 200 bin ve Özel Arnavutköy Hastanesi 300 bin lira diye sıralandığını...</p>

      <p class="paragraf-2">Yazdığım gibi “gazeteci milleti” 17 Aralık operasyonu patlayınca bu haberleri yaptı. Bunlar doğru mu?</p>

      <p class="paragraf-2"><span>Keşke gizlilik kararı olmasıydı; keşke Recep Tayyip ve</span> <span>Bilal Erdoğan</span> <span>kamuoyu karşısına çıkıp tüm gerçekleri bir bir anlatsalardı. Gerçi,</span> <span>17 Aralık Operasyonu’nu “darbe girişimi” olarak değerlendirdiler. Öyle mi? Gerçeklik payı yok değil; ama tarih göstermiştir ki, iktidar ortakları kavga etmeden pislikler ortaya serilmez!</span></p>

      <p class="paragraf-2">Soruşturmayla ilgili yazamayacağımıza göre, diğer konulara bakalım. TÜRGEV’in 2012 bütçesine göre gelirleri 156 milyon liraydı; giderler ise sadece 16 milyon lira! Niye gider olsun ki? İşte TBMM gündemine getirilen Konya örneği...</p>

      <p class="paragraf-2">Yapım ödeneği Vilayetler Hizmet Birliği tarafından karşılanan, 19.08.2011 tarihinde yapımına başlanan, 04.07.2012 tarihinde yapımı biten, ihale bedeli 1.877.000,00 TL olan bina; inşaatın bitim tarihinden bir yıl kadar sonra, Konya İl Genel Meclisi’nin 06.06.2013 tarih-281 sayılı kararıyla, 29 yıllığına ve bedelsiz olarak TÜRGEV’e kiralandı. Güzel. Fakat...</p>

      <p class="paragraf-2">200 kişilik yurt binası olarak, TÜRGEV tarafından üniversite öğrencilerine yönelik kullanılacak bu bina, TÜRGEV’e 29 yıllığına bedelsiz olarak verilirken; Konya-Selçuklu ilçesinde civar mahallerde bulunan 378 öğrenci kapasiteli yurt aylık 58.108,36 TL üzerinden; 740 öğrenci kapasiteli bir diğer yurt ise aylık 104.041,66 TL bedel üzerinden kiralandı!</p>

      <p class="paragraf-2">Evet, tüm bunlar TBMM’ye taşındı...</p>

      <p class="paragraf-2">Bu yazılanların ne kadarı dava dosyasına girdi bilmiyoruz.</p>

      <p class="paragraf-2">Dava dosyasında olanları ise yazamıyoruz; mahkeme sonucunu bekleyeceğiz.</p>

      <p class="paragraf-2">Benim için mesele sadece konunun parasal boyutu değil...</p>

      <p class="paragraf-2">TÜRGEV, 17 Aralık Operasyonu ve internete sızdırılan telefon tapeleriyle gündeme gelince herkes haklı olarak konunun parasal yönüyle ilgilendi. Ben ise, TÜRGEV’in yapacağı üniversitenin adına takıldım...</p>

      <p class="paragraf-2">Erdoğan ve ailesi kuracakları üniversitelerine neden, Arap tarihçisi İbn-i Haldun’un (1332-1406) adını vermek istiyor?</p>

      <p class="paragraf-2">Arap sevgisi nedeniyle mi?</p>

      <p class="paragraf-2">Araplar İbn-i Haldun’u pek sevmez ve zaten çok geç keşfettiler. Bunun mimarı ise, İstanbul Darülmuallimin (Öğretmen Okulu) müdürü, Satı el-Husri Bey’di. Suriyeli Arap’tı.</p>

      <p class="paragraf-2">Birinci Dünya Savaşı’ndan sonra Satı Bey İstanbul’dan ayrıldı, gerekçesini Edebiyat Fakültesi Müdürü M. Emin Erişirgil’e söyledi: “Şam’a gidiyorum. Suriye artık sizden ayrılacak, buradaki Arap gençleri memleketinize dönün diye teşvik ederken benim kalmam doğru olmaz. Biz Arap münevverleri ülkemize dönmezsek Suriye devleti çok zayıf olur.”</p>

      <p class="paragraf-2">Erdoğan’ın Suriye’ye giden Satı Bey’den etkilendiğini düşünemeyiz herhalde.</p>

      <p class="paragraf-2">Peki...</p>

      <p class="paragraf-2">İbn-i Haldun adını Erdoğan’ın kafasına kim soktu?</p>

      <p class="paragraf-2">Son dönemde gerek Abdullah Gül gerekse Bülent Arınç ya da Fethullah Gülen’le yaşadıkları olabilir mi?</p>

      <p class="paragraf-2">İbn-i Haldun; <span class="char-style-override-12">Mukaddime</span> eserinde devlet-kul ilişkisini şöyle yazdı:</p>

      <p class="paragraf-2">“Hükümdarlar zamanla, kendini iktidara getiren gücün (ailesi veya aşireti) yerine, kendi iradesine bağlı kullara güvenmeye başlar. O artık, devletinin birlik dayanışma duygusu yerine, kullarının kendine bağlılığıyla ilgilidir. Ve sadece menfaat-para için hükümdara boyun eğen kul kitlesiyle despotik bir güç oluşturur. Tehlikeli saydıklarını yok eder.”</p>

      <p class="bos"></p>

      <p class="paragraf-2">Erdoğan “İbn-i Haldun tam da beni anlatıyor” diye mi adını üniversitesine verdi? Yok canım...</p>

      <p class="paragraf-2">Ne peki?</p>

      <p class="paragraf-2">Erdoğan çöküşünü mü gördü?</p>

      <p class="paragraf-2">İbn-i Haldun’u ilk keşfedenler 18. yüzyılda Osmanlı ulema sınıfı oldu. Osmanlı çöküşe geçmişti ve “kurtuluş reçetesi” aranıyordu. İbn-i Haldun’a sarıldı.</p>

      <p class="paragraf-2">Arapça <span class="char-style-override-12">Mukaddime</span>’yi, Türkçeye 1730 yılında Pirizade Mehmet Sahib Efendi çevirdi. Naima’dan, Ahmet Cevdet Paşa’ya kadar ulema sınıfı İbn-i Haldun’un yazdıklarında kurtuluş fikri aradı. Bulamadılar.</p>

      <p class="paragraf-2">Çünkü...</p>

      <p class="paragraf-2">İbn-i Haldun, çürümüş iktidarlar için hiçbir kurtuluş çaresi düşünmüyordu. Mukadderat kaçınılmazdı. Miadı dolan iktidarı, Allah bile kurtaramazdı; üstelik Allah’ın bunu takdir bile edebileceğini yazdı. Çünkü bu çürümüş iktidarın temelinde; kanunsuzluk, keyfi idare vardı ve bu ister istemez iktidarın sonunu getirecekti.</p>

      <p class="paragraf-2">Osmanlı münevveri çöküşün durdurulmasının imkânsız olduğunu İbn-i Haldun’dan öğrendi ve rahatladı. Bizim topraklarda çöküşe hep ölçüsüz övgü vardır; İbn-i Haldun’u çok övdüler.</p>

      <p class="paragraf-2">Aynı duygu Erdoğan’da mı var?</p>

      <p class="paragraf-2">Erdoğan’ın İbn-i Haldun’u okuduğunu sanmıyorum. Adını bile bildiğinden şüpheliyim. Bakın İbn-i Haldun ne diyor:</p>

      <p class="paragraf-2">“Siyasetin temelinde adalet olmalıdır.”</p>

      <p class="paragraf-2">“Adaletli devlet düzeninin, en büyük düşmanı zulümdür.”</p>

      <p class="paragraf-2">“Çeşitli haksızlıklar, dayanılmaz vergiler, angaryalar ve el koymalar devlet düzeninin yozlaşmasına yol açar.”</p>

      <p class="paragraf-2">İbn-i Haldun’un söylediklerinin tersini yapan Erdoğan neden üniversitesine bu ismi veriyor? Sorunun yanıtını bulmakta zorlanıyorum.</p>

      <p class="paragraf-2">Anlamaya değil anlatılmaya; eleştirilmeye değil yüceltilmeye ihtiyaç duyanların İbn-i Haldun’u kavrayabileceğini düşünemeyiz.</p>

      <p class="paragraf-2">Osmanlı’ya göre, kutsal olan nizamdı yani düzendi. Her değişim kötüye, bozulmaya sebep olurdu. Değiştirmek isteyen “fesat”tı; ihtilalciydi. Bu nedenle “ilerlemeci” her hareket ezilmeliydi.</p>

      <p class="paragraf-2">Osmanlı bu sebeple ne coğrafi keşiflerin önemini kavrayabildi ne de Avrupa’da kapitalist ekonominin gelişmesinde başrolü oynayan “Para Devrimi”nin siyasal ve toplumsal etkilerini hesaplayabildi. İnsandan daha önemli hale gelen paranın, yakın zamanda Osmanlı topraklarında nasıl bir yoksullaşmaya ve dolayısıyla çatışmaya sebep olacağını öngöremedi.</p>

      <p class="paragraf-2">Bu Osmanlı kafası, Erdoğan’ın kafası değil mi? İbn-i Haldun’un Tunus’taki heykelinde, elinde kitap var! Yazılmamış kitabı toplatan, kitabı terör aracı gören Erdoğan’ın üniversite<br />
      açması yetmiyormuş gibi, bir de ismini İbn-i Haldun koymasının yanıtını bulmak zor iş! Sona geldik bulacağız...</p>

      <p class="paragraf-2">Önce Osmanlılar ve çok sonra Araplar milliyetçilik rüzgârıyla İbn-i Haldun’u keşfetti. Fakat yine de İbn-i Haldun, Arapların önem verdiği bir düşünür olmadı. Niye acaba?</p>

      <p class="paragraf-2">Sorunun yanıtı “Batı övgüsünde” gizli:</p>

      <p class="paragraf-2">Batı’da İbn-i Haldun adı; İsrail’in kuruluşundan on yıl sonra 1958’de İbrani Üniversitesi’nden Franz Rosenthal’ın <span class="char-style-override-12">Mukaddime</span>’yi İngilizceye çevirmesiyle duyuldu.</p>

      <p class="paragraf-2">İsrail Devleti’nin kuruluşundan sonra bu çevirinin yapılmasının sebebi, Yahudilerin o topraklarda bir meşruiyet ihtiyacından kaynaklanıyordu. Kaynak, İbn-i Haldun’du!</p>

      <p class="paragraf-2">Kur’an-ı Kerim’in aksine İbn-i Haldun <span class="char-style-override-12">Mukaddime</span>’de, Yahudileri asil bir kavim ve yeryüzünün en parlak ailelerinden biri sayıyor; Kenan’dan yani “vaat edilmiş topraklardan” bahsediyordu! İbn-i Haldun’a göre Yahudiler 1400 yıl Suriye’yi ellerinde tutmuşlar, yönetmişlerdi.</p>

      <p class="paragraf-2">Batı, İbn-i Haldun’u böyle keşfetti ve “moda” yaptı.</p>

      <p class="paragraf-2">Bugün deniyor ki; İbn-i Haldun tarih yazıcılığına toplumsal boyut getirdi. Böylece tarihi, ilk kez sosyolojik yöntemlerle inceleyerek “modern tarihin” kurucu oldu. Ve yine “siyasal bilimlerin” ve “sosyolojinin” kurucusu olarak bilindi. “Azgelişmişlik” olgusunun tarihsel kaynaklarını açıklayan ilk düşünürdü. Kimi Batılılara göre, “erken gelmiş Marx” idi.</p>

      <p class="paragraf-2">Bu tespitler tartışmalara açık; zaten tartışılıyor.</p>

      <p class="paragraf-2">Ama tartışılmayacak bir konu var...</p>

      <p class="paragraf-2">Yahudileri öven İbn-i Haldun <span class="char-style-override-12">Mukaddime</span>’de Türkler için, “esir olmaktan utanmazlar” diyordu. Ona göre Türk “zindancı” idi: “Kafesinde bir halife/ İki Türk zindancı arasında/ Tekrarlıyor bir papağan misali/ Emirleri ve zindancı lisanında.”</p>

      <p class="paragraf-2">Hadi Osmanlı ulema sınıfının Türkler diye bir derdi yoktu. “İbn-i Haldun’un çömezi” Naima’ya göre, Türkler “etrak-ı biidrak” yani cahildi; “Türk-i bed liva” yani çirkin suratlıydı.</p>

      <p class="paragraf-2">Erdoğan’a ne oluyordu?</p>

      <p class="paragraf-2">Böyle soru olur mu; AKP’ye göre “Türk yok!”</p>

      <p class="paragraf-2">Sahi unutuyordum...</p>

      <p class="paragraf-2">Erdoğan üniversitesine niye İbn-i Haldun adını verdi?</p>

      <p class="paragraf-2">Ben hâlâ bu sorunun yanıtını arıyorum!</p>

      <p class="paragraf-2">İbn-i Haldun adını üniversiteye vermek kimin fikriydi? Erdoğan’ın İbn-i Haldun’u kavrayabilecek bir entelektüel birikimi olmadığını biliyoruz.</p>

      <p class="paragraf-2">Bilal Erdoğan olabilir mi? Öyle ya, Kartal İmam Hatip Lisesi’ni bitirdikten sonra türban sorunu olmamasına rağmen ABD’ye gitti; 2003’te Boston’daki Harvard Üniversitesi’nde kamu yönetimi alanında yüksek lisans yaptı. Birikimi var!</p>

      <p class="paragraf-2">Ancak babasıyla yaptığı telefon konuşmalarındaki “anlama kabiliyeti” ister istemez “acaba” sorusunu sorduruyor! Sosyal medyada –ne yazık ki– en çok alay edilen karakter oldu.</p>

      <p class="paragraf-2">Yine tapelerden öğrendiğimize göre ağabeyi Burak Erdoğan kadar olmasa da, Bilal Erdoğan da sert-kızgın biri.</p>

      <p class="paragraf-2">Sadece TÜRGEV’i düzenlemiyor. Cerrahi Dergâhı’yla ilgilendiği söyleniyor.</p>

      <p class="paragraf-2">Adı; dayaklı bir kavgaya bile karıştı...</p>

      <p class="bos"></p>

      <p class="paragraf-2">Cerrahiye, Halvetiye tarikatının günümüze ulaşan kollarından biri.</p>

      <p class="paragraf-2">İnziva-yalnızlık manalarına gelen halvet, tasavvufta; ne bir meleğin ne de herhangi bir kimsenin bulunmadığı bir halde ve yerde, Allah ile manen konuşmak, ruhen sohbet etmek anlamında kullanılıyor.</p>

      <p class="paragraf-2">Halveti çok seven ve bir çınar ağacının kovuğunda defalarca halvet çıkardığı için “Halveti” lakaplı İranlı Siraceddin Ömer Efendi tarikatı kurdu. Üst üste kırk kez erbain çıkararak “sır”ra vâkıf oldu.</p>

      <p class="paragraf-2">Biz geçmişi değil bugünü anlatacağız.</p>

      <p class="paragraf-2"><span class="char-style-override-14">Olayın kahramanlarından biri, Veysel Dalsaldı...</span></p>

      <p class="paragraf-2">“Tekke” müziğinin günümüzdeki önemli temsilcilerinden.</p>

      <p class="paragraf-2">Meşk Geleneksel Sanatları Yaşatma ve Sosyal Yardımlaşma Derneği Başkanı.</p>

      <p class="paragraf-2">Meşk adının seçilmesinin sebebi şu: Musiki dünyasının hat sanatından ödünç aldığı bu terim; Cerrahi Dergâhı’nda pazartesi akşamları düzenlenen müzik ve semanın birlikteliğini ifade ediyor.</p>

      <p class="paragraf-2">Müziğe büyük önem veren genç Cerrahiler, tekkede aldıkları sema ve müzik eğitimiyle pazartesi akşamları “meşk etme” fırsatını buluyordu.</p>

      <p class="paragraf-2">Zamanla gençler ile gelenekçiler arasında tartışmalar yaşandı.</p>

      <p class="paragraf-2">İşte bu Meşk Derneği’ni Cerrahilerin içinden çıkan bir grup kurdu. Yani Dergâh ikiye bölündü. İş kavgaya kadar vardı:</p>

      <p class="paragraf-2">Tarih: 20 Eylül 2013 – Saat: 03.00</p>

      <p class="paragraf-2">Veysel Dalsaldı, Fatih’teki yeni derneklerinde arkadaşlarıyla otururken zil çaldı. Gelenler, “Veysel Bey’i aradıklarını” söyledi. Kapıyı açan kişi, Dalsaldı’ya gelenleri içeri alıp almamayı sorarken, yanıt beklemeden içeri giren iki kişi Dalsaldı’nın üzerine yürüdü ve ellerindeki demirle dövmeye başladı. O sırada dernekte bulunan yedi kişi, Dalsaldı’yı döven kişilere doğru yanaştığında saldırganlardan diğeri elindeki silahı çekti ve kurşunu namluya sürdü.</p>

      <p class="paragraf-2">Dernekteki arkadaşları, “Yeter ölecek” diye bağırmaya başlayınca iki saldırgan koşarak olay yerinden uzaklaştı. Dalsaldı hemen hastaneye kaldırılırken kafasında dört ayrı yere dikiş atıldı.<br />
      Ne olmuştu?</p>

      <p class="paragraf-2">Bilinen; Cerrahiye tarikatında görüş ayrılığına sahip taraflardan biri Veysel Dalsaldı idi.</p>

      <p class="paragraf-2">Kuşkusuz güçlü isimlerdi. Çünkü saldırganlar hâlâ bulunamadı!</p>

      <p class="paragraf-2">Bu duruma, “Efendi” diye hitap edilen Ömer Tuğrul İnançer yani Dergâh’ın Hocaefendi’si ne diyordu? İnançer Bursalı. 1946 doğumlu. Asıl mesleği avukatlık.</p>

      <p class="paragraf-2">Turizm Bakanlığı İstanbul Tarihi Türk Musikisi Topluluğu Müdürlüğü yaptı.</p>

      <p class="paragraf-2">Bu müzik topluluğunun misafir bir “sanatçısı” var: Fatih Çıtlak!</p>

      <p class="paragraf-2">Bu ismi anımsadınız mı? Hani, okuduğu şiirle Atv’de Başbakan Erdoğan’ı ağlatmıştı.</p>

      <p class="paragraf-2">Zaten akrabalar: Bilal Erdoğan’ın eşi Reyyan’ın dayısı.</p>

      <p class="paragraf-2">Çıtlak ailesi Fatih semtinden.</p>

      <p class="paragraf-2">Cerrahiye dergâhı, Athena müzik grubunun solisti Gök-han’dan Ahmet Özhan, Mazhar Alanson, Hasan Kaçan, Kadir Çöpdemir’e kadar medya “ünlülerinin” gittiği tarikat olarak bilinse de mensuplarının çoğunluğu Fatih’te yaşayan sade vatandaşlar.</p>

      <p class="paragraf-2">Çıtlak ailesi bunlardan biriydi.</p>

      <p class="paragraf-2">1967 doğumlu Fatih Çıtlak Fatih İmam Hatip ve Marmara Üniversitesi Türkoloji Bölümü mezunu. TRT ve Atv’de programlar yapıyor.</p>

      <p class="paragraf-2">Erdoğan’ın “Bu Şarkı Burada Bitmez” şiir albümünü de yaptı. Pendik Belediyesi Yunus Emre Kültür Merkezi’nde sohbet konuşmaları düzenliyor.</p>

      <p class="paragraf-2">TRT’de bir program var. Adı “Hac Yolu”.</p>

      <p class="paragraf-2">Belgeselde iki kişinin gözünden hac yolculuğu gösteriliyor.</p>

      <p class="paragraf-2">Bu yolculuk sırasında haccın nasıl gerçekleştirildiği anlatılıyor. Mekke tanıtılıyor.</p>

      <p class="paragraf-2">Belgeseli TRT Din ve Ahlak Programları Müdürlüğü gerçekleştiriyor.</p>

      <p class="paragraf-2">Programda yıllardır hacca gitmek isteyen ve TRT’nin adaylar arasında çektiği kurayla bu hayalini gerçekleştirme fırsatını yakalayan iki kişi yolculuğa çıkıyor.</p>

      <p class="paragraf-2">Bu iki kişiden bahsedelim size...</p>

      <p class="paragraf-2">Biri Fatma Tatlı...</p>

      <p class="paragraf-2">Tekerlekli sandalyeye mahkûm ve yıllardır hacca gitmek isteyen bir vatandaş.</p>

      <p class="paragraf-2">Allah razı olsun, TRT kendisini hacı yaptı.</p>

      <p class="paragraf-2">Bizim konumuz ikinci kişi...</p>

      <p class="paragraf-2">Onun adı Fatih Çıtlak...</p>

      <p class="paragraf-2">Fatih Çıtlak’ın hikâyesi ilginç...</p>

      <p class="paragraf-2">Bu arada “ilginç” kelimesi bize ait değil...</p>

      <p class="paragraf-2">Cemaat’in <span class="char-style-override-12">Zaman</span> gazetesi “ilginç” tabirini kullanıyor.</p>

      <p class="paragraf-2">Neden mi?</p>

      <p class="paragraf-2">Anlatalım... Programda hacca gitmek isteyenlerden şanslı isimler çekilen kurayla bu isteğini gerçekleştiriyor. Fatih Çıtlak kuraya katılmamıştı...</p>

      <p class="paragraf-2">Çıtlak, <span class="char-style-override-12">Zaman</span> gazetesine kuraya katılmadığı halde kendisinin bu yıl hacca gideceğinin içine doğduğunu 24 Kasım tarihinde bakın nasıl anlatıyor: “Fatih Çıtlak, kuraya katılmadığı halde içinde ‘Ben bu yıl hacca gideceğim’ düşüncesini taşımaktaymış. Hatta pasaportunu evde görebileceği bir yerde bırakmış. Hac daveti bekleyen Çıtlak’ın arzusu, TRT’nin belgesel teklifi ile gerçek olmuş.”(<span class="char-style-override-19">zaman.com.tr</span>)</p>

      <p class="paragraf-2">“Allah’ın işi” diyelim; “kader” diyelim ama biz yine de kulun payını da hatırlatalım... Neden mi?</p>

      <p class="paragraf-2">Fatih Çıtlak 29 Mart 2014 yerel seçimlerinde AKP sıralarından meclis üyesi seçildi. Başakşehir Belediyesi’nde Belediye Başkan Vekilliği görevini üstlendi.</p>

      <p class="paragraf-2">TRT’de Ramazan ayında “Gece Kahvesi” isimli programı sundu. Gülen Cemaati’ne yakın Moral Fm’de dini içerikli bir program hazırladı.</p>

      <p class="paragraf-2">Hâlâ bir şans göremiyorsanız bitmedi...</p>

      <p class="paragraf-2">Evet, Fatih Çıtlak, Başbakan Erdoğan’ın oğlu Bilal Erdoğan’ın eşi Reyyan Uzuner’in öz dayısı. Ne diyelim?</p>

      <p class="paragraf-2">TRT Türkiye’de hacca götüreceği bir ihtiyaç sahibi ararken bir anda Başbakan’ın ailesinden bir isim kuraya katılmadığı halde seçiliveriyor!</p>

      <p class="paragraf-2">“Allah uçamayan kuşa alçacık dal verir” deyip Cerrahi Dergâhı’na dönelim...</p>

      <p class="paragraf-2">Dergâh’taki kavgada kim kimin tarafındaydı?</p>

      <p class="paragraf-2"><span class="char-style-override-12">Taraf</span>’ın “Bavulcusu” Mehmet Baransu, Meşk Derneği’nde kavga çıkınca şunları yazdı:</p>

      <p class="paragraf-2">– Tekkeden ayrılanlardan hoşlanmayanlar yeni lideri öldü diye bıraktılar.</p>

      <p class="paragraf-2">– Cerrahi tekkesi olayı siyasi bir olay. Tekkeyi de dizayn etmek isteyen siyaset nelere sebep oluyor.</p>

      <p class="paragraf-2">– Tekkedeki isimlerden biri, Bilal Erdoğan’ın eşinin akrabası. Tekkenin bir bölümü iktidarı eleştirip ikiye ayrıldı.</p>

      <p class="paragraf-2">– Olay tekkeden ayrılanların kurduğu musiki derneğinde gerçekleşti. Bu yer ayrılanların yeni tekkesi.</p>

      <p class="paragraf-2">– Bilal Erdoğan neden sakal bıraktı; tüm kavga bunun arkasında.</p>

      <p class="paragraf-2">Bilal Erdoğan eşinin dayısı için mi bu mücadeleye girdi.</p>

      <p class="paragraf-2">Yoksa kendisi için mi?</p>

      <p class="paragraf-2">Bakalım sakalının altından hangi gerçek çıkacak?</p>

      <p class="bos"></p>

      <p class="paragraf-2">Konu dergâhtan açıldı oradan devam edelim...</p>

      <p class="paragraf-2">Çünkü...</p>

      <p class="paragraf-2">17 Aralık Operasyonu Erdoğan ile Gülen arasındaki çatışmayı sertleştirdi. Birbirlerine “laf sokarken” dillerinde sürekli “Allah” vardı.</p>

      <p class="paragraf-2">İnsan düşünmeden edemiyor; İslam tarihi rüşvetle nasıl tanıştı? İlk rüşvet niçin verildi? Baba-oğul rüşvetçiler kimlerdi?..</p>

      <p class="paragraf-2">Babil’in Hammurabi Kanunu’ndan, Mısır’ın “Anastasi Papirüs”üne;</p>

      <p class="paragraf-2">Hint “Arthaçastra”dan, Roma’nın “Oniki Levha Kanunu”na kadar ilkçağlardan beri rüşvet, yazılı her hukukta yer aldı.</p>

      <p class="paragraf-2">Rüşvet, Tevrat’ta da var İncil’de de...</p>

      <p class="paragraf-2">Fakat, İslam hukukunun ana kaynağı Kur’an-ı Kerim’de yok!</p>

      <p class="paragraf-2">Sebebi, Kur’an nazil olduğu dönemde devletin henüz kurulmamış olması.<span class="dipp" style="font-size:0.82em;"><a class="footnote-link" href="#footnote-225-75" id="footnote-225-75-backlink">75</a></span></p>

      <p class="bos"></p>

      <p class="paragraf-2">İslam hukukunda ikinci kaynak hadisler. Hz. Muhammed’in rüşvetle ilgili şu sözü en bilinenidir:</p>

      <p class="paragraf-2">“Rüşvet verene de alana da ikisi arasında vasıta olanlara da Allah lanet etsin.”</p>

      <p class="paragraf-2">İslam’a göre rüşvet haramdı. Rüşvet alan hükümdar bile olsa durum değişmezdi.</p>

      <p class="paragraf-2">Rüşvet konusundaki titizlik hediye almayı da yasakladı; hazineye verilmeyen hediye de haram sayıldı.</p>

      <p class="paragraf-2">Hz. Muhammed’in Medine’ye yerleşmesinin ardından ilkel de olsa bir devlet düzenine geçildi. İslam’ın ilk vergisi sayılan zekâtın toplanması için bazı kişilere (amil) görev verildi. Elde edilen gelirin bir bölümü toplayıcılara “ücret/maaş” olarak ödendi.</p>

      <p class="paragraf-2">Hz. Muhammed, Müslümanlar arasında Abd-Allah (Abdullah) adında birini Beni Salim kabilesinin zekâtlarını toplamakla görevlendirdi. Abd-Allah işini bitirince topladıklarının bir bölümünü kendisi için alıkoydu ve bunların kendisine hediye edildiğini söyledi.</p>

      <p class="paragraf-2">Hz. Muhammed hutbesinde bu olaya değindi. Adını vermeden, “Sizlerden birisini bir tarafa memur olarak gönderiyorum. Getirdikleri şeyleri ‘bunlar sizin, şunlar ise bana hediyedir’ diye ayırıyor. Bu kimse evinde otursaydı, acaba bu hediyeler ona gelecek miydi?” diye konuştu.</p>

      <p class="bos"></p>

      <p class="paragraf-2">İlk İslam yöneticileri hediye kabul etmedi. Hz. Ebubekir, memurların da aldıkları tüm hediyeyi hazineye (Beyt’ül mal) vermesini emretti.</p>

      <p class="paragraf-2">Hz. Ömer, İran, Irak, Suriye’yi fethederek İslam devletini imparatorluk haline dönüştürdü. Devletin belli başlı siyasi kurumları bu dönemde şekillendi. İlk memurlar tayin edildi ve bunlara maaş verilmeye başlandı.</p>

      <p class="paragraf-2">İslam’ın ikinci halifesi de rüşvete çok karşıydı; pek büyük haram saydı. “Haramın iki kapısı vardır; birisi rüşvet kapısıdır diğeri de zina yapan kadınların aldığı paradır.”</p>

      <p class="paragraf-2">Hz. Osman ilk dört halife içinde hediye almayı seven tek kişiydi. İslam’da rüşvet de bu dönemde ortaya çıktı. Söylentiye göre komutan Halid bin Velid, Hz. Osman’ın huzuruna gelmek için kapıcıya iki altın vermişti.</p>

      <p class="paragraf-2">Hz. Ali hiç kimseden hediye kabul etmedi. Haberi olmadan verilen her şeyi hazineye bıraktırdı ve memurların da öyle yapmasını emretti. Bunu yapmayanları “hıyanet” ile suçladı.</p>

      <p class="bos"></p>

      <p class="paragraf-2">İslam devletine son verip Arap devleti kuran Emevilerin bu kuruluşunun temelinde rüşvet olması şaşırtıcı değil.</p>

      <p class="paragraf-2">Bunun mucidi Muaviye bin Ebu Süfyan..</p>

      <p class="paragraf-2">Daha devleti kurmadan evvel İslam tarihinde ilk politik amaçlı rüşveti verdi. Böylece Hz. Ali’nin yanındaki kimi önemli kişilerin saf değiştirmesine neden oldu. Amr bin al’Asın bunlardan biriydi.</p>

      <p class="paragraf-2">Tesadüf değildir ama konumuz değil:</p>

      <p class="paragraf-2">Babası Ebu Süfyan Hz. Muhammed’e karşı savaştı.</p>

      <p class="paragraf-2">Oğlu Muaviye ise Hz. Ali’ye karşı savaştı.</p>

      <p class="paragraf-2">Baba oğul ikili, Mekke fethedildiği gün Müslüman oldu.</p>

      <p class="paragraf-2">Babasından ne öğrendiyse Muaviye, oğlu Yezid’e de onu öğretti.</p>

      <p class="paragraf-2">Babasından tek farkı rüşvetçiliğiydi. Oğlu Yezid’e devlet yönetiminde rüşvete başvurmaktan kaçınmamasını öğütledi.</p>

      <p class="paragraf-2">Yezid bu öğüdü hiç unutmadı. Örneğin; Kerbela faciasının büyük isyana dönüşmemesi için, öldürdüklerinin Medine’deki yakınlarına rüşvetler yolladı. Fakat yine de bu rüşvetler/hediyeler Emevilerin Medine’den kovulmasına engel olmadı.</p>

      <p class="paragraf-2">Peki...</p>

      <p class="paragraf-2">İslam hukukunda rüşvetin cezası neydi:</p>

      <p class="paragraf-2">79 değnek vurmak!</p>

      <p class="paragraf-2">Ancak devletin selametini tehlikeye düşürecek rüşvetin cezası idamdı.</p>

      <p class="bos"></p>

      <p class="paragraf-2">Bizim Osmanlı tarihinde baba-oğul rüşvetçi yok muydu?</p>

      <p class="paragraf-2">Rüşvet, dilimize Arapçadan geldi.</p>

      <p class="paragraf-2">Türkler Müslüman olduktan sonra bu kelimeyi benimsedi. Ancak İslam’dan önce Türklerin rüşvet kavramını tanıdığına dair güçlü işaretler var. Örneğin,</p>

      <p class="paragraf-2">1072-1074 yılları arasında yazılan Türkçenin bilinen en eski sözlüğü <span class="char-style-override-12">Divanü Lugati’t-Türk</span> eserinde Kaşgarlı Mahmud, “orunç” kelimesinin rüşvet anlamına geldiğini belirtiyor.</p>

      <p class="paragraf-2">Modern anlamdaki ilk geniş kapsamlı Türkçe sözlük <span class="char-style-override-12">Kamus-ı Türki</span> (1901) yazarı Şemseddin Sami’ye göre rüşvet, “Bir memura haksız bir iş gördürmek için verilen ücret ve hediyedir.”</p>

      <p class="paragraf-2">Osmanlı’da rüşvete iyi gözle bakılmadı.</p>

      <p class="bos"></p>

      <p class="paragraf-2">Tanzimat’tan sonra rüşvetle mücadele için devlet adamlarının yemin metnine rüşvet kondu. 11 Aralık 1849’da Sultan Abdülmecid başta olmak üzere tüm yöneticiler Kur’an-ı Kerim’e el basarak şu yemini etti: “(...) ve her ne nasıl nam ve te’vil ile olursa olsun rüşvet almayacağıma (...) hediye kabul etmeyeceğime...”</p>

      <p class="paragraf-2">Fakat...</p>

      <p class="paragraf-2">Yine de rüşvet devam etti.</p>

      <p class="paragraf-2">Öyle ki; Paris elçisi Halet Efendi Napolyon’dan rüşvet aldı!</p>

      <p class="paragraf-2">Yanlış anlaşılmak istemem; tüm Osmanlı devlet adamları tabii ki rüşvetçi değildi; konumuz rüşvet olduğu için bu tür yöneticileri yazdım...</p>

      <p class="bos"></p>

      <p class="paragraf-2">Tarihe girdik devam edelim. Örneğin, Osmanlı’nın “Reza Zarrab”ı yok muydu? Vardı...</p>

      <p class="paragraf-2">Adı Selim Melhame (?-1937) idi.</p>

      <p class="paragraf-2">Beyrutlu Maruni bir sarrafın oğluydu.</p>

      <p class="paragraf-2">Altın işini küçük yaşta kuyumcu babasından öğrendi.</p>

      <p class="paragraf-2">Sonra genç yaşta İstanbul’a geldi. Kapalıçarşı’da çıraklık yaptı.</p>

      <p class="paragraf-2">Çok becerikliydi. Girişkendi. Nasıl yükseleceğini gördü.</p>

      <p class="paragraf-2">II. Abdülhamid’in “Yıldız İstihbarat Teşkilatı”na girdi.</p>

      <p class="paragraf-2">Fakat aklı para kazanmaktaydı. Babıâli’de rüşvetler dağıtarak ülkenin en önemli maden yataklarını denetimi altına aldı.</p>

      <p class="paragraf-2">Sonunda bu becerikliliğiyle, 1893’te Orman ve Maadin (Maden) Nazırlığı’na getirildi. Üstelik tam 15 yıl bakanlık yaptı.</p>

      <p class="paragraf-2">Müdürü de Bedros Kuyumciyan’dı.</p>

      <p class="paragraf-2">Madenleri işletmek üzere yabancılara imtiyaz verilmesine imkân sağlayan 1861 tarihli Maadin Nizamnâmesi’ne dayanarak; rüşvet karşılığı yabancı şirketlere ayrıcalıklar tanıdı.</p>

      <p class="paragraf-2">Selim Melhame’den önceki 32 yılda yüze yakın imtiyaz verilmişken onun bakanlığı döneminde üç katı imtiyaz verildi.</p>

      <p class="paragraf-2">Bu işlerden aldığı rüşvet tutarının 30 milyon frank olduğu yazıldı.</p>

      <p class="bos"></p>

      <p class="paragraf-2">Günümüzde banka müdürünün ayakkabı kutusundan para çıkar da Osmanlı nazırının Köşk’teki kasasından ne çıkmaz?</p>

      <p class="paragraf-2">II. Meşrutiyet’ten sonra rüşvetçi nazırların evlerine baskın yapıldı.</p>

      <p class="paragraf-2">Bunlardan biri Bahriye Nazırı Hasan Rami Paşa (1842-1923) idi.</p>

      <p class="paragraf-2">Köşkünde yapılan aramada kasa bulundu.</p>

      <p class="paragraf-2">Kasa açılınca şunlar çıktı: Değişik kişiler adına Credit Lyonnais, Osmanlı Bankası ve Midilli Bankası tarafından düzenlenmiş 200 bin liralık 12 çek; 1000 küsur altın lira; çeşitli şirketlere ait hisse senetleri; gayrimenkul tapuları ve 70.000 lira değerinde mücevherat.</p>

      <p class="paragraf-2">Kasada bulunanların değeri dört milyon franktan fazlaydı.</p>

      <p class="paragraf-2">Ve şaşırtıcı olan bu kadar parayı çok kısa zamanda yapmasıydı. Çünkü Paşa sadece bir buçuk yıl nazırlık görevinde bulundu. Aralık 1907’de göreve gelmişti; kasadan paralar, mücevherler, çekler, hisse senetleri çıkınca Temmuz 1908’de görevden alındı.</p>

      <p class="paragraf-2">En güzelini halk söylemiş:</p>

      <p class="paragraf-2">Ata bindim ovada/Yağ erittim tavada/Balık baştan kokarmış/ Geç öğrendim dünyada.</p>

      <p class="bos"></p>

      <p class="paragraf-2">Erdoğan yıllar önce, 1994’te yeni belediye başkanı olduğunda ne dedi:</p>

      <p class="paragraf-2">“Bugüne kadar evladından hırsızlık öğrenen baba görmedim, duymadım. Hırsızlık babadan evlada geçer, evlattan babaya değil.”</p>

      <p class="paragraf-2">Erdoğan’ın dört çocuğu; Bilal, Esra, Burak, Sümeyye’yi 17 Aralık Operasyonu’ndan sonra daha yakından tanıdık.</p>

      <p class="paragraf-2">Peki ya CHP Genel Başkanı Kemal Kılıçdaroğlu’nun üç evladı; Zeynep, Aslı, Kerem’in adını duydunuz mu?</p>

      <p class="paragraf-2">Babaları genel müdür oldu; hayatları değişmedi.</p>

      <p class="paragraf-2">Babaları milletvekili oldu; hayatları değişmedi.</p>

      <p class="paragraf-2">Babaları grup başkanvekili oldu; hayatları değişmedi.</p>

      <p class="paragraf-2">Babaları genel başkan oldu; hayatları değişmedi.</p>

      <p class="paragraf-2">Ve tüm bunlar gösteriyor ki, babaları başbakan olsa, hayatları yine değişmeyecek.</p>

      <p class="paragraf-2">Olay 1) Sanırım yıl 2009 idi.</p>

      <p class="paragraf-2">Eminönü’nde, henüz taşınmamış İstanbul Adliyesi’ndeydik. Avukatımla duruşma bekliyorduk.</p>

      <p class="paragraf-2">Yanımızdan, kollarında dosyalar olan avukat cüppesi giymiş bir kadın geçti. Pek dikkat etmemiştim. Avukatım “Bu avukat kim biliyor musun?” diye sordu.</p>

      <p class="paragraf-2">Tanımadığımı söyledim.</p>

      <p class="paragraf-2">İsmini söyleyince şaşırıp kaldım...</p>

      <p class="paragraf-2">Olay 2) 2013’te Antalya Piyano Festivali kokteylindeyiz. Antalyalı bir hanımefendi geldi, “Sizinle birini tanıştırmak istiyorum” dedi ve gitti. Arkasından baktım; tek başına köşede sessizce duran bir kadını alıp yanıma getirdi. Tanıştırdı. İsmini söyleyince şaşırıp kaldım...</p>

      <p class="paragraf-2">Kim olduğunu tahmin etmişsinizdir:</p>

      <p class="paragraf-2">Avukat Zeynep Kılıçdaroğlu...</p>

      <p class="bos"></p>

      <p class="paragraf-2">CNNTÜRK’te Enver Aysever’in “Neden solcular genelde siyasi suçlardan içeri giriyor da sağcılar hırsızlıktan giriyor?” sorusuna, AKP’li Burhan Kuzu şu yanıtı verdi: “Sol iktidara az geldiği için az yolsuzluk yapıyor!” </p>

      <p class="paragraf-2">CHP’nin; İzmir, Eskişehir, Edirne, Aydın, Muğla gibi belediyeleri var. İstanbul’da, Ankara’da ilçe belediyelere sahip. Belediyelerde para var!</p>

      <p class="paragraf-2">İnsanın iradesi gelişmemişse, niyeti bozuksa muhtarlıkta bile yolsuzluk yapar!</p>

      <p class="paragraf-2">AKP’li Burhan Kuzu bir kez daha kendine sormalı; Başbakan Erdoğan’ın çocukları neden sürekli gündemde ve niye kimse Kılıçdaroğlu’nun çocuklarını tanımıyor?</p>

      <p class="paragraf-2">Avukat Zeynep Kılıçdaroğlu CHP’li belediyelerle iş yapamaz mı? CHP’li belediyelere iş yapan bir şirkette dolgun maaşla CEO olamaz mı?</p>

      <p class="paragraf-2">İngilizce iktisat öğrenimini başarıyla bitiren ekonomist Aslı Kılıçdaroğlu, bir turizm şirketinde çalışacağına, ticarete atılıp kendi işini kuramaz mı? CHP’li belediyelerden ihale alamaz mı? Belediyelerde iş takibi yapamaz mı? İsteseler çoktan köşeyi dönerlerdi. Hadi ticareti bırakalım...</p>

      <p class="paragraf-2">Üç kuruş maaş alacaklarına babaları Kemal Kılıçdaroğlu’na (Sümeyye’nin babası Erdoğan’a yaptığı gibi) danışmanlık yapıp CHP’den yüklüce para alamazlar mı?</p>

      <p class="paragraf-2">CHP’li belediyelere iş yapan müteahhitlere telefon edip, “Biz deniz kıyısındaki villalardan iki tane istiyoruz” diyemezler mi?</p>

      <p class="paragraf-2">Ya da vakıf kurup belediyelerdeki imar değişiklikleri karşılığında işadamlarından para toplayamazlar mı?</p>

      <p class="paragraf-2">Hiçbirini yapmadılar/yapmıyorlar. Niye?</p>

      <p class="paragraf-2">Dürüst-namuslu oldukları için; en önemlisi, utanmayı bildiklerinden yapmıyorlar. Kirlenmemişler.</p>

      <p class="paragraf-2">Karakterliler.</p>

      <p class="paragraf-2">Kendilerine güvenliler.</p>

      <p class="paragraf-2">Avukat Zeynep Kılıçdaroğlu da, Kılıçdaroğlu’nun diğer kızı iktisatçı Aslı Kılıçdaroğlu da (Nadir) babasının politik gücünden yararlanmayı zül sayıyor. Bu nedenle Kılıçdaroğlu’nun kızları İstanbul ve Antalya’da mütevazı hayat yaşıyorlar.</p>

      <p class="paragraf-2">Bir de Güney Kore’de yaşayan en küçükleri var; Kerem...</p>

      <p class="paragraf-2">Kerem Kılıçdaroğlu...</p>

      <p class="paragraf-2">Başkalarının oğulları gibi; ne gemicikleri var, ne de kuyumcu mağazası! Ne başını sokacak evi, ne de bankada parası!</p>

      <p class="paragraf-2">Hayatında bırakın, 99 milyon 990 bin doları; bahse girerim 100 bin doları bir arada görmedi.</p>

      <p class="paragraf-2">İşadamı bursuyla okumadı.</p>

      <p class="paragraf-2">Aslında suç babasında; bir işadamına telefon edip çocuğuna aylık 25 bin dolar cep harçlığı istemedi! Ya da ABD Başkanı’nı devreye sokup Harvard Üniversitesi’ni ayarlamadı.</p>

      <p class="paragraf-2">Kerem Kılıçdaroğlu hep kendi yaptı; yüksek puanla Anadolu lisesine girdi. Bilkent’i bitirdi. ODTÜ’de yüksek lisans yaptı. Doktora yapmak için sınava girip, burs kazanıp Güney Kore’ye gitti. Asya ekonomisi üzerine çalışıyor.</p>

      <p class="paragraf-2">ABD’de villada değil; Kore’de zor koşullarda stüdyo tipi minicik bir evde, biliminsanı olmak için gece-gündüz çalışıyor. Kimileri gibi lafta değil özde, “bir lokma bir hırka” felsefesini içselleştirmiş idealist genç bir adam. Yani, zenginliği parada aramayanlardan.</p>

      <p class="paragraf-2">Kerem’i tanıdım:</p>

      <p class="paragraf-2">Naif. Romantik. Birilerinin oğlu gibi, otomobiliyle bir sanatçıyı ezip öldürseydi, hiçbir şey olmamış gibi yaşayamazdı.</p>

      <p class="paragraf-2">İçten. Samimi. Babasının evden çıkmasını bekleyen gazetecilere çay servisi yapacak kadar alçakgönüllü.</p>

      <p class="paragraf-2">Kibirle uzaktan yakından ilgisi yok.</p>

      <p class="paragraf-2">Aynı zamanda sanatçı; “Sert-Sessiz” adlı müzik grubunda bateri çalıyor. Kore’de harçlığını bateri çalarak çıkarıyor.</p>

      <p class="paragraf-2">Yani...</p>

      <p class="paragraf-2">Çalan Kılıçdaroğlu o.</p>

      <p class="paragraf-2">Çaldığı ise, sadece müzik aleti bateri!..</p>

      <p class="paragraf-2">Demek istiyorum ki, enseyi karartmayın; çok temiz evlatlarımız, politikacılarımız da var.</p>

      <p class="paragraf-2">Evet, ülke olarak çok kirlendik/kirletildik.</p>

      <p class="paragraf-2">İnsanlar güvenini kaybetti.</p>

      <p class="paragraf-2">Herkesin morale ihtiyacı var.</p>

      <p class="paragraf-2">Ve her fırsatta her yerde dile getiriyorum:</p>

      <p class="paragraf-2">Kimseye artık, sağcı ya da solcu diye bakmıyorum; fikir namusu var mı, vicdanlı mı, ahlaklı mı, kişilikli mi? Ölçüm artık bu insani değerler.</p>

      <p class="paragraf-2">O nedenle diyorum ki:</p>

      <p class="paragraf-2">Bu ülkede ahlak iktidar olsun.</p>

      <p class="paragraf-2">Kirliliğe bulaşmamış temiz insanlar kazansın...</p>

      <p class="paragraf-2">Gezi Direnişi’nde öldürülen/katledilen Ali İsmail Korkmazlar, Berkin Elvanlar kazansın...</p>

      <p class="bos"></p>

      <p class="paragraf-2">Bugün Türkiye’de...</p>

      <p class="paragraf-2">İki simge:</p>

      <p class="paragraf-2">Berkin ...</p>

      <p class="paragraf-2">Bilal ...</p>

      <p class="paragraf-2">Aslında bize/ hepimize...</p>

      <p class="paragraf-2">İki Türkiye’yi gösteriyor:</p>

      <p class="paragraf-2">Berkin, eve alınacak ekmeğin simgesi.</p>

      <p class="paragraf-2">Bilal, evden çıkarılan paranın simgesi.</p>

      <p class="paragraf-2">Berkin, derin bir iyiliğin adı.</p>

      <p class="paragraf-2">Bilal, sıradan bir kötülüğün adı.</p>

      <p class="paragraf-2">Berkin, masumiyetin, cesaretin, güzelliğin temsilcisi.</p>

      <p class="paragraf-2">Bilal, gücün, kurnazlığın, yalancılığın temsilcisi.</p>

      <p class="paragraf-2">Berkin, direnişin adı.</p>

      <p class="paragraf-2">Bilal, zulmün adı.</p>

      <p class="paragraf-2">Berkin, uyanışın simgesi.</p>

      <p class="paragraf-2">Bilal, uyutmanın simgesi.</p>

      <p class="paragraf-2">Berkin, fedakâr bir evlat: “Dur anne, sen hızlı koşamazsın, ekmek almaya ben giderim.”</p>

      <p class="paragraf-2">Bilal, babasının suç ortağı: “Baba evdeki paraları sıfırladım, sadece 30 milyon euro kaldı.”</p>

      <p class="paragraf-2">Berkin, Türkiye’nin oğlu.</p>

      <p class="paragraf-2">Bilal, babasının oğlu.</p>

      <p class="paragraf-2">Berkin, temiz Türkiye’nin simgesi.</p>

      <p class="paragraf-2">Bilal, kirli Türkiye’nin simgesi.</p>

      <p class="paragraf-2">Berkin, dürüstlüğün adı.</p>

      <p class="paragraf-2">Bilal, hilekârlığın adı.</p>

      <p class="paragraf-2">Berkin, haysiyetin sembolü.</p>

      <p class="paragraf-2">Bilal, itibarsızlığın sembolü.</p>

      <p class="paragraf-2">Berkin, “Ben çocuğum bana atmazlar ki” der ve devletin polisi tarafından atılan bibergazı kapsülüyle öldürülür.</p>

      <p class="paragraf-2">Bilal, “Ben Başbakanın oğluyum bana dokunamazlar” der ve devletin polisi tarafından korunur.</p>

      <p class="paragraf-2">Berkin, faşist şiddetin mağduru.</p>

      <p class="paragraf-2">Bilal, faşist şiddetin mağruru.</p>

      <p class="paragraf-2">Berkin, acımasız bir adaletsizliğin simgesi.</p>

      <p class="paragraf-2">Bilal, intikam aracı haline gelen adaletin simgesi.</p>

      <p class="paragraf-2">Berkin, vicdanın adı.</p>

      <p class="paragraf-2">Bilal, zulmün adı.</p>

      <p class="paragraf-2">Berkin, adını sonsuzluğa yazdırdı.</p>

      <p class="paragraf-2">Bilal, adını soysuzluğa yazdırdı.</p>

      <p class="paragraf-2">Berkin, doğru-hakikatli yaşamın sembolüdür.</p>

      <p class="paragraf-2">Bilal, kendi yalanına inanan mitoman’dır.</p>

      <p class="paragraf-2">Berkin, kardeşliğin temsilcisi.</p>

      <p class="paragraf-2">Bilal, kindarlığın, intikamcılığın temsilcisi.</p>

      <p class="paragraf-2">Berkin, öfkenin adı.</p>

      <p class="paragraf-2">Bilal, kin ve nefretin adı.</p>

      <p class="paragraf-2">Berkin, bir şövalye.</p>

      <p class="paragraf-2">Bilal, bir tuzak kurucu.</p>

      <p class="paragraf-2">Berkin, zarafet, estetik.</p>

      <p class="paragraf-2">Bilal, kalitesizlik, bayağılık.</p>

      <p class="paragraf-2">Berkin, inat, sabır.</p>

      <p class="paragraf-2">Bilal, umursamamak, miskinlik.</p>

      <p class="paragraf-2">Berkin, gerçeğe inanmak.</p>

      <p class="paragraf-2">Bilal, hurafeye boyun eğmek.</p>

      <p class="paragraf-2">Berkin, özgür düşüncenin simgesi.</p>

      <p class="paragraf-2">Bilal, fikir despotlarının temsilcisi.</p>

      <p class="paragraf-2">Berkin, hep acı çekenin yanında durur.</p>

      <p class="paragraf-2">Bilal, hep acı çektirenlerin safında yer alır.</p>

      <p class="paragraf-2">Berkin, halk.</p>

      <p class="paragraf-2">Bilal, devlet.</p>

      <p class="paragraf-2">Berkin, şehit.</p>

      <p class="paragraf-2">Bilal, sanık.</p>

      <p class="paragraf-2">Berkin’in babası işsiz, yoksul.</p>

      <p class="paragraf-2">Bilal’in babası varsıl.</p>

      <p class="paragraf-2">Berkin uyanmak için defalarca ameliyat oldu.</p>

      <p class="paragraf-2">Bilal’e uyanmak için babasının bir telefonu yetti.</p>

      <p class="paragraf-2">Berkin’in gözleri hep gülecek.</p>

      <p class="paragraf-2">Bilal’in gözleri hep korkuyla bakacak.</p>

      <p class="paragraf-2">Berkin, hiç ölmeyecek.</p>

      <p class="paragraf-2">Bilal, yaşarken ölüye dönüşecek.</p>

      <p class="paragraf-2">Ve...</p>

      <p class="paragraf-2">Türkiye’nin bu iki simgesi hep hatırlanacak:</p>

      <p class="paragraf-2">Berkin’i anımsadıkça yanaklarımız ıslanacak.</p>

      <p class="paragraf-2">Bilal’i anımsadıkça öfkemiz artacak.</p>

      <p class="paragraf-2">Berkin’i unutmayacağız...</p>

      <p class="paragraf-2">Bilal’i unutturmayacağız!</p>

      <div class="footnotes">
        <div class="footnote">
          <p class="dipnot"><a class="footnote-anchor" href="#footnote-225-65-backlink" id="footnote-225-65">65</a> <span>Reyyan 17 yaşını doldurmadığı için Türk Medeni Kanunu’nun 124. maddesi gereği</span> <span>İstanbul Asliye Hukuk Mahkemesi’nden “evlilik izni” alındı!</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-66-backlink" id="footnote-225-66">66</a> <span>Cemal Gülbaran iki yıl önce felç geçirdi ve evinde bir Bulgar hizmetçi tarafından bakıldı. Nedense beş kardeşten hiçbiri babalarını yanına almadı.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-67-backlink" id="footnote-225-67">67</a> <span>Erdoğan 1990’lı yılların başında dünürü Sadık Albayrak ile kavgalıydı. Albayrak</span> <span class="char-style-override-12">Milli Gazete</span> <span>yazarıydı ve Yenilikçiler-Gelenekçiler mücadelesinde, Gelenekçiler safındaydı.</span> <span>Erdoğan’ı partiye sokulmuş virüs olarak nitelendiriyordu. (7.1.1994,</span> <span class="char-style-override-12">Milliyet</span><span>) Albayrak dünür olunca bir daha ne köşe yazdı ne de konuştu. Çiftliğine çekildi. Büyük oğlu Serhat Albayrak da Pakize Şule Akbulut ile evli.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-68-backlink" id="footnote-225-68">68</a> <span>Hey gidi günler;</span> <span>Başbakan</span> <span>Erdoğan 15 Ocak 2007’de</span> <span class="char-style-override-12">Today’s</span> <span class="char-style-override-12">Zaman</span> <span>gazetesinin yayın hayatına başlaması dolayısıyla düzenlenen toplantıya katıldı ve övgüler dizdi!</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-69-backlink" id="footnote-225-69">69</a> <span>Bu “örtülü” ilişkileri gazeteci Tuncay Mollaveisoğlu, Kanaltürk televizyonunda açıkladı. Sonra kanalın sahibinin ve çalışanlarının başına neler geldiğini biliyorsunuz! Tuncay Özkan ve Merdan Yanardağ gibi gazeteciler tabii ki cezaevine atılır! Ve M.</span> <span>Fatih Saraç’ın emriyle seçim anketleri üzerinde,</span> <span>AKP lehine kalem oynatan Fatih Altaylılar da tabii genel yayın yönetmeni olur!</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-70-backlink" id="footnote-225-70">70</a> Hitabetten Gerçeğe-Amerikan-Türk Politikasını Yeniden Biçimlendirmek</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-71-backlink" id="footnote-225-71">71</a> <span>Sevda Tepesi’nin satış hikâyesi şuydu:</span> <span>ANAP iktidara gelir gelmez dönemin başbakanı</span> <span>Turgut Özal, Suudilerle yaptığı görüşmeler sonrası, Boğaziçi Yasası değiştirilmiş, yabancıların “mütekabiliyet beklenmeden”</span> <span>Türkiye’de mülk edinmelerini sağlamak için yasa çıkarılmış; bu yasa, Halkçı Parti’nin başvurusu üzerine Anayasa Mahkemesi’nce iptal edilmesine karşın yasa iptal edilinceye kadar dönemin</span> <span>Suudi Arabistan Veliaht Prensi Abdullah bin Abdülaziz’e Sevda Tepesi, 431 milyon 941 bin 614 lira karşılığı satılmıştı. Tepenin sahipleri de bu satıştan 340 milyon 668 bin 591 lira elde etmişlerdi.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-72-backlink" id="footnote-225-72">72</a> Bilal Erdoğan’ın okulu ve çalıştığı kurum NATO toplantısının bile “gündemi” oldu. Diyalog şöyleydi:</p>

          <p class="dipnot">Blair: Oğlunuz ABD’de mi çalışıyor?</p>

          <p class="dipnot">Erdoğan: Evet, ABD’de çalışıyor.</p>

          <p class="dipnot">Blair: Nerede çalışıyor?</p>

          <p class="dipnot">Erdoğan: Dünya Bankası’nda.</p>

          <p class="dipnot">Bush: (Gülerek) Bu nedenle Amerika’da faizler düştü. Erdoğan’ın oğlu son derece aklı başında ve yakışıklı bir çocuk.</p>

          <p class="dipnot">Blair: Yani babası gibi.</p>

          <p class="dipnot">Bush: Aynı babası.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-73-backlink" id="footnote-225-73">73</a> <span>Tarih 23 Temmuz 2009. Londra’da 10 Maple Street adresindeki 4 katlı bina 2.600.000 Sterlin’e örtülü ödenek parasıyla alındı. “</span><span>Yunus Emre Kültür Merkezi” yapıldı. Sonra bina basında adı “</span><span>Erdoğan’ın kasası” olarak yazılan</span> <span>Remzi Gür’e 1 Sterlin’e kiralandı. (12.12.2010</span> <span class="char-style-override-12">Aydınlık</span><span>)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-74-backlink" id="footnote-225-74">74</a> <span>Katarlı turizm yatırım grubu Retaj Hotels &amp; Hospitality,</span> <span>Türkiye’deki ilk yatırımını İslami modelde yönetilen “Retaj Royale</span> <span>İstanbul Hotel” ile yaptı.</span> <span>Türkiye’de yatırım yapmaya devam edeceklerini belirten şirket yetkilileri, ikinci oteli Bursa’da açmayı planladıklarını söyledi.</span> <span class="char-style-override-12">Hürriyet</span><span>’ten</span> <span>Burak Coşan’ın haberine göre, otelin açılış törenine</span> <span>Başbakan</span> <span>Recep Tayyip</span> <span>Erdoğan’ın oğlu</span> <span>Bilal</span> <span>Erdoğan da katıldı. Şeriata uygun olacağı söylenen otelde evlilik şartı aranmayacak olması ise “çelişki” olarak yorumlandı. (16.3.2013)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-75-backlink" id="footnote-225-75">75</a> Diğer yandan kimi yorumcular; haram yemek (yasak edilen) anlamına gelen “suht” kelimesini rüşvet anlamında sayıyor. “Onların çoğunu görürsün ki suç işlemekte, düşmanlık etmekte, haram yemekte birbirleriyle yarışa girerler. Yaptıkları şey ne de kötüdür.” Buna karşı çıkanlar, “suht” kelimesinin geniş bir anlam içerdiğini ve içine rüşvet değil; İslami olarak yasak olan her şeyin girdiğini belirtiyor. Ayrıca kelime hiçbir dile “rüşvet” olarak çevrilmemişti. Keza Arapçada rüşvet kelimesi vardı; r-ş-v (rişvat) kökünden gelen “raşa”ydı. Anlamı “kuyulardan su çekmekte kullanılan urgan” idi.</p>
        </div>
      </div>
    </div>
  </div>
</body>
</html>
