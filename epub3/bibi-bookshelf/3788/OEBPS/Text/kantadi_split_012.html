<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>kantadi</title>
  <link href="../Styles/stylesheet.css" rel="stylesheet" type="text/css"/>
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h1 class="h1baslik" id="calibre_toc_6">V<br class="chapter"/>
  <br class="chapter"/>
  Gerileme-Restorasyon-Saldırı</h1>

  <p><br class="chapter"/>
  <br class="chapter"/></p>

  <p class="normal">1960 ve 70’li yıllarda artık başka ülkelere doğrudan Amerikan müdahalesi kolay değildi. Sovyetler Birliği’nin varlığı ve gücü ile Soğuk Savaş rekabeti, Amerikan yöneticilerini daha dikkatli davranmaya zorluyordu. Vietnam batağı ve sonrasındaki ağır yenilginin getirdiği “Vietnam Sendromu” ile barış hareketiyle güçlenen toplumsal muhalefetin varlığı da egemenleri zorlamaktaydı. Dış politikadaki “partiler üstü” “vatan-millet” edebiyatı, şovenist militarizmin gücü önemli ölçüde kırılmıştı. Silahlı Kuvvetler’in prestiji ve buyurucu ağırlığı da azalmıştı.</p>

  <p class="normal">Kapitalizmin evrensel gelişimi, hedef ülkelerdeki çarpık kapitalizmin işbirlikçi/bağımlı, varlıklı sınıfların palazlanmasına neden olmuş, bu da içerideki beşinci kolla halkları ezme olanağını yaratarak doğrudan müdahale ihtiyacını hafifletmişti. Gerektiğinde, 20. yüzyılın başındaki müdahaleler ve işgaller sonunda pek çok ülkede yetiştirilen “korucu” nitelikli silahlı güçler ve ordular da ABD ve uluslararası sermaye adına kendi halklarını bastıran, kendi ülkelerini işgal eden “iç savaş orduları” olarak devreye sokulabiliyordu. Az gelişmişliğe mahkûm edilmiş ülkelere sızmış şirketler ve CIA gibi kurumlar, egemen ve yönetici sınıflarla birlikte zaten iktidarı oluşturmaktaydılar ve bu “yardım”a bağımlı ülkelerin kıpırdayacak hâlleri de kalmamıştı. İçeriden çürütme ve halkları ahmaklaştırma imkânlarının da artmasıyla doğrudan müdahale ihtiyacı azalıyordu. Askerlerin, polislerin, istihbarat örgütlerinin eğitimi ve askerî yardımlarla devşirilen üniformalı, apoletli, silahlı “milliyetçi” unsurlar bastırma görevlerini kendiliklerinden yerine getiriyor, Amerikan deniz piyadelerini yormuyorlardı.</p>

  <p class="normal">Bütün bu nedenlerden dolayı, devir artık doğrudan müdahale değil, dolaylı bastırma ve hükümet darbeleri devriydi.</p>

  <p class="normal">Anayasal rejimlere, bağımsızlıkçı ve halkçı hükümetlere karşı düzenlenen bütün bu askerî darbelerde ABD bir biçimde, doğrudan ya da dolaylı rol oynadı, hep halk düşmanı diktatörlükleri ve askerî rejimleri destekledi. Sadece liberal Kennedy’nin başkanlığı süresince Arjantin, El Salvador, Peru, Guatemala ve Ekvator’da askerî darbeler birbirini izlemiştir. Onun çok kızdığı Başkan Goulart’ın Brezilya’da bir askerî darbeyle devrilmesi ve kanlı bir askerî diktatörlüğün kurulmasıysa, Johnson’a nasip olacaktı.</p>

  <p class="normal">Daha 1927 yılında Dışişleri Bakan Yardımcısı Robert Olds, Orta Amerika cumhuriyetlerine ilişkin şöyle diyordu: “Bu küçük ülkelerdeki elçilerimiz, bulundukları başkentte öğütleri yasa gibi kabul edilen danışmanlar olmuşlardır. Biz Orta Amerika’nın yazgısını denetliyoruz, çünkü ulusal çıkar bunu gerektirmektedir. Artık Orta Amerika anlamıştır ki, bizim tanıdığımız ve desteklediğimiz hükümetler iktidarda kalır, ötekiler düşer.”<sup class="calibre3"><a href="../Text/kantadi_split_381.html#footnote-135269-157" id="footnote-135269-157-backlink">[157]</a></sup> Bu “düşürülen hükümetler” kervanına ‘60’lı yıllardan başlayarak daha çok ülke katılacaktır.</p>

  <p class="normal">Kanlı eller elbette sadece Güney Amerika kıtasında aktif değildi ve Afrika’ya kadar uzanmıştı: Kongo’nun demokratik seçimlerle ilk başbakanı olmuş Patrice Lumumba, ABD’nin de karıştığı bir darbeyle devrilmiş ve ardından, CIA’nın değinmiş olduğumuz suikast planlarının bir biçimde başarıya ulaşmasıyla öldürülmüştü. Afrika’nın kara derili yoksullarının Kongo’dakilerinin (sonra adı Zaire oldu) kara yazgıları daha o zaman, bağımsızlığın ve umutların pembe şafağında CIA’nın kara ve kan kırmızısı elleriyle yazılmış oldu. Afrika’daki uyanışın ve bağımsızlık hareketlerinin en önemli isimlerinden Kwame Nkrumah da, 1966’da CIA’nın haberdar olduğu bir darbeyle devrildi. Aynı biçimde, 1968’de Mali’de yurtsever iktidar devrildi. ABD’nin aktif yardımlarıyla, Belçika, Portekiz sömürgecileri ve Güney Afrika ırkçıları, kan kusturmayı sürdürebildiler.</p>

  <p class="normal">Kwame Nkrumah, “Yalnızca Afrika’daki CIA müdahalelerinin kanıtlarıyla bütün bir kitap doldurulabilir,” diye yazmış ve bir de liste çıkarmıştı:</p>

  <p class="indentmetin">S<span class="ideitalik">enegal, 17 Aralık 1962</span>: Başkan Lêopald Sêdar Senghor’u devirme girişimi. Başarısız.</p>

  <p class="indentmetin"><span class="ideitalik">Togo, 13 Ocak 1963</span>: Başkan Sylvanus Olympio’nun öldürülmesi.</p>

  <p class="indentmetin"><span class="ideitalik">Kongo-Brazaville, 12 Ağustos 1963</span>: Başkan Abbê Fulbert Youlou’nun istifaya zorlanması.</p>

  <p class="indentmetin"><span class="ideitalik">Dahomey, 19 Ekim 1963</span>: Başkan Hubert Maga görevden alındı.</p>

  <p class="indentmetin"><span class="ideitalik">Niamey, 3 Aralık 1963</span>: Başkan Hamani Diori tarafından bastırılan askerî isyan.</p>

  <p class="indentmetin"><span class="ideitalik">Tanzania, Uganda, Kenya, 20, 23, 24 Ocak 1964</span>: İngiliz birliklerinin yardımıyla bastırılan isyanlar.</p>

  <p class="indentmetin"><span class="ideitalik">Gabon, 18 Şubat 1964</span>: Başkan Leon M’ba görevden alındı.</p>

  <p class="indentmetin"><span class="ideitalik">Cezayir, 18 Haziran 1965</span>: Başkan Bin Bella devrildi.</p>

  <p class="indentmetin"><span class="ideitalik">Kongo, 25 Kasım 1965</span>: General Mobutu başkanlık yetkilerini üstlendi.</p>

  <p class="indentmetin"><span class="ideitalik">Dahomey, 22 Aralık 1965</span>: General Soglo iktidarı eline aldı. Dahomey bir dizi darbeyle perişan oldu.</p>

  <p class="indentmetin"><span class="ideitalik">Orta Afrika Cumhuriyeti, 1 Ocak 1965</span>: Başkan David Dacko istifaya zorlandı.</p>

  <p class="indentmetin"><span class="ideitalik">Nijerya, 28 Temmuz 1966</span>: General Aguiyi-İronski iktidarı ele geçirdi. Federal Başbakan ile iki bölgesel başbakan öldürüldü.</p>

  <p class="indentmetin"><span class="ideitalik">Gana, 24 Şubat 1966</span>: ... Askerî darbe.</p>

  <p class="indentmetin"><span class="ideitalik">Nijerya, 28 Temmuz 1966</span>: General İronski öldürüldü. General Yakubi Gowon yönetimi üstlendi.</p>

  <p class="indentmetin"><span class="ideitalik">Burundi, 29 Kasım 1966</span>: Kral V. Ntara görevden alındı.</p>

  <p class="indentmetin"><span class="ideitalik">Togo, 13 Ocak 1967</span>: Başkan Nicolas Grunitzky görevden alındı. Yarbay Gnassingbe Eyadema yönetimi üstlendi.</p>

  <p class="indentmetin"><span class="ideitalik">Sierra Leone, 24 Mart 1967</span>: Ordu, hükümetin görevlerini üstlendi.<sup class="calibre3"><a href="../Text/kantadi_split_382.html#footnote-135269-158" id="footnote-135269-158-backlink">[158]</a></sup></p>

  <p class="normal">Nelson Mandela 28 yıl sonra hapisten çıktığında, 1990’da George Bush’a, CIA adına özür dileyip dilemeyeceği soruldu. Sözcü Marlin Fitzwater’in yanıtı şöyleydi: “Bu Kennedy yönetimi sırasında oldu. ... Kennedy’nin adamlarının yaptığı bir şey için beni sıkıştırmayın.”<sup class="calibre3"><a href="../Text/kantadi_split_383.html#footnote-135269-159" id="footnote-135269-159-backlink">[159]</a></sup></p>

  <p class="normal">Asya’da ise, Endonezya katliamı da 1965 yılında gerçekleştirildi. Katledilecek komünistlerin binlercesinin adı kiralık katillere CIA tarafından verilmişti. Ortadoğu’daysa, Siyonist Devlet, 1967 Savaşı’yla Arap yurtseverliğine büyük darbe indirmişti.</p>

  <p class="normal">“Kennedy’nin adamları” dünyanın dört bir yanında halklara kan kusturuyordu.</p>

  <p class="normal">1970’lerin ortalarına gelindiğinde, üç gelişme artık belirleyici olmaya ve ABD egemenlerini iyice zorlamaya başladı. Bunlardan birincisi, Vietnam yenilgisiydi ve oradan bir biçimde ayrılmanın gerekliliği kendini dayatmıştı. Nixon bunu yaptı ama gerek iç politikada, gerek ekonomide Vietnam yenilgisinin sonuçları egemenleri zorlamayı sürdürdü. İkinci olarak, artık Sovyetler Birliği’nin nükleer gücü ABD’yi, en azından stratejik alanda, kıpırdayamaz hâle getirmişti ve bu, bir yandan daha önce değindiğimiz <span class="ideitalik">“esnek mukabele”</span> ve <span class="ideitalik">“özel harp”</span> kurumlarının oluşturulmasını getirirken, bir yandan da dünyadaki güç dengesinin ABD aleyhine bozulmasını ve ABD’nin görece gerilemesini getiriyordu. Üçüncü nokta da şuydu: Mazlum ulusların dünyasında, Asya’dan Afrika’ya, Güney Amerika’dan Ortadoğu’ya, halklar bağımsızlık ve özgürlük için ayaklanıyorlar, sermaye ve emperyalizm mevziler yitiriyordu. Aslında ABD, tarihinin en büyük ve çok boyutlu bunalımlarından birini yaşamaya başlamıştı.</p>

  <p class="normal">Dünya kaynıyordu ve halklar ayaktaydı. Afrika’da, Mozambik ve Angola’da, sömürge rejimleri yıkılmıştı. Gerillalar, Gine-Bissau’da, Sao Tome’de iktidara geldiler. Rodezya’da (Zimbabwe) ırkçı beyaz azınlık rejimi devrilmişti. Benin, Liberya, Libya’da bağımsızlıkçı rejimler kuruluyordu. 1974’te Etiyopya’da Selasiye devrilmiş, 1979’da Humeyni İran’da iktidara geliyor, 1979 Temmuz’unda Sandinistler Nikaragua’da Managua’ya giriyorlardı. Yunanistan’da Cunta, Kıbrıs macerasının fiyaskosuyla düşmüştü. Peru’da, Şili’de, Venezuela’da, Guyana ve Bolivya’da millîleştirmeler yapılıyor; Uruguay’da, El Salvador’da gerillalar başarılar kazanıyor; Brezilya, Arjantin gibi ülkelerde bunalımlar yaşanıyor, Amerikan çıkarları tehdit altında bulunuyordu. Ortadoğu’da, Yemen’de, İran’da, Türkiye’de emperyalist çıkarlara karşı direnişler güçleniyordu. Her yerde mazlum halklar, politik bağımsızlıklarına, özgürlüklerine ve doğal kaynaklarına, refah haklarına sahip çıkıyorlar, yeni bir uluslararası ekonomik düzen için BM’de örgütleniyor, “kapitalist olmayan yol” gibi arayışlarla sömürü, baskı ve bağımlılık zincirlerini kırmaya kalkışıyorlardı. Gerici Körfez ülkeleri bile petrol ambargosu uygulamak zorunda kalıyor, Filistin kurtuluş hareketi Siyonist Devlet’i, Mandela önderliğindeki kurtuluş hareketi de ırkçı Güney Afrika Cumhuriyeti’ni sıkıştırıyor; böylece ABD’nin Afrika ve Ortadoğu’daki iki temel müttefikini tehdit ediyorlardı. Bu arada, Almanya ve Japonya gibi ülkeler de emperyalist rekabete katılıyor, Amerikan hegemonyasında delikler açıyorlardı. Yani ABD, lideri bulunduğu kendi kampı içinde de zorlanıyordu.</p>

  <p class="normal">Dünyada bu gelişmeler olurken, içeride de büyük bir bunalım yaşanmaktaydı. 1971 yılında, Amerikan doları devalüe edildi. Bu, Büyük Bunalım’ın 1933’teki değer kaybından sonraki ilk gerilemesiydi doların. Bu arada, ABD’nin dış ticaret dengesi de 20 milyar dolar civarında açık veriyordu. 1973 yılında Nixon, <span class="ideitalik">Bretton Woods</span> sisteminin artık geçerli olmadığını açıkladı ve doların altınla belirlenmiş ilişkisini koparttı. Vietnam’daki savaşın da etkisiyle enflasyon yüzde 15’lere ulaştı. ABD’nin dünya üretimindeki payının düşmesi, temel ham maddelere olan ihtiyacının artması ve ihracatındaki göreli azalma, ciddi sıkıntılar yaratmaya, halkın yaşam düzeyinde büyük gerilemelere neden olmaya başladı. Örneğin 1970’te, Çalışma Bakanlığı’nın dört kişilik bir kentli aile için belirlediği “mütevazı” <span class="ideitalik">(moderate)</span> haftalık gelir 205 dolarken, özel sektörün tamamında bir fabrika işçisinin ortalama haftalık ücreti sadece 120 dolardı.<sup class="calibre3"><a href="../Text/kantadi_split_384.html#footnote-135269-160" id="footnote-135269-160-backlink">[160]</a></sup> Yine 1970’te Çalışma Bakanlığı için hazırlanan bir raporda, her yıl iş kazalarında “15 bin işçinin öldüğü, 2,2 milyonunun da yaralandığı, bir milyondan fazlasının da işlerinde kullanılan kimyasallar ve radyasyon, ziraat ilaçları, boyalar gibi nedenlerle ve sıcaktan, gürültüden zehirlendiği, her iş günü 55 işçinin öldüğü, 8 bin 500’ünün sakatlandığı ve 27 bininin yaralandığı” bildiriliyordu.<sup class="calibre3"><a href="../Text/kantadi_split_385.html#footnote-135269-161" id="footnote-135269-161-backlink">[161]</a></sup></p>

  <p class="normal">Bu noktada, ABD’yle ilgili bir yanılsamaya da değinmek gerekmektedir. Kuşkusuz emekçilerin yaşam koşullarının 1970’lerde kötüleşmesinin kökleri eskilere dayanmaktadır ve sanılanın aksine ABD’de her zaman büyük zenginlikle beraber yaygın yoksulluk da birlikte var olmuştur. Dolayısıyla da, şimdi biraz gerilere giderek ‘70’lerin bunalımına emekçilerin yaşam koşulları açısından daha yakından ve doğrudan ilgili dönemi yansıtan belgesel nitelikli verilerden hareket ederek bakmak gerekmektedir.</p>

  <h2 class="h2baslik" id="calibre_toc_25">A. Kapitalizmin ve Yoksulluğun Pençesinde</h2>

  <p class="normal">1947 yılında <span class="ideitalik">Nation</span> dergisine yazdığı bir makalede Jean Paul Sartre, herkesin mutlu ve eşit olduğu türünden “Amerikan mitleri”nden (söylence) söz eder ve “Belki de başka hiçbir yerde halkla söylence, hayatla, hayatın tasavvuru arasında bu kadar farklılık bulamazsınız,” der.<sup class="calibre3"><a href="../Text/kantadi_split_386.html#footnote-135269-162" id="footnote-135269-162-backlink">[162]</a></sup></p>

  <p class="normal">Kurbanlarını da pençesine alan yanılsama ve neredeyse bütün dünyaya inandırılan söylencelerden biri de, ABD’de emekçilerin hayat ve çalışma koşullarına ilişkin uydurulmuş olanıdır. İkinci Dünya Savaşı’ndan sonraki anti-komünist saldırının bir parçası olarak bu yalanın zehiri her türlü araç kullanılarak beyinlere akıtılmıştır âdeta.</p>

  <p class="normal">ABD, kuşkusuz çok zengin bir ülkedir ve Amerikalılar, çoğunlukla dünyada kolay görülmeyen bir refah düzeyine ulaşmışlardır. Ne var ki, ABD’de hiçbir zaman gelir adaleti sağlanmamıştır, dolayısıyla da orada büyük zenginliklerin yanında korkunç sefalet de söz konusu olmuştur hep. Gelir dağılımındaki adaletsizlik ve yapısal toplumsal eşitsizlikler nedeniyle, bir refah ummanındaki büyük yoksulluk ve sefalet sistemiktir, dolayısıyla da Amerikan düzeninin ve tarihinin kara sayfalarını oluşturur. Amerika’daki yoksulluk, sefalet, hatta açlık, evsizlik, işsizlik, yine yapısal nedenlerle, sosyal güvenlik ve sağlık harcamalarının yetersizliği, topluma dayatılmış ve büyük ölçüde içselleştirilmiş değer yargıları, kültürel normlar, burjuvazinin ve devletin kayıtsızlığı, düzenin propaganda aygıtlarının tavrı gibi nedenlerle, Amerika’da yoksul olmak özel olarak zordur. Dışlanmışlık, hatta tecrit, hayatın dışına itilmişlik, aşağılanma, kendini suçlama, çekirdek aile yapısının, büyük kentlerin, acımasız rekabetin yarattığı umarsız yalnızlık, emeklilik ve sigorta gibi ‘refah devleti’ ‘yardım’larının yetersizliğinin getirdiği terk edilmişlik ve ilgisizlik; insani dayanağı ya da kurumsal sığınağı olmayan yoksullar, işsizler, yaşlılar, azınlıklar, kadınlar ve çocuklar için hayatı tam bir karabasana dönüştürmektedir bu kapitalist cangılda. Burada insanlar, hayvanlar gibi, çaresiz koyunlar gibi kendi bacaklarından asılmakta, horlanmakta, itilmekte, kaderine ve yalnızlığına terk edilmekte, unutulmakta, en kötüsü de suçlanmakta hatta kendi kendini suçlamaya itilmektedirler.</p>

  <p class="normal">1960’ların ilk döneminde, beyaz eşya alanındaki patlama, içten yanmalı motor teknolojisi ve otomobil sanayisinin gelişmesi, silahlanma harcamaları ve genel tüketim kalıbının değişmesiyle kapitalizm pek çok yerde ve bu arada da ABD’de “altın devir”lerinden birini yaşadı.</p>

  <p class="normal">Ne var ki, 1960’lı yılların sonuna doğru sorunlar da ortaya çıkmaya başladı. Amerikan toplumu da sarsılmaya başladı.</p>

  <p class="normal">Sadece 1967 yazında 150 kadar kentte ayaklanmalar, kargaşa ve isyanlar çıkmıştı.</p>

  <p class="normal">Vietnam’daki savaşın tırmanmasıyla askere alma ve artan ölüm ve sakatlıklar özellikle gençler arasında sistemin sorgulanmasını getirdi. Askere alınan yoksul çocukları ve siyahlarda yeni bir bilinçlenme süreci başladı.</p>

  <p class="normal">Çılgınca bir tüketim ve borç sarmalı içine sıkışan yığınların hiç olmazsa bir bölümü, giderek kilise, otomobil, televizyon üçgenine sıkışmış hayatlarının boğuculuğunda yeni seslere kulak verir hâle gelmekteydi. Sistemin ahmaklaştırma saldırısının kısır döngüsünü bir nebze olsun yırtabilenler ve hayata görerek bakabilmeyi keşfedenler açısından, Amerikan yaşam tarzı çok iç karartıcı görünmekteydi. Çarpıtmaya, saptırma ve yalana dayalı, bütünüyle büyük sermayenin elindeki medya ve eğitim sistemi, insanların en temel hakkı olan haber ve bilgi edinme hakkını büyük ölçüde ortadan kaldırmıştı. Birbirlerinin neredeyse kopyası iki partinin cenderesi içindeki politik sistem, bir de Soğuk Savaş’ın “partilerüstü” ilkesiyle, uyumu ve boyun eğmeyi temel edinmiş bir “demokrasi orta oyunu”na dönüşmüştü. Bir “modern prens”in tek başına yürütme erki olarak, halka karşı büyük yetkilerle donatıldığı bu sistemde başkan, kuşatılmış yalnızlığı içinde de sermaye, medya, generaller, istihbarat örgütleri gibi tekelci devlet kurumları karşısında yalnız ve tutsak bir zavallıydı egemenlerin kurtlar sofrasında. O, dünyaya karşı, kuşkusuz dünyanın en güçlü adamıydı ama içeride kapatılmış bir şehzadeydi sadece. Siyasal yapı, Kongre’de de büyük tekellerle küçük kent çıkar odaklarının temsilcilerinin kapalı kulübünü kurmuştu. Senato, bütünüyle tekellerin temsilcileriyle dolmuş, Temsilciler Meclisi’yse, güçsüz bırakılarak geri plana itilmişti.</p>

  <p class="normal">Toplum büyük bir şiddet dalgası içinde yaşamaktaydı. Bir yandan silah satışlarının, cinayetlerin, intiharların, ayaklanmaların, suç örgütlerinin ağır baskısı altındaydı toplumsal yaşam. Muhalefet arttıkça, bu kez de şirketlerin, devletin, “kapitalizmin orman yasaları”nın şiddeti, işsizlik korkusu, borç batağı, patron ve polis tehdidi vuruyordu insanları. Polis şiddetiyse, özellikle siyahlar, öteki azınlıklar ve aktif muhalifler için dayanılmaz boyutlardaydı. Siyah, militan ya da yoksul olmak, gündelik yaşamın her anında polis şiddetiyle karşılaşmak anlamına geliyordu. Polis dayağı, karakol işkencesi ve sokaklarda düpedüz kurşunlanmak hayatın doğal bir parçasına dönüşmüştü. Polisin, kendisinden korkarak kaçan küçük zenci çocuğu “kaçtığına göre suçludur” gerekçesiyle kurşunladığında ya da kimliğini çıkarmak için cebine davrandığında, “Silah çekiyor sandım!” diyerek siyah adamı öldürdüğünde, bu resmî makamlarca da doğal karşılanabiliyordu artık. Tabii bunlar medyanın haber değeri saydığı konular arasında da değildi.</p>

  <p class="normal">Yoksulluk, insanların köpek ve kedi mamalarını yiyeceği boyutlardaydı. Özellikle siyahlar, yaşlılar, hastalar, eğitimsiz yoksullar, vasıfsız işsizler, vahşi kapitalizmin ortasında soğuk ve terk edilmiş kentlerin acımasızlığına ve kendi yazgılarına tutsak edilmişlerdi. Ya da gettolar oluşmuş, insanlar burada hastalıkla, açlıkla, pislikle, uyuşturucuyla, çeteler ve polis baskınlarıyla boğuşarak yaşamaya çabalıyorlardı.</p>

  <p class="normal">1975 yılındaki bir Senato araştırmasına göre, ülke çapında üretilen kedi ve köpek mamalarının üçte biri yoksul insanlarca tüketiliyordu. İzleyenlerin teşvik edici sloganları <span class="ideitalik">(“jump baby jump”</span>–“atla bebek atla”) arasında bir binanın tepesinden atlamakta olan birini polis inmeye ikna edince, kalabalık polislere saldırıyordu. <span class="ideitalik">Symbionese Liberation Army</span> (Simbiyonez Kurtuluş Ordusu), medya baronu Randolph Hearst’ün kızını kaçırdığında, fidye yerine, Los Angeles’ın yoksul semtlerine gıda yardımı yapılmasını istemişti ailesinden. Bölgeye giden kamyonlar, daha dağıtım yerlerine ulaşamadan aç kalabalıklarca yağmalanıyordu. Beyaz Saray’a komşu sokaklara insanlar, soyulma ve öldürülme korkusuyla giremiyorlardı. 1975 yılında en popüler tabancaya, “Cumartesi Gecesi Spesiyali” <span class="ideitalik">(Saturday Night Special)</span> adı verilmişti ve peynir ekmek gibi satılıyordu.</p>

  <p class="normal">Büyük kentler çürüyor, belediyeler iflas ediyor, altyapı ve hizmetler çöküyordu. Tek bir fabrikanın çevresinde ya da sanayi havzasında oluşmuş küçük kent ve kasabalar, gri ve kirli gökyüzünün altında zehirlenmiş çevre koşullarında melankolik birer insan mezbahası görünümündeydiler...</p>

  <p class="normal">1975 yılında New York eyaleti borçlarını ödeyemez duruma gelmiş, bütün hizmetler durmuştu. “Amerikan Rüyası”nın vitrini boğazına kadar pisliğe batmış kokuyor, çürüyor, batıyordu. Başkan Ford, kent belediyesine yardımı reddederken soruyordu: “Sıra Washington’a, sonra da bütün ülkeye gelecek. Şimdi ben de kendi sorumu sorayım: O gün geldiğinde Birleşik Devletleri kim kurtaracak?”</p>

  <p class="normal"> </p>

  <p class="solbaslik">1. Gizlenen Yoksulluğun Tanıkları</p>

  <p class="normal">Belirli aralıklarla birkaç kez fabrika işçisi olarak da çalışmış olan yazar Harvey Swandon, bu konuda 1957 yılında yazdığı bir makalede, “Şimdi Amerika’da işçi kalmamıştır; gelir ve beklentiler açısından artık hepimiz neredeyse orta sınıfız,” diyen bir yazıya atıfta bulunarak, neredeyse, “Amerika’da hiç kimse çalışmıyor!” deme noktasına yaklaşıldığını söylüyor. Swandon, orta sınıfa kapağı atmış “mutlu işçi” mitini şöyle eleştiriyor ve işçilerin “fabrika köleliği” dediği koşulları birinci elden anlatıyor:</p>

  <p class="indentmetin">İşçi [her şeyden önce] bir işçi gibi çalışıyor. Çelik işçisi henüz memorandumlarla ilgilenmiyor, madenci konferans salonlarında oturmuyor, pamuk işçisi öğlen yemeğinde martini yudumlamıyor. İşçinin işine ilişkin tavrı, genellikle nefret, utanç ve çaresizlikten oluşuyor. ...</p>

  <p class="indentmetin">Ortalama bir otomobil fabrikasında çalışan işçi saatte iki dolardan biraz fazla kazanır. Bu hâliyle de ülkede en fazla ücret alan işçilerden biridir. ... [Yine de] bekâr, okulu yeni bitirmiş, tecrübesiz ve çoğu kez de yarı cahil üniversite mezununun başlangıç maaşından daha az kazanmaktadır. ... [Vergiler ve sosyal güvenlik harcamaları düşüldükten sonra da] eline geçen haftalık seksene değil, yetmiş dolara yakındır. Bu onu, gelire göre orta sınıf yapar mı? Bir diş hekimi, bir satış elemanı, bir teknik ressam, bir gazetecinin haftalığıyla aynı mıdır? Tabii bir ailenin bu parayla 1950’lerde nasıl geçinebileceğini sormak daha doğru olur. Ben nasıl olduğunu biliyorum. ...</p>

  <p class="indentmetin">Her şeyden önce, haftada kırk saatten çok daha fazla çalışmaktadır – şayet yapabilirse... Üretimin yüksek olduğu dönemlerde, günde dokuz, on, on bir, çoğu kez on iki saat geçirir üretim bandında. Şayet bakmakla yükümlü olduğu kimseler varsa, ki genellikle de vardır, bir “ikinci iş” yapmak durumundadır. Makinist, tamirci, satıcı, geçici işçi, amele, çiftçi, taksi şoförü, hamal ve kasiyer olarak ikinci iş yapan çok insan tanıdım fabrikada. Bunların sayılarının resmî istatistiklerde görünenden daha fazla olduğuna inanıyorum, çünkü bir insan çoğu kez vergisiz daha ucuza çalışmayı kabul eder.</p>

  <p class="indentmetin">Sadece bu kadar da değil. Bir fabrika işçisi, aile fertlerinin yardımı olmaksızın, üstlenmiş olduğu borçları ödeyemez; isterseniz bunlara, araba, çamaşır makinesi, kurutma, TV, giyim, ev borçlarının hiç bitmeyen taksitlerine orta sınıf borç yükü diyebilirsiniz. Bir ya da iki işte haftada elli, altmış veya yetmiş saat de çalışsa, karısının ücretine, kızının ya da oğlununkine, kayınbiraderininkine veya annesinin sigortasına ya da babasının gazilik maaşına dayanmak zorundadır. ...</p>

  <p class="indentmetin">Orta sınıf yazarların, işçilerin orta sınıf beklentilerinden tüketim tutkusunu kastettiklerini sanıyorum. ... Orta sınıf yazarlarının bu beklentileri çok da sert kınamadan önce, ilk olarak, bilinen bütün ikna ve propaganda tekniklerini kullanarak, lüksü ihtiyaca kimin dönüştürdüğünü, ikinci olarak da Amerika’nın işçi sınıfı ailelerinin bu yeni ihtiyaçları ne bedelle elde edebildiklerini düşünmeleri gerekir. ...</p>

  <p class="indentmetin">[İşçiler] akıl dışı, biteviye, ahmaklaştırıcı, yorucu, pis, gürültülü, tüketici, gelecek vadetmeyen ve fiilen ilerleme umudu taşımayan [işlerinden nefret ediyorlar]...</p>

  <p class="indentmetin">Geçen yıl fabrikada birlikte çalıştığım bütün işçiler, neredeyse istisnasız, tuzaktaki hayvanlar gibi hissediyorlardı kendilerini. Yaşlarına ve kişisel durumlarına göre, ya yazgılarına boyun eğmişlerdi, ya yaptıkları iş dolayısıyla <span class="ideitalik">kendi kendilerine</span> kızıyorlardı ya da daha iyi ücret ve ek olarak da biraz farklılık, biraz değişiklik ve iyileşme imkânı verebilecek başka iş peşinde çaresizlikle koşturuyorlardı. (Nefret edilmek yerine acınan) aceleci ustabaşlarınca itilmekten bıkmışlar, güdülen eşekler gibi çalışmaktan gına getirmişler, ekmek paraları için manyakça bir üretim kurgusuna bağımlı olmaktan ve on iki dakikalık istirahat zamanlarında dinlenebilecekleri bir noktası olmayan bir işyerinde çalışmaktan bunalmışlardı.<sup class="calibre3"><a href="../Text/kantadi_split_387.html#footnote-135269-163" id="footnote-135269-163-backlink">[163]</a></sup></p>

  <p class="normal">1962 yılında Michael Harrington isimli bir yazar, yoksulların Amerika’sını gündeme getiren, toplumsal tartışma konusu yapan “Öteki Amerika” <span class="ideitalik">(The Other America)</span> başlıklı bir kitap yayımladı.<sup class="calibre3"><a href="../Text/kantadi_split_388.html#footnote-135269-164" id="footnote-135269-164-backlink">[164]</a></sup> Yazar, yaptığı araştırmalar sonucunda ABD’de 50 milyon yoksul tespit ettiğini bildirerek, “O zaman için kendi rakamlarıma inanmadığımı henüz anlıyorum,” diyor.<sup class="calibre3"><a href="../Text/kantadi_split_389.html#footnote-135269-165" id="footnote-135269-165-backlink">[165]</a></sup> Harrington, Amerikan toplumundaki yoksulları şöyle tanımlıyor:</p>

  <p class="indentmetin">1960 dönemindeki sefalet görünmez ve yeni tip bir sefalettir. Sefaleti yaşayanlar kendi dünyalarına kapanmışlar ve her türlü politik gücün dışında kalmışlardır. ...</p>

  <p class="indentmetin">New York’ta bazı arkadaşlarım 80. Warren Caddesi’ne “köle pazarı” diyorlar.</p>

  <p class="indentmetin">Manhattan çarşısında büyük bir yapı vardır. Koridorlarında karmakarışık bir hava eser. Duvarlar boyunca iş bulma büroları sıralanmıştır. Bu büroların bazılarında ustalık isteyen ve iyi ücret ödeyen işler listeler hâlinde asılır. Fakat onların çoğunda ekonomik ölüler diyarında bulunan işler vardır: bulaşık yıkayıcıları, bir günlük işler, gece işleri vesaire.</p>

  <p class="indentmetin">Her sabah erkenden Warren Caddesi’ne büyük bir insan kalabalığı akar. Orası âdeta Porto Rikoluların, zencilerin, alkoliklerin, dilenci ve sakatların toplanma yeridir. Bazıları bir günlük işler için bir duhuliye ücreti öderler. ... Beş dolarlık bir iş için yarım dolar ödeyerek küçük bir lokantanın yolunu tutarlar. ...</p>

  <p class="indentmetin">Warren Caddesi’nde en sıkışık zaman öğleden sonraya rastlar. Bütün işler verildiği hâlde etrafta insanlar dönmektedir. Bazıları genişçe bürolardaki sıralarda otururlar. Beklemeleri için gerçek bir neden yoktur. Ama onların yapacak başka işi de yoktur. Bazıları için burada oturmak gurur meselesidir. Bu gurur, ertesi sabah erken vakte kadar bir iş bulma fırsatını elde etmenin olanaksız olduğunu bilseler de, her nasılsa bir iş arıyormuş duygusunu belirtmek içindir.</p>

  <p class="indentmetin">Bu caddedeki insanların çoğu yoksul doğmuşlardır. –Alkolikler hariç– Amerikan toplumunun ilgilendiği kadarıyla onlar kabiliyetsiz insanlardır. İyi bir iş bulmak için gerekli eğitimden ve ustalıktan yoksundurlar. Eğer devamlı bir iş bulabilirlerse, o da az ücret ödeyen bir iş yerinde veya bir mutfakta olabilir.</p>

  <p class="indentmetin">Bir Chicago fabrikasında bir başka grup çalışmaktadır. Bir yıl veya o kadar bir zaman önce bir şirkette iyi ücretlerle çalışıyorlardı. Hastalık izni, emeklilik hakları ve tatilleri vardı. Şimdi onlar eskiden aldıkları ücretin yarısı kadar bir ücretle bu fabrikada suni Noel ağaçları yapıyorlar. Mukaveleyle kazanılmış hakları yoktur. İşçibaşı bir hükümdar gibidir. Bir işçi tuvalete gitse bile izin istemek zorundadır. Her gün birkaç kişi itaatsizlikten kovulur.</p>

  <p class="indentmetin">Bunlar yoksullaşmış insanlardır. Tecrübeli ve ustadırlar. Bir zamanlar toplumun diğer kişileri gibi onlar da ekonomik bakımdan ilerlemişlerdi. Fakat şimdi onların işleri işyerlerinden çıkartılmış ve onların ustalıkları da işe yaramaz olmuştur. Böylece bulundukları ekonomik seviyeden geriye, sefalete doğru zorla itilmişlerdir. ... Bu durum, büyük üretim sağlayan endüstride meydana gelen teknolojik işsizliğin kurbanı olan acemi veya yarı usta işçilerin ortaklaşa karşılaştığı bir sorundur. ...</p>

  <p class="indentmetin">Bu insanlar “Bolluk Toplumu”nun lanetlenmiş kişileridir. Her şeyden önce onlar hiçbir zaman gerekli becerileri elde edememiş veya onları ekonomi geliştiği zaman tamamen yitirmişlerdir. Onlar, Amerikan şehirlerinde sefalet yaşantısının büyük bir kısmını yaratanlardır. Sayıları milyonları bulmaktadır. Birleşik Devletler’deki her büyük kentte bir ekonomik ölüler diyarı vardır. ...</p>

  <p class="indentmetin">Ekonomik ölüler diyarının kadın ve erkeklerinin büyük çoğunluğu yoksul olarak dünyaya gelmişlerdir. Fakat başka ve belki de daha trajik olan bir endüstri sefaleti vardır: Bu sefalet bir zamanlar çok kazanarak ilerleyen fakat ekonomik duraklamayla birlikte fakirleşenlerin serüvenidir. ...</p>

  <p class="indentmetin">Yoksullaşarak toplumun dışına atılmış olan bu lanetliler, Öteki Amerika’daki sefaletin göze görünmeyen biçiminin özel, güçlü bir delilidir. ...</p>

  <p class="indentmetin">[Siyahlara gelince] ırk ayrımını körükleyen kanunlar Birleşik Devletler’de hemen ilga edilse de ırk sorunu gene de ahlaki ve politik sorunlar olarak yaşamaya devam edecektir. Zenciler ve öteki azınlıklar sadece birtakım kanunsuz statülerin kurbanı değildir. Amerikan ekonomisi, Amerikan toplumu ve Amerikalıların bilinçsizliği [aslında çeviride bilinç dışı sözcüğü kullanılmalıydı. <span class="ideitalik">–H.G.</span>] hepsi de ırksal tutum içindedir [orijinalde <span class="ideitalik">racist</span>-ırkçıdır deniyor. <span class="ideitalik">–H.G.</span>]. ... Bugünün zencisi her nereye giderse gitsin ırkçılıkla karşılaşacak ve çektiği zulmü geride bırakamayacak olan ebedi göçmenlerdir. ... Zenci karaderili olduğu için yoksuldur; bu açıkça bellidir. Fakat daha da önemli olan şey zencinin yoksul olduğu için kara derili olmasıdır. ...</p>

  <p class="indentmetin">[Bir] araştırma, ortaya bir sefalet kişiliğini Öteki Amerika’nın “tipik bir yurttaş” yarattığını açıklamaktadır.</p>

  <p class="indentmetin">Bakın “Midtown araştırmacıları” geri ekonomi kişiliklerin statüsünü nasıl tasvir ediyor: “Onlar haşin ve şüphecidirler. Hayatı alın yazısının bir cilvesi olarak görürler. Gelecek hakkında hiçbir planları yoktur. Her şeyi kadere bırakmışlardır. Depresyona alışmışlardır. Malsızlık, değersizlik, arkadaşsızlık duyguları gelişmiş, başkalarına karşı güvenlerini yitirmişlerdir.”</p>

  <p class="indentmetin">1960’da Birleşik Devletler içinde zengin bir toplum yaşamaktadır. ... Bu büyük hayat standardı, çoğu zaman insanı doyurmayan sahte ihtiyaçlar üzerinde kurulan çarpık bir ekonominin sonucunda meydana gelmiştir. Bazılarına göre bu ekonomi, ruhsal bir uçurum ve anormallik yaratmıştır. Fakat tatmin olma pahasına açlığı tercih eden insana aptal derler. ...</p>

  <p class="indentmetin">Aynı zamanda Birleşik Devletler’de bir de az gelişmiş bir ulus yaşamaktadır. Bu az gelişmiş ulusun kültürü sefalet kültürüdür. Şüphesiz bu ulusun fertleri Asya köylülerinin ve Afrika kabilelerinin çektiği sıkıntıları çekmemektedir. Ancak sefalet mekanizmasının onlardan kalır tarafı yoktur. Onlar tarihin ve ilerlemenin gerisinde kalmışlar, bir bataklık yola tökezlenmişlerdir. ...</p>

  <p class="indentmetin">Bu insanların bazıları sosyal hiçbir yardım görmemektedir. Bazıları ise yardım görmektedir. Fakat bu yardım görenler, ya o fırsatların nasıl değerlendirileceğini bilemeyecek kadar yoksuldur ya da aldıkları yardım bir değişiklik yapmayacak kadar yetersizdir.</p>

  <p class="indentmetin">Özet olarak, yoksul olmak bu ülkede bir kişinin hayatından bir görünüş değildir. Hayatın ta kendisidir. ...</p>

  <p class="indentmetin">Netice olarak Öteki Amerika’nın istatistik manzarasını şöylece özetleyelim:</p>

  <p class="indentmetin">Amerika’daki yoksullar toplam nüfusun yüzde 25’ini teşkil etmektedirler. Bunlar 40 ila 50 milyon az gelirli insanlardır.</p>

  <p class="indentmetin">Amerika’daki yoksulların çoğu beyaz ırktandır. Ayrıca beyaz ırktan olmayan insanlar da sefaleti yaşamaktadır. ...</p>

  <p class="indentmetin">Beyaz ırktan olmayan azınlıklar yanında yaşlı insanlar, göçmen işçiler, endüstrinin ölü noktalarında çalışanlar, çocuklar, kadınların yönettiği aileler, az eğitim almış insanlar ezilmekte ve sefalet kültürünü yaşamaktadır.</p>

  <p class="indentmetin">Yoksulluk içinde yaşamakta olan insanlar büyük bir bedensel çöküntü içindedirler. Çok hastalık çekmekte ve tedavi görememektedirler.</p>

  <p class="indentmetin">Sefalet kültürünün yurttaşları ruh ve akıl hastalıklarından ıstırap çekmektedirler.<sup class="calibre3"><a href="../Text/kantadi_split_390.html#footnote-135269-166" id="footnote-135269-166-backlink">[166]</a></sup></p>

  <p class="normal">Bir sivil toplum örgütünün yayımlanan bir raporundaysa, “Amerikan Rüyası”nın şu gizlenmiş acı gerçekleri sıralanıyordu:</p>

  <p class="indentmetin">Gidip görürseniz, Amerika’yı çok şaşırtıcı bulacaksınız.</p>

  <p class="indentmetin">Başka hiçbir Batı ülkesi, bizim yoksullarımıza dayattığımız yaşamı halkının bu kadar geniş bir kesimi için kabul etmez. Ulusun beşte dördünü tarihteki her halktan daha varlıklı yapmak için beşte birini acımasız biçimde değersizleştirdik. ...</p>

  <p class="indentmetin">Bu raporu hazırlarken, kendimizi bir ölçüde bulgularımızdan şaşkınlığa düşmüş bulduk, çünkü, dünyanın en zengin ulusu olma süreci içinde en azından şiddetli yoksunluğun ortadan kaldırıldığı rahatlatıcı inancına biz de kapılmıştık. ...</p>

  <p class="indentmetin">Gittiğimiz her yerde duyduk ki;</p>

  <p class="indentmetin">– Doğum risklerini aşan ve ilk ayı geçiren bebeklerin önemli bir bölümü doğrudan ve esas olarak yetersiz beslenmeden kaynaklanan nedenlerle ikinci ay ile ikinci yıldönümlerin arasında ölmektedir.</p>

  <p class="indentmetin">– Bazı küçük çocuklarda, ilk altı ayla bir buçuk yıl arasındaki protein eksikliği nedeniyle kalıcı ve geri çevrilemez beyin hasarı oluşmaktadır.</p>

  <p class="indentmetin">– Yoksul ailelerin çocuklarının yüzde 30 ila 70’i arasında, protein ve demir eksikliğinden kaynaklanan besin anemisi vardır.</p>

  <p class="indentmetin">– Öğretmenler, kahvaltı yapmadan okula geldiklerinden açlıktan öğrenemeyen ve eve ya da okul revirine gönderilen çocuklardan söz etmektedirler.</p>

  <p class="indentmetin">– Her bölgeden pek çok kadın, teldolabın bazen ayın başında ve tamamında, bazen de sadece son haftasında tamtakır olduğundan şikâyet etmekteler.</p>

  <p class="indentmetin">– Doktorlar, doğrudan yetersiz beslenmenin nedeni ya da işareti olabilecek premature ölümlere, bebek ölümlerine ve ikincil enfeksiyonlara dayanaksızlıkları gördüklerini söylemişlerdir.</p>

  <p class="indentmetin">– Bazı yerlerde çok az olan yiyeceklerini paylaşarak yaşamaktadırlar.</p>

  <p class="indentmetin">– Yalnız yaşayan yaşlılar, sadece, yeterli dayanıklılık vermeyen likit gıdalarla beslenmektedirler. ...</p>

  <p class="indentmetin">29 milyondan fazla yoksulun sadece 5,4 milyonu iki resmî gıda yardımı programından yararlanmaktadır ve bunların çoğunluğu da en yoksul olanlar değillerdir. ... Son altı yılda hükümetin gıda yardımı programından yararlananlar 1,4 milyon azalmıştır. Son on yılda yoksullar arasında yetersiz beslenme ciddi biçimde artmıştır. ...</p>

  <p class="indentmetin">Şu iddialar için yeterli kanıt vardır:</p>

  <p class="indentmetin">Her yıl yaygınlığı ve şiddeti artan ölçülerde açlık ve yetersiz beslenme bu ülkede mevcuttur.</p>

  <p class="indentmetin">Bu ülkede açlık ve yetersiz beslenme, bebek ölümleri, organik beyin hasarı, düşük büyüme ve öğrenme oranları mikroplara artan duyarlılık, toplumdan kaçış, duyarsızlık, yabancılaşma, huzursuzluk ve şiddet biçimlerinde zararlarını dayatmaktadır.</p>

  <p class="indentmetin">Bu ülkede, yetersiz beslenmenin yaygınlığı ve şiddeti konusunda insanı şok eden bir bilgisizlik vardır. ...</p>

  <p class="indentmetin">Muhtaçlara yeterli beslenme imkânı vermeye yönelik federal çabalar, yoksulların önemli bir bölümüne ulaşamamakta, ulaştıklarına da yeterli ve tatminkâr ölçülerde yardım götürememektedir.<sup class="calibre3"><a href="../Text/kantadi_split_391.html#footnote-135269-167" id="footnote-135269-167-backlink">[167]</a></sup></p>

  <p class="normal">1970’li yıllara gelindiğinde, işin örgütlenme biçimine, emek sürecinin acımasız koşullarına ve ücretlere ilişkin sorunların göz ardı edilemeyecek boyutlara ulaşması üzerine devlet yetkilileri devreye girmek zorunda kaldılar. İşçiler arasındaki huzursuzluk verimliliği etkiliyor, işe gitmeme, hatta sabotaj ve yükselen protesto sesleri ve eylemleri patronları da endişelendiriyordu. Çalışma Bakan Yardımcısı Jerome Rosow’un 1971 yılında sanayicilere yaptığı konuşmada anlattıkları, resmî bir ağızdan da olsa dönemin çalışma koşulları hakkında bilgi veriyor:</p>

  <p class="indentmetin">Gerçek şu ki, yılda 5 ila 10 bin dolar arasında ücret alan milyonlarca işçinin huzursuzluğu artıyor. ...</p>

  <p class="indentmetin">- Ücretleri, meşru ve temel ailevi ihtiyaçlarını karşılamaya yetmiyor.</p>

  <p class="indentmetin">- Çalışma yaşamları mutsuz ve bundan kurtulma yolu bulamıyorlar.</p>

  <p class="indentmetin">- Genel yaşam kalıpları moral bozucu.</p>

  <p class="indentmetin">Kısacası, üçlü bir kapan içine sıkışmış durumdalar: bir ekonomik sıkışmışlık, işyeri baskısı ve bir de sosyo-ekonomik baskılanma.</p>

  <p class="indentmetin">Bu sıkışmışlık durumu, gelirleri yoksulluk sınırının üzerinde olan fakat mütevazı aile bütçesi ihtiyaçlarını karşılamaya yetmeyen ailelerin mensuplarını kapsamaktadır. Bu gelir düzeyinde 20 milyon kadar aile –80 milyon civarında birey– bulunduğunu tahmin ediyoruz. Çoğu, bu kapana sürekli mahkûm durumdalar. ...</p>

  <p class="indentmetin">Ekonomik baskıya bakalım:</p>

  <p class="indentmetin">Bu zincir, ücretlerle bütçe ihtiyaçları arasındaki, yüksek vergiler ve enflasyonla daha da ağırlaştırılan dengesizlikten kaynaklanıyor. Gerçekte, enflasyon, 1965’ten bu yana toplu sözleşmelerle elde edilen ücret artışlarının büyük bölümünü eritmiştir. ... Fazla mesai, iş imkânlarına, bireyin fizik gücüne ve boş zamanlarından ve ailevi faaliyetlerinden vazgeçme arzusuyla sınırlıdır. Bunlara karşın, düşük ve orta gelirli işçilerin en az yüzde 15’i fazla mesai yapmaktadır. ...</p>

  <p class="indentmetin">Michigan Üniversitesi ... tarafından yapılan bir araştırmanın bulgularına göre, tüm işçiler arasında:</p>

  <p class="indentmetin">– Yüzde 28, tıbbi ve cerrahi güvenceden veya hastane sigortasından yoksundur.</p>

  <p class="indentmetin">– Yüzde 38, yaşam sigortasına sahip değildir.</p>

  <p class="indentmetin">– Yüzde 39, bir emeklilik planına dâhil değildir.</p>

  <p class="indentmetin">– Kadın işçilerin yüzde 41’inin, sonradan işe geri girme hakkıyla hamilelik izni yoktur.</p>

  <p class="indentmetin">– Yüzde 61, işverenin desteklediği hizmet içi eğitim olanaklarından yoksundur.</p>

  <p class="indentmetin">İşçilere göre, en önemli üç çalışma sorunu; sağlık ve güvenlik sorunları, yetersiz sosyal haklar ve yetersiz ücret olarak sıralanmıştır. ...</p>

  <p class="indentmetin">Bir başka baskılanma iş yerindedir: Düşük gelirli işçiler ülkenin çevre kirliliğinin en ciddi olduğu yerlere yakın bulunmaktadırlar. ...</p>

  <p class="indentmetin">– İş dışındaki zaman, büyük olasılıkla, kentsel bozulma ve kısıtlanmış ya da kısıtlanmakta olan kent hizmetleriyle sorunlu bölgelerde geçirilmektedir. ... Buralarda trafiğin ve sanayinin yoğunlaşmış olması, çevre kirliliğini ve gürültüyü arttırmaktadır.</p>

  <p class="indentmetin">– Yüksek suç oranı ve saldırı korkusu, beyaz ya da siyah, kent merkezlerinde ya da yakınlarında yaşayan milyonlarca işçiyi çok kötü etkilemektedir. ...</p>

  <p class="indentmetin">– Birçok düşük gelirli işçi, haklı olarak, yaptıkları işin toplumca değerli bulunmadığını düşünmektedir. Kültürümüz, diplomalı işleri yüceltmekte ama tasarımları somut mal ve hizmetlere dönüştüren vasıflı, vasıfsız işçileri ihmal etmektedir. ...</p>

  <p class="indentmetin">Kısacası, evde ve işte bu insanlar bir mayın tarlasında yaşamaktadırlar. Sorunların altında ezilmektedirler ve memnuniyetsizlikleri, verimliliği olumsuz etkileyen ve işverenin maliyetini arttıran işyerindeki davranışlarıyla ifade edilmektedir. Bu davranışlar ve ekonomik bedelleri hepimizce çok iyi biliniyor:</p>

  <p class="indentmetin">– Kötü kalite ve yetersiz miktarda üretim,</p>

  <p class="indentmetin">– Artan tembellik, kaytarma ve iş yaralanmaları,</p>

  <p class="indentmetin">– Enerjiyi tüketen fazla mesai,</p>

  <p class="indentmetin">– Sürekli daha iyi koşullar aramayla kışkırtılan aşırı iş değişimi,</p>

  <p class="indentmetin">– Enflasyonu aşmak için boşuna çaba harcamanın bir sonucu olarak aşırı zam talepleri,</p>

  <p class="indentmetin">– Grevlere ve işin bütünüyle durmasına yol açabilecek artan hoşnutsuzluk...<sup class="calibre3"><a href="../Text/kantadi_split_392.html#footnote-135269-168" id="footnote-135269-168-backlink">[168]</a></sup></p>

  <p class="normal">Evet, resmî ağızdan ve işverenlerin kâr maksimizasyonu perspektifinden olsa da, on milyonlarca işçi ve ailesinin “Amerikan Rüyası”nca kıstırıldığı hayat böyledir ve 1970’li yıllar ilerledikçe daha da çekilmez hâle gelecektir.</p>

  <p class="normal"> </p>

  <p class="solbaslik">2. Düzenin Cezaevi Gerçeği</p>

  <p class="normal">Ülkede yoksulluk, işsizlik, hayat pahalılığı, yolsuzluk, rüşvet ve suç oranları artarken, köşeye sıkıştırılmış insanlar kitleler hâlinde cezaevlerine tıkılıyor, orada korkunç koşullarda lanetlenmişler, terk edilmişler olarak tüketiliyorlardı. Sistem, insanca yaşatamadıklarını, dört duvar ardında çürütmeyi seçmişti. 1970’lerin başında pek çok yerde büyük cezaevi isyanları çıktı ve elbette hepsi şiddetle bastırıldı. Mahkûmlar, cezaevlerindeki kötü koşullardan, en fazla da gardiyanların ve öteki yetkililerin düşmanca şiddetinden, baskısından bunalıyor, buna isyan ediyorlardı. Cezaevleri, insanları topluma kazandırma mekânları değil, birer eza evi, insanları yok etme, jenosit yerleriydi. Siyahlar, yoksullar buralarda gerçekten acımasızca yok ediliyorlardı. Hapishaneler, bildiğimiz anlamıyla, yani insanların işledikler “suç” nedeniyle belirli süreler tutuldukları yerler olarak, ilk kez, ABD’de kullanılmaya başlanmıştı ve yavaş infaz yerlerine dönüşmüştü.</p>

  <p class="normal">Bu cezaevi isyanlarından biri de, 1971 Eylül’ünde New York’taki Attica Hapishanesi’nde gerçekleşti. New York Valisi, o zaman, Nelson Rockefeller idi. CIA’dan New York’a, ülkenin temel kurum ve merkezlerinde yüksek resmî görevlerde bulunmuş bu sermayedar, isyan sırasında ortaya çıkan anlaşmaya uymayı reddetmiş, mahkûmların yargılanmayacağına ilişkin talebe uymamış ve sonunda işler iyice çığrından çıkmıştı.</p>

  <p class="normal">Kötü muamele ve koşullardan bunalan mahkûmlar, 9 Eylül günü isyan çıkarttı ve bazı görevlileri rehin alarak hapishanenin bir bölümünü ele geçirdiler. O sırada Attica’da 2.200’den fazla mahkûm bulunmaktaydı. Yetkililerle yapılan görüşmelerden sonra, mahkûmlarla yetkili görüşmeci bir anlaşmaya vardılar.</p>

  <p class="normal">Ne var ki, bu noktada devreye Vali Rockefeller girdi. O sıralar New York kenti tam iflas koşullarındaydı ve hapishaneler de bütünüyle çürümeye terk edilmişlerdi. Dolayısıyla, ilgili herkes mahkûmların şikâyetlerinin ve isteklerinin haklı olduğunda birleşmişlerdi. Buna karşın, Vali Rockefeller, sadece bir gardiyanın yaralandığı isyana ilişkin mahkûmların af talebini, “politik” nitelikli bulduğu ve yetkisinin bulunmadığı gerekçesiyle reddetti.</p>

  <p class="normal">Böyle olunca görüşmeler yeniden kilitlendi. Bu yeni durumda gergin bekleyiş sürerken, mahkûmlar valiyle görüşmek istediklerini bildirdiler. Böylece yeni bir umut doğmuştu. Ne var ki, pek çok yetkilinin ve politikacının ısrarlarına karşın Rockefeller Attica’ya gidip mahkûmlarla görüşmeyi kabul etmedi. Olayla ilgili sonradan oluşturulan bir araştırma komisyonunun raporuna göre, Vali Rockefeller, isyanda “devrimciler”in rol oynadığına inandığı için mahkûmlarla görüşmeyi reddetmişti. Vali’ye göre, devrimci unsurlar, Attica’yı, “devrimci güçlere ilişkin dünya çapında bir ilgi odağı olarak kullanmak” istiyorlardı! Ona göre, “Günümüz devrimcilerinin en yeni ve yaygın yöntemlerinden biri, politik rehineler almak ve onları öldürme tehdidini şantaj olarak kullanarak koşulsuz taleplerini elde etmek ve devrimci amaçlarına hizmet edecek geniş kamuoyu ilgisini çekmektir. Bu gelişmeleri büyük ilgiyle izledim ve, hoşgörüyle karşılanırsa, bunların, özgür iktidarların düzeni korumak ve tek tek yurttaşların güvenliğini sağlamak imkânına büyük tehdit oluşturacakları kanaatine vardım. ...</p>

  <p class="normal">Dolayısıyla da, Anayasa’yı, eyaletin yasalarını ve milleti koruma yemini ederek hakkıyla seçilmiş bir yetkilinin, böyle bir suç eylemini, bu koşullarda görüşmeler yürüterek onaylar ve olumlarsa, hizmet ettiği halkın güvenine ihanet etmiş olacağına kuvvetle inanıyorum.”<sup class="calibre3"><a href="../Text/kantadi_split_393.html#footnote-135269-169" id="footnote-135269-169-backlink">[169]</a></sup></p>

  <p class="normal">Gözünü devrim korkusu bürümüş, yüreği parayla nasırlanmış Vali Rockefeller, bir buçuk kilometre ötedeki Attica’ya gitmedi ve cezaevine askerî operasyona karar verildi. Rehin alınanlardan dördünü mahkûmlar bıçakla ölümcül olmayan biçimde yaraladılar.</p>

  <p class="normal">Resmî rapor şöyle anlatıyor:</p>

  <p class="indentmetin">Kaygı verici gerçek şudur ki, Birleşik Devletler’de, cezaevleri, mahkûmlar ve her ikisinin sorunları esas olarak görünmezdir. Biz Amerikalılar, hapishanelerimizi gözümüzün önünden bilinçli olarak uzaklaştırdık. Genellikle onları ıssız yerlerde ve mahkûmların evlerinden çok uzaklarda inşa ediyoruz; rehabilitasyon yerine neredeyse tamamen güvenliği esas alıyoruz ve sanki mahkûmlar kentlerimize, köylerimize, çiftliklerimize bir daha hiç geri dönmeyeceklermiş gibi, onları ve gardiyanları unutmayı başarıyoruz. ...</p>

  <p class="indentmetin">Attica bütün cezaevleridir; ve bütün cezaevleri Attica’dır. ...</p>

  <p class="indentmetin">Bu unutulan kurumlardan bir olan Attica’da 9 Eylül 1971’de 2 bin 200’den fazla mahkûm vardı. ...</p>

  <p class="indentmetin">Burada, öğrenmek isteyenler için anlamlı bir eğitim, topluma yapıcı yurttaşlar olarak geri dönmek isteyenler için de bir rehabilitasyon programı yoktu. ...</p>

  <p class="indentmetin">Saldırı sonrasında, yüzlerce mahkûm çırılçıplak soyuldular, gardiyanların, askerlerin ve şerif yardımcılarının saldırısına uğradılar. Ek olarak, yaralıların acısı gereksiz yere uzatıldı. ...</p>

  <p class="indentmetin">13 Eylül’ün trajedisi, ateş durduktan yirmi dakika sonra Attica’ya giren Ulusal Muhafız cerrahlarından Dr. John Cudmor’ın tanıklığında anlatıldı:</p>

  <p class="indentmetin">Şimdi biz burada, bu iyi ışıklandırılmış, güzel döşenmiş odada takım elbislerimiz ve kravatlarımızla otururup nesnellikle o günün otopsisini yaparken, o günkü durumun vahşetini tam olarak anlayamayız. Siyah, sarı, turuncu, lekeli, her neyseler, ne tür bir üniforma giyiyorlarsa, o gün onlar insanlıklarından koparıldılar. Uygarlığın cilalı kaplaması söküldü...</p>

  <p class="normal">Sonuçta, gereksiz bir şiddetle ve rastgele açılan ateşle 120 mahkûm öldü ya da yaralandı. Ölen 43 kişinin 39’u kurşunlara hedef olmuşlardı ve 80 kişi de açılan ateş sonucu yaralanmışlardı. Cesetler ve inleyen yaralılar avluya taşınmış, istif edilmişlerdi. Geriye kalan mahkûmlar sıralar hâlinde çırılçıplak dışarıya çıkartılırlarken dövülüyor, hakarete ve cinsel tacize uğruyor ve hücrelere kapatılıyorlardı. İsyanın elebaşıları olarak görülenler ise ayrı bir bölmeye alınıyor ve işkence ediliyorlardı. Teslim alınanlardan kemikleri kırılanlar, feci şekilde yaralanlar olmuştu. Mahkûmların neredeyse yarısında sonraki muayenede kırıklar, yaralar, kesikler, sıyrıklar görülmüştü.</p>

  <p class="normal"> </p>

  <p class="solbaslik">3. Derinleşen Toplumsal Bunalım ve Tepkiler</p>

  <p class="normal">ABD’nin 1970’lerdeki temel sorunu, içerideki konsensüsün bozulmasıdır. Özellikle Vietnam Savaşı’nın etkileriyle ortaya çıkan, 1960’ların siyah yurttaşlık hareketinin olumlu mirasıyla güçlenen ve ekonomik sorunlarla yükselen toplumsal muhalefet, egemenlik sistemini çok da alışık olmadığı veya en azından çözdüğüne inandığı sorunlarla karşı karşıya getirmiştir. Amerikan yönetimi dünyadaki güç dengeleri açısından gerilerken, ilk savunma hattı olarak bağımlı ülkelerdeki oligarşik yönetimlerin silahlı-silahsız güçlerini oluşturmuştu. Ama şimdi, sorun içerideydi.</p>

  <p class="normal">Muhalefet, en beklenmedik konularda, en beklenmedik odaklardan âdeta fışkırıyordu. Toplumsal muhalefetin ve dünyanın dört bir yanındaki emperyalizm karşıtı hareketlerin etkisi altında kalan egemen siyasi yapı içinde dahi ABD ölçülerine göre “radikal” sayılabilecek rahatsızlıklar dillendirilebiliyordu. Kongre’de, daha önce değindiğimiz Church Komisyonu gibi araştırma komisyonları kuruluyor, Senato Dış İlişkiler Komisyonu Başkanı Fulbright gibi etkili senatörler Amerikan dış politikasının kimi temel varsayımlarını sorgulayabiliyor, CIA’nın, FBI’ın kirli çamaşırları ortaya dökülebiliyordu.</p>

  <p class="normal">Burada bir örnek, dönemi kavramak açısından önemlidir. Amerikan toplumunun en unutulmuş ve rezervasyonlara, yani çağdaş toplama kamplarına müzelik eşya gibi kapatılmış Kızılderililerle ilgili olan bu örneğin kaynağı da muhalefetin boyutlarını göstermesi açısından önemlidir.</p>

  <p class="normal">1973’te Oscar Ödülü’nü ‘<span class="ideitalik">Baba</span>’daki rolüyle Marlon Brando kazandı. Brando, Kızılderililere yapılan muameleleri protesto ederek ödülü reddetti. Ödül törenine gitmeyen Marlon Brando bir mesaj gönderdi ve bu mesaj Kızılderili kökenli bir aktris tarafından okundu. Ne var ki, törene katılan “sanatçılar”ın bir bölümünün “uygar” protestoları nedeniyle mesajın tamamı okunamadı. Oysa Brando’nun metninin <span class="ideitalik">ABD’nin Kara Kitabı</span>’nda yer alması, sicile işlenmesi gereken büyük bir iddianameyi ve yargıyı içerdiği gibi dönemin muhalefetinin ruhi şekillenmesine de ışık tutuyor:</p>

  <p class="indentmetin">200 yıldır toprakları, hayatları, aileleri ve özgür olma hakları için savaşan Kızılderililere, “Silahlarınızı bırakın, dostlar, böylece birlik sağlayacağız. Silahlarınızı bırakırsanız dostlar, barışı konuşabilir ve sizin için iyi olan bir anlaşmaya varabiliriz,” dedik.</p>

  <p class="indentmetin">Silahlarını bırakınca da onları öldürdük. Onlara yalan söyledik. Onları hileyle topraklarından ettik. Anlaşma dediğimiz ve hiç yerine getirmediğimiz hileli anlaşmaları imzalamaya zorlamak için onları aç bıraktık. Hayatın anımsadığı kadar onlara hayat veren bir kıtada onları dilenci yaptık. Ve, ne kadar çarpıtılırsa çarpıtılmış olsun, tarihin herhangi bir yorumuyla, doğru yapmadık. Yasal davranmadık ve yaptıklarımızda adil değildik. Onlar için onları yaşatmak, bazı anlaşmalara uymak zorunda değiliz, çünkü toprak ve özgürlüklerini korumaya çalıştıklarında, başkalarının haklarına saldırmak, mallarına el koymak, hayatlarını almak ve onların hasletlerini suç kabul edip kendi kötülüklerimizi iyi saymak bizim gücümüzden kaynaklanan hakkımızdır.</p>

  <p class="indentmetin">Ama bu sapkınlığın ulaşamayacağı bir şey vardır ve o da tarihin görkemli yargısıdır. Ve tarih bizi mutlaka yargılayacaktır. Ama umursuyor muyuz? Bu nasıl bir şizofrenidir ki, tarihin her sayfası ve Kızılderililerin hayatlarındaki son 100 yılın aç, susuz, aşağılayıcı günler ve geceleri yalanlarken, biz millî sesimizin en gür hâliyle, bütün dünya duysun diye, taahhütlerimize sadık olduğumuzu haykırabiliyoruz?</p>

  <p class="indentmetin">Öyle görünüyor ki, ilkelere sadakat ve komşuyu sevmek bizim ülkemizde artık anlamsızlaşmıştır ve bütün yaptığımız, gücümüzle gerçekleştirmede başarılı olduğumuz şey, bu dünyada sadece, yeni kurulan ülkelerin umutlarını öldürmektir, insani olmadığımızdır, sözlerimizi tutmadığımızdır.</p>

  <p class="indentmetin">Belki şu anda kendi kendinize, bütün bunların Akademi Ödülleri’yle ne ilgisi var, diyorsunuz. Bu kadın burada kalkmış neden gecemizi berbat ediyor; bizi ilgilendirmeyen, umursamadığımız konularla hayatımıza giriyor? Zamanımızı ve paramızı harcıyor, evlerimize huzursuzluk taşıyor, diyorsunuz.</p>

  <p class="indentmetin">Bu dillendirilmeyen sorulara yanıtım, beyaz perde toplumunun da, herhangi bir başka kesim kadar, vahşi, saldırgan ve kötü göstererek Kızılderilileri aşağılamakta ve kişiliğini küçük düşürmede sorumluluk taşıdığına olan inancımdır. Bu dünyada büyümek çocuklar için zaten yeteri kadar zor. Kızılderili çocukları, televizyon izlediklerinde, film seyrettiklerinde ve ırklarının filmlerdeki gibi tasvir edildiğini gördüklerinde, zihinleri asla bilemeyeceğimiz biçimlerde yaralanmaktadır.<sup class="calibre3"><a href="../Text/kantadi_split_394.html#footnote-135269-170" id="footnote-135269-170-backlink">[170]</a></sup></p>

  <p class="normal">Benzer bir biçimde bir başka beklenmedik ses, yine beklenmedik bir yerden, 1967 yılında Amerikan Senatosu’ndan yükselmişti. Senatör J. William Fullbright şunları söylemişti:</p>

  <p class="indentmetin">Şu anda dünyanın büyük kısmı Amerika’dan ve Amerika’nın dünyada temsil ettiğine inandıkları şeylerden tiksiniyor. Dış politikamızda da, içerideki yaşamımızda da bir şiddet imajı yansıtıyoruz. ... [ve bu imaj] gerçeklerden kaynaklanmaktadır. Dışarıda küçük ve geri bir ülkedeki yoksul halka karşı vahşi ve başarısız bir savaş içindeyiz. İçeride –esas olarak yirmibeş yıllık dış müdahalelerle uğraşmak yüzünden– kentlerimiz kuşaklar boyu sürmekte olan sosyal adaletsizliğe karşı şiddetli protestolarla çalkalanıyor. ... Amerika şimdi şiddetin ve denetimsiz gücün sembolü oldu. ...</p>

  <p class="indentmetin">Ölü sayısı Vietnam’da artarken, içerideki savaşta da yükseliyor. Temmuz 1967’nin tek bir haftasında, Vietnam’da 164 Amerikalı öldürülüp 1.442’si yaralanırken, ABD’deki kent ayaklanmalarında 65 Amerikalı öldürüldü, 2.100’ü yaralandı. Gerçekten iki cephede savaşıyoruz ve her ikisinde de çok kötü durumdayız. Her ikisi birbirini besliyor ve başkanın her ikisini de kazanacak kaynaklara sahibiz demesine karşın, gerçekte ikisini de kazanamıyoruz. ...</p>

  <p class="indentmetin">İşte Amerikan değerlerine ilişkin birkaç istatistik: 1946’dan bu yana normal bütçemizden 1.578 milyar dolardan fazla harcama yaptık. Bunun 904 milyardan fazlası, yani yüzde 57,29’u, askerî harcamalara gitti. Buna karşılık, eğitim, sağlık, çalışma ve sosyal güvenlik programları, konut ve bölgesel kalkınma gibi “sosyal fonksiyonlar”a 96 milyardan az, yani toplamın yüzde 6,08’i harcandı. 1968 mali yılı için yönetimin hazırladığı bütçede yaklaşık 76 milyar dolar askerî harcamalara ayrılmışken “sosyal işler” için sadece 15 milyar dolar öngörülmüş. ... Mümkündür ki ... Amerika klasik bir imparatorluk olmaya kapılacak ve fizikî olmasa da moral açıdan mutlaka bir enkaz üzerinde hâkimiyet kuracak ve sonra, geçmişin bütün büyük imparatorlukları gibi, gerileyecek ve yıkılacak.<sup class="calibre3"><a href="../Text/kantadi_split_395.html#footnote-135269-171" id="footnote-135269-171-backlink">[171]</a></sup></p>

  <p class="normal">Gün geçtikçe güçlenen muhalefet, sistemi sarsan boyutlara ulaştı zamanla. 1966 yılında kurulan Kara Panterler Hareketi ve Partisi, Demokratik Bir Toplum İçin Öğrenci Birliği <span class="ideitalik">(Students For A Democratic Society-SDS)</span>, Devrimci Siyah İşçiler Ligi <span class="ideitalik">(League of Revolutionary Black Workers)</span>, bazı otomobil fabrikalarındaki radikal sendikalar gibi örgütlenmeler büyük etkinlik kazandılar. Bunların hepsi ve özellikle de Kara Panterler, sistemin şiddetli baskılarının hedefi oldular elbette. Bu tür örgüt ve hareketlere sızan kışkırtıcı ajanlar aracılığıyla FBI, 1968-1971 arasında sistematik şiddet kampanyasıyla çökertme harekâtı yürüttü. Her türlü kirli aracın ve polis devleti tekniğinin uygulandığı bu kampanya sonucunda, militanlar ve yöneticiler, ağır hapis cezalarına çarptırıldılar, birbirlerine düşürüldüler, yargısız infazlarla katledildiler...</p>

  <p class="normal">O dönemlerde ABD sisteminin “faşist karakteri”, “siyahların sömürge statüsü”, “BM denetiminde bir siyah ülke için plebisit yapılması” ve “devrim” gibi radikal konular, ABD tarihinde 1930’lardan bu yana görülmedik, duyulmadık sorunlar yaygın bir biçimde tartışılıyor, ülkede gerçek bir entelektüel rönesans yaşanıyordu. 1970’lerin Amerika’sı, daha doğrusu egemenlik sistemi, bir yandan bu muhalefet karşısında geriliyor, bir yandan şiddetle, hile ve desiseyle, yalan ve yanılsamalarla onun üzerine gidiyor, bir yandan da hazırlanıyor, kılıçlarını biliyordu. İntikam asıl 1980’lerde alınacaktı...</p>

  <p class="normal">Ama elbette önlemler, daha bunalımın ayak seslerinin iyice duyulmaya başlandığı ‘60’ların sonlarında alınmaya başlanmıştı.</p>

  <p class="normal">Yasa dışılığa, baskı, şiddet ve hatta kendi halkına karşı gerekirse teröre yönelmeye her zaman hazır düzenin, ülkenin doğrudan işgaline yönelik plan ve stratejileri özünde mevcuttu, zaman zaman da kullanılmıştı. Şimdi sıra o planları günün koşullarına uydurarak yeniden gündeme sokmaktaydı. 1967’de CIA, kuruluş yasasına aykırı olarak, Amerikan yurttaşlarına karşı da casusluk faaliyetlerine girişti, bu amaçla bünyesinde bir harekât grubu kurdu. Daha önce değindiğimiz iç psikolojik savaş da başlatıldı.</p>

  <p class="normal">Çin İç Savaşı’nda bulunmuş, 1943’te Kürtlere karşı harekât düzenleyen Irak ordusu saflarında yer almış “kontrgerilla” uzmanı bir subay, Robert B. Rigg, 1968 yılında, ordu dergisi olan <span class="ideitalik">Army Magazine</span>’de egemen sınıfların korkularını ve planlarını ele veren şu yazıyı yazmıştı:</p>

  <p class="indentmetin">Gelecek birkaç yıl içinde örgütlü kent ayaklanması, o denli bir patlama yapabilir ki, büyük Amerikan kentlerinin bir bölümü İkinci Dünya Savaşı’nda Stalingrad’a benzer biçimde bir yıkımın sahnesi olabilir. Bu, esas olarak iki nedenden kaynaklanabilir:</p>

  <p class="indentmetin">İnsanoğlu, doğanın Vietnam’da yarattığından daha iyi bir “jungle”ı çelik ve betondan yarattı.</p>

  <p class="indentmetin">Kent gerillalarının ileride, yenilgiye uğratılabilmeleri için, Ulusal Muhafızlar ve aktif ordu tarafından doğrudan askerî gücün uygulanmasını gerektirecek ölçüde, örgütlenebilecekleri yönünde tehlike işaretleri vardır. ...</p>

  <p class="indentmetin">Çin’in 1920’lerden 1940’ların sonlarına kadar kır gerillası savaşına saplandığı gibi, bugünkü eğilimler sürerse, ABD de benzer bir kargaşa ve şiddet yaşayabilir. Aradaki tek fark, [ABD’deki olası] savaşın kentsel karakteridir. ...</p>

  <p class="indentmetin">Irk sorunları, yoksulluk, azınlıklar içindeki politik huzursuzluk, nüfus patlaması; ... bütün bunlar, geleceğin, metropolleri zehirleyebilecek ve daha çok şiddetle daha iyi örgütlenmiş karışıklığı yaratabilecek unsur ve eğilimleridir. ...</p>

  <p class="indentmetin">Bugünkü eğilim sürerse, gelecek on yıllık dönem içinde ABD’deki en azından bir metropol bölge, önemli sayıda Amerikan ordu güçlerinin müdahalesini ve Ulusal Muhafız birimlerinin de yıllarca aktif görevde kalmasını gerektirecek şiddette bir gerilla savaşıyla karşılaşabilir. Şüphesiz böyle bir kentsel çatışma denetlenebilir, bastırılabilir ve yenilgiye uğratılabilir ama bu, etkin toplumsal iyileştirmelerin bile etkili olabilmesinden önce, belki yıllar sürebilecek bir entegre askerî müdahaleyi gerektirebilir. ... Ayrıca, örgütlü gerilla direnişi birkaç kente sıçrar ve pek çok askerî birimin kullanılmasını gerektirirse, çok ciddi ölçülerde bir ulusal felç hâli oluşabilir. ...</p>

  <p class="indentmetin">Bugün bir eğilim açıktır: Metropol polis gücü, büyük ölçülere ulaştığında, örgütlenmemiş şiddetle dahi başa çıkamaz. Yarın, polis ve Ulusal Muhafız birlikleri iyi örgütlenmiş kentsel şiddetle başa çıkamayabilirler. ...</p>

  <p class="indentmetin">Gelecekteki kentsel ayaklanmaların biçimleri değişiklikler gösterebilse de, şayet şiddet örgütlüyse, çözülmesi gereken belirli sorunlar olacaktır.</p>

  <p class="indentmetin">1. Sorun örgütlenmenin kendisi olacaktır. Bununla savaşmak, en yüksek düzeyde ve uzmanlıkta politik ve istihbari sızmayı gerektirmektedir. Buradaki sızma, gizli yıkıcı planları öğrenmek, liderleri saptamak ve örgütün kendisini çökertecek ölçüde derin olmalıdır.</p>

  <p class="indentmetin">2. Sorun, saklanılan yerleri, silahların saklandığı alanları, silah kaynaklarını, gerilla ulaşım araçlarını, lojistik ve kaçış yollarını ve belki de direniş noktalarının saptanmasıyla ilgilidir. ...</p>

  <p class="indentmetin">3. Sorun, çatışma başladıktan sonra organize direnişe karşı taktik askerî eyleme ilişkindir. ... Bu noktada [evlerde masum insanların da oturduğu hâllerde] taktik harekât, gündüzleri arama-izleme operasyonlarını, geceleri de misilleme, manevra ve gece çatışması biçimlerinde olacaktır. Gece çatışması, hangi karartılmış pencereye ateş edileceği ve topçu ateşi ya da helikopter saldırısıyla hangi çatının patlatılacağı konusunda nazik kararları gerektirecektir. Bu nitelikteki bir kent savaşı için askerî operasyon, taktik ve tekniklerle ilgili yeni bir bütün talimname yazılmalıdır. ...</p>

  <p class="indentmetin">4. Sorun, polis-[Ulusal] Muhafız-Ordu ve yerel otoriteler arasındaki eşgüdüm, iletişim ve kontrolü içerir. ...</p>

  <p class="indentmetin">5. Sorun, “x karışımı” olarak adlandırılabilir. [Yazar bununla koruma, kurtarma, hastaneye taşıma, yangın söndürme gibi sivil halkla ilgili işleri anlatıyor. <span class="ideitalik">–H.G.</span>] ...</p>

  <p class="indentmetin">Amerikan politik ve askerî planları, şimdi her zamankinden daha fazla, yeni iç şiddeti karşılama üzerine inşa edilmelidir.</p>

  <p class="indentmetin">Bu planlama, askerlerin kent ayaklanmaları için eğitilmesini içermelidir. Ulusal Muhafızlar için bu eğitimin yönünün ilk öncelik olarak bütünüyle değiştirilmesi anlamına gelmektedir. Bunun görevdeki kara birliklerinin [Kara Kuvvetleri], öteki durumlar için olduğu kadar betondan jungle için de eğitimini gerektirdiğinden önemli sonuçları vardır. Ayrıca, ordu birlikleri her Amerikan kentinin çimento-asfalt jungle’nı öğrenmeye yönelik biçimde yetiştirilmeli ve eğitilmelidir. Şimdiye kadar kırsal alanda yapılan tatbikatların ileride büyük kentlerde de yapılabileceği ortaya çıkmaktadır. ...</p>

  <p class="indentmetin">Ciddi ... Üçüncü Cephe savaşıyla ortaya çıkan entelijans, sosyal, ekonomik ve politik sorunların çözümü için tek yol budur.<sup class="calibre3"><a href="../Text/kantadi_split_396.html#footnote-135269-172" id="footnote-135269-172-backlink">[172]</a></sup></p>

  <p class="normal"> </p>

  <p class="solbaslik">4. Şiddet Sarmalından Çeteleşme ve Çürümeye</p>

  <p class="normal">Bunalım derinleştikçe, Nixon’un arzusuyla, CIA’nın içeriye ilişkin faaliyetlerini düzenleyen grubun faaliyet alanı genişletildi. Toplumsal muhalefet, sadece CIA’nın değil, FBI ve ordu entelijans servisi dâhil öteki devlet kurumlarınca da izlendi, kışkırtma, baskı ve şiddete maruz kaldı; insanlar düzmece suçlamalarla cezalandırıldı, çeşitli provokasyon tekniklerine ve psikolojik yıkıcı operasyonlarla hedef alındı ve öldürüldü. Soğuk Savaş’ın iç cephesi çoktan açılmıştı ve ‘70’lerin başında yüz binleri kapsayacak biçimde genişletilmişti.</p>

  <p class="normal">Daha sonraki bütün Kongre araştırmalarına, kamuoyu tepkilerine ve sözde reformlara ve yasal önlemlere karşın, içe dönük baskı giderek daha da arttırıldı ve kurumsal bir nitelik kazandı. Egemenler, ortaya çıkarılan skandallar ve kirli çamaşırlar nedeniyle daha dikkatli davranmaya, resmî ve hukuki mevzilerini daha da güçlendirmeye, kurumlarını, faaliyetlerini, yıkıcı terör yöntemlerini daha inceltip etkinleştirmeye başladılar. Örneğin, 1978 yılında kabul edilen bir yasayla (FIAS-<span class="ideitalik">Foreign Intelligence Surveillance Act</span>) kimlikleri gizli yedi yargıçtan oluşan bir heyette yer alanlardan sadece birinin imzasıyla, bir vatandaşın evine gizlice girmek, telefonlarını dinlemek, yaşamını bütün ayrıntılarıyla izlemek yasallaştırılıyordu. Güney Amerika’nın Amerikancı faşist diktatörlüklerinde görülen “kukuletalı hâkimler” gibi “Hür Dünya”nın liderinde de kimlikleri gizli yargıçlar görev yapıyordu, demokratik muhalefete karşı düzeni korumak için.</p>

  <p class="normal">Egemen sınıfların 1960’ların sonlarında hareketlenen toplumsal muhalefetten korkuları ve ona karşı tepkileri faşizan boyutlardaydı. Bu paranoya, sonunda, Nixon Beyaz Sarayı’nın bir “çeteleşme” süreciyle suç odağına dönüşmesiyle sonuçlandı. Önce, Başkan Yardımcısı Spiro Agnew yolsuzluktan istifa etmek zorunda kaldı. Sonra, Vietnam’la ilgili belgeleri açıklayan Daniel Ellsberg hakkında bilgi toplamak için psikoloğunun muayenehanesine gizli baskınlar düzenlendi, tıbbi raporlar çalındı ve nihayet Watergate Skandalı’yla, karanlık CIA ajanlarının Demokrat Parti bürolarında casusluk ve hırsızlık faaliyetlerine giriştiği saptandı. Daha da önemlisi, bütün bu mafyavari eylemlerin, Amerika Bileşik Devletleri başkanı, dehşetli anti-komünist ve “Hür Dünya”nın önderi Richard Nixon tarafından düzenlendiği, onun Beyaz Saray’daki anlı şanlı başdanışmanlarının, Adalet Bakanı’nın ve öteki pek çok yetkilinin suç ortağı olduğu anlaşıldı. Nixon, yargılanmadan kurtulmak için istifa etti ve sonra onun yerine geçen yardımcısı Gerald Ford tarafından yasal soruşturmalardan “affedildi.” Aralarında Adalet Bakanları Mitchell ile Richard Kleindienst, Beyaz Saray’daki ikinci ve üçüncü adamlar, Harry R. Haldeman ve John Ehrlichman olmak üzere pek çok önemli yetkili ve Gordon Liddy ve Howard Hunt gibi CIA eskisi eşkıyalar mahkûm oldu. Ve yine American Airlines, Goodyear, Gulf Oil gibi pek çok şirket, Nixon’a usulsüz kampanya fonları aktarmaktan dolayı suç itirafında bulundular.</p>

  <p class="normal">En üst düzeydeki çeteleşmeyi, çürümeyi ve karanlık işlerin nasıl sürdüğünü göstermesi bakımından Watergate sanıklarından birinin hikâyesi çok ilginçtir. Beyaz Saray’da danışmanlık görevinde bulunurken Ellsberg’in doktorunun muayenehanesine girip belgeleri çalanlardan eski CIA ajanı Howard Hunt, hapisteyken kendisine yapılanlardan ve CIA tarafından yalnız bırakılmasına içerlemiş, gürültü çıkarmaya başlamıştı. O sırada sürmekte olan Kongre komisyonlarındaki ifadelerinde de ileri geri konuşmaya başlamıştı. Bir Senato komisyonuna ifadesinde, cezaevinde saldırıya uğradığından, soyulduğundan şikâyet etmiş, zincire vurulduğunu, karısıyla görüştürülmediğini söylemişti. 1972 yılının 8 Aralık’ında Hunt’ın karısı bir uçak kazasında hayatını kaybetti. Yanında CBS televizyonundan bir gazeteci de vardı. Üzerinden 10 bin dolar ve bazı iddialara göre 2 milyon dolarlık çek çıktı. 40 bin doların ucu Nixon’ın seçim kampanyasına kadar uzanıyordu. Hunt’ın karısının ve yanındaki gazetecinin kanlarında anormal miktarda siyanür bulundu. Siyanür pilotun kanında da tespit edildi. Uçağın iki “kara kutu”su da bozuk çıktı. Uçağın inişe geçtiğinde düştüğü Chicago’daki Midway Havaalanı’nın elektronik iniş sisteminin de bilinmeyen nedenlerle devre dışı bırakıldığı saptandı. Bu arada, Hunt, “para kazanmak için” katılmış olduğu Domuzlar Körfezi Çıkartması’yla ilgili bir kitap yazdı.<sup class="calibre3"><a href="../Text/kantadi_split_397.html#footnote-135269-173" id="footnote-135269-173-backlink">[173]</a></sup> 1954’te Guatemala’daki müdahalede CIA operasyonunda propaganda şefi olarak görev yaptığı da biliniyor. Bu arada, Hunt’ın Kennedy suikastına karışmış olabileceği de iddia edildi. CIA ajanı olarak ABD içindeki yasa dışı faaliyetleri de açığa çıktı. 1977’de, 33 ay hapis yattıktan sonra 10 bin dolar ödedi ve affedildi. Daha sonra adli sicili düzeltildi, yurttaşlık hakları geri verildi. Şimdi, saygın bir yazar, aranılan bir yorumcu olarak romanlar yazıyor.</p>

  <p class="normal">Nixon ve ekibi, ABD’nin “politik sosyetesi”nin, “Doğu Kıyısı entelijiyansı”nın ve “liberal ve varlıklı” egemen kültür odaklarının içlerine sindiremedikleri, kaba ve taşralı gördükleri ve kendi deyimleriyle “sessiz çoğunluk” denen gerici, cahil, yoksul halk kesimlerinin tepkiselliğinin demogojik bir ürünüydü; kullanıldı ve sonra da, kendinden öncekilerin de pek çok kez işledikleri sıradan suçlar nedeniyle tarihin çöp sepetine atıldı. Nixon’un Beyaz Saray Örgütü’ndeki en önemli adamı Haldeman, anılarında, sorunun “üçüncü sınıf bir hırsızlık” olarak nitelendirdikleri Watergate olmadığını söylüyor. Nixon’un, kendisinin de dediği gibi, “düşmanlarına bir kılıç verdiğini ve onun kendisine çevrildiği”ni yazıyor. Nixon’un sonunu, “kılıçla yaşayanın kılıçla ölmesi”ne benzetiyor.<sup class="calibre3"><a href="../Text/kantadi_split_398.html#footnote-135269-174" id="footnote-135269-174-backlink">[174]</a></sup> Haldeman haklı; sistem özünde bu ve kuşkusuz Nixon ve ekibi, olsa olsa bu sistemin birer önemsiz dişlisiydiler.</p>

  <p class="normal">Ve sonunda da ABD egemenlik sistemi, klasik yapılanmasının bir parçası olarak sonuna kadar yararlandığı, yıprandıktan sonra da vazgeçtiği kimi kişiliklerinin tasfiyesini bile kendi lehine kullandı: Watergate Özel Savcısı, konuyla ilgili yazdığı anı kitabını, Amerikalıların bu çürümüş ve suç örgütüne dönüşmüş sistemin kurumlarıyla gurur duyması gerektiğini belirterek, “Anayasamız çalışıyor!” diye bitirdi!<sup class="calibre3"><a href="../Text/kantadi_split_399.html#footnote-135269-175" id="footnote-135269-175-backlink">[175]</a></sup></p>

  <h2 class="h2baslik" id="calibre_toc_26">B. Dışarıda Yeni Saldırganlık</h2>

  <p class="normal">Gerginlik, silahlanma, çatışmalar, savaşlar, kısacası dış serüvenler ve saldırganlık, bunalımdaki bir kapitalizmin can simididir. Dış çatışmalar, aynı zamanda içerideki sosyal-politik etkileriyle, örneğin millîyetçiliğin yıkıcı etkilerinin toplumu zehirlemesi, militarist kurum ve değerlerin yaygınlaşması, iç disiplinin artarak emekçilerin hak arama olanaklarının kısılması gibi avantajlarıyla da egemenler için yararlıdır.</p>

  <p class="normal">Ne var ki, 1970’lerde ABD ile Sovyetler Birliği arasında ortaya çıkan “nükleer denge”, ABD’nin dış saldırganlığının en azından doğrudan ortaya konması üzerinde ciddi bir fren etkisi yapmaktaydı. Bu durumda en iyi çare, beynelmilel sermayenin ve ABD’nin çıkarlarının korunmasında, işbirlikçilere daha fazla görev verilmesindeydi.</p>

  <p class="normal"> </p>

  <p class="solbaslik">1. Uşak Ordular Kurmak</p>

  <p class="normal">Nixon bu stratejiyi Vietnam’da “Vietnamlılaştırmak” olarak formülleştirmişti. Buna göre, artık Güney Vietnam ordusu ve polisi daha fazla yükler üstlenecek, Amerikan güçlerinin bazı misyonlarını devralacak ve sonuçta Amerikalı gençler yerine Asyalı gençler daha çok öleceklerdi.</p>

  <p class="normal">Nixon, 16 Şubat 1970’te Kongre’ye sunduğu ve Amerikan tarihinde bir ilk olan kapsamlı dış politika raporunda, “Vietnamlılaştırma”yı (<span class="ideitalik">Vietnamization</span>) şöyle açıklıyordu:</p>

  <p class="indentmetin">Vietnamlılaştırma, Güney Vietnam hükümetinin ve halkın kendilerini korumaları için imkânlarını güçlendirme programıdır. ... Vietnamlılaştırma’nın iki temel unsuru vardır. Birincisi, Güney Vietnam silahlı kuvvetlerinin, sayısal olarak, araç gereç, liderlik, savaş kabiliyeti ve genel kapasite bakımından güçlendirilmesidir. İkinci unsuru ise, Güney Vietnam’daki pasifikasyon programının yaygınlaştırılmasıdır.<sup class="calibre3"><a href="../Text/kantadi_split_400.html#footnote-135269-176" id="footnote-135269-176-backlink">[176]</a></sup></p>

  <p class="normal">Aslında Nixon, bu politikayı bütün Asya ve giderek öteki bölgeler için de öneriyordu. ABD, kısmi bir askerî geri çekilme yapacak, boşluğu işbirlikçi oligarşilerin askerî güçleri dolduracaktı. Nixon, raporunda, daha önce Pakistan’da yaptığı ve “Asya’nın geleceğini Asyalı eller belirlemeli,” dediği konuşmaya atıfta bulunuyor ve toplumsal muhalefete ve devrimci hareketlere karşı çıkmak üzere Asya’daki işbirlikçi rejimlerin güçlendirileceğini belirtiyordu. Ayrıca, ABD’nin taahhütlerine bağlı kalacağını, nükleer gücüyle, kendisine bağlı rejimleri koruma sözünün geçerli olduğunu ve gerektiğinde askerî ve ekonomik yardımın sürdürüleceğini ama “insan gücünün doğrudan tehdit edilen ülkeye ait sorumluluk” olduğunu ekliyordu.<sup class="calibre3"><a href="../Text/kantadi_split_401.html#footnote-135269-177" id="footnote-135269-177-backlink">[177]</a></sup></p>

  <p class="normal">Bu, giderek gerilemekte olan, bazı açılardan felç olmuş ABD’ye, dolaylı saldırganlık imkânları yaratacak; nefes almak, güçlerini toparlamak için fırsat verecekti. Tabii o sıralarda yeryüzünün 80-90 ülkesindeki üslerde bulunan 1,5 milyondan fazla Amerikan askerî personeli ile dünya çapında bir ahtopot gibi yayılmış Amerikan askeriyesi de hiçbir yerden çekilmeyecek, sadece yeniden düzenlenecekti.</p>

  <p class="normal">Bu arada da uşak ordular, CIA’nın yetiştirmesi istihbarat örgütleri ve Amerikalı uzmanlarca eğitilen işkenceci polislerle özel kuvvetler kendi halklarına karşı gereğini yapacak, “sorumluluğu” üstleneceklerdi. Bir Amerikalı diplomat, bu projeyi, <span class="ideitalik">“cesetlerin renginin değişmesi”</span> olarak nitelendirirken işin özüne inmiş oluyordu.<sup class="calibre3"><a href="../Text/kantadi_split_402.html#footnote-135269-178" id="footnote-135269-178-backlink">[178]</a></sup> Kirli işleri biraz daha aktif bir biçimde başkaları yapacak, Amerikan askerleri yerine biraz daha fazla ötekiler ölecekti.</p>

  <p class="normal">Bu strateji, bağımlı ülkelerin çoğundaki çarpık kapitalist gelişmenin oligarşik rejimlerinin de niteliğine uygundu elbette. Kuşkusuz bütün kapitalist ülkelerde, silahlı kuvvetlerin içeriye dönük bir işlevi vardır ama bu, bağımlı rejimlerde daha da belirgindir. Bu tür ülkelerde silahlı kuvvetler, oligarşinin ve onun bağlı bulunduğu emperyalist gücün <span class="ideitalik">“iç bastırma gücü”</span>dür esas olarak. ABD’nin bu ülkelerdeki askerî kuvvetlere, üslere, dinleme istasyonlarına elbette ihtiyacı vardır ama onlara biçtiği asıl misyon, içeride sermaye düzenini ve bağımlılık ilişkilerinin efendilerini korumak, gerektiğinde de bu görevleri doğrudan iktidarı ele alarak bizzat yapmaktır. Bunlara verilen Amerikan yardımlarının asıl amacı da bu noktada gizlidir. Kolombiyalı devlet adamı Aduardo Santos’un dediği gibi, “Bizim yaptığımız, uluslararası alanda hiçbir önemi olmayan, ama bir ülkenin iç hayatında ezici bir kuvvet olan ordular kurmaktır. Her ülke kendi ordusunun işgali altındadır.”<sup class="calibre3"><a href="../Text/kantadi_split_403.html#footnote-135269-179" id="footnote-135269-179-backlink">[179]</a></sup></p>

  <p class="normal">Latin Amerika ülkelerine yaptığı bir gezi dönüşünde Nixon’a verdiği raporda Rockefeller, “eylem önerileri” olarak şunları yazıyordu:</p>

  <p class="indentmetin">[Batı] yarım küresindeki ülkelerin polis ve güvenlik güçleri için yardım isteklerini, işi yapabilmelerine olanak verecek gerekli araçları vererek, yerine getirmelidir. Aynı biçimde, ABD öteki yerlerdeki ülkelerin, lojistik destek ve hareket kabiliyeti sağlamak için kamyon, cip, helikopter gibi araç ve güvenlik güçleri için hafif silah isteklerini –güçler arasında düzgün iletişim için radyo ve öteki komuta-kontrol malzemelerini– karşılamalıdır.</p>

  <p class="normal">Dönemin ABD Komünist Partisi Genel Sekreteri, bu öneriyi, “Amerikan emperyalizminin karşı-devrimci ayaklanması için dünya çapındaki ‘Vietnamlılaştırma’ programı” olarak niteleyerek aktarıyordu kitabında.<sup class="calibre3"><a href="../Text/kantadi_split_404.html#footnote-135269-180" id="footnote-135269-180-backlink">[180]</a></sup></p>

  <p class="normal">Resmî istatistiklere göre, Amerikan sanayisi 1975 yılında kullandığı boksitin yüzde 83’ünü, asbestin yüzde 86’sını, kromun yüzde 91’ini; manganezin yüzde 99’unu, nikelin yüzde 71’ini, mikanın yüzde 100’ünü ülke dışından sağlamaktaydı ve dünya nüfusunun yüzde 6’sını oluşturan Amerika, dünya nimetlerinin neredeyse yarısını tüketiyordu. Bu değirmenin suyu nereden, nasıl gelecekti; bu düzen sürsün diye dünya nasıl bastırılacaktı? Sorun, hep burada düğümlenmekteydi. Böyle olunca da, nimetleri gasbedilen ve fakat bağımlı bulunulan dünyaya düşmanca bir tedirginlik ve suçluluk duygusuyla bakmak, militarizmin ipine sarılmak kaçınılmaz oluyordu.</p>

  <p class="normal">Bazen de potansiyel düşmanlar müttefik tetikçilere havale ediliyordu. 1973’te Araplarla İsrail arasında patlak veren savaşta yine ABD devredeydi. Gerileyen İsrail’e tarihin en büyük hava köprüsü kurularak silah yardımı gerçekleştirildi. Yardım öylesine büyük boyutlardaydı ki, Araplar savaşı kaybettiler ve İsrail 1967’den sonra yeni topraklar işgal etti. Yardımlar devasa boyutlarından bir şey kaybetmeden savaştan sonra da devam etti. Bir Pentagon yetkilisi, “İsrail yüzde bin güvenlik istiyor ve bunu da elde ediyor,” diyordu.<sup class="calibre3"><a href="../Text/kantadi_split_405.html#footnote-135269-181" id="footnote-135269-181-backlink">[181]</a></sup> Bu arada, ABD nükleer güçlerini alarma geçirmiş ve bu korkunç kumarla Sovyetler Birliği’ni de fiilen felç etmiş, Arapları iyice yalnızlaştırmıştı. Artık Kissinger’in taktiği gündeme sokulabilirdi. Buna göre, Kissinger, Araplara; moral, diplomatik ve siyasi yardımı sadece Sovyetler Birliği’nden alabileceklerini, ama topraklarının hiç olmazsa bir kısmını geri alabilmek için ABD’ye muhtaç oldukları düşüncesini, daha doğrusu şantajını dayatıyordu.</p>

  <p class="normal">Tuzağa ilk düşen Enver Sedat oldu. Oysa daha savaştan altı ay önce bir temsilcisini, Hafız İsmail’i Amerika’ya göndermiş ve yardım istemişti. Bir yıl kadar önce ülkesinden Sovyet danışmanları çıkarttığı için ABD’nin kendisini iyi karşılayacağını düşünüyordu. Kissinger, İsmail’le yaptığı görüşmeyi, daha sonra Golda Meir’e şöyle anlatacaktı: “Konuşmalarda ne mi yaptım? İsmail’e havadan söz ettim, ... konu açılmasın diye. Onunla oyun oynadım. ... Bana birkaç kez bu durumun uzun süre böyle devam edemeyeceğini söyledi. Bana, bu iş böyle giderse sonunda savaş çıkacağını ABD’nin anlayıp anlamadığını sordu. ... Yüzümde hiç gülümseme yoktu ama içimden güldüm de güldüm. Savaş mı? Mısır? Bunu boş konuşma, içeriksiz böbürlenme olarak gördüm.”<sup class="calibre3"><a href="../Text/kantadi_split_406.html#footnote-135269-182" id="footnote-135269-182-backlink">[182]</a></sup></p>

  <p class="normal">Savaştan sonra Sedat, Kissinger’in ocağına bir kez daha düşmüştü. Sonrası biliniyor. Önce İsrail’e gitti. Nobel Barış Ödülü’ne layık görüldü, Begin’le birlikte. Sonra da, bir askerî töreni izlerken öldürüldü.</p>

  <p class="normal">ABD’nin desteğiyle siyonist müttefik, Arap dünyasını bir kez daha karanlığa, çaresizliğe, aşağılanmışlığa mahkûm etmişti.</p>

  <p class="normal"> </p>

  <p class="solbaslik">2. Darbeler... Darbeler...</p>

  <p><br class="chapter"/></p>

  <p class="normal1">a. Dominik Cumhuriyeti’nin Kara Yazgısına Kennedy Mührü</p>

  <p class="normal">ABD’nin 1940 yılına kadar askerî işgali, sonrasında da sultası altındaki Dominik Cumhuriyeti’nin acımasız diktatörü Trujillo, 1961 yılında bir suikast sonucu öldü.</p>

  <p class="normal">Liberal Kennedy, ‘demokratik bir rejim’i, Trujillo türü bir diktatörlüğe tercih ettiğini söylüyordu. Ona göre, ancak bir devrimci iktidar riski olursa diktatörlük yeğlenebilirdi ama en iyisi “demokrasi”ydi.</p>

  <p class="normal">1962 yılında yapılan seçimlerde Juan Bosch başkanlığa seçildi. Yeni başkan, hem demokratik seçimler yoluyla iktidara gelmişti hem de komünist değildi, sol liberal bir insandı. Kennedy’ye gün doğmuş olmalıydı.</p>

  <p class="normal">Ne var ki, sistem hükmünü icra ediyordu.</p>

  <p class="normal">Daha görevdeki bir yılı dolmadan, yurtsever ve dürüst olmaktan başka günahı olmayan, toprak reformuna ve millîleştirmeye ilgi gösteren, yoksullardan yana reformları gerçekleştirme niyetini ortaya koyan, demokratik açılımlardan yana Başkan Bosch, gerici askerlerce devrilir. Yerine geçen Reid Cabral’a Amerikan yardımı akar. Ne var ki, anayasal rejime sadık kimi subaylar, iktidarı gasbetmiş Cabral’a karşı bir harekât başlatırlar.</p>

  <p class="normal">Johnson, bunun üzerine deniz piyadelerini gönderir ve ülke işgal edilir. Amerikan hükümeti ve elçiliği, düzmece listeler ve yalan haberlerle “komünist iktidar” umacısını devreye sokarlar yine. Bir kez daha sosyal adalet, bağımsızlık ve demokrasi umutları, Amerikan deniz piyadelerinin çizmeleri altında hoyratça ezilmiştir bir ülkede.</p>

  <p class="normal">ABD yönetimine göre, “orada 58 komünist vardı.” Bu 58 komünist için gönderilen asker sayısıysa, 35 bindi. Başkan Johnson, işgalden sonra şöyle diyecekti: “Amerikan ulusu, Batı yarım küresinde bir başka komünist iktidarın kurulmasına izin veremez, vermemelidir ve vermeyecektir.”<sup class="calibre3"><a href="../Text/kantadi_split_407.html#footnote-135269-183" id="footnote-135269-183-backlink">[183]</a></sup></p>

  <p class="normal">Tabii bütün bu gelişmeler aşağıdaki olgularla birleşince asıl anlamlarını kazanıyor: Ülkedeki karışıklıkta “arabuluculuk” görevini üstlenen Amerikan elçilerinden Ellsworth Bunker Jr., Dominik Cumhuriyeti’ndeki kurulu düzenin yapı taşlarından National Sugar Refining Company’nin (Ulusal Şeker Şirketi) hissedarı ve yönetim kurulu üyesidir. Başkanın yakın dostu ve ABD Anayasa Mahkemesi Üyesi Abe Fortas, Dominik’ten pekmez ithal eden Sucret Şirketi’nin yönetim kurulunda 19 yıl görev yapmıştır. Kennedy’nin dostu Adolf Berle aynı şirketin başkanıdır. ABD’nin etkin politikacılarından Averel Harriman’ın kardeşi, Ulusal Şeker Şirketi’nin yönetim kurulunda üyedir. Dominik’teki eski Amerikan Büyükelçisi Joseph Fairland, ülkede en fazla işçi çalıştıran ve ucuza kapattığı binlerce dönüm araziye sahip South Puerto Rico Sugar Company’nın yönetiminde bulunmaktadır. Ve elbette Amerikan Deniz Piyadeleri de Dominik’tedir...</p>

  <p><br class="chapter"/></p>

  <p class="normal1">b. Brezilya’dan Türkiye’ye</p>

  <p class="normal">Bu arada Dominik’in işgalinden bir yıl önce 1964’te Brezilya’da ordu, Rio de Janeiro önündeki Amerikan savaş gemilerinin desteğinde darbe yapmıştı ve yeni başkan Johnson’un tebrik telgrafıyla onurlandırılmıştı. Devrilen başkan Joao Goularts zengin, Katolik ve anti-komünistti. Ne var ki, aynı zamanda bazı sosyal reformları gerçekleştirmek istiyor, dış politikada Soğuk Savaş militanlığından kaçınmaya çalışıyordu. Sadece bu, Kennedy’lerin gazabını çekmesine yetmişti ve hemen CIA’nın bildik operasyonları devreye sokulmuştu. Bir yandan büyük gazetelere ve gazetecilere el atılıyor, öte yandan da milliyetçi kahraman generallerle temaslar kuruluyordu. Brezilya Genelkurmay Başkanı, kendi ülkesinin yönetimini, darbe iznini çabuklaştırmak için ABD’ye ihbar edebilecek kadar ileri gitmişti. Sonunda darbe gerçekleştirildi, ABD bir dostunu daha iktidara getirdi ve Brezilya’nın korkunç acılarla, kıyım, kırım ve sömürüyle geçecek Amerikancı şiddet diktatörlükleri tarihi de böyle başladı.</p>

  <p class="normal">1965 yılındaysa, 20. yüzyılın en büyük toplu kırımlarından biri Endonezya’da gerçekleştirildi ve bir milyon insan öldürüldü. General Suharto’nun darbesinde ve sonraki katliamında ABD devredeydi ve suça ortaktı. Bir ülke daha, kanlı ellerle “komünizmden kurtarılmış”tı...</p>

  <p class="normal">1967 yılında ise, bu kez, aralarında CIA’nın mutemetlerinden Albay Papadopulos’un da bulunduğu bir askerî cunta, Yunanistan’da yönetime el koydu.</p>

  <p class="normal">Devrilen Başbakan’ın oğlu Andreas Papandreu, zamanında Amerikan vatandaşı olmuştur, eşi Amerikalıdır ve oradaki üniversitelerde ekonomi hocalığı yapmıştır. Cunta tarafından tutuklanınca, doğal olarak ABD’deki dostları, meslektaşları, öğrencileri ve yakınları devreye girer, serbest bırakılması için Cunta’nın amiri Johnson yönetimine baskı yaparlar. Papandreu’nun anılarında anlattığına göre, bir resepsiyonda Johnson, ABD’nin Atina Büyükelçisi’ni yanına çağırır ve ona şöyle der: <span class="ideitalik">“</span></p>

  <p class="indentmetin">Atina’daki orospu çocuklarına söyle; Atina’da bir orospu çocuğu hapisteymiş, onu serbest bıraksınlar.”<sup class="calibre3"><a href="../Text/kantadi_split_408.html#footnote-135269-184" id="footnote-135269-184-backlink">[184]</a></sup></p>

  <p class="normal">Teksaslı Başkan, çiftliğindeki kovboylarla anlı şanlı “anti-komünist ve milliyetçi” Yunan subayları arasındaki organik bağı böyle vurgulamaktadır.</p>

  <p class="normal">Aynı yıl Bolivya’da, CIA ajanlarının gözetiminde yapılan operasyonlarda Che Guavera tutsak alındı ve yine CIA’nın yönlendirmesiyle infaz edildi. Daha sonra bu sırada Bolivya İçişleri Bakanı olan Antonio Arguedas, Şili’ye iltica etti ve CIA ajanı olduğunu, “insanlığa karşı savaş açmış uğursuz haydutlar”dan koptuğunu, Guevara’nın hatıratının kopyasını Havana’ya kendisinin gönderdiğini açıkladı. Arguedas sonra Bolivya’ya geri döndü ve yargılandı. Mahkemede, Guevara’nın yakalandığı haberi üzerine bölgeye gittiğini, yanında da Che’yi tanıdığı için teşhis edebileceğini söyleyerek heyete katılan CIA ajanı Felix Ramon’un olduğunu bildirdi. Arguedas’ın ifadesine göre, Ramon daha sonra “zorla konuşturmak üzere Guevara’yla yalnız bırakıldı. Ramos, öldürüldükten sonra Che’yi Valle Grande’ye götüren uçaktaydı ve orada ölüsü gazetecilere gösterilirken bilgi veren de oydu.”<sup class="calibre3"><a href="../Text/kantadi_split_409.html#footnote-135269-185" id="footnote-135269-185-backlink">[185]</a></sup></p>

  <p class="normal">1971 yılında, “Hür Dünya”nın bir başka “demokratik, laik, sosyal, hukuk devleti”nde, Türkiye’de bir darbe yapıldı. “Türk Gladyosu” ve elemanlarının maaşlarını bir zamanlar ABD’nin ödediği Milli İstihbarat Teşkilatı, memleketi komünistlerden temizleme yolunda mümtaz hizmetlerde bulundu. Bağımsızlıkçı demokratik muhalefet, sosyalist hareket, emekçiler, Kürtler ve öteki azınlıklar orada da hunharca ezildi. Aynı ülkede 1980 yılında da askerler hükümeti devirip idareye el koyacaklardı. Generallerin darbe haberi, Amerikan Ulusal Güvenlik Konseyi Türkiye Masası Sorumlusu Paul Henze’ye, “Paul, senin çocuklar nihayet yaptı!” denerek iletildi ve o da “sekiz aydır” beklediği bu haberi alınca “derin bir iç çekti.”<sup class="calibre3"><a href="../Text/kantadi_split_410.html#footnote-135269-186" id="footnote-135269-186-backlink">[186]</a></sup></p>

  <p><br class="chapter"/></p>

  <p class="normal1">c. Şili’de Darbe</p>

  <p class="normal">4 Eylül 1970’te yapılan seçimlerde Halk Birliği <span class="ideitalik">(Unidad Popular)</span> adayı Salvador Allende, Şili başkanlığına seçildi. Göreve başladığı gün, “Yeter artık! Bitsin! Ekonomik sömürü bitsin! Toplumsal eşitsizlik bitsin! Siyasal baskı bitsin!” diyerek milyonlarca Şilili’nin özlemlerini dile getiren Allende’ye karşı bir uğursuz koalisyon da onu kanla devirmek üzere işbaşındaydı.</p>

  <p class="normal">Şilili işverenler, Şili’de yatırımları bulunan birçok yabancı şirket, işbirlikçi “milliyetçiler”, Şili sermayesinin temsilcisi politikacılar ve derin “devlet adamları”, Şili Silahlı Kuvvetleri’nin ve polis teşkilatının, ABD’nin “işkence ve darbeler okulu” <span class="ideitalik">School of Americas</span>’ın rahleitedrisinden geçmiş mensupları, sermayenin din adamları, medya ve elbette Beyaz Saray, CIA, Pentagon, ABD Dışişleri Bakanlığı, Santiago’daki Amerikan Büyükelçiliği, yani bütün halk ve emek düşmanları bu şer cephesinin irili ufaklı aktörleriydiler.</p>

  <p class="normal">Bu kanlı serüvene CIA’nın 19 Eylül 2000’de, bir Kongre kararı gereğince hazırladığı “CIA’nın Şili’deki Faaliyetleri” başlıklı raporuyla başlamak gerekiyor.<sup class="calibre3"><a href="../Text/kantadi_split_411.html#footnote-135269-187" id="footnote-135269-187-backlink">[187]</a></sup></p>

  <p class="normal">CIA, bu raporunda, 1960’ların başlarından başlayarak Şili’de yeraltı faaliyetlerinde bulunduğunu belirtiyor ve bir tarihsel özet sunuyor. Buna göre, önce 1962 yılının başlarında, CIA’nın gizli faaliyet önerilerini gözden geçirmekle görevli kurul <span class="ideitalik">(5412 Panel Special Group</span> ki, bu sonradan ünlü “40’lar Komitesi”ne dönüşecektir) iktidardaki Hıristiyan Demokratik Parti’ye (PDC) para yardımı yapılmasına karar veriyor. PDC ve Radikal Parti’ye örgütlenme konusunda da yardım ediliyor. Politikacıların ve “devlet adamları”nın, ülkeyi yöneten partilerin aktif ve sistematik satın alınma süreci böyle başlıyor. Aynı yıl, sivil toplum örgütlenmesine de el atılıyor, propaganda faaliyetlerine girişiliyor. Bu arada, basındaki ajanlara para yardımı yapılmasına ve politik olarak yönlendirilmelerine karar veriliyor. Sosyalist Parti’nin bölünmesi çabaları da başlatılıyor.</p>

  <p class="normal">Şili’de yükselen sol ve bağımsızlıkçı hareketler karşısında egemenlerin ana partisinin gücü yıpranmaya başlayıp yetersiz kalınca da, “Demokrasi Cephesi”ne paralar aktarılıyor. 1964 başkanlık seçimlerine de politik müdahalelerde bulunuluyor ve propaganda faaliyetleri düzenleniyor. Bu arada sağcı Radikal Parti’ye de, ne olduğu açıklanmayan “ek yardımlar”da bulunuluyor. Amaç, bu seçimlerde aday olan Allende’nin seçtirilmemesidir. Bu iş için 3 milyon dolar harcanıyor. Kadın derneklerinden gazetecilere kadar pek çok unsur kullanılıyor sol karşıtı kampanyada.</p>

  <p class="normal">1965 yılında, bu kez milletvekili seçimlerinde belirlenen adaylara yardımlar sağlanıyor, halk iradesi bu biçimde saptırılıyor. Bu milletvekili adaylarının, seçim kampanyalarında “vatan-millet-demokrasi” edebiyatı yaptıkları, yoksullara, emekçilere vaatlerde bulundukları kuşkusuz. CIA raporuna göre, burada büyük başarı kazanılıyor; yani Şili Parlamentosu, CIA ajanlarınca dolduruluyor.</p>

  <p class="normal">1967’de, basın yayın alanındaki operasyonlara hız veriliyor. Antikomünist ve anti-sovyet haber ve yorumlar arttırılıyor. Özel haber ve yorumlar “yerleştiriliyor” basın organlarına. Bu bir tür <span class="ideitalik">“iliştirilmiş haber/yorum”</span> olsa gerek. Önce satın alınan “gazeteciler” basın organına “iliştiriliyor”lar anlaşılan, sonra da haber ve yorumlar. Artık milletvekili seçimlerine ve basına müdahale süreklileştirilmiş durumdadır.</p>

  <p class="normal">1970’e gelindiğinde artık hedefte en önemli “sorun” olarak Sol Birlik’in adayı Allende vardır. İlk önce, aralarında Kissinger’in de bulunduğu 40’lar Komitesi, CIA’yı, Allende’nin seçimleri kazanmasını önlemeye yönelik “kışkırtıcı operasyonlar” <span class="ideitalik">(spoiling operations)</span> yapmak üzere görevlendiriyor. Hedeflerden biri de “solu bölmek” ve yalan haberlerin, düzmece ihbarların, iftiraların kurbanı yapmaktır.</p>

  <p class="normal">Seçimlerden sonraysa, ikili bir hedef saptanıyor. Önce, en çok oyu alan ama oy oranı yüzde 50’nin altında kalan Allende’nin, Şili Anayasası’na göre Kongre tarafından yapılacak nihai oylamada seçilmemesine, yerine ikinci sıradaki aday üzerinde çoğunluk sağlamaya yönelik planlar yapılıyor. Buna göre, ikinci en çok oy alan aday Kongre’deki oylamadan birinci çıkacak ama görevi devralmayacak ve yeniden seçimler yapılacak, ABD’nin güvendiği ve eski başkan, muhafazakâr politikacı ve “devlet adamı” Eduardo Frei başkanlığa yeniden getirilecekti. Hâlihazırda Başkanlığı yürütmekte olan Frei, görev süresi dolduğundan, Anayasa gereği, bu seçimlere katılamamıştı.</p>

  <p class="normal">Şayet bu mümkün olmazsa, bu kez de Allende görevi devralmadan bir darbe yapılması öngörülüyordu.</p>

  <p class="normal">Sonuçta Kongre, seçimleri kazanmış Allende’yi onayladı. Artık sıra, darbe tezgâhlamaya gelmişti.</p>

  <p class="normal">Bu arada, Amerikan Uluslararası Telefon ve Telgraf Şirketi (ITT) çoktan devreye girmişti bile. CIA raporunda, daha 1964’ten başlayarak Amerikan şirketlerinin Allende’ye karşı kampanyalarda kullanılmak üzere CIA’ya özel mali katkıda bulunmak istedikleri bildiriliyor. CIA’nın gerek duymadığı bu katkı önerilerine 1970 başlarında bir yenisi ekleniyor. Rapora göre, ITT, Allende’nin seçimlerdeki rakibi (ikinci gelen) Jorge Alessandri’ye mali yardımda bulunmak istiyor ve CIA görevlisine başvuruyor. CIA da bu transfer işlemlerini gerçekleştirebilecek bir aracıyı tavsiye ediyor ITT’ye. Daha sonra, bir ITT temsilcisi daha CIA’dan yardım istiyor, hatta parayı doğrudan CIA’ya vermek istediklerini söylüyor; CIA yine bir aracı adı veriyor.</p>

  <p class="normal">Bir ITT yazışması CIA raporunu doğruluyor:</p>

  <p class="indentmetin">Bazı iş çevreleri, sonunda askerî darbeye ya da Kongre’de Alessandri’nin seçilmesine yol açabilir diye, bir ekonomik çöküşü kışkırtıyorlar. Büyük birkaç mali kuruluşun iflasını sağlamak üzere yeraltı faaliyetlerinde bulunuluyor. Bunun, bankalara hücumu getirmesi ve bazı fabrikaların kapanmasıyla daha fazla işsizlik yaratması bekleniyor.</p>

  <p class="indentmetin">Ekonomik kaosun yaratacağı baskılar neticesinde, Hıristiyan Demokrat Parti’nin bir bölümünü Kongre’deki seçimde Allende’ye ilişkin tavrını yeniden gözden geçirmeye zorlayabilir...</p>

  <p class="indentmetin">Daha da önemlisi, büyük işsizlik ve hoşnutsuzluk, orduyu harekete geçirecek ölçüde şiddet üretebilir.<sup class="calibre3"><a href="../Text/kantadi_split_412.html#footnote-135269-188" id="footnote-135269-188-backlink">[188]</a></sup></p>

  <p class="normal">15 Eylül 1970’te Nixon ile Ulusal Güvenlik Danışmanı Henry Kissinger, CIA Direktörü Richard Helms ve Adalet Bakanı John Mitchell’la buluşurlar; Allende’nin iktidarı devralmasının önlenmesini kesin bir dille isterler ve ekonomiye “çığlık attırılması”nı emrederler. O zaman için çok büyük bir meblağ olan 10 milyon dolar da bu iş için ayrılır, Nixon’un emriyle. Bu arada, Nixon, operasyonun CIA tarafından yürütülmesi ve Dışişleri Bakanlığı’yla Savunma Bakanlığı’na haber verilmemesini ister.</p>

  <p class="normal">En son açıklanan belgelere dayanılarak yazılan bir kitapta, yıkıcı eylemleri tartışan bir Ulusal Güvenlik Konseyi toplantısında ABD Başkanı Nixon kaygılarını şöyle açıklamaktadır: “Şili’deki temel endişemiz, [Allende’nin] kendisini güçlendirebileceği ihtimali ve dünyaya verilecek fotoğraf da onun başarısı olacaktır.” “Hür Dünya”nın lideri, ABD Büyükelçisi’yle yaptığı görüşmede de şöyle gürlemektedir: “Bu orospu çocuğu, bu orospu çocuğu! Siz değil Sayın Elçi. Bu Allende orospu çocuğu. Onu parçalayacağız!”<sup class="calibre3"><a href="../Text/kantadi_split_413.html#footnote-135269-189" id="footnote-135269-189-backlink">[189]</a></sup> Washington’da yetkililerin ağzında kan tadı vardır...</p>

  <p class="normal">Allende, 24 Ekim’de Kongre tarafından seçildi. Seçileceği kesinlik kazandığında, 9 Eylül’de CIA merkezi, Şili’deki istasyona doğrudan askerlerle temasa geçilmesi talimatını verdi. Artık darbe için düğmeye basılmıştı.</p>

  <p class="normal">Sabotaj, ekonomik kaos, yıkıcı propaganda gündemdedir artık. Bu arada, bu işlerde tecrübeli bir yabancı devletin silahlı kuvvetlerine de müracaat edilir, fikri alınır! Şilili subay ve polis şefleriyle temaslar sıklaştırılır, darbe planları üzerinde çalışılır.</p>

  <p class="normal">Bu arada, Şili’de gergin günler yaşanmaktadır. Allende’nin görevi devralma tarihi yaklaştıkça, sabotajlar ve kışkırtmalar artar. “Sol” şiddet kışkırtılmaya çalışılırken, sokaklara sürülen sağcı militanlar ve faşist hareket mensubu lümpenler, görevi devretmek üzere olan sağcı Frei iktidarının ve güvenlik güçlerinin himayesinde terör estirmektedirler. Maliye Bakanı, ülkeden sermaye kaçışını körükleyecek demeçler vermekte, basın ve işveren temsilcileri paniği kışkırtmaktadırlar. ABD ve uluslararası kuruluşların ekonomik ambargosu, kredilerin kesileceği haberleri de ekonomi üzerinde olumsuz etkilerde bulunmaktadır.</p>

  <p class="normal">Egemenlerin temel arzularından biri de, sağ ve solu birbirine kırdırarak bir anarşi ve terör ortamı yaratmak, halkı istikrar ve güven için devlet gücüne sığınmaya mecbur etmek, böylece de Silahlı Kuvvetler’in yönetime el koymasının koşullarını yaratmaktır. ITT’nin “orduyu Allende’ye karşı harekete geçirmek” ve “askerî bir müdahalenin koşullarını hazırlamak” üzere “aşırı solun anarşiye kışkırtılması çabaları” doruğa ulaşmıştır. Devrimciler ise, olgun ve dikkatlidirler. Bir ITT belgesi bunu şöyle anlatıyor: “Sokakta tutup yüzlerine tükürsen tahrik olmaz, hatta dönüp sana teşekkür bile ederler. Bunun anlamı, sol’un her çeşit kışkırtmaya karşı son derece tedbirli ve uyanık olduğudur.”</p>

  <p class="normal">CIA raporuna göre, gerçekleştirilmesi gereken ilk adım, Anayasa’ya ve legaliteye ve dolayısıyla da Allende başkanlığına bağlı kalmaya kararlı Genelkurmay Başkanı General Rene Schneider’ın bertaraf edilmesidir. CIA, çeşitli gruplarla temastadır ve bunlardan emekli General Roberto Viaux, CIA’dan silah, gözyaşı bombası vb. şeyler ister. General, ayrıca kendisi için hayat sigortası da talep eder. Rapor, CIA’nın bu öneriyi, General’in gücüne güvenmediği için kabul etmediğini, ama grubun yine de Genelkurmay Başkanı’nı kaçırmaya teşebbüs ettiğini yazıyor. Genelkurmay Başkanı, 22 Ekim’de bu girişimde öldürülür. Böylece ABD’nin temel bir engel olarak gördüğü komutan ortadan kaldırılmış olur.</p>

  <p class="normal">Bu arada, yine Genelkurmay Başkanı’nın yok edilmesi için CIA, iyi ilişkiler kurmuş olduğu General Camilo Venezuela grubuna da üç makineli tüfek, cephane, 8-10 kadar gözyaşı bombası ve el bombaları vermiştir. Rapor, bunların sonra geri verildiğini yazıyor, çünkü Genelkurmay Başkanı öbür grup tarafından öldürülmüştür.</p>

  <p class="normal">Suikastı gerçekleştiren General Viaux çetesi yine CIA’ya müracaat eder ve yakalanmamak için yardım ister. CIA, kendi başlarına hareket etmiş olmalarına karşın, “eski ilişkilerin gizliliğini korumak, grubun iyi niyetini sürdürmek ve insancıl nedenler”den ötürü, onlara 35 bin dolar gönderir.</p>

  <p class="normal">CIA belgesine göre, ajanlar, subay ve polis şeflerini darbe için ikna ederken, Amerikan Askerî Ataşesi de CIA tarafından “operasyonel denetim altına” alınır ve devreye sokulur. Bu arada, resmî şemsiye dışındaki dört ajan, en hassas noktalardaki darbeci subaylarla temasa geçer.</p>

  <p class="normal">Allende, bütün sabotaj ve kışkırtmalara karşın, 4 Kasım’da başkanlık görevini Frei’den devraldı. Allende yürütmenin başına geçmişti ama parlamento, yargı, silahlı silahsız bürokrasi sağ’ın denetiminde, yani kurulu düzenin emrindeydiler.</p>

  <p class="normal">Küçük bir azınlık dışında, yığınlar yoksulluk içindeydiler. Ekonominin tepe noktaları, en önemlisi de bakır ve öteki maden yatakları, enerji ve iletişim sektörü Amerikan şirketlerinin kontrolündeydi. Borç yükü ekonomiyi eziyordu.</p>

  <p class="normal">Borsa süratle düşmüş, yaratılan panik havasında bankalardan büyük miktarlarda mevduat çekilmişti. Karaborsada doların fiyatı iki misline çıkmış, satışlar düşmüş, hayvancılar hayvanlarını kesiyor ya da ihraç etmeye çalışıyor, çiftçiler ürün ekmiyor, sermaye dışarı kaçıyordu.</p>

  <p class="normal">Halk Birliği’nin programının temel noktalarıysa şöyleydi:</p>

  <p class="indentmetin">1. Bakır, nitrat, demir ve kömür madenlerinin millîleştirilmesi; 2. özel bankacılık ve sigorta sisteminin, genel olarak ulusal mali sistemin kamulaştırılması; 3. dış ticaretin millîleştirilmesi; 4. tekellerin, sanayisi ve dağıtım şirketlerinin millîleştirilmesi; 5. toprak reformu; ve 6. genel toplumsal ve ekonomik açıdan stratejik önemdeki ekonomik faaliyet alanlarında kapsamlı kamulaştırmaların yapılması.<sup class="calibre3"><a href="../Text/kantadi_split_414.html#footnote-135269-190" id="footnote-135269-190-backlink">[190]</a></sup></p>

  <p class="normal">İşte şimdi Şili deneyinin anahtar sorunu ortaya çıkıyordu. Bu, kapitalist bir ekonomide sosyalist bir politik iktidarın “devrimci dönüşüm” yöntemi sorunuydu. Bir an için sorunun içinde yer aldığı emperyalist çerçeveyi bir yana bıraksak bile, sorunun yaşamsal önemi ve yapısal zorlukları ortadadır. Bunu yıllar önce, 1938’de Polonyalı iktisatçı Oskar Lange şöyle açıklıyor:</p>

  <p class="indentmetin">Özel girişime ve üretim araçlarının özel mülkiyetine dayalı bir ekonomik sistem, ancak özel mülkiyetin ve özel mülkiyet ve girişimden elde edilen gelirin güvenliği sağlandığı sürece çalışır. Sosyalizmi uygulamaya yönelmiş bir hükümetin varlığı, bu güvenliğe sürekli tehdit oluşturur. Dolayısıyla, sadece sözde sosyalist olmadığı sürece sosyalist bir hükümet altında kapitalist ekonomi işleyemez. Şayet sosyalist hükümet kömür madenlerini bugün toplumsallaştırır ve tekstil sanayisini de beş yıl sonra sosyalleştireceğini açıklarsa, tekstil sanayisinin bundan önce yok edileceğinden emin olabiliriz. Mülksüzleştirilmekle tehdit edilen mülk sahiplerinin, yeni yatırım yapmak ve işletmeyi verimli biçimde yönetmek için bir nedenleri yoktur. Ve, işletme sahipleriyle yöneticilerinin pasif direniş ve sabotajlarıyla hiçbir hükümet kontrolü veya idari önlem etkin biçimde başa çıkamaz. ... [Hükümete danışmanlık yapan bir iktisatçının] başarıya ulaşma şansıyla ... uygulayabileceği tek bir ekonomik politika vardır. Bu da devrimci cesaret politikasıdır.<sup class="calibre3"><a href="../Text/kantadi_split_415.html#footnote-135269-191" id="footnote-135269-191-backlink">[191]</a></sup></p>

  <p class="normal">Allende’nin bu konudaki çelişki ve dramı şu sözlerinde belli oluyor:</p>

  <p class="indentmetin">Açıkça anlaşılmasını istiyoruz ki, kamu düzeni bir yanda ve sosyal düzen öte yanda, iki ayrı şeylerdir. Kamu düzeni, adli ve yasal normlarla düzenlenir. Sosyal düzen, maddi realiteleri, sınıf pozisyonlarını, farklı çıkarlar arasındaki çatışmaları ifade eder. Başkanlığını yaptığım hükümet, halk yığınlarının çabalarının bir ürünüdür. Kamu düzenini koruduk çünkü bu bizim görevimizdir. Sosyal dönüşümü gerçekleştireceğiz çünkü bunun için seçildik. Ama bunu hukuki ve kanuni bir çerçeve içinde yaptık ve böyle yapmaya devam edeceğiz. Siyaseten Anayasa bize yeni bir anayasa yapma imkânı vermektedir ve bu yol da kullanılacaktır.<sup class="calibre3"><a href="../Text/kantadi_split_416.html#footnote-135269-192" id="footnote-135269-192-backlink">[192]</a></sup></p>

  <p class="normal">Allende’nin Sosyalist Partisi ise, bu konuda şu tavırdadır:</p>

  <p class="indentmetin">Sosyalist Parti, devrimci süreci, var olan kapitalist sistem içinde aşamalar veya zamansız konsolidasyonlar olmaksızın, işçilerin bütün iktidarı ele geçirmesine ve eş zamanlı olarak da henüz gerçekleşmemiş demokratik görevlerin ve yeni sosyalist görevlerin tamamlanmasına yönelik bir kesintisiz yürüyüş olarak görmektedir. Dolayısıyla, süreç daha başından sosyalist bir karaktere sahiptir. ... Tek başlarına bir amaç olarak ele alındığında, reformlar reformizmden başka bir şey değillerdir. Bakırın ve bankaların millîleştirilmesiyle tarım reformu, önemli olmakla birlikte, bütün amaçları bununla sınırlandırılırsa, devrimci önlemler olamazlar. Bu reformlar, yeni toplumun yönetilmesi ve kontrolünde bir sınıfın yerine bir başkasının geçirilmesi devrimci stratejisinin bütünü içine alındıkları zaman devrimci nitelik kazanırlar. ... Halk Birliği iktidarı, sadece burjuva kurumsallığına dayanmaktan vazgeçtiği ve yeni bir kurumsallaşmanın yolunu açmaya katkıda bulunduğu ölçüde devrimci içerik kazanacaktır.<sup class="calibre3"><a href="../Text/kantadi_split_417.html#footnote-135269-193" id="footnote-135269-193-backlink">[193]</a></sup></p>

  <p class="normal">Buna karşılık, karşı tarafın, burjuvazinin ve emperyalist devletle işbirlikçi devlet bürokrasisinin perspektifi de bellidir: ekonomik sabotaj, terör, yıkıcı propaganda, istikrarsızlık...</p>

  <p><br class="chapter"/></p>

  <p class="normal1">d. Adım Adım Darbeye<sup class="calibre3"><a href="../Text/kantadi_split_418.html#footnote-135269-194" id="footnote-135269-194-backlink">[194]</a></sup></p>

  <p class="normal">Allende yönetimi, yoksul yığınların ekonomik durumlarını düzeltmeye, demokratik açılımları gerçekleştirmeye ve bağımsızlık yönünde adımlar atmaya çalışırken, bir yandan da, toprak reformuyla topraksız köylülere toprak dağıtıyor, sanayi sektöründe büyük tekelleri ve finans sektöründe de banka ve sigorta şirketlerini kamulaştırıyor, Amerikan şirketlerinin elindeki madenleri ve bakır işletmelerini kurtarmaya girişiyordu.</p>

  <p class="normal">Yönetim, önce fiyatları dondurdu, işçi ücretleriyle küçük memur maaşlarına zam yaptı. Kamu hizmetlerine ve konut yapımına hız verildi. Büyük tekeller dışında kalan işletmelere krediler sağlandı, sadece kapanma durumunda olanlara, işsizliği önlemek için el kondu. Çalışanların yönetime katılması için önlemler alındı. Hisse senetleri satın alınarak özel bankalar devlet denetimi altına alındı, böylece halkın tasarruflarının halk yararına yatırımlar için kullanılması ve paranın dışarıya kaçmaması sağlanmaya çalışıldı. Amerikan şirketlerine ait madenler millîleştirilerek büyük orandaki sermayenin bu şirket kârlarıyla ABD’ye transfer edilmesini önlemiş oldu, Şili’nin doğal zenginlikleri halkın malı yapıldı.</p>

  <p class="normal">Bu yapılanların sonucu olarak da, ilk dönemde üretim arttırıldı, işsizlik düşürüldü, düşük gelirlilerin ulusal gelir içindeki payları yükseltildi.</p>

  <p class="normal">1971 yılındaki yerel seçimlerde de, muhalefetin bütün kışkırtmalarına, sermayenin sabotajlarına, CIA medyasının yalan kampanyalarına karşın, hükümet koalisyonunu oluşturan partilerin oy oranları büyük oranda arttı. Faşist Ulusal Parti’yle açıktan işbirliği yapan ana muhalefet partisi Hıristiyan Demokrat Parti oy kaybetti. Yapılan bir Senato ara seçiminde de Sosyalist Parti adayı oyların yüzde 52’sini alırken, bir önceki Frei hükümetinin kışkırtıcı Maliye Bakanı Andres Zaldivar’ın oyları yüzde 31’de kaldı.</p>

  <p class="normal">Bu gelişme, ABD ve işbirlikçilerini daha da endişelendirdi ve bu güçler yeraltı çalışmalarına hız verdiler.</p>

  <p class="normal">Bu arada, ekonomik darboğazlar ve orta sınıfların tepkileri de ortaya çıkıyordu. Soyut “eşitlik”, “özgürlük” ve hatta “sosyalizm” sloganlarına destek vermiş olan küçük burjuvazi, ayrıcalıklarını yitirmeye başlayınca, “ayakların gerçekten baş olmaya” doğru hareketlendiklerini görünce ve ABD’yle ilişkiler gerginleştikçe, daha güçlü gördükleri sınıflara, orduya ve Amerika’ya sığınmaya başlıyorlardı. Doktorlar, işçi ve yoksul hastalarına bakmayı reddediyor, mühendisler ve teknisyenler millîleştirilen işletmelerde iş bırakıyor, üniversite hocaları ve öğrenciler boykotlar düzenliyor, zengin ev kadınları yollarda boş tencerelerle yürüyüşler yapıyorlardı. Devlet hastanelerinde yoksulları muayene etmeyen, onlara, “Gidin size solcu bakanlarınız baksın!” deyip özel muayenehanelerinde zengin hastalarına bakan doktorların oluşturduğu Tabipler Birliği, Allende’yi üyelikten atıyor; bir subay, ülkeyi ziyarete gelen Castro’ya selam durmayı reddediyor; burjuvalar sokağa dökülüp protesto gösterisi yapıyor; yüksek gelirliler istifçilik, dükkân sahipleri stokçuluk yaparken karaborsa kışkırtılıyordu. Fabrikalar kapasitelerini en aza indiriyor, yokluklar emekçileri uzun kuyruklara mahkûm ediyordu. Özel şeker fabrikalarında üretim yüzde 2’ye kadar düşürülmüştü. Kepenk kapamalar, işveren boykotları, felaket senaryolarının basında çarşaf çarşaf yayınlanması istikrarsızlık yaratıyordu. ABD’nin ve denetimindeki uluslararası kuruluşların ve yine uluslararası tefecilerin ablukası altında döviz rezervleri de eriyordu.</p>

  <p class="normal">Bu arada, büyük bir “işveren grevi” başlatıldı. Kepenk ve kontak kapatıldı. Kamyon sahiplerinin greviyle gıda ve kritik malların sevkiyatıyla dağıtımında büyük sorunlar ortaya çıktı. Faşist komandolar da, sokak terörünü doruğa çıkartmışlardı. Dükkânlarını açmak isteyen ya da çalışmak isteyen şoförleri kurşunluyor, işyerlerini, üniversiteleri, benzin istasyonlarını, elektrik santrallerini bombalıyor, solcularla çatışıyorlardı. Tam bu sırada da ülkeye o kadar kirli para giriyordu ki, CIA’nın ve uluslararası şirketlerin dağıttıkları dolarlar nedeniyle dövizin serbest piyasada fiyatı düşüyordu!</p>

  <p class="normal">Ne var ki, emekçiler büyük oranda muhalefete ve grevlere katılmıyor, hükümete ve Allende’ye desteklerini sürdürüyorlardı. 1973 Mart’ında yapılan seçimlerde iktidar partileri oyların yüzde 44’ünü alırken Allende de, İkinci Dünya Savaşı’ndan bu yana seçim gücünü arttıran ilk başkan oluyordu. Tabii bu da, faşistleri, emperyalistleri ve sermayedarları ile ABD yönetimini Allende’ye daha da düşmanlaştırıyor, ona ve hükümetine karşı daha da sertleşiyordu.</p>

  <p class="normal">Bu arada Halk Birliği içinde de çatlaklar ortaya çıkıyordu. 29 Haziran’da başarısız bir darbe girişimi sonrası, daha sonra Şilili ajanlarca Arjantin’de öldürülecek olan Genelkurmay Başkanı General Prats ve demokrasiye sadık son generaller de sağ muhalefetin zorlamasıyla emekliye ayrılmak zorunda bırakıldılar. Allende de, yaratılan kargaşa ve terör ortamında, kendisini devirecek olan Kuvvet Komutanlarını kabineye aldı.</p>

  <p class="normal">Tabii Şili hükümeti gelişmeleri dikkatle izliyor, açık saldırgan planlardan haberdar ama gözüdönmüş saldırganlığı durdurabilecek araçlardan da yoksun, ne yapabileceğini tartışıyordu. Şili Dışişleri Bakanlığı’nın darbeden beş ay önce, 13 Nisan’da hazırladığı bir rapor, kurbanın perspektiflerini, saldırganın karakterinin, emperyalist kapitalist ilişkiler sisteminin ve dünya güç dengelerinin algılanışını yansıtıyor:</p>

  <p class="indentmetin">1. Kısa bir zamandan beri, Birleşik Devletler Şili’ye karşı yeni bir politika uygulamaya başladı. Bu politika 1970 yılında Dışişleri Bakanlığı’nın önerisi üzerine (Nixon’un başkanlığında Kissinger’in yönettiği) National Security Counsel [Milli Güvenlik Konseyi] tarafından kabul edilen politikayı hem sürdürmekte hem onun yerine geçmektedir.</p>

  <p class="indentmetin">2. Birleşik Devletler’in hedefi, Halk Birliği hükümetini devirmektir. ...</p>

  <p class="indentmetin">3. Kuzey Amerika politikasının, Şili’ye karşı, aralıksız ve amansız izlediği hedeflerin kökünde, sadece bakırın millîleştirilmesi karşılığı olarak “yeterli” (hatta “sembolik”) tazminatın ödenmeyişi bulunmamaktadır. Gerçi Şili’nin, bu tür millîleştirmelerde tazminat ödememe kararı, birçok Kuzey Amerika özel çıkarını olduğu kadar, Birleşik Devletler’in merkezi bulunduğu çok uluslu kapitalist tekeller emperyalist sisteminin temel bir ilkesini, sarsmaz değildir; bundan daha fazla sistemin genel temellerini ve kudret merkezini, yani Birleşik Devletler’in güvenliğini, etkilemektedir. Şili hükümeti’nin eylemleri, Şili’deki Amerikan ulusal çıkarlarına, doğrudan zarar vermekle kalmıyor; bu örnek Latin Amerika’daki ve üçüncü dünyadaki güç ilişkilerini, çok etken bir biçimde etkiliyor; nihayet bu özellikle, Birleşik Devletler’in, Fransa, İtalya gibi Batının çok önemli bazı endüstrileşmiş ülkeleriyle sürdürdüğü, kendisi için temel teşkil eden kuvvet ilişkileri üzerinde, Şili deneyinin başarısının çok önemli yansımaları görülüyor. Şili deneyinin ılımlı bir başarısı dahi, Birleşik Devletler için kabul olunamayacak bir olaydır. Hele başarısı ve yerleşmesi, Birleşik Devletler’in büyük devletlerle uluslararası ilişkiler düzeyindeki saygınlığına ve gücüne; ayrıca Birleşik Devletler’in emperyalist sistemine ve buyurucu kudretine yaraşan yeni bir düzen kurma (son iki yılda temelleri atılmış olan) tasarılarının topuna, ağır darbeler indirebilir. Bu alanda Şili, “sınır-olay” olarak ... Vietnam’ın yerine geçmiştir. Çünkü anti-emperyalist şema olarak, ulusal kurtuluş savaşlarının uluslararası gösteri etkisi; bugün, dünyadaki anti-emperyalist eylemin güçlendirilmesi ve yaygınlaştırılmasına yaptığı katkı bakımından sosyalizme barışçı yoldan varmayı ve Marksistlerle Hıristiyanlar vb. arasında stratejik bağlılığı içeren, Şili deneyinden, daha az gerçek güce sahiptir. ... Önemli olan ... Halk Birliği hükümeti gibi bir hükümetin varlığıdır ve her şeyin üstünde, Şili gibi bir Halk Birliği hükümetinin ortaya çıktığı ve varlığını sürdürdüğü bir ülkenin, yeryüzünde bulunmasıdır.</p>

  <p class="indentmetin">4. Birleşik Devletler’in geliştirme niyetinde oldukları izlenimi veren taktikler, aşağıdaki noktaları kapsamaktadır:</p>

  <p class="indentmetin">a) ... az, çok geç ya da başarısız davranmasını sağlayarak; Şili Hükümetinin, politikasının hedefleri ve onu başarıya ulaştırmak için kullandığı araçlar konusunda yeterince bilgi edinememesini amaçlayan ... tertip ve girişimler ...</p>

  <p class="indentmetin">b) Halk Birliği’nin ve solun içinde güçlü çelişkilere yol açmak; böylece hükümete siyasal güçlükler çıkarmak amacıyla; Şili Hükümetini, emperyalizmin karşısında açıklıktan yoksun, kararsız, ya da zayıf bir duruma sokabilecek somut eylemler, ya da koşullardan yararlanmak.</p>

  <p class="indentmetin">c) Aynı şekilde, Şili’de, muhalefetle hükümetin mücadelesini adamakıllı kızıştıracak somut eylemlerden, koşullardan yararlanmak; örneğin Birleşik Devletler’le işbirliğinden kuşkulanılan kimseleri, muhalefet partilerini ya da muhalefete mensup kurumları içeren, yakın tarihî olayları açıklamak! Böyle bir hareket, bütün kutuplaşmalar ve sorunlarıyla siyasal bir suçlama ve karşı suçlamalar kampanyasının gemi azıya almasını körükleyecektir.</p>

  <p class="indentmetin">d) Her seferinde daha geliştirilerek ortaya konan, dolaylı tırmanma tehditleriyle bir belirsizlik, hükümetin kararlarında yanlılık, acelecilik ve hatalara yol açan; gizliden yarı gizlilerine ve dönüp dolaşıp apaçıklarına varan ekonomik abluka eylemleri. Bunlar Şili ulusal ekonomisinde, dış ticaretinde zararlara da neden olacaklardır.</p>

  <p class="indentmetin">e) İster dolaysız olsun, ister pazar üzerindeki ve batılı banka merkezleri üzerindeki etkileriyle olsun, Şili için yeni kredi sağlanması, mevcut kredilerin sürdürülmesinin zorlaştırılması; Şili ihraç mallarını tarife, ihraç koşulları ve ithalatla ilgili hususları içeren, uluslararası kapsamda, mali ve ekonomik kararlar. (Bu tip eylemler, şu ya da bu durumda, öncelikle Şili ekonomisi için çok önemli olan ve hükümetin politikasını belirleyen bazı pazarlar, ya da etkileyici üretim tipleri üzerinde temerküz edebilirler; yani etkilerinin sosyal ve politik bakımdan en zararlı olan alanlarda!) Bu güçlükler, sınırlamalar ya da çarpıklıklar (yabancılarla olan ulaştırma işleri dâhil) taşıma işlerini, teknoloji alışverişini, endüstri mekanizmasının işletilmesini, halkın temel tüketim maddelerinin sağlanmasını etkileme amacını gütmektedirler.</p>

  <p class="indentmetin">f) Birleşik Devletler’in, Şili karşısındaki politikasının anlamına ilişkin demeçler, diplomatik “nota”lar vermek yoluyla az çok kapalı, bazan açık baskılar; Şili’nin iyi kötü ikili ilişkilerde bulunduğu batılı ülkeler üzerinde, bu ülkelerin Şili’yle ilişkilerini bu koşullarda sürdürmekten kaçınmaları; Şili’nin kapitalist sistem içindeki ikincil (zıtlaşmasız) çelişkilerden yararlanmasını engellemek için yapılan baskılar.</p>

  <p class="indentmetin">g) Başka ülkelerde, özellikle batı ülkelerinde sahnelenen, üçüncü dünya ülkelerine, çok taraflı örgütlere yayılabilen, (ambargo vb. tipinden, fakat sadece siyasal hukuki alanda kalmayan kanallarla) bu tecavüz eylem ve biçimlerini arttırmak. Özel çıkarların savunulmasını; bunları, Şili’yle karşı karşıya getiren anlaşmazlığı, iki devlet arasındaki bir soruna dönüştürmek suretiyle (üçüncü ülkeler ve Kuzey Amerikan kamuoyuna Şili’nin giriştiği eylemler türünden eylemlerin, Birleşik Devletler’in gözünde yetki alanına girdiğini göstermek amacıyla) resmen üstlenmek. ...</p>

  <p class="indentmetin">h) Birleşik Devletler ... Şili’yle başka ülkelerin ilişkilerini geliştirmelerine, elinden geldiğince engel olmaya çalışmaktadır.<sup class="calibre3"><a href="../Text/kantadi_split_419.html#footnote-135269-195" id="footnote-135269-195-backlink">[195]</a></sup></p>

  <p class="normal">Allende’ye daha sonra sunulan bir başka rapordaysa şöyle deniyor:</p>

  <p class="indentmetin">Birleşik Devletler, Şili’ye karşı politikasını sertleştirmektedir. Ona karşı verdiğimiz savaşta, zaman kazanmamızı engellemeye kararlıdır. ... Geçen Mart ayında ... bizi “ucunda ültimatom bulunan bir çıkmaz” önüne getirdiler. Gerçekte ültimatom, bize üç şık sunmaktan ibaret idi (tazminatlar üzerinde anlaşma, “dondurulmuş” anlaşmazlık, ya da ilişkilerin kesilmesi); bunların hiçbiri, Şili ve hükümeti için sunuldukları koşullar içinde kabul edilemezdi. Bunu Birleşik Devletler’in herhalde bilmesi gerekirdi ve bu nedenle bu şıklar bir “ültimatom” teşkil ediyordu. Birleşik Devletler Şili’yle olan kavgalarının tazminatlar probleminden ve bununla ilişkili uluslararası ilkenin tartışmasından doğduğuna bizi inandırmak istiyor. Bu hiç de doğru değildir. Kendi başına da, ortaya çıkardığı ilke sorunuyla da alınsa, bakır sorunu ne kadar önem kazanırsa kazansın, Birleşik Devletler ile Şili arasındaki temel anlaşmazlığın “simgeleştirilmesinden” başka bir şey değildir. Birleşik Devletler için asıl kabul olunmaz şeyin, Birleşik Devletler’in cevap verme yeteneğini yok eden, ya da hiç olmazsa sınırlayan, kanuni yollarla tazminatsız millîleştirme gibi kararları alabilecek Halk Birliği gibi bir hükümetin var oluşudur. Latin Amerika’da ve diğer ülkeler dünyasında, “Şili yolu” gibi bir deneyin uzamasının etkisi, Birleşik Devletler’de, tazminatların değerinden çok daha önemli, ağır sorunlar yaratır. Her türlü millîleştirmenin tazmin edilmesi gerektiği konusunda, Kuzey-Amerika’nın koyduğu uluslararası “ilke”ye vurulan darbeden de ağırdır. Çünkü Halk Birliği hükümetinin yalnızca yaşamını sürdürmesi (ve daha da ileriye giderek başarıya ulaşması), Fransa ve İtalya gibi ülkelerde, yani Birleşik Devletler’in temel stratejik çıkarları için hayati öneme sahip bölgelerde, yansımamazlık edemezdi. ... Böyle olunca da, Birleşik Devletler, Başkan Allende Hükümetine en büyük darbeyi vurmayı, –işin sonuna kadar gitmeyi– istemekten başka bir şey yapamazdı. Eğer Şili, bakır sorununda, Şili deneyinin mahiyetini değiştirecek biçimde geri çekilseydi, ancak o zaman Birleşik Devletler kavgalarını sadece bakır sorununa indirgeyecekti. Fakat böyle bir şey olamazdı. Birleşik Devletler anlaşmazlığın “dondurulmasını” önerdiği zaman, bize bir tuzak kurmakta, bizi hataya yöneltmek, karışıklık içine atmak istemektedir. Anlaşmazlığı “dondurmak”, bizi çok belirsiz bir duruma sokmak anlamına gelecek ve Şili’nin uluslararası bir seferberliği, kendi yararına gerçekleştirme yeteneğini, azaltmaya yönelecekti. Aynı zamanda, bu sözde çözüm yolu Şili’de Birleşik Amerika tarafından yaratılan ekonomik güçlükleri, hiçbir şekilde azaltmayacaktı. söz konusu çözüm, Halk Birliği’ni ve Şili solunu güçsüzleştirecek, iç anlaşmazlıkları kışkırtacak ve sağın tuttuğu mevzileri güçlendirecekti.<sup class="calibre3"><a href="../Text/kantadi_split_420.html#footnote-135269-196" id="footnote-135269-196-backlink">[196]</a></sup></p>

  <p class="normal">Şili’de saflar artık belliydi. Bir yanda ABD, Şilili patronlar ve satılmış generaller; öte yanda da silahsız işçiler, emekçiler, yoksul Şili halkı ve ondan yana bir avuç aydın ve siyasetçi. Artık “Cakarta Planı”, Endonezya’daki gibi katliam planı uygulamaya geçirilebilirdi.</p>

  <p class="normal">11 Eylül 1973 günü Şili ordusu, Başkanlık Sarayı Moneda’yı bombalamaya başladı. İşçi mahalleleri de alevler içindeydi. Kissinger, Şili halkının bir Marksisti seçerek “sorumsuzluk” yaptığını söylemişti.<sup class="calibre3"><a href="../Text/kantadi_split_421.html#footnote-135269-197" id="footnote-135269-197-backlink">[197]</a></sup> Şimdi halk cezalandırılıyordu.</p>

  <p class="normal">Allende, elinde silah direndi ve sonra Castro’nun hediye etmiş olduğu bir silahla yaşamına son verdi. Devrimciler, ilericiler, demokratlar Santiago Stadyumu’na dolduruldular. On binlerce insan öldürüldü ve ağır işkencelerden geçirildi. Şili ekonomisi, Friedman’ın yetiştirdiği serbest piyasa yanlısı “Chicago Oğlanları”nın <span class="ideitalik">(Chicago Boys)</span> vahşi kapitalizm deneylerine teslim edildi. Bu arada CIA, Şili İstihbarat Örgütü DINA’nın başı olan ve CIA raporunda işkencelerden ve yargısız infazlardan sorumlu olduğu anlatılan General Manuel Contreras’la ilişkilerini geliştirdi ve onu “ödeme yapılmış varlık” (“<span class="ideitalik">paid asset”)</span>, yani ücret verdiği bir unsur yaptı. İlişki, Contreras’ın başka bir göreve atanması ve ordudan istifa etmesiyle bitirildi. Şili’ye karşı girişilmiş bulunulan yeraltı yıkıcı faaliyetlere de Cunta iktidarıyla birlikte son verildi.</p>

  <p class="normal">Darbeden sonra başkentte binlerce insan şehir stadyumuna tıkıldı. Pek çoğu için oradan sadece işkence ve infaz için çıkmak mümkündü artık. Stadyumdaki binlerce yurtsever asla boyun eğmedi üniformalı çapulculara. Amerika ve büyük sermaye adına kendi ülkesini işgal etmiş generallerin milliyetçi tetikçileri, Şili’nin en güzel insanlarını akıl almaz bir vahşetle hemen oracıkta katlediyorlardı. Bunlardan biri, Victor Jara’ydı. Halkının özgürlük ve bağımsızlık savaşımına gitarıyla katılmış, işçi ve emekçilerin kurtuluş rüyasını “Amerikan Rüyası”na tercih etmişti. Şarkılarıyla milyonlarca ezilene, yeryüzünün dört bir yanındaki lanetlilere umut ve cesaret taşımıştı. Pablo Neruda’yı yetiştirmiş topraklar, faşizmin ve emperyalizmin çizmesi altında hoyratça çiğnenirken, o da, binlerce yoldaşıyla birlikte Şili Stadyumu’nda silahlı askerlerce tutsak alınmıştı. Neruda, hasta yatağında birkaç gün dayanabildi ve sevgili ülkesi barbarlıkça tarumar edilirken “güneşin sofrası”nda sevgili “Yoldaş Başkan”ıyla buluştu.</p>

  <p class="normal">O uğursuz günde Victor Jara, Santiago Üniversitesi’nde, Allende’nin de konuşma yapacağı bir toplantıda konser verecekti. İç savaş ve faşizmin vahşeti üzerine bir sergi açılışıydı toplantının nedeni. Darbe üzerine Allende radyoda halka çağrıda bulunmuş, herkesin işyerine gitmesini istemişti. Jara da, üniversiteye gitti ve orada binlerce öğrenci ve kimi öğretim üyeleriyle birlikte muhasara altında kaldı. Bütün gece orada kaldılar, kaçmaya çalışanlardan öldürülenler oldu. Ertesi gün askerler üniversiteyi bastılar ve Jara da tutuklandı.</p>

  <p class="normal">Şilili işçilere duyduğu derin sevgi, darbecilerin ona karşı besledikleri büyük kinin asıl nedeniydi:</p>

  <p class="indentmetin"> </p>

  <p class="indentmetin">SENİ HATIRLIYORUM AMANDA</p>

  <p class="indentmetinitalik"> </p>

  <p class="indentmetinitalik">Seni hatırlıyorum Amanda</p>

  <p class="indentmetinitalik">Islak sokaklarda</p>

  <p class="indentmetinitalik">Manuel’in çalıştığı</p>

  <p class="indentmetinitalik">Fabrikaya koşarken.</p>

  <p class="indentmetinitalik">Yüzünde gülücükler</p>

  <p class="indentmetinitalik">Ve saçlarında yağmur</p>

  <p class="indentmetinitalik">Başka hiçbir şeyin önemi yoktu</p>

  <p class="indentmetinitalik">Onunla buluşacaktın.</p>

  <p class="indentmetinitalik"> </p>

  <p class="indentmetinitalik">Sadece beş dakika</p>

  <p class="indentmetinitalik">Beş dakikada bütün hayatın.</p>

  <p class="indentmetinitalik">Sirenler çalıyor</p>

  <p class="indentmetinitalik">İşe dönme zamanı.</p>

  <p class="indentmetinitalik">Ve yürürken</p>

  <p class="indentmetinitalik">Etrafa ışıklar saçıyorsun.</p>

  <p class="indentmetinitalik">Bu beş dakika</p>

  <p class="indentmetinitalik">Güller açtı sende.</p>

  <p class="indentmetinitalik"> </p>

  <p class="indentmetinitalik">Seni hatırlıyorum Amanda</p>

  <p class="indentmetinitalik">Islak sokaklarda.</p>

  <p class="indentmetinitalik">Başka hiçbir şeyin önemi yoktu,</p>

  <p class="indentmetinitalik">Onunla buluşacaktın.</p>

  <p class="indentmetinitalik">Ve o dağlara çıktı savaşmaya</p>

  <p class="indentmetinitalik">Bir karınca bile incitmemişti,</p>

  <p class="indentmetinitalik">Ama dağlara çıktı.</p>

  <p class="indentmetinitalik">Ve beş dakika içinde</p>

  <p class="indentmetinitalik">Her şey yok oluverdi.</p>

  <p class="indentmetinitalik">Sirenler çalıyor</p>

  <p class="indentmetinitalik">İşe dönme zamanı</p>

  <p class="indentmetinitalik">Birçoğu dönmeyecek</p>

  <p class="indentmetinitalik">Biri de Manuel.</p>

  <p class="indentmetinitalik"> </p>

  <p class="indentmetinitalik">Seni hatırlıyorum Amanda</p>

  <p class="indentmetinitalik">Islak sokaklarda.</p>

  <p class="indentmetinitalik">Başka hiçbir şeyin önemi yoktu</p>

  <p class="indentmetinitalik">Onunla buluşacaktın.</p>

  <p class="normal">Victor Jara, direniş ruhunu gitarı ve gür sesiyle seslendiriyordu Şili Stadyumu’nda. Onu susturamayan askerler parmaklarını kırdılar, işkence yaptılar. Stadyumda hunharca katledilmeden önce yazdığı şiir, bazı tutsaklarca ezberlendi. Sonradan tahliye edilen biri tarafından da yazıya döküldü ve gizlice Şili dışına kaçırıldı. Böylece onun direniş mesajı, gelecek kuşaklara taşınmış oldu:</p>

  <p class="indentmetin"> </p>

  <p class="indentmetin">ŞİLİ STADYUMU</p>

  <p class="indentmetinitalik"> </p>

  <p class="indentmetinitalik">Beş bin kişi varız burada</p>

  <p class="indentmetinitalik">şehrin bu küçük parçasında</p>

  <p class="indentmetinitalik">Beş bin kişiyiz.</p>

  <p class="indentmetinitalik">Acaba kaç kişiyiz</p>

  <p class="indentmetinitalik">Kentlerde ve bütün ülkede?</p>

  <p class="indentmetinitalik">Sadece burada</p>

  <p class="indentmetinitalik">On bin el var tohum eken</p>

  <p class="indentmetinitalik">ve fabrikaları işleten.</p>

  <p class="indentmetinitalik">Ne kadarı insanlığın terk edildi açlığa,</p>

  <p class="indentmetinitalik">Soğuğa, panik ve acıya</p>

  <p class="indentmetinitalik">Moral baskıya, terör ve çılgınlığa?</p>

  <p class="indentmetinitalik">Sanki yıldızlı göklere doğru</p>

  <p class="indentmetinitalik">Altımız yok olduk.</p>

  <p class="indentmetinitalik">Biri ölü ve öteki</p>

  <p class="indentmetinitalik">Bir insanın böyle dövülebileceğine</p>

  <p class="indentmetinitalik">inanamadığım biçimde</p>

  <p class="indentmetinitalik">dövüldü.</p>

  <p class="indentmetinitalik">Öteki dördü durdurmak istedi terörü –</p>

  <p class="indentmetinitalik">Biri atladı yokluğa,</p>

  <p class="indentmetinitalik">öteki duvarlara vurdu kafasını,</p>

  <p class="indentmetinitalik">ama hepsi ölümün donuk bakışıyla.</p>

  <p class="indentmetinitalik">Faşizmin yüzü ne kadar dehşet yaratıyor!</p>

  <p class="indentmetinitalik">Bıçak keskinliğiyle</p>

  <p class="indentmetinitalik">planlarını uyguluyor.</p>

  <p class="indentmetinitalik">Onlar için hiçbir şey önemli değil.</p>

  <p class="indentmetinitalik">Onlar için kan, madalya demek,</p>

  <p class="indentmetinitalik">Katliam kahramanlık.</p>

  <p class="indentmetinitalik">Ey Tanrı, bu mu yarattığın dünya</p>

  <p class="indentmetinitalik">Bunun için miydi yedi günlük mucizen ve çaban?</p>

  <p class="indentmetinitalik">Bu dört duvar arasında sadece bir sayı var</p>

  <p class="indentmetinitalik">hiç değişmeyen.</p>

  <p class="indentmetinitalik">Giderek ölmeyi isteyecek.</p>

  <p class="indentmetinitalik">Ama birden vicdanım uyanıyor</p>

  <p class="indentmetinitalik">Ve bu dalgayı kalbim çarpmadan izliyorum,</p>

  <p class="indentmetinitalik">Sadece makinelerin nabzı</p>

  <p class="indentmetinitalik">Ve tatlı ebe</p>

  <p class="indentmetinitalik">yüzlerini gösteren askerler.</p>

  <p class="indentmetinitalik">Meksika, Küba ve dünya</p>

  <p class="indentmetinitalik">Bu vahşete karşı çıksın!</p>

  <p class="indentmetinitalik">Biz on bin eliz</p>

  <p class="indentmetinitalik">Hiçbir şey üretemeyen.</p>

  <p class="indentmetinitalik">Bütün ülkede kaç kişiyiz?</p>

  <p class="indentmetinitalik">Yoldaş Başkanımızın kanı</p>

  <p class="indentmetinitalik">bombalardan daha güçlü vuracak</p>

  <p class="indentmetinitalik">ve makineli tüfeklerden!</p>

  <p class="indentmetinitalik">Yumruğumuz da yeniden vuracak...</p>

  <p class="indentmetinitalik"> </p>

  <p class="normal">Şili’de binlerce insanın öldürüldüğü korkunç kıyım ve infazlardan sonra sistematik işkenceyle muhalefet bütünüyle bastırıldı. Ekonomi de, ABD’nin, uluslararası sermayenin ve yerli patronların istediği kalıba döküldü. Ülke, Milton Friedman’ın “piyasa ekonomisi”nin uygulandığı bir büyük laboratuvara dönüştürüldü.</p>

  <p class="normal">Kamuya ait işletmeler, bankalar ve öteki mali kuruluşlar özel sektöre devredildi. Madenler de özelleştirildi. Fiyatlar, faizler serbest bırakıldı. Periyodik devalüasyonlar gerçekleştirildi. Serbest ticarete geçildi, korumacılıktan vazgeçildi, ithalat serbestleşti. Kamu sektöründe işe alma sınırlandırıldı, ücret ve maaşlar donduruldu; kamu harcamalarına, eğitim, sağlık ve sosyal güvenlik hizmetlerine büyük sınırlamalar getirildi. ABD’deki ekonomi çevreleri, “Şili Mucizesi”nden söz etmeye başladılar. Profesörler, “bu kadar az bedelle bu kadar büyük işler yapılmış olması”nı öve öve bitiremiyorlardı.</p>

  <p class="normal">Ekmeğin fiyatı, 1973’te dört, bir yıl sonra da on kat arttırıldı. Emekçilerin satın alma gücü, 1968-69 dönemine göre yüzde 65 oranında düştü. Mart 1974’teki asgari ücret, o dönemdekinin ancak yüzde 30’unu karşılamaktaydı. Kitlelerin yoksullaşmasıyla ortaya çıkan talep yetersizliği nedeniyle pek çok küçük işletme battı, tekelleşme arttı. Yüksek faizler ve sıkı para politikasıyla toplumun büyük kesimleri ekonomik cendere içine hapsedildi. Yalnızca işçi ve köylüler değil, orta sınıf da hızla yoksulluğa itildi. Açlık, yetersiz beslenme, işsizlik, hastalık, bakımsızlık, sosyal güvenlikten yoksunluk, sağlık ve eğitim hizmetlerinden yararlanamama nedeniyle milyonlarca Şilili sefalete itildi. Kentlerde çalışan köylüler geriye göçe zorlandı. Fuhuş, rüşvet gibi suçlarda büyük artış görüldü. Friedmancı Chicago Modeli’nin savunucularından Amerikalı profesör Arnold Harberger, Allende döneminde CIA’dan para alarak terörü ve ekonomik paniği kışkırtan Şili’nin en “milliyetçi” gazetesi <span class="ideitalik">El Mecurio</span>’ya verdiği demeçte, “Şili’nin bu kadar kısa bir sürede, küçük bir bedelle, büyük bir ekonomik bunalımı aşabilmiş olmasına gerçekten çok şaşırdım,” diyerek “mucize”yi açıklıyordu. Milton Friedman da ülkeyi muzaffer bir komutan edasıyla ziyaret etti ve eserini gördü.<sup class="calibre3"><a href="../Text/kantadi_split_422.html#footnote-135269-198" id="footnote-135269-198-backlink">[198]</a></sup></p>

  <p class="normal">Şili’de de ABD’nin istediği gerçekleşmişti.</p>

  <h2 class="h2baslik" id="calibre_toc_27">C. Yeniden Soğuk Savaş</h2>

  <p class="normal">ABD, stratejik alanda Sovyetler Birliği’ne karşı üstünlüğünü korumakta zorlanır, Afrika ve Asya’da gerilla hareketleri karşısında yenilgilere uğrar, içeride büyük bir ekonomik krizin pençesinde kıvranırken, Nixon-Kissinger ikilisinin çabaları bunalımı aşmaya yetmiyordu.</p>

  <p class="normal">Bunalıma karşı ABD güçlerini seferber etmeye ve restorasyon için içeride emeğe, dışarıda da hem Sovyetler’e hem Üçüncü Dünya’nın bağımsızlıkçı rejimlerine, hem de Batı Bloku içindeki müttefiklere karşı sert önlemler talep etmeye, silahlanmaya ve liberal ekonomik önlemlere dayalı bir dalgayı harekete geçirmeye çalışıyor, bunun için güç toparlıyordu.</p>

  <p class="normal">Ne var ki, Nixon’un yerine geçen ve onun siyasetini sürdüren Gerald Ford’un adaylığında Cumhuriyetçi Parti, bu görev için henüz hazır değildi. Gerilemeye ve bunalıma karşı, hızla daha da sağa savrulmuş egemenlerle, tepkili fakat programsız, örgütsüz, şaşkın ve henüz kıvama getirilememiş kamuoyu arasındaki ilişki; Vietnam Sendromu’nun sürdüğü, yeni sermaye saldırısı ve militarist hamle için yeterli şartların oluşmadığı bir ortamda yeniden kuruluyordu. İşte bu momentte, Demokrat Parti adayı, geçiş döneminin adamı olarak başkanlık seçimlerini kazandı. Carter, bir yandan barış görüntüsü altında sertlik politikalarını savunarak, bir yandan da “küçük adam”ın temsilcisi görünümüyle uygun bir fırsat yakalamıştı ve bunu kullanarak başkanlık koltuğuna oturdu. Sanılanın ve beklenenin aksine, Demokrat Carter, uluslararası ilişkilerde yeni bir karışmacılık, saldırganlık, gerginlik ve silahlanma sürecini başlattı.</p>

  <p class="normal">Jimmy Carter, ilk dış politika saldırısını “insan hakları”na dayanarak başlattı. Böylece de en büyük kötülüğü insan haklarına vurdu. Artık bu kavram sistematik biçimde ve bilinçli bir tercihle emperyalist saldırganlığın aracı, Amerikan stratejilerinin kaba kuvveti gizleyen perdesi, şiddetin bahanesi olarak kullanılmaya başlandı. Birinci Soğuk Savaş’ın “demokrasi” aldatmacasının yerini, bu kez de “insan hakları” sinizmi almıştı. Kavramın ucuz bir ideolojik malzeme yapılmasıyla, insan hakları, Carter yönetiminin ilk kurbanı oldu. İçeriğinden soyutlanmış, tarihsel gelişiminden koparılmış, çağdaş özü boşaltılmış, var olmayan bir “insan” üzerinden sınıfsal, kültürel, politik gerçekliği içindeki gerçek insan ve halklara karşı kullanılan, onları vuran bir araca, onların temel haklarının hoyratça ihlalinin kaba yöntemine dönüşmüştü. Bu hâliyle de, yerine göre, bir ideolojik saldırıyı, kültürel-entelektüel terörü, siyasal demogojiyi ve askerî şiddeti meşrulaştırma işlevleriyle donatılmıştı.</p>

  <p class="normal">Bu arada, Afganistan’da iktidara gelen ve radikal bir toplumsal reform programını başlatmaya çalışan “Marksist” iktidara karşı aşiret ve dincilere yardım programı da başlatıldı. Sovyetler Birliği’nin Afganistan’a girmesinin ardından bu yardımlar arttırıldı ve ülkede yıkıcı bir iç savaş başladı. Taliban ve Usame Bin Ladin’le işbirliği geliştiriliyor, onlara silahlar veriliyor, üslerde eğitim yaptırılıyordu. Bu unsurlar ABD’nin yeni “özgürlük direnişçileri”ydiler.</p>

  <p class="normal">Sovyetler’i, kendi Vietnam bataklığında sıkıştırmak ve boğmak artık ana stratejiydi ve nükleer savaş dâhil her tür risk göze alınacaktı. Bir Fransız gazeteci, 1998 yılında Carter’ın Ulusal Güvenlik danışmanı Zbigniev Brzezinski’ye, köktendincilere yaptıkları yardımlardan pişmanlık duyup duymadığını sorduğunda aldığı yanıt şöyledir:</p>

  <p class="indentmetin">Neden pişman olayım? Bu gizli operasyon harika bir fikirdi. Rusların Afganistan tuzağına düşmesi sonucunu doğurdu; siz benim bundan pişmanlık duymamı mı bekliyorsunuz? Sovyetler’in sınırı resmen geçtikleri gün Başkan Carter’a şunu yazdım: Şimdi SSCB’ye onların Vietnam Savaşı’nı verme fırsatını elimize geçirdik.<sup class="calibre3"><a href="../Text/kantadi_split_423.html#footnote-135269-199" id="footnote-135269-199-backlink">[199]</a></sup></p>

  <p class="normal">Carter döneminde Sovyetler Birliği’yle silahlanma yarışı da yeniden başlatıldı. ABD’nin hem silahlanma bütçesi hem de silah ihracatı büyük oranlarda arttırıldı. ABD’de MX’ler gibi yeni nükleer füze sistemlerinin devreye sokulması ve nükleer füze taşıyan Trident Denizaltı Programının sürdürülmesi, Avrupa’ya da Seyir <span class="ideitalik">(Cruise)</span> ve Pershing’lerin yerleştirilmesi kararıyla birlikte yeni ve çok riskli bir nükleer silah yarışını da dayatıyordu. Yeni yönetim, “bir nükleer savaştan üstün çıkma” imkânını ve bu amaçla, yani karşı tarafın nükleer silah sistemlerini kullanılamadan yok etmek için gerekli “vuruş yeteneği”ni elde etmek ve Dışişleri Bakanı Harold Brown’un sözleriyle “dünyanın en güçlü ülkesi olarak kalmak” için kapsamlı doktrin, hedefleme ve silah sistemi projelerini yürürlüğe koydu.</p>

  <p class="normal">Carter yönetimi, ayrıca, Üçüncü Dünya’daki Amerikan müdahalelerine yeni bir ivme kazandırma amacıyla yeni özel kuvvetler oluşturulmasına da karar verdi.</p>

  <p class="normal">Bu yönelişin en önemli ayağı olarak da, Carter, 23 Ocak 1980’de Kongre’ye sunduğu “Birliğin Durumu” raporunda Körfez bölgesini ABD’nin “yaşamsal çıkar” alanı olarak ilan etti: “Bir dış güç tarafından Basra Körfezi bölgesinin denetimini ele geçirmeye yönelik herhangi bir girişim, Birleşik Devletler’in yaşamsal çıkarlarına karşı bir saldırı olarak kabul edilecek ve böyle bir tecavüz, askerî güç de dâhil olmak üzere, gerekli her araç kullanılarak geri püskürtülecektir.” Böylece olmayan bir tehdit bahanesiyle ABD, petrol zengini Körfez’i kendi çıkarları için kapatıyor ve orada askerî varlığını güçlendirme hazırlığına başlamış oluyordu. Bu arada Nevada çöllerinde de Körfez’e ilişkin bir askerî harekâta hazırlık olmak üzere tatbikatlar başlatılıyordu.</p>

  <p class="normal">Aynı yıl bir başkanlık emriyle de <span class="ideitalik">(Presidential Directive</span> <span class="ideitalik">51)</span> Körfez’de taktik nükleer silahların kullanılabileceği karara bağlanıyordu. Bundan önce, 1978’de de Carter yönetimi, tam bir işgal silahı olan Nötron bombasının bazı elemanlarının üretimini başlatmıştı. Nötron bombası, yoğunlaştırılmış radyasyon <span class="ideitalik">(Enhanced Radiation)</span> silahı olan ve nükleer patlamanın şok (patlama) ve ısı (termal radyasyon) etkilerinin bir miktar azaltılıp ani radyasyonunun ise arttırıldığı bir nükleer başlıktır. Savunucularına göre avantajı, kolay kullanılabilir olması ve en önemlisi, patlama etkisinin azaltılmasıyla, binalara, havaalanları gibi stratejik yerlere, yollara, yapılara ve silahlara, araç gereçlere, malzemelere az zarar verip etkisini asıl insanlar üzerinde yoğunlaştırmasıdır. Yani bu özünde bir saldırı ve işgal silahıdır. Örneğin, bir havaalanı, stratejik kent ya da petrol kuyuları işgal edilecekse, oradaki fizikî varlığa mümkün olan en az zararı vermek ve sadece hedefi savunan insanları öldürmek amacına hizmet etmektedir. İnsanları öldürmek fakat cansız varlıkları korumaktır, bu silahın üretim amacı. Tabii bu hâliyle de, petrol kuyularına el koymak amacıyla Körfez için de ideal bir silah olarak düşünülmüştür.</p>

  <p class="normal">İran’da Şah’ın devrilmesiyle ABD temel bir tetikçisini yitirmiş oldu. Bu durumda, ABD kendi askerî varlığına daha fazla ihtiyaç duyacağı hesabıyla stratejik planlarını ona göre oluşturmaya başladı. O dönemlerde ABD’den dünyada en çok yardım alan ülke, İsrail’le birlikte Mısır’dı. Pakistan’dan sonra dördüncü ülke de Türkiye idi. Yani ABD, Siyonist Devlet’i güçlendiriyor, Arap işbirlikçiliği ile Türk militarizmine ve Pakistan gericiliğine özel önem veriyordu. Ne var ki, Körfez bölgesindeki arkaik rejimler güven vermiyor ve bölgeye yerleşmek gereği ortaya çıkıyordu. 29 Ocak 1980 tarihli Savunma Bakanlığı Yıllık Raporu sorunu şöyle koyuyordu:</p>

  <p class="indentmetin">Daha çok ekonomik nedenlerle, Birleşik Devletler, kendi geleneksel ilgi alanları olan Avrupa, Latin Amerika ve Uzak Doğu dışında kalan bölgelerle de yoğun ilişkilere girmiştir. Bu bölgelerin bazıları şimdi, içeriden ve Sovyet müdahalelerinden kaynaklanan sarsıntılar içindedir.</p>

  <p class="indentmetin">Bu, en fazla Ortadoğu’da böyledir. Bölge, İran’da olduğu gibi, iç karışıklılar için, savaş, terörizm ve yıkıcı faaliyetler için bir kaynak durumuna gelmiştir. Bunun sonucu olarak da, İran Körfezi’nden petrol akışında geçici kesilmeler veya daha kalıcı azalmalar meydana gelebilir.</p>

  <p class="indentmetin">Afrika, ekonomimiz için petrol ve öteki minerallerin önemli kaynaklarından biri olmuştur. İran Körfezi’nden Avrupa ve Amerika’ya uzanan temel petrol ikmal hatları kıyılarından geçmektedir.<sup class="calibre3"><a href="../Text/kantadi_split_424.html#footnote-135269-200" id="footnote-135269-200-backlink">[200]</a></sup></p>

  <p class="normal">Sonuçta da, ABD’nin bu bölgelere müdahale edebilmesini kolaylaştıracak Acil Müdahale Birliği <span class="ideitalik">(Rapid Deployment Force)</span> oluşturulmasına karar verildi ve bunun için Carter, 10 milyar dolarlık bir harcama öngördü. Elbette bu güç Avrupa dışındaki bütün öteki yerler için düşünülmüştü ama ilk hedef, petrol zengini Körfez bölgesiydi. Bu arada, bölgede, gerektiğinde nükleer silahların da kullanılabileceği kararlaştırıldı.</p>

  <p class="normal">Tabii ABD, bölge ülkelerinde de çalışmalarını sürdürüyor, bölgeyi kuşatmanın yollarını arıyordu. Somali ve Kenya gibi daha uzak ülkelerin stratejik değerleri tartışılırken, doğrudan bölgede, Umman ve Türkiye gibi ülkelerde de yeni üslerin, havaalanlarının inşası, lojistik ve destek hazırlıklarının yapılması, yine Türkiye’de olduğu gibi rejimlerin kıvama getirilmesi gerçekleştiriliyordu. Bu arada Türkiye, bir NATO üyesi olarak özel önem kazanıyordu. Bir yandan Körfez’e coğrafi yakınlığı, bir yandan ABD’ye olan geleneksel bağlılığı ve bağımlılığı, “stratejik müttefik” Silahlı Kuvvetler’in yönetimdeki ağırlığı (1980’den sonra da doğrudan iktidarda olması), öte yandan da bir çatışma olupbittisinden uzak durmak isteyen Avrupalıları NATO dolayımıyla Körfez macerasına bulaştırma ihtimaliyle Türkiye, yeni saldırganlığın odak noktası olmuştu.</p>

  <p class="normal">Bütün bu saldırgan politikalarına ve Soğuk Savaş’ı canlandırma çabalarına karşın Carter, ABD’de yükselen yeni sağı tatmin etmekten uzaktı. İkinci Soğuk Savaş’a tam ivme kazandırmak, dünyaya karşı, “Vietnam Sendromu”ndan kurtulmuş yeniden doğrudan müdahale stratejisini uygulamak ve içeride de büyük sermayeye, 1970’lerin ikinci yarısından beri sürmekte olan bunalımı, emeğe karşı tam bir dikensiz gül bahçesi yaratarak aşma imkânını yaratmak için, politik sisteme tam el koymak gerekiyordu.</p>

  <p class="normal">1970’lerin geri çekilmesi, ardından gelen restorasyon hazırlığı dönemi ve nihayet Carter yönetimiyle savuşturulan geçiş evresi bitmişti ve askerî, ekonomik, sosyal, kültürel, ideolojik; bütün boyutlarıyla global saldırıya sıra gelmişti nihayet.</p>

  <p class="normal">Hollywood’un ikinci sınıf aktörü Ronald Reagan bu iş için bulunmuş ve arenaya sürülmüştü. 1980’lere insanlık, gözü dönmüş bir Amerikan militarizmiyle, nükleer savaşta yok oluş riskiyle, emeğe ve yoksul uluslara karşı ekonomik liberalizmle politik gericiliğin uğursuz ittifakının saldırısıyla girecekti.</p>

  <h2 class="h2baslik" id="calibre_toc_28">D. Küreselleşme-Yeni Dünya Düzeni</h2>

  <p class="normal">Henry Kissinger, Dublin’de Trinity Koleji’nde 1999 yılında yaptığı bir konuşmada doğru bir teşhisle, küreselleşmeyi, “ABD hegemonyasının öteki adı” olarak tanımlıyor. Dolayısıyla da, <span class="ideitalik">Küreselleşme</span> ve aynı madalyonun öteki yüzü olan <span class="ideitalik">Yeni Dünya Düzeni</span> üzerinde kısaca durmak, bir kavramsal çerçeve çizmek, ABD stratejilerini kavramak bakımından önemlidir.<sup class="calibre3"><a href="../Text/kantadi_split_425.html#footnote-135269-201" id="footnote-135269-201-backlink">[201]</a></sup></p>

  <p class="normal">1980’lerde gittikçe artan miktarlardaki sermaye fazlası, temelde spekülatif finans sektörünün rant dünyasına geçmek üzere, yeterli kâr getirmeyen üretken ekonomik faaliyeti terk etmeye başladı. Portföy yatırımlarında dünya çapında bir artış ve salt mali işlemlerin toplam hacminde bir genişleme ortaya çıktı. 1980’deki krizden hemen sonra kapitalist metropollerde beynelmilel sermayenin yeni saldırısı başladı. Reagan yönetimiyle doruğa çıkan bu saldırının sonuçları, sadece az gelişmiş veya güçsüz kapitalist ekonomiler üzerinde değil, başta ABD olmak üzere metropol ülkelerde de emek için yıkıcı oldu. ABD’de 1980’li yıllarda, gerçek ücretler ve maaşlar büyük düşüşler gösterdi. Büyük şirketlerin kâr payları büyük ölçüde artarken genel yoksulluk, hatta açlık ve evsizlik korkunç boyutlara ulaştı. On milyonlarca insan gereksiz sayıldı ve onlara öyle davranıldı. Yeni bir deregülasyon dalgasıyla müdahaleci devlet ve örgütlü emeğin bütün kısıtlamalarından kurtulan büyük sermaye yeni bir küresel saldırıya geçince, Üçüncü Dünya’daki yeryüzünün lanetlilerinden önce, ilk kurbanlar metropollerdeki emekçi nüfus oldu. Noam Chomsky, “Ekonominin küreselleşmesinin karşılığı, ülkede Üçüncü Dünya’ya ait özelliklerin kök salması olmuştur,”<sup class="calibre3"><a href="../Text/kantadi_split_426.html#footnote-135269-202" id="footnote-135269-202-backlink">[202]</a></sup> diyerek ABD’deki yıkımı tanımlıyor. Muazzam ticaret açıkları, dış borçlanma, yüksek faiz oranları ve kaydırma ve parçalama yoluyla maliyetin düşürülmesi sonucu elde edilen birkaç yıllık yanıltıcı canlanmadan sonra ABD, daha da zayıflamış talep, kısılmış sosyal harcamalar ve aşınmış bir ulusal üretim temeliyle birlikte dünyanın en borçlu ülkesi hâline geldi. Buna İkinci Soğuk Savaş saldırısının silahlanma harcamalarının maliyeti de eklenince, Amerikan ekonomisi çöküşün eşiğine geldi. Bedeli elbette emekçiler ödeyecekti. Birleşik Devletler’de yoksul insan sayısı 1979’da 2 milyon 522 bin iken 1986’da 3 milyon 425 bine çıktı; bu arada, düşük gelirliler için kiralık ucuz ev sayısı aynı dönemde neredeyse yarım milyon azaldı. Buna karşın, 1986’da Reagan yönetimi düşük gelirlilere konut yapımı için 1981’dekinden 17 milyar dolar daha az harcama yapmaktaydı. Çocuklu muhtaç aileler için yapılan harcamalardaki azalma, federal eğitim harcamalarındaki muazzam gerileme kadar yıkıcı sonuçlar doğurmuştu. Öte yandan, askerî harcamalar hızla artarken büyük şirket kârlarındaki vergi oranı da 1960’taki yüzde 46’dan 1986’da yüzde 21’e düşüyordu.<sup class="calibre3"><a href="../Text/kantadi_split_427.html#footnote-135269-203" id="footnote-135269-203-backlink">[203]</a></sup></p>

  <p class="normal">Beynelmilel sermayenin monetarist saldırısı, doğal olarak, tüm dünyayı kapsayarak girdabına çekti. Ronald Reagan bu gerçeği şöyle dile getiriyordu: “Biz bir ulusu değiştirmek istemiştik, oysa bir dünyayı değiştirdik.”<sup class="calibre3"><a href="../Text/kantadi_split_428.html#footnote-135269-204" id="footnote-135269-204-backlink">[204]</a></sup></p>

  <p class="normal">Üçüncü Dünya’da ise, küreselleşmeyi “Yapısal Uyum Programının Küreselleşmesi”<sup class="calibre3"><a href="../Text/kantadi_split_429.html#footnote-135269-205" id="footnote-135269-205-backlink">[205]</a></sup> belirledi. Dünya Bankası ve IMF’nin dayattığı yapısal uyum programları sonucunda, çoğu Üçüncü Dünya ülkesi zaten çok sınırlı olan döviz gelirlerinin büyük bölümünü borç ödemelerine ayırmak zorunda kaldı. Bu hortumlama öylesine boyutlara ulaştı ki, Dünya Bankası’nın eski başkanı, “İspanyol fetihçilerin Latin Amerika’yı yağmalamalarından beri dünya bugün gördüğümüz yönde bir servet aktarımı yaşamadı,”<sup class="calibre3"><a href="../Text/kantadi_split_430.html#footnote-135269-206" id="footnote-135269-206-backlink">[206]</a></sup> diyerek sürecin boyutlarını tanımlayabildi. “Sömürünün bu en son biçimi sonucunda, Üçüncü Dünya ihraç ürünlerine ödenen fiyatlardaki büyük ve sürekli düşüşler ve bu ürünlerin sanayileşmiş ülkelerin pazarlarındaki daralmalarla birlikte, hemen hemen tüm Üçüncü Dünya ülkelerinin zaten düşük olan gelir düzeyleri 1982’den bu yana ciddi biçimde geriledi.”<sup class="calibre3"><a href="../Text/kantadi_split_431.html#footnote-135269-207" id="footnote-135269-207-backlink">[207]</a></sup> Üçüncü Dünya’nın dünya gelirindeki payı 1978’deki yüzde 5,6’dan 1984’te yüzde 4,5’e inerken, zengin ülkelerle yoksul ülkeler arasındaki gelir oranı 1960’taki 20,1’den 1980’de 46,1’e, 1989’da 60,1’e fırladı.<sup class="calibre3"><a href="../Text/kantadi_split_432.html#footnote-135269-208" id="footnote-135269-208-backlink">[208]</a></sup></p>

  <p class="normal">Sonunda, yapısal uyum Üçüncü Dünya’yı çökertti. Kapitalist ilişkileri ve emperyalizmin denetimindeki uluslararası ekonominin cenderesini kıramayan “kapitalist olmayan yol”un devletçi kapitalizminin enkazı altında, önce devlet müdahalesi, sosyal güvenlik, kamu harcamaları, planlama, fiyat denetimleri ile sanayileşme çabaları kaldı; sonra da, buradan özelleştirme, devalüasyon, sermayesizleşme, yığınsal işsizlik, yoksulluk, açlık, derin toplumsal eşitsizliklerin meşrulaştırılması, siyasal istikrarsızlık ve yıkımın ta kendisi yükseliverdi.</p>

  <p class="normal">Yoksul ülkelerin marjinalleştirilmesi küresel bir <span class="ideitalik">apartheid</span> yarattı. Yeni uluslararası kast sistemi kendi dokunulmazlarını yarattı. Amerikalı iktisatçı Lester Throw, iş dünyasındaki şu sözü aktararak Afrika’nın yıkımını tanımlıyor: “Şayet Tanrı onu (Afrika’yı) sana verip ekonomik diktatörü yaptıysa, yapılacak en akıllı iş, onu Tanrı’ya geri vermektir.”<sup class="calibre3"><a href="../Text/kantadi_split_433.html#footnote-135269-209" id="footnote-135269-209-backlink">[209]</a></sup></p>

  <p class="normal">Sonuçta da ortaya, “parametreleri denetimsiz pazar ile uluslarüstü bankalar ve büyük şirketler tarafından tanımlanan bir dünya ekonomik yönetim düzeni”<sup class="calibre3"><a href="../Text/kantadi_split_434.html#footnote-135269-210" id="footnote-135269-210-backlink">[210]</a></sup> çıktı.</p>

  <p class="normal">1917’de Lenin, kapitalizmde, bugün artan bir geçerlilik kazanmış bulunan bir eğilimi saptayarak, “Gelişme çizgisinde ilk çıkışını küçük tefecilikle yapan kapitalizm, bu çizgiyi, büyük tefecilikle sona erdirmektedir,”<sup class="calibre3"><a href="../Text/kantadi_split_435.html#footnote-135269-211" id="footnote-135269-211-backlink">[211]</a></sup> demişti. Lenin’in işaret ettiği yağmacı birikim tarzı, yıllar sonra, bugün gözlemlediğimiz türden bir neo-merkantilizme doğru evrildi. Bir ekonomik siyaset ve etkinlik olarak merkantilizm, “üretime karşı değişim sürecini, kullanım değerine karşı değişim değerini, tüketilebilir ürünlere karşı biriktirilmiş parayı ve kapitalist gelişmede ulusal kaynaklara karşı uluslararası kaynakları” öne çıkaran bir birikim modelini ifade eder.<sup class="calibre3"><a href="../Text/kantadi_split_436.html#footnote-135269-212" id="footnote-135269-212-backlink">[212]</a></sup> Bugünün küreselleşme dünyasına bakıldığında, “üreticilerin üretim araçlarından yoksun bırakıldıkları bir sürece ve ayrıca para biçiminde sermaye birikimi sürecine ... ve ... öteki ülkeleri soyan ve ticari olarak sömüren bir sürece”<sup class="calibre3"><a href="../Text/kantadi_split_437.html#footnote-135269-213" id="footnote-135269-213-backlink">[213]</a></sup> dayanan ilkel birikimi anımsatan sermaye birikimi tarzına sahip bir “korporatif merkantilizm”in<sup class="calibre3"><a href="../Text/kantadi_split_438.html#footnote-135269-214" id="footnote-135269-214-backlink">[214]</a></sup> işleyişini görmek pekâlâ mümkündür. Bugün artık, toplumsal üretimin özelleştirme yoluyla yeniden gasbedildiği günümüz dünyasında, kurumsallaşmış eşitsiz değişim yoluyla dünya çapında yağmaya ve finansal talan yoluyla da yeryüzü üretim temelinin aşınması noktasına ulaşılmıştır. Ve bu noktada, bugün, “ABD ile İngiliz ekonomileri, kısmen Üçüncü Dünya faiz ödemeleriyle finanse edilen muazzam ticaret açıklarıyla ayakta durmaktadır.”</p>

  <p class="normal">Küreselleşmiş spekülasyon, tefecilik, gerileyen üretim, dehşet verici yoksullukların ortasında çok büyük zenginliklerin özel kişilerce gasbı ve milyarlarca insanın finansal boğazlanışı, baskı, çelişkiler, çatışmalar ve şiddetle birlikte emperyalizmin günümüzdeki asalaklığı ve çürümüşlüğü, onun gelişmesinin en yüksek aşamasına işaret ediyor. Emperyalizmin ilk döneminde, meta üretimi zemin yitirse de hâlâ ekonomik yaşamın temelini oluşturmaktaydı. Bugünse, emperyalizmin en yüksek aşamasında, mali spekülasyonlar ve manipülasyonlar hükmünü yürütüyor. Sanayi kapitalizminden finansal kapitalizme geçiş tüm iç çelişkileriyle birlikte tamamlanmış görünmektedir.</p>

  <p class="normal">Tarihçi Eric Hobsbawm, küreselleşmeyi şöyle tanımlıyor:</p>

  <p class="indentmetin">Bu durum, insanlık tarihinde ilk kez, sadece ticaretin değil üretimin de ulusötesi bir tarzda organize edilmesini mümkün kıldı. ... Pratik nedenlerden dolayı üretim, artık ana şirketin bulunduğu devletin siyasal sınırları içerisinde organize edilmemektedir.<sup class="calibre3"><a href="../Text/kantadi_split_439.html#footnote-135269-215" id="footnote-135269-215-backlink">[215]</a></sup></p>

  <p class="normal">Bu tanım ve yukarıda çizmeye çalıştığımız çerçeve içinde, konumuz bağlamında küreselleşmenin önemli olan yanı, spekülasyon özelliği, ideolojik saldırganlığı, temel hedefleri ve yarattığı evrensel tablodur.</p>

  <p class="normal">Yukarıda belirtmeye çalıştığımız gibi, üretken sermayeye ve dolayısıyla da reel ekonomiye mali kaynak oluşturma temelinden koparak bütünüyle spekülatif faaliyetlere, mali manipülasyonlarla paradan para kazanmaya ve rant gelirlerine yönelen devasa bir “ekstra” finans sermayesinin varlığı, bu sürecin temel ögesini oluşturuyor. Zamanla ulusal engellerin yıkıldığı koşullarda, müdahaleden arındırılmış dünya kapitalist pazarındaki küresel mali piyasalar ağı, kâr ve genişleme arayışındaki atıl sermaye fazlasını giderek daha fazla miktarlarda kendine çekmeye başladı. Spekülasyon, uluslararası tefeci bankerler, kupon kesiciler, tüm dünyada at koşturan kara para sisteminde hükümran oldu. 1990’ların ortalarına gelindiğinde, “günlük dış işlemler ... Uluslararası Para Fonu’na üye tüm ülkelerin tüm altın ve döviz rezervlerine eşit olan bir trilyon dolar gibi astronomik bir düzeye”<sup class="calibre3"><a href="../Text/kantadi_split_440.html#footnote-135269-216" id="footnote-135269-216-backlink">[216]</a></sup> ulaşmıştı bile. 1995 yılında Amerikan <span class="ideitalik">Wall</span> <span class="ideitalik">Street Journal</span> gazetesi, gelişmiş ülkelerde meta üretiminden ziyade “gayrimaddi kalemler”in zenginlik kaynağına dönüştüğünü yazıyordu.<sup class="calibre3"><a href="../Text/kantadi_split_441.html#footnote-135269-217" id="footnote-135269-217-backlink">[217]</a></sup> 2002 yılındaysa, Alman Cumhurbaşkanı Johannes Rau, “spekülatif amaçlarla yer değiştiren para” miktarını “2 trilyon Euro’dan (2.2 trilyon dolar) fazla” olarak veriyor ve “her gün dünyada dolaşan paranın yüzde 90’ının mal ve hizmet dolaşımıyla ilgisi olmayan” spekülatif sermaye olduğundan şikâyet ediyordu.<sup class="calibre3"><a href="../Text/kantadi_split_442.html#footnote-135269-218" id="footnote-135269-218-backlink">[218]</a></sup> İşte bu “küresel mali ağ, döviz işlemlerinden, küresel tahvillerden, Mastercard’lardan, euroyenden, swap işlemlerinden, rufflardan ve parayı yeniden paketleyip, yeniden satmak için oluşturulmuş çok daha gösterişli yeni spekülatif araçlardan oluşan ve sürekli değişen bir labirenttir. Bu ağ, geçmiş yılların sıkıcı gri bankalarından çok, bir kumarhane zincirine benzemektedir. Günde yirmi dört saat boyunca trilyonlarca dolar dünyanın döviz piyasalarına çıkmakta ... [ve] bu baş döndürücü tutar içinde mal ve hizmet ticaretine ilişkin olan kısım yüzde 10’dan fazla bir paya sahip değil[dir.]”<sup class="calibre3"><a href="../Text/kantadi_split_443.html#footnote-135269-219" id="footnote-135269-219-backlink">[219]</a></sup></p>

  <p class="normal">Ve elbette, emeğin sömürülmesi dolayımıyla olsun, insan ihtiyaçları için mal ve hizmet üretiminden kopmuş, bunun getirdiği ekonomik, politik ve sosyal sorumluluklardan bütünüyle azade bu spekülatif sermaye, sonunda, bugün, “kaçınılmaz olarak, yalnızca kendi genişlemesine uyarlanmış” ve “yıkıcı” bir güce dönüşmüştür.<sup class="calibre3"><a href="../Text/kantadi_split_444.html#footnote-135269-220" id="footnote-135269-220-backlink">[220]</a></sup></p>

  <p class="normal">Küreselleşme sürecinin evrensel spekülasyon ağı, doğası gereği, denetim mekanizmalarının, devlet kontrollerinin, bürokratik müdahalelerin, sınırların, egemenlik haklarının ve bağımsız ulusal birimlerin her türden özerkliğinin en aza indirilmesini, giderek ortadan kaldırılmasını gerektirmektedir. Trilyonlarca doların, günün her saatinde, çeşitli finansal araçları serbestçe kullanarak yeryüzünü dolaşabilmesi ve fonlarla kârların kısıtlamasız transferi, <span class="ideitalik">de-regulation</span> denen denetimsizliği kaçınılmaz bir gereklilik yapmaktadır. Bilgisayar tuşlarıyla oynanan devasa kumar, zaman ve mekân sınırlamalarından azade bir akışkanlıkla ancak mümkün olabilmektedir. Bu gereklilik, yine kaçınılmaz olarak, müdahaleyi gerektirmektedir. Bütün kısıtlamalara, denetimlere, kurallara ve bunları dayatma gücüne sahip kurumlara, aygıtlara, yapılara, giderek devletlerin bağımsızlığına ve egemenlik haklarına bir müdahale, sürecin nesnel özünde mevcuttur. Bu müdahale, yerine göre pek çok araçla yapılmakta ve doğası gereği şiddeti de içermektedir.</p>

  <p class="normal"><span class="ideitalik">De-regülasyon,</span> yani kuralsızlık, denetimsizlik ve merkezî kurumsal kontrolden yoksunluk, aynı zamanda, doğaları gereği istikrarsızlık barındıran finansal piyasaları daha da istikrarsızlaştırmaktadır. Spekülasyonun global ve devasa niteliği bu yerel istikrarsızlık piyasalarını organik bağlarla birbirine bağlamakta, istikrarsızlığın küreselleşme denen evrensel okyanusunu oluşturmaktadır. Bu global istikrarsızlık ve volatilite piyasası, bu kez, görece marjinal yerel piyasaların dahi stratejik nitelik kazanmasını, yani tüm dünyayı etkileme özelliği kazanmasını getirmektedir. Hassas, her an patlamaya hazır, pimleri çekilmiş küçük istikrarsızlık bombaları, artık sadece kendilerini ve etraflarını değil, New York ve Londra gibi metropol piyasaları da berhava edebilecek hâle gelmektedir. Bu ise, bütün piyasaların denetlenmesi gereğini doğurmaktadır. Bir başka ifadeyle, küreselleşme süreci, kendi iç dinamikleriyle, denetim ve bunun için de müdahale gereğini ortaya çıkarmaktadır; ardından bu kez <span class="ideitalik">de-regülasyon</span> yani denetimsizliğin kendisi, <span class="ideitalik">regülasyon</span> yani denetim ihtiyacı doğurmaktadır. Başta ABD, bu finans sermayesinin politik örgütlenmeleri olan emperyalist devletler, böylece bir taraftan, gerektiğinde şiddet kullanarak spekülasyonun serbest dolaşımı için sınırları, kuralları, kontrolleri yıkmakta; öte yandan da, yarattıkları istikrarsızlık ve volatilite ortamından korunmak için kendi kural ve denetim mekanizmalarını dayatmak ya da yangınları söndürmek için müdahaleye gereksinim duymaktadırlar. Kısacası, talan kurgusunun sürmesi ve ağdaki balıkların tutulabilmesi için, finansal ağın örgüsünün zapturapt altına alınması gerekmektedir. Bu müdahaleler de, elbette, şiddete kadar uzanan ve onu içeren yol ve yöntemler içermektedir.</p>

  <p class="normal">Aslında Yeni Dünya Düzeni de işte bu müdahalelerin, kural, kurum ve idelojisinden oluşan bir üstyapı deli gömleğidir, dünyaya giydirilen. Küreselleşme, sermayenin, dünyanın dört bir yanına özgürce girip kârın maksimizasyonu ve kısıtlamasız transferi yolunda bütün üretici, mali, ticari faaliyetlerini maksimum serbestiyle yapmasıysa; Yeni Dünya Düzeni de, bunu mümkün kılacak askerî, hukuki, politik, ideolojik önlemler bütünüdür, küreselleşme altyapısının politik üstyapısıdır. Bu özelliğiyle de, ABD’nin, müttefiklerini ve tetikçilerini istediğinde kullanarak, dünyanın her tarafına, gerekirse askerîsi de dâhil olmak üzere, müdahale edebilme hakkı üzerinde inşa edilen bir düzendir.</p>

  <p class="normal">Küreselleşme-Yeni Dünya Düzeni ikilisinin egemenlerin elinde stratejik hedefi, biri sınıfsal, öteki ulusal olmak üzere birbirleriyle bağlantılı ikili bir karakter göstermektedir.</p>

  <p class="normal">Her şeyden önce, sınıfsal ve ulusal bir iç içe geçmişlikle bir tablo ortaya çıkarmaktadır küreselleşme saldırısı ve birinci hedef bu tabloyu derinleştirerek kalıcı yapmaktır. Genel hedef budur; saldırı, içinde özel sınıfsal ve ulusal alt kategorilerini ve bunlara bağlı yöntemlerini barındırmaktadır.</p>

  <p class="normal">Bu tablo, kısaca, insanlığın çok büyük bölümünü sefil koşulların ateşinde yakıp tüketen yaygın yoksulluk ummanındaki gerçeklerle, tarihin yazmadığı zenginlik ve lüks adacıklarının karşılıklı etkileşimidir.</p>

  <p class="normal">Bazı rakamlarla bu tabloyu netleştirmek ve kolayca kavramak mümkündür.</p>

  <p class="indentmetin">- Bugün yeryüzünde 1,2-1,5 milyar insan temiz içme suyu bulamıyor;</p>

  <p class="indentmetin">- Dünya nüfusunun yüzde altmışı, yani yaklaşık dört milyar insan istediği zaman gereksinim duyduğu hekimi görme şansından yoksundur;</p>

  <p class="indentmetin">- Yeryüzünde 1,5 milyar insan günde bir dolardan az kazanmakta, üç milyar insan günde iki dolardan azla yetinmek zorunda;</p>

  <p class="indentmetin">- Her yıl yaklaşık üç-dört milyon çocuk sadece zatürreden ve bir o kadar da ishalden ölmekte;</p>

  <p class="indentmetin">- Açlık, yetersiz beslenme, tedavi edilebilir ve basit aşıyla önlenebilir hastalıklardan ölen çocuk sayısı 20 milyondan fazla;</p>

  <p class="indentmetin">- İki milyar insan elektrikten yoksun yaşıyor;</p>

  <p class="indentmetin">- Dünya iş gücü nüfusunun yüzde otuzu, yani yaklaşık bir milyar insan, işsiz ya da eksik istihdam koşullarında yaşamakta.</p>

  <p class="normal">Bu iç karartan istatistikî verileri uzatmak mümkün ama gereksiz. Bugün, bütün insanlara aş, iş, barınak, mütevazı ama insani sağlık ve eğitim olanakları verebilme imkânlarına ulaşılmış olmasına karşın, açlıktan, yokluk, yoksunluk ve yoksulluktan, sefaletten söz ederken hâlâ milyarları telaffuz etmek gerekmektedir.</p>

  <p class="normal">Oysa kişilere, tek tek şirketlere atıfta bulunarak çağımızın lüks ve ihtişamını anlatmak mümkün:</p>

  <p class="indentmetin">- Birleşmiş Milletler Örgütü’nün 2001 yılı İnsani Gelişme Raporu verilerine göre<sup class="calibre3"><a href="../Text/kantadi_split_445.html#footnote-135269-221" id="footnote-135269-221-backlink">[221]</a></sup> 1999 yılında 200 en zengin kişi 1 trilyon dolar kazandı. Aynı yıl, 43 yoksul ülkede yaşayan 582 milyon insanın toplam geliri 146 milyar dolar, yani bunun sadece 1/7’si oldu;</p>

  <p class="indentmetin">- 1992’de General Motors şirketinin satışları, 21’i hariç yeryüzündeki bütün ülkelerin yıllık gayri safi hasılalarından daha büyüktü. Toyoto’nun yıllık cirosu Portekiz ve Polonya’nın; IBM’inki Venezüela’nın; Unilever’in Yeni Zelenda’nın gayrisafi millî hasılalarından daha büyüktür.<sup class="calibre3"><a href="../Text/kantadi_split_446.html#footnote-135269-222" id="footnote-135269-222-backlink">[222]</a></sup></p>

  <p class="indentmetin">- ABD’de inek başına düşen sübvansiyon miktarı 1,057 dolar. Angola’nın kişi başına düşen geliri 660, Etiyopya’nın 100, Honduras’ın 920, Bengladeş’in 360 dolar.</p>

  <p class="indentmetin">- Bir yolsuzluk soruşturması sırasında açığa çıkan banka belgelerinden anlaşılmıştır ki, Brunei Sultanı’nın yeğeni Prens Cefri; toplamı 2 milyar 725 milyon dolara ulaşmak üzere, 10 yıl boyunca her gün kişisel olarak ortalama 747 bin dolar harcamıştır.<sup class="calibre3"><a href="../Text/kantadi_split_447.html#footnote-135269-223" id="footnote-135269-223-backlink">[223]</a></sup> MTV televizyonunun bildirdiğine göre de, Sultan’ın kendisi Westlife adlı müzik grubuna dört milyon dolar ödeyerek sarayında özel konser verdirtmiştir.</p>

  <p class="indentmetin">- Yine BM İnsani Kalkınma verilerine göre, 1998 yılı itibarıyla, dünyanın en zengin üç kişisinin servetleri, yaklaşık 600 milyon insanın yaşadığı 48 ülkenin gayrisafi millî hasılasına eşitti.</p>

  <p class="indentmetin">- <span class="ideitalik">Forbes</span> dergisi, 2003 yılında ABD’nin en zengin on kişisinin toplam servetini 237,5 milyar dolar olarak hesaplıyor.<sup class="calibre3"><a href="../Text/kantadi_split_448.html#footnote-135269-224" id="footnote-135269-224-backlink">[224]</a></sup> Bu rakam, Türkiye’de yaşayan yaklaşık 70 milyon insanın bütün bir yıl boyunca ürettiklerinin toplam parasal miktarına, yani Türkiye’nin gayrisafi millî hasılasına eşittir.</p>

  <p class="indentmetin">- Bugün, yeryüzünün sadece yüzde 20’sini oluşturan gelişmiş ülkeler, dünya nimetlerinin (gelirinin) yüzde 86’sını gasbederken, nüfusun yüzde 80’ine, gelirin geriye kalan yüzde 14’ü kalmaktadır ve onun da acısı her gün binbir biçimde çıkarılmaktadır.</p>

  <p class="indentmetin">- Ve, ne kadar inanılmaz görünse de, dünyadaki en zengin on kişinin net servetleri, gelişmekte olan ülkelerde yaşayan bütün insanların yıllık gelirinin toplamından daha fazladır.<sup class="calibre3"><a href="../Text/kantadi_split_449.html#footnote-135269-225" id="footnote-135269-225-backlink">[225]</a></sup></p>

  <p class="normal">İşte ABD’nin efendisi bulunduğu, sürdürmekte kararlı olduğu, kalıcılaştırmak için kan döktüğü ve uğruna daha çok kan dökeceği dünya tablosu budur. Her gün, her 24 saat, devasa miktarlarda para dünyayı dolaşıyor; borsalarda oynuyor, tahvil satıyor, döviz değişimi yapıyor, bono alıyor, faiz piyasasına giriyor, imaj satıyor, yeryüzünün dört bir yanında mali kapkaçlarla paradan para kazanıyor, hiçbir şey üretmeden büyüyor, büyüyor, büyüyor. Sıcak para, yağmaladığı yerlerde viraneler bırakıyor, o enkaz üzerinden kendisine kâşaneler inşa ediyor...</p>

  <p class="normal">Küreselleşmenin yarattığı tablo ABD emekçileri açısından da çok farklı değildir. Bugün ABD’de emekçiler sekiz saatlik iş gününe hasrettirler; bir bölümü ancak yarı zamanlı ya da geçici işi ancak bulabilmekte, bir bölümü geçinmek için fazla mesai ve ek iş yapmakta, bir bölümüyse, iş kategorisinin şirket yönetimlerince değiştirilmesiyle yasaların üzerinden atlanarak, sekiz saatten çok daha fazla, bir tazminat almaksızın çalıştırılabilmektedir.</p>

  <p class="normal">Fabrika işçilerinin gerçek ücretleri; enflasyon ve geriye dönük vergilendirme göz önüne alınarak hesaplandığında, bugün ancak 1970’ler düzeyindedir. Milyonlarca insan ancak yarı zamanlı işlerde ve geçici statüde çalışma olanağı bulabilmektedir. Tabii pek çok haktan ve güvenceden de mahrum kalmaktadırlar. Sadece Microsoft’ta böyle çalışan 6 bin kişi vardır. Amerikan Çalışma Bakanlığı’nın resmî verilerine göre, 1990’ların sonlarında işinden atılıp da sonradan yeni bir işe giren milyonlarca işçi, eski ücretlerinin yüzde 20 eksiğini alabilmektedir. 1986-1997 yılları arasında, en zengin yüzde 1’in, vergiler ve enflasyona uyarlanmış ortalama gelirleri yüzde 90 civarında bir artış göstermişken, Amerikalıların yüzde 90’ının ortalama satın alma gücü bu süre içinde sadece yüzde 1,6 oranında yükselmiştir. Bu arada belirtmek gerekir ki, 1997 yılında 900 büyük şirketin oluşturduğu <span class="ideitalik">American Management Association’</span>ın yaptığı bir araştırmada, bu şirketlerin yaklaşık üçte ikisinin, işçilerini elektronik gözlem altında tuttukları saptanmıştır.<sup class="calibre3"><a href="../Text/kantadi_split_450.html#footnote-135269-226" id="footnote-135269-226-backlink">[226]</a></sup></p>

  <p class="normal">Küreselleşme/Yeni Dünya Düzeni’nin ideolojik saldırısı, pazarın demokrasi, özelleştirmenin refah, serbest ticaretin barış getireceği yanılsamasının dayatılması üzerine kurulmuştur. Beyinlere akıtılmak istenen çimento, “Tarihin Sonu” tezinde olduğu gibi, liberal kapitalizmin insan doğasına en uygun düzen projesi olduğu ve bu niteliğiyle de, sosyalizm gibi alternatif rakip projeleri nihai yenilgiye uğrattığı safsatasıdır. Nihayet Amerikan yaşam tarzının, bütün insanlığa, gerekirse onların iyiliği için zorla dayatılmasının meşru olduğu düşüncesiyle özellikle mazlum dünyadaki radikal politik hareketlerin kriminalizasyonu, ideolojik saldırı tablosunu tamamlamaktadır.</p>

  <p class="normal">Emeğin sermaye karşısında hak ve mevzi elde etme sürecinin belirlediği tarihsel eğilimi durdurmak ve hemen ardından da işçi sınıfının en az yüzyıldır, büyük özveriler, kanlı mücadeleler ve direnişler sonucunda kazanmış olduğu, bir başka ifadeyle, egemenlerin kerhen tanımak zorunda kaldıkları politik, hukuki, ekonomik, demokratik hakların ve mevzilerin geri alınması, Küreselleşme/YDD saldırısının temel hedefinin sınıfsal bacağını oluşturmaktadır. Ulusal düzlemdeyse, mazlum halkların, ulusal kurtuluş mücadelelerinin zafere ulaşarak sömürgeciliğin tasfiyesiyle başlayan, politik bağımsızlığın kazanılmasıyla süren, politik bağımsızlığın öteki alanlardaki ulusal ve toplumsal kurtuluş süreçleriyle tamamlanması mücadelesiyle de derinleşen tarihsel eğrisinin durdurulması ve zaman içinde de, yitirilen sömürge ilişkilerinin yeniden tesisi amaçlanmaktadır. Bir kez daha, sermayeye bütün kapıların açılması (“Açık Kapı” politikası) ve bütün kurumlarıyla emperyalist zincirlerin halkları tutsak almasıdır hedeflenen. Bugün, burjuva milliyetçiliğiyle ortaya çıkan ulus-devletlerin egemenliği, kapitalizmin bu evresinde beynelmilel sermaye için bir yüke dönüşmüştür ve egemenlik hakkının, görece güçlü kapitalist devletler açısından aşındırılması, ötekiler içinse neredeyse tasfiyesi, emperyalizmin gündemindedir. Beynelmilel sermayenin ve esas olarak da Amerikan tekellerinin, emperyalist burjuvazinin en temel saldırı aygıtı olan kendi devletlerinin egemenliği dışındaki egemenliklere tahammül edemez bir kıyıcılığa ulaştığı kuşkusuzdur. “Ötekiler”in egemenlik kurumları, devletleri, silahlı bürokrasileri, hatta sınırları, artık sadece kendi halklarını ve emeği, beynelmilel sermaye adına zapturapt altında tutmakla sınırlandırılmıştır.</p>

  <p class="normal">ABD’nin stratejik hedefleri ve politikaları, işte bu çerçeve içinde anlam kazanmakta, gerçek manasını bulmaktadır. Bunu <span class="ideitalik">New York Times</span> gazetesi yazarlarından Thomas Friedman, Adam Smith’in kapitalizmin işleyişine ilişkin sözünü ettiği ünlü “görünmez el”ine atıfta bulunarak şöyle ifade ediyor:</p>

  <p class="indentmetin">Pazarın gizli eli, gizli bir yumruk olmaksızın asla çalışamaz. McDonalds, F-15 jetlerinin yapımcısı McDonnell Douglas olmadan gelişemez. Dünyayı Silikon Vadisi teknolojileri için güvenli yapan gizli yumruğun adı, ABD Kara Kuvvetleri, Hava Kuvvetleri, Donanması ve Deniz Piyadeleridir.<sup class="calibre3"><a href="../Text/kantadi_split_451.html#footnote-135269-227" id="footnote-135269-227-backlink">[227]</a></sup></p>

  <p class="normal">Doğru söze ne denir!</p>

  <h2 class="h2baslik" id="calibre_toc_29">E. Reagan’ın Büyük Saldırısı</h2>

  <p class="normal">Reagan yönetimini oluşturan büyük sermaye ve onun ideologlarının projesi ve “daha sonra devlet idaresini ele geçirecek aşırı uçların koalisyonu [1970’li yıllarda] ...oluşmuştur. Siyasi programı ise şudur: Savaş ve sürekli seferberlikle toplumu birleştirmek ve Birleşik Devletler’in küresel stratejik üstünlüğünü güvence altına almak. Bugün tamamen aşikâr olan, sürekli bir düşmanın tanımlanmasını ve toplumdan oldukça bağımsız, kuvvetli bir devletin yaratılmasını gerektiren bu yetkeci proje, daha 1970’li yılların ortasında, radikal sağ Doğu-Batı yumuşama politikasını kendi elleriyle torpillediğinde gözle görülür hâle gelmişti. ... Bu koalisyon, kendi bakış açılarınca Amerikan ortak iradesini tehlikeli şekilde bozduğuna inandıkları, Richard Nixon ve Henry Kissinger’in ‘gerçekçi’ politikasını reddediyordu; ve bunun yerine, Sovyet rejimine diz çöktürmeyi hedefleyen, geniş kapsamlı bir askerî seferberlik ve saldırı stratejisi öneriyordu.”<sup class="calibre3"><a href="../Text/kantadi_split_452.html#footnote-135269-228" id="footnote-135269-228-backlink">[228]</a></sup></p>

  <p class="normal">Reagan yönetimi, bu düşüncelerle, ilk Soğuk Savaş dönemini andırır biçimde anti-komünist ve anti-sovyet isteriyle büyük bir silahlanma programını başlattı. Bir yandan, bir nükleer saldırıda zafer kazanılacağı görüşü dillendirilir, Sovyetler Birliği “Şer İmparatorluğu” olarak adlandırılırken, elbette gerginlik de artıyordu. Bu arada Reagan, uzayı da silahlanma programına alarak “Yıldız Savaşları” diye anılan “Balistik Füze Savunma” projesini açıkladı. Böylece, on yıllardır bir karşılıklı “dehşet dengesi” koşullarında süregelmekte olan nükleer denkliği de bozacak, silahlanma yarışını olağanüstü boyutlara taşıyacak, iki nükleer güç arasındaki askerî istikrarı bozarak nükleer felaket riskini arttıracak dengesiz ve gözü kara bir yola girdi. Açıkça, uzun bir nükleer savaşın kazanılabileceği, Sovyetler Birliği’nin böylece ortadan kaldırılabileceği düşüncesi en yetkili ağızlarca dillendirilmeye ve hükümet raporlarına girmeye başladı. En kötü olasılıkla, Sovyetler Birliği’nin kendisine dayatılan silah harcamalarıyla iflas ettirileceği görüşü benimsendi.</p>

  <p class="normal">Avrupa’da, seyir füzelerine, Pershinglere ve nötron bombasına dayalı yeni bir saldırganlık stratejisi bloklar arası gerginliği iyice arttırdı.</p>

  <p class="normal">Ülkede ve aslında yeryüzünün her yanında, emeğe karşı büyük bir savaş açıldı. Büyük sermayenin önündeki bütün ekonomik, hukuki, politik, sosyal engelleri yıkmaya yeminli bir saldırıydı bu. İlk hedef, işçi sınıfının örgütlülüğüydü. İkinci olarak da, “sosyal devlet” anlayışı ve uygulamaları hedef alındı. Üçüncü olarak da, sermayenin dolaşım ve işlemesi önünde engel görülen devlet, bürokratik denetim mekanizmaları, kısacası egemenlik ve bağımsızlık hakkına saldırıldı her tarafta. Friedmancı pazar fetişizmi, parasal önlemler, kamu harcamalarının kısılması, şirketlerin vergi yükümlülüğünün en aza indirilmesi, silahlanma harcamaları, bütçe açıklarına ve borçlanmaya dayanan politikalar günün geçerli uygulamaları oldu. Her yerde, akıl almaz kârlarla beraber yaygın yoksulluk, çaresizlik, tükenmişlik, örgütsüzlük, hatta açlık ve hastalık birlikte, birbirlerini besleyerek büyüdüler. Baskı ve şiddet de, bu tablonun kaçınılmaz parçasını oluşturdu dünya çapında.</p>

  <p class="normal">Reagan yönetimi, dış ilişkilerinde teröre, teröristlere, yasa tanımaz kabadayılığa, işgal ve darbelere, eski usul CIA yıkıcılığına, suikastlere, kışkırtmalara dayanıyordu. Beyaz Saray’da, sırtlarını büyük şirketlere dayamış, ruhunu sermayeye kiralamış, hayatını burjuvaziye ve emperyalizme hizmete adamış “yeni muhafazakârlar”, mafyavari bir yönetim kurmuşlardı.</p>

  <p class="normal">Amerika “Vietnam sendromu”ndan kurtulmasını kutluyordu. Artık Amerikan deniz piyadeleri Liberya’da, Sierra Leone’de, Kongo’da eski usul operasyonlara girişiyor, CIA yeniden yabancı devlet adamlarına ve politik muhaliflere suikastler düzenleme izni alıyor, dünyaya yayılmış binlerce ajan ve milyonlarca dolarlık fonlarla yeni maceralara yelken açıyordu. Saddam, büyük askerî yardımlarla, kimyasal silahlarla İran’a saldırmaya kışkırtılıyor, bir milyon insanın kırılması keyifle izlenip bundan Körfez’e sarkmanın hesabı yapılıyordu. Savaş bahane edilerek Kuveyt bandıralı gemilere Amerikan bayrağı takılıyor, Amerikan savaş gemileri, savaş uçakları bölgeyi denetliyor, İran’la çatışmalara giriyordu. CIA, içinde Arafat yanlısı Filistinliler var diye Mısır yolcu uçağını kaçırıp “terörist” arıyordu.</p>

  <p class="normal">Uluslararası kanun kaçkını kabadayı, 1981’de iki Libya uçağını düşürdü; Altıncı Filo, Libya kara sularında kışkırtıcı tatbikatlar yaptı; 1983 ve 84’te Beyrut’u bombaladı, savaş gemileri gönderdi ve deniz piyadeleri kente girdi. 1986 yılında, Kaddafi’yi öldürmek amacıyla Libya bombalandı ve Kaddafi’nin kızı öldürüldü. 1987’de bir İran gemisi batırıldı. 1988 yılında bir İran Boeing 747 (jumbo jet) yolcu uçağı düşürüldü, mürettebat dâhil 290 masum insan öldü. Reagan bunu “meşru savunma önlemi” olarak geçiştirdi.</p>

  <p class="normal">Bu arada, Sovyetler Birliği hava sahasının stratejik açıdan hassas bir bölgesine girerek tüm uyarılara karşın yoluna devam eden ve Sovyet jetlerince düşürülen Güney Kore yolcu uçağının, ABD ve Güney Kore CIA’larının işbirliğiyle casusluk uçuşuna zorlandığı iddiası da, kara sicilin bir başka kara deliği olarak kara tarihteki yerini koruyor şimdilik.</p>

  <p class="normal">Amerikan askerleri sözde “Barış Gücü” olarak bulundukları Beyrut’ta bir intihar saldırısına hedef oldu ve 240 kadar Amerikan askeri öldü. Bu olaydan sonra ABD, askerlerini Lübnan’dan çekmek zorunda kaldı. “Amerikan erkekliği”ne halel geldiği bu sırada ABD, sol güçlerin iktidarda olduğu, 100 bin civarında nüfusu olan Grenada’yı gözüne kestirmişti. “Yeni bir Küba”ya izin vermeme ve Grenada’da bulunan Amerikalı tıp öğrencilerinin hayatını koruma bahanesiyle Reagan, minik ülkenin işgalini emretti. Grenadalıların yiğitçe direnişine karşın ada işgal edildi ve işbirlikçi bir yönetim işbaşına getirildi. Grenada’nın işgali kuşkusuz 20. yüzyılın en büyük skandallarından biriydi. 100 bin kadar nüfuslu minik bir adanın, yeryüzünün en güçlü ve zengin ülkesine işgal nedeni olacak ölçülerde bir tehdit oluşturması elbette büyük bir yalandı. Ada’da bir havaalanı inşaatında çalışan Kübalı işçi ve teknisyenler bile bir tehdit unsuru olarak ilan edildi. Ada’da okuyan Amerikalı tıp öğrencileri de bu iğrenç oyuna alet edildi; “tahliye” edildikten sonra planlanan bir mizansenle getirildikleri havaalanında, foto muhabirleri ve televizyon kameraları önünde yeri öptüler, kendilerine okuma imkânı veren bir ülkenin misafirperverliğine böyle yanıt verdiler.</p>

  <p class="normal"> </p>

  <p class="solbaslik">1. Nikaragua’da CIA ve Kontralar</p>

  <p class="normal">Reagan yönetimi, terör faaliyetlerini en fazla Nikaragua üzerinde yoğunlaştırdı. Ülkeyi bağımlılık zincirlerinden, yoksulluk cenderesinden, dikta rejimlerinin sömürü ve şiddetinden korumak, demokratik reformlar yapmak üzere iktidarı ele geçiren Sandinist yönetime karşı, ABD, CIA güçleri aracılığıyla Nikaragua limanlarını mayınladı ve Honduras’ta bir gizli özel ordu oluşturmaya başladı. Lahey’deki Uluslararası Adalet Divanı, Nikaragua’nın müracaatı üzerine ABD’yi suçlu bulan ve tazminat ödemeye mahkûm eden bir karar aldı. Bu arada, Birleşmiş Milletler Güvenlik Konseyi de tarafları uluslararası hukuka uymaya çağıran bir karar tasarısını kabul etti. ABD içinde de, yapılan korsanlığa tepkiler vardı. Ne var ki, Reagan yönetiminin hukukun inceliklerini, uluslararası kamuoyunu ya da Bileşmiş Milletleri dinleyecek hâli yoktu.</p>

  <p class="normal">Kongre’den istediği desteği bulamayan Reagan sonunda özel ve gizli fonlarla para topladı ve özel bir paralı askerler birliği kurdu. Kontralar, CIA yönetiminde terör eylemlerini arttırmaya başladılar.</p>

  <p class="normal">CIA’nın kontralar için hazırladığı “eylem kılavuzları”, Türkçeye de çevrilen bir kaynakta aktarılıyor:<sup class="calibre3"><a href="../Text/kantadi_split_453.html#footnote-135269-229" id="footnote-135269-229-backlink">[229]</a></sup></p>

  <p class="indentmetin">Nikaragualılar için hazırlanmış 16 sayfalık bir “çizimli rehber” 40’tan fazla resimle okuyucunun “Nikaragua’yı bir dizi faydalı sabotaj tekniğiyle Marksist tiranların baskısından ve sefaletten nasıl kurtaracağını” göstermektedir. Bu teknikler arasında şunlar bulunmaktadır:</p>

  <p class="indentmetin">Tuvaletleri süngerle tıkamak, enerji kablolarını koparmak, benzin depolarına pislik katmak, yollara ve otoyollara çiviler yerleştirmek, araçların koltuk döşemelerini kesmek ve parçalamak, ağaçları keserek yolların üzerine devirmek, telefonla sahte otel rezervasyonları yapmak, yanlış yangın ve suç alarmları vermek, hükümetten yiyecek çalmak ve depolamak, ışıkları ve muslukları açık bırakmak, posta kutularından mektup çalmak, işe geç gitmek, hastalık izni kullanmak, elektriklere ve aletlere kısa devre yaptırmak, ampülleri kırmak, kitapları yırtmak, söylenti çıkarmak, amirleri ve yetkilileri telefonla tehdit etmek.</p>

  <p class="indentmetin">...</p>

  <p class="indentmetin">Sandinista hükümetinin yetkililerini ve görevlilerini kaçırın ve “kamusal yerlere” halkın önüne çıkarın.</p>

  <p class="indentmetin">Baskıcı hükümetin “kişisel sembollerini” herkesin içinde utandırın, küçümseyin ve hakaret edin; kalabalığın içine karışmış gerillalar [kontralar] aracılığıyla, sloganlar atarak, kaba tezahüratlarla halkın katılımını teşvik edin.</p>

  <p class="indentmetin">Eğer bir gerilla bir kişiye ateş ederse bütün kentin, onu (vurulanı) bir halk düşmanı olarak görmesini sağlayın ve eğer bu kişi kaçmayı başarmış olsaydı, en yakın kasaba ya da şehre giderek düşmanı uyaracağı ve düşmanın yapacağı silahlı baskınlar sonucunda tecavüz, talan, imha, tutuklama gibi fiillerle cezalandırılacakları, muhbiri öldürenin aslında baskıcı rejimin kendisi olduğu, ateşlenen silahın Sandinista rejimine karşı yapılan bir saldırıda ele geçirilmiş bir silah olduğu söylenmelidir.</p>

  <p class="indentmetin">Dikkatlice seçilmiş ve planlanmış hedefleri, örneğin yargıçları, mesta yargıçlarını (barış yargıçları), polis ve devlet güvenlik elemanlarını, CDS (Sandinista Savunma Komitesi) şeflerini vb. saf dışı etmek mümkündür. (Yazar Holly Sklar’ın dediği gibi, “Yargıçlarla başlayıp ‘ve benzerleri’yle sona eren bir liste, son derece geniş kapsamlı bir öldürme iznidir.”)</p>

  <p class="indentmetin">Gerillalara [kontralar] katılmak istemeyen bir hedefi harekete katılmayan kişilerin sahte beyanlarını içeren bir mektupla şiddetle eleştirme ve polise ihbar etme işi kolayca yapılabilir.</p>

  <p class="indentmetin">Eğer mümkünse, belirli seçilmiş “işler”, kiralanacak profesyonel kişilere yaptırılabilir.</p>

  <p class="indentmetin">Belirli işler için başkaları görevlendirileceklerdir. “Dava” uğruna şehitler yaratabilmek için göstericiler hükümet güçleriyle karşı karşıya getirilir; göstericilerin isyan etmesi ve güvenlik güçlerinin ateş etmesi sağlanır. Bu, bir ya da daha fazla sayıda kişinin ölümüne neden olabilir; bunlar şehit olacak kişilerdir. Daha büyük çatışmalar yaratabilmek için bu durumu derhal rejime karşı kullanmaya başlamak gerekir.</p>

  <p class="indentmetin">Şok askerleri. Bu adamlar silahlarla donatılırlar (bıçaklar, usturalar, zincirler, sopalar, zorlayıcı aletler); bunlar masum ve kolayca kandırılabilir katılımcıların biraz gerisinden yürümelidirler.</p>

  <p class="normal">Kontraların subaylarından biri ise, CIA’nın kendilerini yoksul halkın üzerine sürüp terörist eylemler yaptırdığının ayırdına varınca, hareketten ayrıldı ve itiraflarda bulundu. Albay Edgar Chamorro, nasıl işkence yaptıklarını, yoksul köylülere yapılan zulmü, işlenen cinayetleri dünyaya duyurdu. Bu gibi haberler Amerikan kamuoyunda da eleştirileri artırdı, Nikaragua’nın meşru hükümetini savunan insanlar çoğaldı. Bu da Kongre’yi etkiledi.</p>

  <p class="normal">Reagan ise, kendi hükümetine ve ilgili bakanlıklara dahi haber vermeden, özel şahıslardan ve şirketlerden paralar toplayarak kontralara silah sağlamayı sürdürdü. Bu arada, Oliver North isimli bir albayı kullanarak, İsrail’e yardım diye gönderilen silahların alınıp, Amerikan silah ambargosu nedeniyle sıkışık durumdaki İran’a gizlice ve fahiş fiyatlarla satılmasını örgütledi. Elde edilen kârın bir kısmı bu işe bulaşan kaçakçılara ve ajanlara gidiyor, gerisiyle de kontralara yardım ediliyordu. İnanması zor ama Amerika Birleşik Devletleri Başkanı, özel paralı askerler ordusu kuruyor, silah kaçakçılığı yaparak kendi hükümetinin ambargo uyguladığı bir ülkeye silah satıyor, kârı bölüştürüyor, terör eylemleri için de terör örgütü kontralara para ve silah gönderiyordu! Beyaz Saray bir suç örgütünün organize edildiği bir suç yuvası olmuştu. Ya da oradaki olağan işlerin sadece açığa çıkan bir devamıydı bütün bunlar. Öyle ki, bu korkunç skandal ortaya çıktıktan sonra da hiçbir şey olmuyor, Reagan halkın sevgisiyle görevini tamamlıyor, yardımcısı da sonraki seçimleri kazanıyordu. Reagan bugün ABD’nin en saygın başkanlarından biri olarak sevgi ve saygıyla anılmaya devam ediyor!</p>

  <p class="normal"> </p>

  <p class="solbaslik">2. Reagan’ın Bilançosu</p>

  <p class="normal">Oysa o, ikinci sınıf bir imaj pazarlamacısı, “Rusçada özgürlük sözcüğü bulunmuyor”<sup class="calibre3"><a href="../Text/kantadi_split_454.html#footnote-135269-230" id="footnote-135269-230-backlink">[230]</a></sup> diyecek kadar cahil, ABD Anayasası’nın yapılışında “Tanrı’nın yol gösterici eli”ni görecek kadar<sup class="calibre3"><a href="../Text/kantadi_split_455.html#footnote-135269-231" id="footnote-135269-231-backlink">[231]</a></sup> da tipik bir Amerikalıydı.</p>

  <p class="normal">O, aynı zamanda, fareli köyün kavalcısıydı da. Anti-komünizmle efsunlanmış, şiddete müptela, militarizme tapınan, özel sektöre ve paraya meftun, vahşi kapitalizmin orman yasalarına vurgun Amerikalıları sekiz yıl boyunca sermaye saldırganlığının ve emperyalist zorbalığın peşinde iflasa, çürümeye, maddi ve manevi fukaralığa sürükledi. O sekiz yıl boyunca ülke bir yangın yerine döndü, enkaz hâline geldi.</p>

  <p class="normal">1980’li yıllarda yoksulluğun, açlığın, veremin, sokaklarda yatanların sayısının, uyuşturucu kullananların olağanüstü boyutlarda arttığına daha önce değinmiştik. Buna koşut olarak servetlerine servet katanlar da çoğaldı o dönemde. 1979-1989 arasında, en zengin yüzde 1’in gasbetmiş olduğu ülke varlığı yüzde 22’den yüzde 39’a çıktı ki, bu, Amerikan tarihinde belki de görülmemiş hızda bir artıştı.<sup class="calibre3"><a href="../Text/kantadi_split_456.html#footnote-135269-232" id="footnote-135269-232-backlink">[232]</a></sup> Ülkede “orta sınıf” diye tabir edilen ara katmanlarda ise, yaygın bir yoksullaşma ve proleterleşme ortaya çıktı.</p>

  <p class="normal">1980’li yıllarda, ABD’de borçlanmayla ve spekülasyonla Amerikan varlıklarının yabancılara (özellikle Japonlara ve bir ölçüde de Almanlara, Avrupalılara) satılmasıyla bir canlanma söz konusu oldu. 1985’te dolar devalüe edildi ama ekonomi de canlanmaktaydı.</p>

  <p class="normal">Antisovyetizm isterisinin silahlanma harcamaları ve yeni Soğuk Savaş savurganlığı, özünde borçlarla ve yabancı sermaye girişleriyle finanse ediliyordu. New York’un göbeğinde Amerikan görkeminin simgesi gökdelenler, “Amerikan Rüyası”nın dünyaya açılan yanılsama penceresi Hollywood’da film stüdyoları, büyük şirketler, New York borsasında hisse senetleri, havayolları, kıymetli araziler, bankalar, elde ne varsa satılıyordu yabancılara. Spekülasyon ise, olağanüstü boyutlarda artmıştı. Tabii kamu borçları ve ticaret açıkları da aynı oranda artıyordu. ABD artık dünyanın en borçlu ülkesiydi ve açıklarını ancak eldekini satarak ve borçlanarak kapatabiliyordu. Ticaret açıkları 1983-1988 arasındaki her yıl 100 milyar doları aşmış, bütçe sekiz yılda neredeyse 1 trilyon açık vermiş, borç ise, 1988’de üç trilyon dolara yaklaşmıştı.</p>

  <p class="normal">Kısacası ABD bir hilkat garibesine dönmüştü; pazuları güçlü ama beyni dumura uğramış, kalbi tekleyen, karaciğeri iflas etmiş biri gibiydi. Silahlarıyla dünyanın en güçlü ülkesiydi ama içeride yoksullukla, borçla, çürüyen kentlerinin zavallı hâliyle, kapatamadığı ticaret ve bütçe açıklarıyla bir Üçüncü Dünya ülkesi görünümündeydi.</p>

  <p class="normal">Tabii bu uzun yıllardır biriken yapısal sorunların ulaştığı bir noktaydı. Bu, saldırganlığı, militarizmi besliyordu; çırpınan bir devin kontrolsüz deviniminin çevreye verdiği zarar gibiydi Amerikan yıkıcılığı.</p>

  <p class="indentmetin">Gerçekten de, ellilerden doksanlara ABD’nin görece güç kaybetmesi uluslararası politikanın temel öğelerinden biriydi. ... Görece zayıflamadan söz ederken, ABD’nin pozisyonunun öteki ülkelere göre kötüleşmesini kastediyoruz. Bu her şeyden önce ekonomik hayatiyetiyle ilgilidir. “1950’lerin başlarında ABD, dünya nüfusunun yüzde 6’sıyla dünya brüt üretiminin yaklaşık yüzde 40’ını karşılamaktaydı; 1980’de Amerika’nın payı yarıya, yaklaşık yüzde 22’ye düşmüştü.” [İkinci Dünya] Savaşı sonrası dönemin başında ABD dünya mamul mal ithalatının yüzde 30’unu üretirken, 1986’da payı sadece yüzde 13’e düşmüştü. On yıllar boyunca dünyayı geride bırakan Amerikan verimlilik artışı, savaş sonrasının başlarındaki yıllık yüzde 3’ten 1970’lerde inanılmaz bir oran olan yüzde 0,8’e gerilemişti. ... 1980’lerin ortalarında neredeyse bütün ekonomik güç kategorilerinde ABD büyük ölçüde gerilemişti.<sup class="calibre3"><a href="../Text/kantadi_split_457.html#footnote-135269-233" id="footnote-135269-233-backlink">[233]</a></sup></p>

  <p class="normal">Bu ilerleyen hastalık tablosu, yeni saldırganlıklara gebeydi elbette. Şimdi sıra, Reagan’ın başkan yardımcısı, eski CIA Direktörü, petrol zengini George Bush’daydı...</p>
</body>
</html>
