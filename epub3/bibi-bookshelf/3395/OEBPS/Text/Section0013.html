<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h2 class="block_10" id="id_Toc432298274">TEMSİL, DEĞİŞ TOKUŞ VE ARMONİ</h2>

  <p class="block_5">Kral Naaşının Temsili</p>

  <p class="block_6">“Temsil” fikri ilk kez kralların cenazelerinde ortaya çıkar: Bir kez daha ölümün ekonomi-politiği, yaşamınkinden önce gelmektedir. İngiltere’de 1327’den, Fransa’da 1422’den itibaren kralın halefi, öz oğlu dahi olsa, cenaze törenine katılmaz. Ölen kralın yüz hatlarının aynısı olan, balmumundan yapılmış yontusu -ilk kez o dönemde kullanılan bir diğer deyişle “temsili”- saraya yerleştirilir. Ona bir canlı gibi hizmet edilerek, önüne masa kurulur ve bir zamanlar kral için öngörülmüş olan yemek saatlerinde kendisine yemekler sunulur. Ve sonra, naaş gömüleceği kiliseye tedbirlice götürülürken, kralın “temsil’i de kutsal giysiler giydirilerek, tantanayla şehri bir boydan bir boya geçer.<sup class="calibre5"><sup class="noteref" id="back_note_43"><a class="calibre6" href="../Text/index_split_044.html#note_43" title="43">43</a></sup></sup></p>

  <p class="block_6">Kimilerine göre bu, naaşın sergilenme süresini uzatmak, daha fazla insanın onu görmesini sağlamak ve halefin de iktidarın iplerini eline alması için kullanılan yeni bir kurnazlıktır. Kimileri için de amaç, kralın bedenini kraliyet fikrinden, monarşiyi prens figüründen ayırmaktır. Hükümdarın “temsil’i iktidarın ilk soyutlamasıdır -ilk kez bir ulusu öbür dünyadan yönetenleri temsil eden iktidarın.</p>

  <p class="block_6">Cenaze töreni, bir süre sonra malları fiyatlarıyla “sunacak” olan piyasanın; daha sonra da seçilenlerin “temsil ettiği” mal sahiplerini yücelten demokrasinin habercisi ve izahçısıdır. Lisan da bunu dile getirir: Halkı “temsil” edenlerden söz edilmeye 1360’ta başlanır; bu kelimenin, bir eserin temsilini işaret etmesi ise 1538’de gerçekleşir. Temsil o zaman bütün alanlarda başlar: Monteverdi ile müzikte, Filippo Lippi’nin ilk otoportreleriyle de resimde.</p>

  <p class="block_11">Burjuvazi İçin Müzik: “Temsil” Biçemi</p>

  <p class="block_6">Burjuvazi her şeyden önce krallarla aynı müziği dinlemek ister. “Soylu burjuvalar” olarak, prensleri taklit etmek için menestrellerin hizmetlerini almaya başlarlar; müzik henüz sadece bir konumun ifadesi, meşruiyet kazanma umududur.</p>

  <p class="block_6">Ortaçağın sonundan itibaren müzisyenler, yeni bir finans kaynağı bulmak için ticaret şehirlerinin kaymakamlarından lütuf beklerler; eski prenslikleri ve müziğin ayinsel işlevini hatırlatıp, kendilerini prenslerle özdeşleştirmelerini ve kendilerine atfedilmiş besteler ısmarlamalarını önerirler. Böylece örneğin XVII. yüzyılın başında, orgcu ve besteci Jan Sweelinck tarafından Amsterdam kaymakamlarının şerefine bestelenen ve mezmurlara eşlik eden müziğin ithaf bölümünde şunları okuyabiliriz:</p>

  <p class="block_6">“İşte bu yüzden eski zamanlarda bilgeler, her şeyin kendi benzerine karşı böyle bir yönlenme, dönme ve eğilme özelliği olduğunu göz önüne alarak müziği kullandılar ve onu sadece kulaklara keyif vermesi için değil, daha çok ruh hallerini değiştirmek veya etkilemek için kullandılar, ve öğretilerini ruhumuza yavaşça sokmak ve kaynaştırmak için mabetlerine uydurdular.”<sup class="calibre5"><sup class="noteref" id="back_note_44"><a class="calibre6" href="../Text/index_split_045.html#note_44" title="44">44</a></sup></sup> <span class="tab1">&nbsp;&nbsp;&nbsp;&nbsp;&nbsp;&nbsp;</span>Zengin tüccarlar da özel olarak orkestralar kiralamaya, verdikleri partiler için dans partisyonları satın almaya başlarlar. Önce soylular için müzik sipariş ederler: mezmurlar, ayinler, madrigaller vs. Daha sonraları burjuvalar, kendilerine has bir müzik talep ederler; bunun için de kendilerine -tam olarak- “temsil biçemi” adi altında bir biçem yaratırlar.</p>

  <p class="block_6">Rönesans’la birlikte İtalya’da edebiyat, bilim, tiyatro, tip, felsefe ve müzik alanında Yunan dünyası yeniden keşfedilir. Bunun sonucu olarak dans müzikleri her yerde yeşerir ve dört yeni eser tipi belirir: <i class="calibre4">oratoryo, opera, füg</i> ve <i class="calibre4">konçerto.</i></p>

  <p class="block_6">Oratoryo, ayin düzeni temsilinin bir türevidir, kutsal müziğe eşlik eden dini veya dindışı metinlerden oluşur; Ortaçağ’da da böyle karma gösteriler vardı: açık saçık metinlerin <i class="calibre4">(Carmina</i> <i class="calibre4">Burana</i>) Çile’den ilham alan başka metinlerle karıştığı, XVIII. yüzyıldaki <i class="calibre4">Codex Bur anüs</i> gibi. XVI. yüzyılda Roma’da, oratoryocular cemaatinin kurucusu Philippe Neri, halkın gençlerini dini açıdan eğitmek için açık tiyatrolarda Incil’den yola çıkarak müzikal piyesler düzenler. Ondan sonra dekor ve kostümlerle onun izinden gidenler, bunu <i class="calibre4">“rappresentativo”</i> dedikleri bir biçem ve “Oratoryocu ruhuyla” yaptıklarını söylediler, böylece <i class="calibre4">oratoryo</i> ismi türemiş oldu. Oratoryo denen ilk gösteri, Emilio dei Cavalieri’nin <i class="calibre4">La Rappresentazione di Anima e di Corpo</i> adlı gösterisi, 1600 yılında Roma’da yapılır. Bach Pasyon’larıyla, sonra da Hândel <i class="calibre4">Messiah’ı</i>yla bunu mutlak bir sanat haline getirecektir.</p>

  <p class="block_6">Aynı sene <i class="calibre4">opera</i> da başlar. Kaynağı, Fransa sarayının bale müzikleri, özellikle de Floransa bayramlarıdır. 1576’dan 1587’ye kadar, Bardi kontu sarayında entelektüeller ile müzisyenleri şu niyetle bir araya getirir: Yunanistan’ı bütün boyutlarıyla, özellikle de müzikal boyutuyla yeniden yaşatmak. Yunanlıların şarkılı tiyatrodan hoşlandıklarını yeniden keşfedince, “müzikle konuşma” kararı alınır. Ekim 1600’de, IV. Henri’nin Marie de Medicis ile evlenmesi vesilesiyle Pitti Sarayı’nda müziği Jacopo Peri tarafından yapılan bir Rinuccini tragedyası oynanır: <i class="calibre4">Euridice.</i> Bu, ilk operadır. Bunun üzerine heveslenen ve kıskanan Mantoue dükü, Claudio Monteverdi’ye aynı konuda bir “eser” -İtalyancası <i class="calibre4">opera-</i> sipariş eder: İlk kez 1607 yılında sahnelenen <i class="calibre4">Favola d’Orfeo,</i> tonalitenin zaferini onaylayan anlatımsal biçemiyle madrigalin sonunu getirir. Bir süre sonra Scarlatti, Napoli’de opera formunu belirleyerek <i class="calibre4">“stile rappresentativo”yu</i> getirir. İtalyan bir müzisyen, Lulli, bu türü Fransa’ya ithal eder. Kralın erkek kardeşinin büyük kızının hizmetinde bir soylu olan Lulli, başkaldırı sonrası XIV. Louis’nin “yirmi dört keman”ına girmek için görevinden ayrılarak, önce kralın müzik denetimcisi, ardından da kraliyet ailesinin müzik hocası olmuş ve ismi Fransızlaşarak Lully adını almıştır.</p>

  <p class="block_6">XVII. yüzyılın ikinci yarısında daha entelektüel, daha soyut bir başka tür belirir: <i class="calibre4">füg</i>. Kesintisiz ve benzer seslerle sunulan bir konu çerçevesinde, seslerin, en karmaşıklarına kadar sonsuz kez birleşmelerini sağlayarak armoninin bütün olanaklarını araştıran bir tür. Ustası, Bach. Toplum fügde gürültüye meydan okumayı, gürültüye bir anlam verme ve hükmetme gücünü ortaya koyuyor.</p>

  <p class="block_6">En son olarak Büyük Yüzyıl’ın sonunda, <i class="calibre4">konçerto</i> ortaya çıkar. İlk olarak bir ses ve enstrüman grubu için yazılmış eserleri tanımlar, sonra <i class="calibre4">“konçerto grosso</i>”yu (iki enstrüman grubu için); en son olarak da solistin eşlik ettiği konçertoyu, yani bir orkestranın önce bir enstrümanla (önce keman, 1780 sonrası ise pianoforte<sup class="calibre5"><sup class="noteref" id="back_note_45"><a class="calibre6" href="../Text/index_split_046.html#note_45" title="45">45</a></sup></sup> diyaloğunu. Birey, kendisini kitleden ayrı olarak ifade ve temsil etmeye başlar. Bu ifade şekli, Mozart için biçilmiş kaftan olacaktır.</p>

  <p class="block_6">Asilzadeler, tüm bu biçemlerin doğuşunda bir kez daha önemli bir rol oynamış olurlar, ama kendilerinden başka insanlara hitap ettiklerini, böylelikle kendi çöküşlerini hazırladıklarını fark etmezler.</p>

  <p class="block_5">Armonik Düzenleme</p>

  <p class="block_6">Temsil, çoğunluğu halktan gelen müzisyenleri, onlardan nefret eden bir burjuva düzeninin kahramanları, onları dışlayan bir iktidarın sözcüleri yapmak niyetindedir. Bu, aynı zamanda yaratıcıların titiz bir biçimde eğitilmesini ve dinleyicilerin sistematik olarak öğrenmesini gerektirmektedir; ve eskiden olduğu gibi sanat müziği üretiminin prensler tarafından kontrol edilmemesini ve bestecilerin piyasa tarafından seçilmesini.</p>

  <p class="block_6">Müziğe hükmeden ve muazzam opera ve konser salonları yaptırarak bu hâkimiyetiyle övünen burjuvazi, müzisyen ve şarkıcıları eğitmek üzere konservatuvarlar da açar. O zamana dek kiliseler ve manastırların üstlendiği bu vazife, yavaş yavaş belediye ve bakanlıkların tekeline geçer.</p>

  <p class="block_6">Bu durum Burney’in 1771’de İtalya’da, Napoli yakınlarındaki San Onofrio konservatuvarı hakkında yazdığı metinde de görülür:</p>

  <p class="block_6">“Oğlanlar buraya 8-10 yaşları ve 20 yaş arasında kabul edilir. Gençken kabul edildiklerinde en az sekiz yıl kalmaları gerekir. Birkaç yıldır konservatuvarda olup da yeteneği olmayan çocuklar, yerlerini başkalarına vermek için geri gönderilirler. Kimileri yatılıdır ve eğitimleri için para verirler. Kimileri de, eğitim süreleri tamamlandığında başka öğrencilere eğitim vermek üzere görevlendirilirler (...). Kış boyunca oğlanlar, gün doğmadan iki saat önce kalkıp çalışmalarına devam ederler, yemek için verilen bir buçuk saat ara dışında akşamın sekizine kadar çalışırlar (...).</p>

  <p class="block_6">Büyük çalışma salonunda bir “Hollanda konseri” vardı, yani değişik makamlarda, değişik parçalar üzerinde çalışan yedi ya da sekiz klavsen, daha fazla sayıda keman ve birkaç vokal. Başka çocuklar aynı odada yazı yazıyorlardı.”<sup class="calibre5"><sup class="noteref" id="back_note_46"><a class="calibre6" href="../Text/index_split_047.html#note_46" title="46">46</a></sup></sup></p>

  <p class="block_6">İtalyan konservatuvarları aynı zamanda, en eski uygarlıklarda olduğu gibi, iğdiş edilmiş şarkıcıların -ki varlıkları kanıtlanmaktadır- en son kabul edildiği yerler arasındaydı. Burney’in aynı metninde bu konu üzerine şu sözleri buluruz:</p>

  <p class="block_6">“Bu ameliyat kesinlikle, nerede yapılırsa yapılsın, toplumun ve doğanın kanunlarına aykırıdır: İtalyanlar da bu sebepten dolayı bu uygulamadan öyle utanırlar ki her eyalette bu işi başkalarının üzerine atmak isterler (...).</p>

  <p class="block_6">Bu uygulamanın konservatuvarlarda şiddetle yasaklandığı ve</p>

  <p class="block_6">genç <i class="calibre4">castrati’</i>nin<sup class="calibre5"><sup class="noteref" id="back_note_47"><a class="calibre6" href="../Text/index_split_048.html#note_47" title="47">47</a></sup></sup> Puglia’nın Lecce kentinden geldikleri söylenir…”</p>

  <p class="block_6">Teknolojinin ilerlemesiyle enstrümanlar gelişir ve büyür; bazı orglarda artık beş klavye ve iki bin kadar boru bulunmaktadır. Ortaya çıkan yeni enstrümanlar arasında klarnet, klavsen, epinet, virginal (psalterion türevi telli bir çalgı) ve vurularak çalınan iki telli çalgı vardır: klavikord ve pianoforte. Bu sonuncusu ses gücünü parmak basıncına göre ayarlama imkânı sağlayan ve sağ veya sol elle çalınan sesleri ayırabilen ilk enstrümandır. Önce 1709’da Floransa’da Bartolomeo Cristofori tarafından <i class="calibre4">gravicembalo col pianoforte"'</i> adi altında yapılan enstrüman, bir sonraki yüzyılın başına dek özellikle Saksonyalı Silberman, sonra da Fransız Sebastien Erard tarafından mükemmelleştirilir.</p>

  <p class="block_6">Avrupa birleşmektedir; her yerde aynı enstrümanlar kullanılmaktadır. İngiliz çalgı yapımcısı John Shore tarafından 1711’de icat edilen diyapazon, nota değerlerinin de birleşmesini sağlar. Nota değerleri, o güne dek sol anahtarının ortasından seçilmiş, ölçü birimi işlevi gören bir frekanstan, la ’ten itibaren keyfi olarak seçilirdi.</p>

  <p class="block_6">Aynı zamanda biçemlerin homojenleşme zamanı da gelmişti: bir müzisyen başarılı olduğunda başkaları, Avrupa’nın başka yerlerinde onu taklit ederler; ve bir usulün kabul görüp diğerlerinin unutulması için birkaç sene yeterlidir. Danslar, oratoryolar, operalar, fügler, başarılı bestecilerin konçertoları böylelikle Avrupa’nın tüm şehir ve saraylarında rağbet görür. Her yerde taklit edilirler. Böylece 1760’a doğru Haydn’ın biçemi kendini tüm çağdaşlarına kabul ettirir: Cari Stamitz, Richter, Holzbauer, Filtz, Toeschi, Danzi, Cannabich, Wagenseil, Rosetti onunla aynı kulvarda yer alırlar; Mozart kendi özel dehasını ortaya çıkarana dek.</p>

  <p class="block_5">Temsil ve Konser Salonu</p>

  <p class="block_6">Girişimciler, burjuvazinin, bir yasal kaynak olarak hayalini kurdukları konserleri düzenlemeye başlarlar.</p>

  <p class="block_6">Her şey, soyluların arkadaşlarını kendi müzisyenlerini dinlemeye veya dans etmeye çağırdıkları ve gecenin masraflarını paylaştıkları “yardımamaçlı konserler’le başlar. Sonra müzisyenler, prenslerin salonlarının girişinde biletleri kendileri satmaya başlarlar. Sonunda da, çoğunlukla partisyon yayıncılarına bağlı olan temsil girişimcileri işe karışır ve bu kez tüccarlar için özel, hususi veya umumi salonlarda konserler düzenlerler. Müzik, danstan daha belirgin bir biçimde kendini gösterir.</p>

  <p class="block_6">Halka ait ilk müzik tiyatrosu, Venedik’te 1637’de açılan bir opera tiyatrosudur: San Cessiano. Sonraları Napoli ve Milano’da başka tiyatrolar açılır. 1669’da Perin ve Cambert tarafından Paris’te açılan tiyatro, Menus Plaisirs’in<sup class="calibre5"><sup class="noteref" id="back_note_48"><a class="calibre6" href="../Text/index_split_049.html#note_48" title="48">48</a></sup></sup> yöneticisinin kontrolü altına girer, iflasından sonra ise 1672 yılında Lully’ye devredilir. İtalyan müzisyen, buranın ismini “Kraliyet Müzik Akademisi” olarak değiştirir ve sadece kendi eserlerinin temsil edilmesine izin verir. Aynı zamanda Fransız ve İtalyan komedyenleri tiyatrosu, kökeni jonglörlere dayanan İtalyan commedia dell’arte’den esinlenen müzik ve baleler sunmaktadır.</p>

  <p class="block_6">O sene -1672- Londra’da vokalsiz ilk ücretli konserler başlar. Söz konusu konserler, bu tür nedenlerle “orkestra” için eserler yaratan kemancı ve besteci John Banister tarafından verilmektedir.</p>

  <p class="block_6">Monarşinin gücünü sürdüğü ülkelerde gösteriler, sadece devletin etkili olduğu bölgelerde veya devletin sıkı kontrolü altında halka açık olur. Bu yüzden Fransa’da 1725’e kadar ücretli bir müzikli gösteri (bir tiyatro piyesi gibi) veya herhangi bir halk balosu yapabilmek için Kraliyet Müzik Akademisi’nden izin almak gerekti. Amaç daha çok, müziğin kullanımını denetlemek adi altında, halkın toplanmasına polisiye kontrol getirmekti. Bir süre sonra müziğin tiyatro piyeslerine eşlik etmesi de hoş görülmemeye başlar. 1745’te bile İtalyan Komedyenleri, Kraliyet Müzik Akademisi’ne <i class="calibre4">Fetes de Thalie’</i>yi<sup class="calibre5"><sup class="noteref" id="back_note_49"><a class="calibre6" href="../Text/index_split_050.html#note_49" title="49">49</a></sup></sup> dans ve şarkı eşliğinde parodi formunda sundukları için 10000 lira ceza ödemeye mahkûm edilir; bir sonraki sene yine üç tiyatro piyesinin içine bale koydukları için 30000 lira ceza öderler: <i class="calibre4">Fete in interrompue, Le Nouveau Monde</i> ve <i class="calibre4">L’Inconnue.</i> Böylece tiyatro, Marivaux ile birlikte, tamamen özerk bir tür haline gelir.</p>

  <p class="block_6">Finansmanını saray dışından sağlamaya çalışan ilk sanatçılardan Haendel, sanat koruyucularına verilen konserlerden herkese açık, “yardım amaçlı konserler’e geçiş dönemini güzel ifade etmiş. 1741’de yazdığı bir mektupta, tanımadığı bir topluluğa sunmak zorunda bırakıldığı bir gösteri ile ilgili tereddüdünü ifade ediyor. İnsanların kendisini dinlemek için para ödediğini bilmezden gelmeyi tercih ediyor:</p>

  <p class="block_6">“Asilzadeler bana, kendilerine altı gece boyunca konser verme şerefini bahşettiler, 600 kişilik bir salon doldu, böylece kapıda bilet satmak zorunda kalmadım. Dinleyiciler, en seçkin hanımların ve çok nitelikli kişilerin yanı sıra çok sayıda piskopostan, dekandan, kurul başkanından, adalet bakam ve Sayıştay başkanı gibi savcılığın en yüksek mevkili insanlarından vs. oluşuyordu, ve librettodan öyle etkilendiler ki bir sonraki gece için ikinci bir gösteri daha istediler. Size burada nasıl sevgi dolu bir muamele gördüğümü yeterince ifade edemem. Sözleşilen altı gece bittiğinde birkaç yeni seans yapmam için şimdiden ricada bulunuyorlar, ve Lord Duke, Lord Teğmen (her zaman ailesi ile birlikte bu gecelere gelir), benim için zevkle Majestelerinden uzatma izni isteyecekler.”<sup class="calibre5"><sup class="noteref" id="back_note_50"><a class="calibre6" href="../Text/index_split_051.html#note_50" title="50">50</a></sup></sup></p>

  <p class="block_6">Bir soylunun evinde verilen o konser serisinde tüccar veya sıradan insanların varlığına dair tek bir kelime edilmemiş; ya davet edilmediklerinden, ya da Haendel onlardan söz etmenin gereksiz olduğunu düşündüğünden.</p>

  <p class="block_6">Fransa’da evlerde verilen konserleri para ödeyerek izleyen sıradan insanların, Philidor’un Dinsel Konseri’ne, daha sonra Ameteurs de Gossec’in konserine kabul edilmeleri için 1769’u -yani Avrupa’nın diğer bölümünde devletin etkili olduğu yerler burjuvaziye açıldıktan epey sonra- beklemek gerekecekti. Hemen sonrasında, 1770’te, Almanya’da Leipzig’li bir tüccar grubunun teşebbüsü üzerine ilk kez bir konser salonu halka açılır: önce “Zu den drein Schwanen” hanında, 1781’de de bir perdecinin sahnesi, sandalyesi, girişte satılan biletleriyle salona dönüştürülen evinde: Böylece müzik, tiyatro salonlarına girmeden önce ticarethanelerde boy gösterir.</p>

  <p class="block_6">Müzisyen artık bir hizmetkâr, bir menestrel olduğu dönemdeki gibi geleceğinden emin değildir. O da artık bir jonglör gibi her eseriyle, her konseriyle sürekli değişen bir dinleyici önünde hayatını kazanmak durumundaydı. Mozart, anlaşılmaz paranın, “siyah pelerinli paranın” acımasız denetimi karşısında müzisyenin güvencesizliğinden nasibini alır. Temmuz 1789’da şunları yazar:</p>

  <p class="block_6">“Ödeme yerine yeni bir dilekçe! Eğer beni iyi tanıyorsanız, hissettiğim bu acının aynısını hissediyor olmalısınız. Bu rezil hastalığın kazancımı nasıl etkilediğini elbet size hatırlatmama gerek yoktur. Sadece size belirtmeliyim ki bu sefil durumuma rağmen kendi evimde paralı konserler verme kararı almıştım, hiç değilse şu sayısız ve büyük masraflarımı karşılayabilmek için -çünkü sevgi dolu sabrınızdan hiç kuşkum yoktu- ama yine başarısız oldum! -kaderim bana öylesine düşman- ve sadece Viyana’da!- ne yaparsam yapayım hiçbir şey kazanamıyorum, daha on beş gün önce bir liste yaptırdım, ve listede sadece van Swieten’in ismi var!”<sup class="calibre5"><sup class="noteref" id="back_note_51"><a class="calibre6" href="../Text/index_split_052.html#note_51" title="51">51</a></sup></sup></p>

  <p class="block_6">Burjuvazi, o zamanlarda müzik dinlemekten çok ona sahip olmak istemektedir. 1 Mayıs 1778’de babasına yazdığı bir mektupta Mozart, Paris’te karşılanmasını anlatır: “Duvarlara ve sandalyelere çalmak zorunda kaldım.”</p>

  <p class="block_6">İki buçuk yıl sonra öldüğünde, Constance’ın<sup class="calibre5"><sup class="noteref" id="back_note_52"><a class="calibre6" href="../Text/index_split_053.html#note_52" title="52">52</a></sup></sup> dediğine göre sadece 60 florini, ve 3000 florinlik de borcu (1000’i Puchberg’e) vardır. Baron van Swieten en ucuz cenazenin ücretini verir.</p>

  <p class="block_6">Tekrar evlenmeden önce Constance Prusya kralına 800 duka karşılığında sekiz elyazması satacaktır.</p>

  <p class="block_5">İthaf Mektubunun Sonu</p>

  <p class="block_6">Böylece müzisyenler, prenslerden uzaklaşır. O güne dek saraya teslimiyetin sembolü ve bir sadaka dilenme fırsatı olan eser başlarındaki ithaf mektupları daha ironik olur.</p>

  <p class="block_6"><i class="calibre4">Encyclopedie</i>’deki kızgın yazılarından birinde Marmontel, hâlâ bu ithaf mektubu oyununu oynayan müzisyenlere ateş püskürür:</p>

  <p class="block_6">“Vermekle övünülen iyilik işaretleri, fark ettirdiği lütufkâr kabul, müzisyenin inandığı ve onun çok şaşırmış göründüğü minnettarlık; karşısında uyuyakaldığı metinde onun da bir payının olması isteği; itiraflarından boş bir hikâye çıkarılması, iyi nedenlerle sessizce vazgeçilen yüce erdemleri ve güzel hareketleri; önceden şükredilen cömertliği, vs. Bütün bu formüller eskidi...”<sup class="calibre5"><sup class="noteref" id="back_note_53"><a class="calibre6" href="../Text/index_split_054.html#note_53" title="53">53</a></sup></sup></p>

  <p class="block_6">Müzisyenlerin artık büyüklere yazarken kullandıkları küstah üslup, burjuvazinin politik başkaldırısından önce gelir ve başkaldırının yaklaştığını bildirir. Böylece 1768’de, o zamana dek büyük saygı duyulan -ve bir süre sonra Marmontel’in librettolarına İtalyanca operalar besteleyecek olan- bir müzisyen, Andre Modeste Gretry, Rohan-Chabot kontuna şöyle seslenir:<sup class="calibre5"><sup class="noteref" id="back_note_54"><a class="calibre6" href="../Text/index_split_055.html#note_54" title="54">54</a></sup></sup> “Ayrıca eğer belli sebepleriniz varsa, örneğin muhtemelen size eserlerini ithaf etmeye çalışan belalı bir besteci takımından kurtulmak gibi, sizden beni kayıtsız şartsız reddetmenizi rica ediyorum...” Aynı Gretry daha sonraları"<sup class="calibre5"><sup class="noteref" id="back_note_55"><a class="calibre6" href="../Text/index_split_056.html#note_55" title="55">55</a></sup></sup>, büyük bir analiz sağduyusuyla şunları yazar:</p>

  <p class="block_6">“Büyük politik devrimden hemen önce müzisyen sanatçılar arasında bir devrimin doğuşunu ve eyleme geçişini izledim. Evet hatırlıyorum, kötü gözle bakılan müzisyenler birden ayağa kalktılar ve bunaldıkları alçaltıcı tutumu püskürttüler.”</p>

  <p class="block_6">Asilzadeler müziği finanse edemeyecek hale geldiklerinde, çalma becerilerini kullanarak yasallığını sürdürmeye çalışırlar - trubadurların son taklidi. Dönemin bir şahidi anlatıyor:</p>

  <p class="block_6">“Sonradan Guines dükü olan kont, mükemmel flüt çalardı. O dönem o türün en iyi sanatçısı olan Vendelingue onun kendisiyle aynı güçte olduğunu söylüyordu. Guines kontu bir gece bir halk konserinde onunla beraber çalma hayalini gerçekleştirdi; dönüşümlü olarak birinci ve ikinci flütü aynı başarıyla, iki kez çaldılar.”<sup class="calibre5"><sup class="noteref" id="back_note_56"><a class="calibre6" href="../Text/index_split_057.html#note_56" title="56">56</a></sup></sup></p>

  <p class="block_6">Prag’da 1784’ten beri hüküm süren prens Maximilien Leibovitz, -1809’dan sonra Beethoven’a yıllık bir gelir garantileyecek olan üç sanat koruyucusundan biri- 1790 yıllarında şapel hocası Anton Wranitzky’nin yaptığı kuartette ikinci kemanı kendisi çalmaktadır. Başka soylular da burjuva gibi davranmaya ve müzik ekonomisine katkıda bulunmaya çalışırlar, tıpkı operakomiği ticari bir salon sayesinde kârlı hale getirmeyi planlayan Choiseul kontu gibi.</p>

  <p class="block_6">1764’te Akademi, Kraliyet Müzik Okulu olur. Artık sadece bir eğitim yeri olmuştur ve çalınan eserler üzerindeki hâkimiyetini kaybeder, o zamanlarda Porte de Saint-Martin’de yer alan Paris Opera’sı dışında.</p>

  <p class="block_6">Müzik, iktidarın olmadığı bir cepheye bağlı kalmayı reddeder. Kendisini, ödeme gücü olan yeni tüketicilerin, yani burjuvazinin hizmetine sunar.</p>

  <p class="block_5">Ticari Müziğin Ortaya Çıkışı</p>

  <p class="block_6">Müziğin meta olabilmesi için parasal değerinin belirlenmesi gerekir. Bunun için sahibinin, eserin kendi malı olduğuna dair hak iddia etmesi, ve onu ticarileştirecek bir girişimcinin, <i class="calibre4">yani yayıncının</i> ortaya çıkması gerekir.</p>

  <p class="block_6">O zamana dek eser, manastıra, kiliseye veya onu sipariş eden soyluya aitti. Ama bu sahiplik de soyuttu: Kimse onu ne satmayı, ne de satın almayı düşünüyordu. Matbaa ile birlikte her şey değişir: Partisyonları üretmek ve satmak artık mümkün olur. Eserle olan ilişki değişir. O zamana dek müzisyen ezbere çalardı, doğaçlama, hata yapabilirdi, risk alırdı, gürültü ortaya çıkabilirdi. Gösteri icracının, durmadan yeni baştan başlayan şiddeti yönetme gösterisiydi. Partisyonla birlikte riskin bir bölümü yok olur: Artık hafızaya ihtiyaç kalmamıştır. İcracıdan bundan böyle daha çok özen beklenmekte, doğaçlama yapma hakkı yavaş yavaş kaybolmaya yüz tutmaktadır. Hata hâla mümkündür, ve dinleyici onu arayacak, bekleyecek, hatta umacak; tıpkı hem korkulup, hem de beklenilen cambazın düşüşü gibi.</p>

  <p class="block_6">Müzik yayıncısı bundan böyle eseri besteciden satın alır ve hayatını partisyonların satışından kazanır. Ama icracılar eseri çaldıklarında ne kendisine nede besteciye para verilir; bu konuda her iki tarafın da haklarını tanımlamak için üç yüzyıl gerekecektir. Garip bir şekilde Fransa, gösterinin varoluşuna tanık olan en son ülkelerden biri olmasına rağmen, gösteriye ekonomik hak tanıyan ilk ülke olacaktır.</p>

  <p class="block_6">Bilinen ilk basılı partisyonlar 1501’den kalmadır ve Venedik’te Petrucci kitapçısı tarafından üretilmiştir. Önce sadece enstrüman için partisyonlar çıkar; aynı eserin bütün vokal ve enstrümantal bölümlerinin birlikte basıldığı bir partisyon görebilmek için (Rore adlı birinin madrigaller bütünü) 1577’yi beklemek gerekecektir.</p>

  <p class="block_6">Rönesans’tan beri çok aranan eski eserlerle yaşayabilen kitapçı-matbaacılardan farklı olarak, müzik yayıncıları varolmayan eski müzik partisyonlarını ticarileştiremezler. Bu yüzden de bir an önce eyaletin ileri gelenlerine sunmak üzere dönemin müzisyenlerinden satın aldıkları eserleri basarlar. İtalya ve İngiltere’de bazı müzisyenler, eserlerinden bazılarını kendileri basma hakkını elde etseler dahi, yayıncılar bu eserlerin tekelini ellerinde tutmak için her şeyi yaparlar. Yayıncılar genellikle partisyon basma ve satma hakkına sahip tek mercidir ve zaman sınırlamaları yoktur; böylece müzik üzerinde mutlak bir güç, yüzyıllar boyunca vârislerine aktarılabilecek sınırsız ve eksiksiz bir mal elde ederler... Hatta 1527’de Fransa’da, müzikal yayınevleri özel olarak, eser sahibine ek bir hak tanımaksızın müziği basma ve amatör ya da profesyonel yorumculara satma hakkını elde eder. Maddi nesnenin yazılı kopyası dışında hiçbir şeyin değeri yoktur.</p>

  <p class="block_6">Fransa’da bir yüzyıl boyunca müzikal yayınevleri piyasasına iki yayıncı egemen olmuştur: Le Roy ve Ballard. 16 Şubat 1552’de, diğer ayrıcalıkları zamanaşımına uğrayan tüm vokal ve enstrümantal müzik eserlerini sürekli basma ve kraliyet müzik</p>

  <p class="block_6">eserlerinin tek yayıncısı olma ayrıcalığına sahip olurlar. Lully bile tüm nüfuzuna rağmen kraldan kendi eserlerini basma ve satma iznini alamaz: Bu, İl Haziran 1708 tarihli bir kararla kendisine açık olarak yasaklanmıştır.</p>

  <p class="block_6">Ama bunlar sadece sanat müziği eserlerini kapsamaktadır. Elbette ki, kimsenin basmadığı bir popüler eserin sahibine hiçbir hak tanınmamıştır: Müzik, kendisini ortaya çıkaranla değerlenir; onunla sınırlanır.</p>

  <p class="block_6">Müzisyenler saraylardan ayrılır ayrılmaz, ödeme gücü olan izleyiciler için konserler düzenlemeye başlarlar ve eserlerinin sunumu üzerinde hak iddia etmeye başlarlar. Başka bir deyişle yayıncıyı eserlerinin kiracısı olarak görmek, kendileri de sahibi olarak kalmak istemektedirler.</p>

  <p class="block_6">Meşhur oldukları kadar güçlü olan müzisyen ve yayıncılar arasında savaş yeni başlamıştır. Üç yüzyıldır da sürüyor.</p>

  <p class="block_6">Yayıncıların iktidarı yavaş yavaş sanatçıların lehine yıkılmaya başlar: İlk olarak Kraliyet Konseyi’nin 13 Ağustos 1703 tarihli kararıyla, yayıncıların müzik eserlerini sonsuza kadar basma ayrıcalıkları kaldırılır; eser, sonsuza dek yayıncıların mirasçılarına ait olamaz. Bir müddet sonra eser, eğer hayattaysa sahibine geri dönmelidir: <i class="calibre4">kiralama</i> prensibi böylece tasdiklenir.</p>

  <p class="block_6">Sonra, başka sanatçılar da eserlerini taklitlerden korumayı başarırlar. Avrupa’da bu sorunla ilgili ilk yargı olayı, ipek üzerine yapılan resimlerin sahipleriyle ilgilidir. Lyon ticaret yargıçlarının 25 Ekim 1711 tarihli kararı, ipek fabrikalarındaki satıcı ve işçilere “kendilerine emanet edilen fabrika desenlerini çalmayı, satmayı, ödünç vermeyi veya kişisel olarak kullanmayı” yasaklar.</p>

  <p class="block_6">Bu arada müzisyenler, yayıncıları zayıflatmaya devam etmektedir. Önce Parisli yayıncılara bahşedilen tekelleşmeye başkaldı- ran ve 1744’te tekelleşmenin ortadan kalkmasını sağlayan eyalet yayıncıları arasından kendilerine müttefikler bulurlar. İşte bu, eser iyeliğini partisyon iyeliğinden ayırmada etkili olur: Eser, kendisi olarak varolmaktadır, dolayısıyla aynı anda birkaç yayıncıya devredilebilir.</p>

  <p class="block_6">Lumiere’lerle birlikte sanatçıların yayıncılar karşısındaki güçleri daha da büyür. 21 Mart 1749 günü XV. Louis, Ballard yayıncılığın müzikal baskı ayrıcalığını reddeder; Kraliyet Konseyi, bestecilere ait olan müzikal eserlerin dokunulmazlığını kabul eder,</p>

  <p class="block_6">sadece operalar üzerinde Kraliyet Akademisi hâlâ hak sahibidir (tür, iktidar ile fazla ilişkilidir).</p>

  <p class="block_6">Müzisyenlerin eserleri üzerinde hak iddia etmeleri ilk kez onaylanmıştır. Ama bu oldukça değişik bir haktır: Eser, sadece belli bir zaman için sahibine aittir (hayatı boyunca), ve elli yıllığına onu bir yayıncıya kiralayabilir. Bu sürenin sonunda herkesin malı haline gelir. Yani müzik diğer mallar gibi bir mal değildir: bedava ve insanlık mirasının parçası olabilir. Bestecisi tarafından bile sahiplenilmesi geçicidir, sahibine üretmeye devam etme imkânı verir. Eser sahiplerinin, eserlerinin üzerindeki manevi hakları ile eserin halkın malı olma özelliği beraber kabul görür.</p>

  <p class="block_6">Kayda değer bir olay da şudur: Diderot, <i class="calibre4">Encyclopedie</i>’nin “Kopya Hakkı” maddesini kaleme alarak bir kitapçıya, David’e verir. Bu madde 1755’te V. ciltte çıkar, ve hâlâ kitapçı-matbaacı- ların satın aldıkları el yazılarının ve partisyonların ebedi olarak sahiplerine mal edilmesini rica etmektedir. 1763’te Diderot, <i class="calibre4">Lettre sur le commerce de la librairie</i> (Kitap ticareti hakkında mektup) adlı yazısında hâlâ, bir metnin yazınsal özelliğinin değiştirilemeyeceğini ve sahibi tarafından sonsuza kadar bir yayıncıya devredilebileceğini anlatır:</p>

  <p class="block_6">“Acaba bir eser, sahibine, onun evi veya tarlası kadar ait değil midir? Acaba hiç ebedi olarak mülkünü devredemez mi? Eser sahibi, eserinin efendisi değilse, toplumda hiç kimse mülkünün efendisi de değildir. Kitapçı, eser sahibi onu nasıl sahiplendiyse öyle sahiplenir; yeni baskılardan gelecek payı alma hakkı tartışılmazdır.”</p>

  <p class="block_6">Bu açıklamaya rağmen, 15 Eylül 1786 tarihli Kraliyet Konseyinin kararı, müzik bestecilerinin eserlerine geçici olarak sahip olduklarını yeniden teyit eder, sadece operalar hâlâ Kraliyet Akademisi’ne aittir. Bu karar, geçerliliğini hâlâ koruyan bir genel yasayı kesin ve açık olarak belirtir: Yayıncıların, eser sahiplerinden sadece kısmi ve geçici haklar satın almalarına izin vardır. Yasa, bir kez daha taklitler konusunda belirlenir: “Besteci ve müzik tüccarlarının şikâyetçi oldukları taklitler, sanatçıların haklarına ve sanatın ilerlemesine zararlı olduğu, iyelik haklarına günden güne daha az saygı duyulduğu ve yeteneklerin üretimlerinden alıkonulduğu” göz önüne alınarak, baskı için gerekli olan mühür ayrıcalığının “ancak bestecilerin veya eser sahiplerinin</p>

  <p class="block_6">onlara verdikleri hakların sona erdiği kanıtlandığında yayıncılara teslim edilmesine” karar verilir -ve söz konusu teslim geçici bir süre içindir. Bu yasa, iyelik hakkını güvence altına alan bildiri ve teslimatın şekil ve şartlarını düzenler ve nihayet “bütün müzik parçalarını, onlarla birlikte markaları ve gravürcü işaretlerini de 3000 liralık ceza öngörerek kalpazanlıktan korur”.</p>

  <p class="block_6">Bütün bu önlemler henüz sadece yasaların “eser” olarak tanımlamak istediği çalışmaları ilgilendiriyordu, yani yayınlanabilmek için yeterli uzunlukta yazılmış kompozisyonları. Şarkılar ve danslar henüz bu tanımlamaya girmiyordu. Ama bu durum, dağıtımlarının dikkatle incelenmesini engellemiyordu: Bütün iktidarlar bilir ki popüler müzik -özellikle de şarkılar- yıkıcılık aracı olabilir, iktidarın halktan saklamak isteyeceği haberler taşıyabilir, başkaldırı toplantıları için bir bahane olabilir. 1751’e ait bir polis raporunda şunları okuyabiliriz: “Bir sürü serseri, dilenciler, kadınlar ve hayat kızları, şarkı söylüyorum diyerek sokaklarda numara yapıyor ve kimi zaman içkinin etkisiyle halkın alay konusu olurken çoğunlukla şarkıda olmayan şeyleri ekliyorlar.”<sup class="calibre5"><sup class="noteref" id="back_note_57"><a class="calibre6" href="../Text/index_split_058.html#note_57" title="57">57</a></sup></sup></p>

  <p class="block_6">Bununla birlikte sokak şarkıcıları, yorumladıkları nağmelerin korsan yayınlarını gizlice satmaktadırlar. Bunu gören yayıncılar, yayın haklarının şarkıları da kapsamasını sağlarlar; şarkıcılara “kendi isimleri altında herhangi bir şarkı yayınlama” yasağı getirir ve “şarkıların sadece kitapçı-matbaacılar tarafından yayınlanması” kanununu getirirler. Bazı yayıncılar o zaman şarkı yayınlamaya ve onları sokak satıcılarına sattırmaya başlarlar. Onları daha iyi kontrol etmek için, işportacılar gibi onların da polisten çalışma izni almaları önerisini getirirler. Bir kez daha ekonomi ve iktidar, müzisyenlere karşı hemfikir olur. Ama bu düzenlemeleri yapacak zaman bulamazlar: Devrim her şeyi silip süpürecektir.</p>

  <p class="block_6">Ancien Regime son bir şey daha başarır: 3 Temmuz 1777’de Beaumarchais, yarım yüzyıldır müzisyenlere tanınan hakları yazarlara da uygulatmak amacıyla bir yazarlar derneği kurar. Birkaç hafta sonra, 30 Ağustos günü, bir konsey kararı yazar namına basım ilkesini “tanır”: Bir kitabın basım ayrıcalığı doğrudan yazara verilebilir ve bu durumda bu ayrıcalık sürekli olarak yazarın mirasçılarına kalacaktır”. Bir kez daha müzik, zamanının öncüsü olmuştur. Ama bu yasaya uyulması için hiçbir önlem alınmamıştır: Kimse partisyon veya kitap satışlarını hesaplamaz, kimse, kimlerin ve kaç kişinin neyi okuduğunu, dinlediğini öğrenmek için kitapçılara, balolara, operalara, konser salonlarına veya tiyatrolara gitmez. “Gösteri” bu anlamda da bir yanılsama olarak kalır.</p>

  <p class="block_5">Armoni, Piyasa, Demokrasi</p>

  <p class="block_6">Temsil bir model, bir soyutlama ve bir başkasını “temsil” eden bir öğe fikri gerektirin Bir hükümdarın kendi portresi tarafından, bir gerçeğin bir şekil tarafından, bir halkın sözcüler tarafından, bir nesnenin parasal bir değer tarafından temsili gibi. Temsil, mevcut bir halkın inandığı ve inandırmak istediği bir uzlaşmanın, bir dengenin, bir düzenin mizansenidir. Güzelliğin, değiş tokuş düzeninde gürültülerin içinden çıkabileceğini gösterir. Seslerin arabulucusu, timsal maddenin takas dengesi olarak ekonomide de müzikte olduğu gibi akış trampası içinde bir dengedir: <i class="calibre4">armoni.</i></p>

  <p class="block_6">Armoni her şeyden önce <i class="calibre4">doğaldır,</i> doğanın yaratıcısı Tanrı tarafından garantilenmiştir. O dönemde çoğunluğun gözünde müzik, zaten doğal hale dönüş aracıdır. Rousseau için mesela sohbeti çağrıştırmalı ve halka nutuk çekmeye<sup class="calibre5"><sup class="noteref" id="back_note_58"><a class="calibre6" href="../Text/index_split_059.html#note_58" title="58">58</a></sup></sup>, yüksek sesle okumalara, temsil diyaloglarına olanak tanımalıdır; opera, onun gözünde doğal armoni gösterisinin en üstün şeklidir.</p>

  <p class="block_6">Armoni daha sonra <i class="calibre4">rasyonel</i> olarak ele alınır. İnsanoğlunun yaratısı olan bilimin üzerine kurulmalıdır. Hesaplanmış notasyon, sürekli bas, düzenlenmiş akorlar gibi kavramların varlığı, müziği ussal bir sanat haline getirir; kimi zaman da düzenlenmiş bir ussallık umudu ve doğal bir ussallığın olmaması karşısında duyulan teselli olur.</p>

  <p class="block_6">Armoni, böylece tanrısallıkla bilimsellik arasında bağlantı kurar. İnsan aklıyla yaratılanların doğayla uyumlu olduğunu düşünme çabasıdır: <i class="calibre4">“Armoni</i> kelimesi, kelimenin semantik tabanını bütünüyle ortadan kaldırır: Sayı, sunilik, mutluluk, lisan ve dünya” (Michel Serres). Bu düzen ince bir zekâyla yaratılmıştır: tekbiçimlilikle alâkası yoktur, tersine, farklılık ve hiyerarşiyle iç içedir. Armoni, sadece farklılıklarla varolur: azaldığında şiddet ve uyumsuzluk mümkün hale gelir. Farklılık, düzenin anakayna- ğıdır, armonik sistem de kurallar ve yasaklarla işler: Tekrarlayan uyumsuz seslerin yasaklanması, farklılıklara ve mesafelere uyulması, kabul gören akorların zorlayıcılığı.</p>

  <p class="block_6">Böylece iki armoni -doğal ve bilimsel- aynı anda hem matematiksel hem de müzikal bir kanun tarafından yönetilen bir evren imgesi içinde birbirine karışır. Temsildeki estetik artık kendisini doğal olarak kabul ettiremez. Bilimin, evrensel algılama kanununun, düzenlenmiş düşüncenin ardına gizlenir.</p>

  <p class="block_6">Temsil, içine girdiği düzenin sözcüsü olarak bu belirsiz kavramı ele alır. Avrupa burjuvazisi böylece en güzel ideolojik eserlerinden birini gerçekleştirir: Gücüne teorik ve estetik bir dayanak yaratmak, <i class="calibre4">güzelliğin duyulmasını sağlayarak kendi yasallığına inandırmak.</i> Doğru ya, nasıl olur da böylesi bir müzik yaratabilen bu düzen, Tanrı’nın istediği ve bilimin gerektirdiği düzen olmaz? Üstelik öyle bir düzen ki, Kepler’in “melodileri” hesapladığı çekim gücü ve yerçekimi kanunları da doğruluyor.</p>

  <p class="block_6">Müzik böylece dinle eşit bir güç, ideal bir insanlığın ifadesi, soyut, ahenkli, siyasi olarak öngörülebilen ve bilimsel olarak yönetilebilen bir tarihin tasviri oluverir.</p>

  <p class="block_6">Ama temsil, aynı zamanda piyasa da demektir: Tüm ekonomik teoriler, sosyal gerçeğin para veya değer olarak gösterilmesine dayanır. Her nesne, değeri kadar temsil edilir. Müziği alışveriş sistemine sokmak, temsilinden önce esere özgü değerlerin<sup class="calibre5"><sup class="noteref" id="back_note_59"><a class="calibre6" href="../Text/index_split_060.html#note_59" title="59">59</a></sup></sup> olduğunu kabul etmektir. Bu da müzikal yapıtların başka ticari etkinliklerle eşit olduğu anlamına gelir. Müzik, alışverişte bir armoninin mümkün olduğunu teyid ederek, ticari düzenin temsil bölgesi haline gelir. Bir malın birçok tüketiciye tek bir fiyattan satıldığı ilk hadiselerden biri olan konser ile birlikte XVII. yüzyılda değer teorisi önsezisi doğacak, XIX. ve XX. yüzyılların bütün ekonomik felsefesine egemen olacaktır.</p>

  <p class="block_6">Müzikal temsil, son olarak da politik temsilin habercisidir; Ödeme gücü olan seyirci, seçtiği kişiler tarafından temsil edilir ve onların gösterisine eşlik eder: vergici demokrasi. XVII. yüzyılın arifesinde Montesquieu ticaretten “eşit insanların mesleği” diye bahsettiğinde, burjuvazinin, piyasa ile uyumlu tek sistem olarak vergici parlamento rejiminin çatısını kuracağını bildirmektedir: Oy kullananlar, konserlere gidenlerle, arazi satın alanlarla aynı kişilerdir ve Devrim’i de onlar yapacaklardır.</p>

  <p class="block_5">Müziği Ulusallaştırmak</p>

  <p class="block_6">Sanki müzik bir kez daha sosyal değişimlerin bildiricisi olacakmış gibi, o zamanlar Bastille yakınlarında bulunan Paris Operası, 1789 yılında kendini iktidarın yasallığı ile ilgili bir polemiğin içinde buluverir: Kurum Kral’ın kontrolü altında mi kalmalı, Paris belediyesinin kontrolüne mi girmeli, yoksa özel bir şirket haline mi gelmelidir? Bu devrin sonunda burjuvazi, sarayın ellerine bırakmaya tahammül edemeyeceği bir mekânı ve bir müziği geri almak istemektedir. Mart 1789’da Viotty (ya da Viotti) adında biri, Paris Operası’m Kral Evi’nden ayırmayı ve onu ticari bir şirket gibi yönetmeyi önerir. Müessesenin bağlı olduğu Kral Evi Bakanı Villedeuil, o zaman “Opera ile ilgilenecek zaman bulmanın, hele bir de onu tamamen değiştirecek bu projeyle uğraşmanın çok zor olduğunu; önerilen değişiklikte Kral için kayda değer bir kazanç olmadığını” <sup class="calibre5"><sup class="noteref" id="back_note_60"><a class="calibre6" href="../Text/index_split_061.html#note_60" title="60">60</a></sup></sup>belirtir. 20 Nisan 1789 günü, Opera Sanatçıları Kurulu projeyi protesto eder ve salonu kurulun yönetmesini önerir:</p>

  <p class="block_6">“Özellikle bizleri bir şirketin araçları olarak esir etme projesi -ki bunun adi ticarettir- güden Sinyor Viotti &amp; tüm diğerlerine, şimdiden şunu bildirmemiz gerektiğini düşünüyoruz: Ne bunu kabulleneceğiz ne de şahsi hizmet vererek size yardımcı olacağız, ve Opera gösterisini kendi çıkarımız için kullanmakta ısrar edeceğiz (...), Fransız ve İtalyan Tiyatroları gibi...”<sup class="calibre5"><sup class="noteref" id="back_note_61"><a class="calibre6" href="../Text/index_split_062.html#note_61" title="61">61</a></sup></sup></p>

  <p class="block_6">Devrim patladığında Opera’nın müzisyen ve şarkıcıları, halkın sempatisini toplamak için 21 Temmuz 1789 günü “fakir işçilerin yararına” bir gösteri düzenlerler, Marie-Antoinette bu gösteriyi izlemeye gelecektir. 1790’ın başında Opera’nın genel kurulunu toplantı yapmaya çağırırlar; dönemin bir şahidinin belirttiğine göre, kurul “üç sınıftan oluşuyordu: şarkı, dans ve orkestra. Birkaç fark dışında bu yeni üç sınıf ile eski üç sınıf arasında şaşırtıcı bir benzerlik bulunmaktadır. Her sınıf vekilini seçer, dilekçelerini hazırlar; gün kararlaştırılır; açılış muazzam olur; tahmin edileceği gibi çok bağırılır, hiçbir şey duyulmaz, ve kimse anlaşamaz”.<sup class="calibre5"><sup class="noteref" id="back_note_62"><a class="calibre6" href="../Text/index_split_063.html#note_62" title="62">62</a></sup></sup></p>

  <p class="block_6">8 Nisan 1790’da Anayasa Meclisi Opera’nın yönetimini Paris belediyesine devreder, o da idareyi eski bir orkestra şefine, Louis- Joseph Francoeur’e ve bir mimara, Jacques Cellerier’ye emanet eder.<sup class="calibre5"><sup class="noteref" id="back_note_63"><a class="calibre6" href="../Text/index_split_064.html#note_63" title="63">63</a></sup></sup></p>

  <p class="block_6">Aynı zaman içinde meclis, bestecilerin haklarını koruyan monarşi mahkemelerinin kararlarını devrim yasalarına alarak burjuvazinin kazanılmış haklarını bir sisteme bağlar. 7 Ocak 1791 tarihli bir yasa, bir icat sahibinin veya bir yaratıcının hakkına “mülkiyet” adını koyar, ve “her buluşa veya icada”, ya da “her tamamlayıcı buluşa”, ya da “Fransa’ya yabancı bir buluşu getiren herhangi birine” on veya on beş yıllık bir süre için bir “patent” verir. 13 Ocak 1791’de “tiyatroların özgürlüğü” hakkında bir yasa, Beaumarc-hais’nin girişimi ve Mirabeau ile Robespierre’in destekleriyle eser sahiplerinin eserleri üstündeki haklarını yeniden tasdikler, taklit edilmelerini ve -önemli bir yenilik olarak- eser sahiplerinin veya hak sahiplerinin izinleri olmadan, ölümlerinden beş yıl sonrasına kadar tiyatro eserlerinin temsilini yasaklar. Paris Operası ilk kez bu yasayı ihlal etmez ve eser sahiplerine gösterilerin sayısına göre ücret ödemek zorunda kalır. Eser sahipleri de ilk kez eserlerinin gösterisinden doğrudan kazanç elde ederler. Bu yasanın tartışması sürüp giderken Rennes Yüksek Mahkemesi’nde avukat ve anayasa komitesinin başkanı olan Le Chapelier, yaratıcının hayatı boyunca edindiği tüm mülkler arasında en kutsal, en yasal, en dokunulmaz ve en kişisel olanının, edebi ve sanatsal mülkiyet olduğunu ilan eder.</p>

  <p class="block_6">Yasaya somut bir içerik vermek için 8 Mart 1791 günü, drama kompozitörleri ve yazar hakları tahsilat bürosu açılır. Bu karar uygulamaya geçirilmez. 14 Haziran’da Le Chapelier’nin yasa metni, “mülklerin en kutsal ve en kişiselinin, beyin işi, bir yazarın düşüncesinin meyvesi” olduğunu doğrular.</p>

  <p class="block_6">Hâlâ Paris Operası’nın ne olacağı konuşulmaktadır. 17 Ağustos 1791’e ait bir rapor, operanın daha ziyade belediye yönetimine emanet edilmesini önermektedir: Bu rapora göre zengin yabancıların çoğu gösterilerden etkilenmekte ve parasını şehir içinde harcamaktadır, bu da sadece sanatçıların değil yüzlerce işçinin de yararına olmaktadır. Dolayısıyla Opera’nın sorumluluğunu belediyenin üstlenmesi normal olacaktır.<sup class="calibre5"><sup class="noteref" id="back_note_64"><a class="calibre6" href="../Text/index_split_065.html#note_64" title="64">64</a></sup></sup></p>

  <p class="block_6">İki yıl sonra 10 Temmuz 1793 yasası, 1791’inkini genelleştirir ve müzisyenlere tanınan hakları yazarlara, ressamlara ve gravür- cülere de tanır. Projenin raportörü Lakanal, “hiçbir mülkiyetin zihinsel ürünlerden daha fazla mücadele konusu olmadığını” bildirir ve “apaçık ortada olan bu hakkın” bir yasa ile onaylanması gerekmesine şaşırır. Yasanın ilk maddesi şunları öngörün “Her türün yazarları, müzik bestecileri, tablo veya resim yapacak olan ressam ve çizerler, hayatları boyunca Cumhuriyet toprakları üzerinde eserlerini bizzat satma, dağıtma ve bütün veya kısmi olarak mülkiyetlerini devretme haklarından faydalanacaklardır.” Bu yasanın uygulama alanı son derece geniştir. 7. madde, “güzel sanatlara ait zihinsel veya her tür yetisel üründen” söz etmektedir. Entelektüel mülkiyet böylece, yaratıcının yaşam süresi ile sınırlandırılmış olur.</p>

  <p class="block_6">Terörle birlikte kargaşa başlar, düzensizlik hüküm sürer, kanunlar unutulur. 16 Eylül 1793’te Opera sanatçıları, Francoeur ve Cellerier’nin işi bırakmasını sağlamak ve Opera’nın yönetim hakkını elde etmek için Paris Belediye Konseyi’ne gelip <i class="calibre4">La Marseillaise’i</i> söylerler.<sup class="calibre5"><sup class="noteref" id="back_note_65"><a class="calibre6" href="../Text/index_split_066.html#note_65" title="65">65</a></sup></sup> İki yönetici işten alınır, ama Opera müzisyenlerin eline bırakılmaz, çünkü Konvansiyon hükümeti<sup class="calibre5"><sup class="noteref" id="back_note_66"><a class="calibre6" href="../Text/index_split_067.html#note_66" title="66">66</a></sup></sup>, kendi istemiş olduğu yasayı kendisi bile unutur ve müzikal ürünleri ulusallaştırmaya -yani bir şekilde onları kültürel standartlaştırma aracı yapmaya- karar verir. Conti prensinin eski gösteri yöneticilerinden biri olan ve 1793 sonunda ateşli bir cumhuriyetçi olup çıkan Gossec, Devlet’in, bütün ülkenin müzikal üretimini kontrol altına alması için Konvansiyon hükümetine ulusal bir müzik enstitüsü açmayı (daha doğrusu, şimdiki adi Kraliyet Okulu olan Kraliyet Akademisi’ni böyle isimlendirmeyi) önerir. Bu enstitünün amacı, diye yazar, “Avrupa’nın ilk sanatçılarını” bir araya getirmektir, daha ziyade üflemeli çalgılar dalındaki<sup class="calibre5"><sup class="noteref" id="back_note_67"><a class="calibre6" href="../Text/index_split_068.html#note_67" title="67">67</a></sup></sup> aşağı yukarı üç yüz-dört yüz müzisyeni bir araya getirip çalıştırarak “despotluğun özgürlüğe karşı açtığı etkisiz ve kutsallığa saygı duymayan bu savaş yüzünden (sanatların) içine düşmüş olduğu bu utanç verici körelmeyi yok etmek”.<sup class="calibre5"><sup class="noteref" id="back_note_68"><a class="calibre6" href="../Text/index_split_069.html#note_68" title="68">68</a></sup></sup> Bu müzik topluluğu, halkın dinleyebileceği zamanlarda Cumhuriyet’i kutlamak için eserler yaratacak ve bu eserleri iktidarın etkin olduğu bölgelere hapsolmaktan kurtaracaktı: “Umumi meydanlarımız bundan böyle konser salonlarımız olacaktır. “Gossec’e göre müziği, feodal iktidarın sembolleri olan kilise ve saraydan çıkarmak, bununla birlikte burjuvazinin icadı olan konser salonlarını da yok etmek gerekiyordu. Ayrıca enstitünün, üflemeli çalgı üretimi yapması gerekirdi; “onları Almanya’dan almak zorundayız, bu da Fransız endüstrisinin önemli bir kısmını etkisiz duruma getiriyor ve Cumhuriyet’in kalabalık halkının bir bölümünün gelirlerini elinden alıyor”<sup class="calibre5"><sup class="noteref" id="back_note_69"><a class="calibre6" href="../Text/index_split_070.html#note_69" title="69">69</a></sup></sup> ve müzisyenlerin gitmesine sebep oluyordu. Öte yandan enstitü -bu esas amaçtı- burjuvazinin müziği ele geçirip onu bozmasına izin vermeyecekti:</p>

  <p class="block_6">“Yararlı bilimleri kim destekleyecektir; bir zamanlar zevk ve tarz amatörü zengin ve önemli kişilerin yaptığı katkılar sayesinde, varlığını bu bilimlere borçlu olan hükümet sefahat düşkünü değilse, kim? Devrimin böğründen çıkmış yeni zenginlerin sefahat düşkünü ve cahil olduklarını, çevrelerine doymak bilmez ve aptal açgözlülüklerinden kaynaklanan kötülükleri yaydıklarını birbirimizden saklayabilir miyiz?”<sup class="calibre5"><sup class="noteref" id="back_note_70"><a class="calibre6" href="../Text/index_split_071.html#note_70" title="70">70</a></sup></sup></p>

  <p class="block_6">Gossec’in yazdığına göre enstitünün görevi, “eşitliği savunanların enerjisine sesleriyle destek olup hayat verecek, dolandırıcılıkla kutsanmış salon ve ibadethanelerde kadınsı seslerle Fransızların ruhunu zayıflatan müziği de yasaklayacak”<sup class="calibre5"><sup class="noteref" id="back_note_71"><a class="calibre6" href="../Text/index_split_072.html#note_71" title="71">71</a></sup></sup> bir müzik üretmekti. Son olarak da “Devlet, eserlerin üzerinde hak sahibi olacaktı. (Enstitünün görevi) vatanı savunanlara cesaret vermek ve departmanlarda, yurttaş şenliklerini daha coşkulu ve çekici kılacak imkânları artırmak için her yerde, her tür müziğe yön verecekti.” Devrimci yönelimini doğrulamak için bu müzik topluluğu, Milli savunmaya bağlı olacaktı: “Böylece ulus, cumhuriyetçi ordularımıza savaşlarda hayat veren müzik topluluklarını daha kolay oluşturacak.”<sup class="calibre5"><sup class="noteref" id="back_note_72"><a class="calibre6" href="../Text/index_split_073.html#note_72" title="72">72</a></sup></sup> Devlet, eserlerin üzerinde hak sahibi olacaktı.</p>

  <p class="block_6">Enstitü, Cumhuriyet’in ikinci yılının messidor’unda<sup class="calibre5"><sup class="noteref" id="back_note_73"><a class="calibre6" href="../Text/index_split_074.html#note_73" title="73">73</a></sup></sup> Kraliyet Müzik Okulu’nun yerine ve onun bulunduğu yerde kuruldu. Başına, dönemin en iyi sanatçılarından birkaçı (Mehul, Cherubini ve Gossec’in kendisi) geçirildi. Başlarında yüz on beş profesörün bulunduğu, seksener öğrenciden oluşan “okul”lara bölündü. Şan ve klavsen, Ancien Regime’le fazla ilişkili olduklarından öğretilmiyordu. Profesörlerden beste yapmaları bekleniyordu: Enstitü her ay, Halk Kurtuluş Komitesi’ne en az bir senfoni, bir ilahi veya koro eseri, bir askeri marş, bir rondo veya bale müziği, ve en az bir vatansever şarkı sunmak zorundaydı; bütün bunlar toplam elli veya altmış sayfalık bir defter oluşturmalı ve her birinden 550 örnek basılmalıydı. Vatansever şarkılardan ve ilahilerden 12000 kopya da Cumhuriyet’in değişik ordularına yollanmalıydı. Müzisyenler maaşlıydı ve eserleri üzerinden hak elde etmiyorlardı. Böylece 1793 yasası, daha yürürlüğe girmeden çiğnenmiş oluyordu.</p>

  <p class="block_6">Birkaç ay sonra terör ortadan kalktığında, bu <i class="calibre4">askeri-müzikal milliyetçilik</i> projesi unutulur ve Enstitü, Konservatuvar olur; müzik yeniden zenginlerin, daha doğrusu “yeni zenginlerin”, Gossec’in iki sene önce bahsettiği o “Devrimin böğründen çıkma insanların”, o “sefahat düşkünü ve cahil insanların” malı haline gelir.</p>
</body>
</html>
