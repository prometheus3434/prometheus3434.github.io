<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="WordSection">
    <h1 class="MsoNormal1"><span class="calibre2">12</span></h1>

    <p class="MsoNormal1"><span class="calibre2">Çukurovadaki köy evleri genellikle sazlarla kamışlardan, bir de cilpirti dedikleri çalılardan kurulur, huğ denilen bu evler dikdörtgen biçiminde, uzunlaması en çok yirmi beş, otuz adım, enlemesi on adımla on beş adım arası olurdu. Yan duvarları kamışsa, kamışlar, uzatılmış kalasların üstüne dikine dizilirdi, çitse, dikilmiş kazıkların arası ince cilpirti çubuklarıyla örülürdü. Duvarın yüksekliği iki buçuk metreden fazla olamazdı. Kamış çitlerin de, cilpirti çitlerinin de içi toprakla kalınca sıvanır, bu sıvaların üstü de Hemite dağı yörelerinden getirilmiş mavi, sarı, yeşil, kırmızı topraklarla boyanır, süslenirdi. Huğların üstü çoğunlukla sazlarla örtülürdü. Yalnız çok zengin insanların evlerinin, o da çok seyrek, duvarları taştan örülür, damları da çinkoyla, kiremitle örtülürdü. Bu yörede yalnız Talip Beyin iki katlı konağının duvarları taş, damı kiremit, pencereleri de camlıydı. Ve bu konak düz ovanın ortasında apak parıldayarak yeni dikildiğinde uzun bir süre dillerde dolaşmış, salt bu konağı görmek için uzak köylerden, dağlardan meraklı konuklar gelmişlerdi.</span></p>

    <p class="MsoNormal1"><span class="calibre2">Bu yöre köylülerinin Anavarza altından Kozana, Kadirli altına, oradan Osmaniye, oradan da Ceyhana kadar evlerinin kamışları, sazları yalnız Akçasazdan elde edilebilirdi. Akçasaza da Türkmen Beyi Talip Bey sahip çıkmış, Akçasazın her yanına eli tüfekli, boğa aletinden kırbaçlı bekçiler koymuştu. Gereksinimleri olan köylülere Akçasazın kamışlarını, sazlarını satıyor, dediklerine göre de sandıklara kese kese altın dolduruyordu.</span></p>

    <p class="MsoNormal1"><span class="calibre2">Akçasaza sahiplendiği gibi Anavarza ovasının büyük bir kısmına da sahip çıkıyordu. Bu ovada yılkı yılkı atları, koyun, tosun, inek sürüleri yayılıyordu.</span></p>

    <p class="MsoNormal1"><span class="calibre2">Ovanın her yıl bir kısmını Yörüklere satıyor, her nasıl ediyorsa bazan ikinci yıl, bazan da birkaç yıl sonra sattığı yerleri zorla onların ellerinden geriye alıyordu.</span></p>

    <p class="MsoNormal1"><span class="calibre2">Bu ovada Talip Beyin elinden çekmeyen kalmamıştı ya, Homanlı Yörük obasının başına gelenler bin beterdi. Bu oba çoktandır yerleşmek istiyordu. Koyunu keçisi, sığırı, atı, devesi bol, çok zengin bir obaydı. Derlerdi ki, Homanlı Beyinin çadırının direği som altındandır. Bunu ovada gözleriyle görenlerin olduğu da söylenirdi.</span></p>

    <p class="MsoNormal1"><span class="calibre2">İşte Talip Bey bu aşirete sahip çıktığı topraklardan bir kısmını sattı. O nasıl sattı, tapucu Zülfü ne yaptı, bunu kimse bilmiyor, yalnız birkaç yıl sonra başlayan yargılamada Homanlı obası bütün toprağı yitirdi. Obanın elinde avucunda hiçbir şey kalmamıştı. Neleri var neleri yoksa, hepsini satıp satıp parasını Talip Beye vermişlerdi. En soylu atlarını, develerini, sürülerini, kilimlerini, keçelerini, ta dededen kalma işlemeli, sedef, gümüş, altın kakmalı beşiklerini bile satmışlardı. Evlerinde neleri kalmışsa onu da mahkeme, avukat parası olarak vermişler, ipipullah sivri külah kalmışlardı.</span></p>

    <p class="MsoNormal1"><span class="calibre2">Oba dağılmamıştı ya, çok perişan olmuştu. Eğer dayanışmayı, geleneğini daha yitirmemiş öteki Yörük obaları olmamış olsalardı, Homanlı oymağı çoktan dağılmış, ya da açlıklarından kırılmış gitmişlerdi. Ovada Talip Beyin adamlarının dayağını yememiş köylü mumla aranacak kadar azdı. Akçasaza girdin, yat boğa aletinden kırbacın altına, Talip Beyin toprağına bastın, gir Talip Beyin konağının yanındaki özel hapisanesine de orada gözlerin ışılayaraktan, üç gün üç gece aç kalaraktan, tuzlu su içerekten kal da aklın başına gelsin. Bu Talip Bey dayak faslında zaptiyeden de, candarmadan da bin beter bir kişiydi.</span></p>

    <p class="MsoNormal1"><span class="calibre2">O sabah, erkenden, kasabaya Talip Beyin öldürülme haberi geldiğinde kimsenin bu habere pek inanası gelmedi. Onu, o kartal gibi adamı kim öldürebilirdi ki... Onun yüzlerce koruyucu silahlı adamı, dokuz oğlu, şu kadar akrabası vardı. O, devlet içinde devlet, hükümet içinde hükümetten de daha güçlü hükümetti.</span></p>

    <p class="MsoNormal1"><span class="calibre2">Öğleye doğru her şey açık seçikti ve gerçekten Talip Bey öldürülmüştü. İnce Memedden başka da kim öldürebilirdi bu Anavarza kaplanı Talip Beyi? Talip Bey de İnce Memedin eliyle öldürülünce kasabanın beli kökünden kırılmıştı. Böyle kaplan gibi bir beyi de öldüren İnce Memed çetesiyle artık başa çıkılamazdı. Ne Hükümet, ne de bir şey... Koskocaman düveli muazzamayı yenen ordu bile gelse İnce Memedle başa çıkılamazdı.</span></p>

    <p class="MsoNormal1"><span class="calibre2">İnce Memed dün gece, tanyerleri ışırken, on bir tane tepeden tırnağa ak libaslar giymiş kişisiyle Talip Beyin köyüne gelmiş, hepsinin de altında birer kır at ki, Köroğlunun Kıratı örneği, ellerinde Alaman filintası gıcır gıcır, ay ışığında parlayan... Heybeleri fişeklerle, bombalarla dolu... On iki ak libaslı adam basmışlar köyü, Talip Beyin adamlarının ellerinden silahlarını alıp, onları muhkem bağlayarak domuz topu etmişler. Sıra konağa gelmiş, teslim ol, ya Talip, demişler. O da, ben teslim olmam, demiş, yiğit adam, Osmanlı adam, kurşuna kurşunla mukabele etmiş. Dokuz oğlu, İnce Memed adını duyar duymaz, korkularından çükleri düşüp, elleri başlarının üstünde hemen orada konaklarının önünde İnce Memede teslim olmuşlar. İnce Memeddir, "Ey arkadaşlar," demiş, "benim sizinle hiçbir davam olamaz, benim davam Talip Bey dedikleri kan içici zalimlen. Şimdi sizin ikinizi geri bırakıyorum, gidin, onu bana yakalayıp getirin, çünküleyim ki ben, soylu Beyimiz Talip Beyi, ne kadar zalim, ne kadar ırz düşmanı, her ne kadar şu ovada zorla ırzına geçmediği güzel kadın bırakmamışsa da ben onu öldürmeyeceğim. Eğer o teslim olmaz, böyle direnirse, ben de onu öldürmek zorunda kalacağım. Çünkü bana kurşun geçmez, bense onu eleğe çeviririm. Eğer siz de gider geri gelmezseniz, onun iğvasına uyup da, ben de şu domuz topu ettiğim kardeşlerinizi ve hem de adamlarınızı, akrabalarınızı toptan gözbebeklerini oyarak öldürürüm," demiş. Çocuklar da gitmişler babalarının yanına, böyle böyle demişler. Talip Bey gene teslim olmamış. İnce Memed de bağırmış, "Konağı gaz döküp de yakıyorum," diye. Talip Bey de, "Yak ulan," demiş, "senin gibi bir Puştun elinden öleceğime, konağımın içinde yanarım onurumla ölürüm, daha iyi. Çık ortaya da, çık ortaya da seni göreyim bre İnce Memed," diye bağırmış. "Çık ortaya da, bakalım sana nasıl kurşun geçmiyormuş, bir anlayalım." Bunun üstüne Memeddir, ak libaslar içinde, bir mermer direk gibi gelmiş avlunun ortasına dikilmiş, her bir yanından ışıklar fışkırıyor, ortalığı onun ışıkları apaydınlık ediyormuş. "Buyur Bey, yüksek bir huzuruna geldim," demiş, "başla taramaya beni." Talip Beydir, bir tarak kurşunu onun üstüne boşalmış, o da bağırmış, "Al Talip kurşunlarını," bedeninden aldığı beş kurşunu da Talip Beye atmış. Ne yapsın Talip Bey, bu işe çok şaşırmış ama gene de ateş etmeyi sürdürmüş. İnce Memeddir, artık sabrı tükenmiş, "Yakıyorum konağı" diye bağırmış. Çocuklardır, hileyle Talip Beyin yanına yaklaşmışlar, onu kıskıvrak yakalayıp İnce Memede getirip teslim etmişler. O da ortaya bir ateş yaktırıp, yere bir kazık çaktırıp ucunu kılıç ucu gibi sivrilttirmiş, Talip Beyi evladü eyalinin gözleri önünde kazığa geçirmiş. Talip Beydir çok zarılamış, gözlerinden kanlı yaşlar dökmüş. Öldürün beni, hemen öldürün, diye yalvarmış. Öldürün de beni evladü eyalimin karşısında bana bu kötülüğü etmeyin. Öldürmemişler, o kazıkta, güneşin alnında, üç gün üç gece inlemiş durmuş. Su istedikçe tuzlu su, yemek istedikçe gene tuzlu su vermişler. Talip Bey tam ölecekken İnce Memed gelmiş, tabancasını çekmiş, onun her iki gözünü de kurşunlamış. Koskocaman Türkmen Beyi Talip Bey de işte böylece rahmeti rahmana kavuşmuş.</span></p>

    <p class="MsoNormal1"><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Talip Beyin İnce Memedce bu biçimde öldürülme haberi, gelen haberlerin hepsi tıpatıp doğru olmasa da, her haberde az da olsa bir gerçek payı vardı. Bu haberler, bu sefer yalnız Murtaza Ağayı korkudan çıldırtmamış, öteki Ağaları, Beyleri de, en çok da o soğukkanlı görünen, her şeye gülüp geçen tapucu Zülfüyü can telaşına düşürmüştü. Talip Beyi öldüren İnce Memed bile olmasa, daha kötüsü, o, neyin nereden geldiğini iyi biliyordu. Tez elden asayişi düzeltmeli, şu canileri ortadan kaldırmanın yolları bulunmalıydı. Kasabada herkesten önce kolları o sıvamış, Murtaza Ağayla işbirliğine geçmişti. Telgraflar çekiyor, mektuplar yazıyor, Kaymakamla, Yüzbaşıyla konuşuyor, önüne gelenden düşüncesini soruyordu. Bu İnce Memed artık çok olmuştu, ortadan kalkmalıydı.</span></p>

    <p class="MsoNormal1"><span class="calibre2">Hemen, o sabah öğleye kadar, daha haber bütün çıplaklığıyla yayılmadan beş kişilik bir delege oluşturdular. Delegeler o gün yola çıkacaklar, trene binip Ankaraya gidecekler, İnce Memedi, onun ülke için nasıl bir çıban başı olduğunu İçişleri Bakanına bir bir anlatacaklardı.</span></p>

    <p class="MsoNormal1"><span class="calibre2">Murtaza Ağa bu durumdan dolayı çok mutluydu. Önüne gelene:</span></p>

    <p class="MsoNormal1"><span class="calibre2">"Nasıl, nasıl?" diyordu. "Herkesin canı herkes için kıymetli. Pezevenk Zülfünün kendi canı canken bizimki patlıcandı. O zaman gözleri bebeklerinden kurşunlayan, Beyleri kazıklara oturtan İnce Memed bir çalı kakıcı, masum bir köylü çocuğuydu. İş kendi canına gelip dayanınca, işbirliği yaptığı Talip kardaşı kurşunlanınca derakap Ankaraya heyet, kendi de başında... Oooh... Gitsin bakalım."</span></p>

    <p class="MsoNormal1"><span class="calibre2">Beş kişilik heyetin içinde başta Taşkın Halil Bey, avukat Kozanoğlu, emekli yargıç Hüdai Bey, Türkmen Beyi Kaplanoğlu Halis Bey de vardı. Başta Zülfü, bunlar ağzı laf yapan dirayetli kişilerdi. Ne yapar ederler, elleri boş dönmezler, en azından bir alay askerle şu Torosların üstüne bir hışım gibi yürürlerdi. Dağda eşkıyaları olan Ağalar, Beyler, eğer adamlarını kayırıyorlar, seviyorlarsa, onları artık Toroslardan başka yere göndersinler, hiç olmazsa bir süre için izlerini yitirttirsinlerdi.</span></p>

    <p class="MsoNormal1"><span class="calibre2">Bu arada Murtaza Ağa birkaç kere değirmene daha gitti, Topal Ali yoktu. Nereye gittiğini değirmenciye söylememişti. İşte şimdi şapa oturmuştu. Bu anlatılanların yarısı bile doğruysa, Zülfü bile can telaşına düştüğüne göre durum gerçekten vahimdi, sıra kesinlikle ona gelmişti. Şu alay gelinceye kadar canını saklayacak bir yer bulabilseydi. Aaah, Topal Ali, aaaah! O, İnce Memedin her huyunu suyunu biliyordu...</span></p>

    <p class="MsoNormal1"><span class="calibre2">Çarşıda bir ara Molla Duran Efendiyi gördü, o tilki adam ona görünmemek için saklanmak istedi. Murtazanın hiç gözlerinden kaçar mı, vardı, hemen onu saklandığı dükkandan çıkardı. Molla Duran Efendinin, bu dünya kurnazı, Camiyül Ezherde okumuş bu dünya allamesinin bile, dünya yansa vurdumduymazın bile yüzü sapsarıydı. Konuşurken sesi titriyordu.</span></p>

    <p class="MsoNormal1"><span class="calibre2">Onun koluna girdi, çarşıyı çıktılar, konuşa konuşa köprüye aşağıya indiler.</span></p>

    <p class="MsoNormal1"><span class="calibre2">"Ne yapacağız?"</span></p>

    <p class="MsoNormal1"><span class="calibre2">"Vaziyet feci. Çok acıdım haline Talip Beyin. Hem kazığa çakmışlar konağının içinde, hem de gözlerinin önünde evladü eyalinin, gencecik kızlarının, gelinlerinin üç gün üç gece ırzlarına geçmişler."</span></p>

    <p class="MsoNormal1"><span class="calibre2">"İntikam, intikam, intikam alıyorlar ayak yalınlar bizden..."</span></p>

    <p class="MsoNormal1"><span class="calibre2">"Biz böyle olur da, gece gündüz biribirimizin kuyusunu kazarsak elbet de alacaklar. Biz birlik olmazsak... Ali Safa Bey öldürüldüğünde hepimiz senin gibi, soylu bir gayreti, Karadağlıoğlu Murtazanın güttüğü gayreti gütseydik, belki de şimdi, şu anda Talip Bey böyle feci bir şekilde öldürülmez, yanımızda olurdu."</span></p>

    <p class="MsoNormal1"><span class="calibre2">"Gözbebeklerinden vurmuş. Bu vaziyet bu işin İnce Memedin işi olduğuna hiçbir şüphe bırakmıyor."</span></p>

    <p class="MsoNormal1"><span class="calibre2">"Evet, evet, evet," diye kaşlarını çattı Molla Duran Efendi. "Evet insanları gözbebeklerinden kurşunlamak o kafirin huyudur, zavallı Abdi Ağayı da böyle öldürmüştü, değil mi?"</span></p>

    <p class="MsoNormal1"><span class="calibre2">"Böyle..."</span></p>

    <p class="MsoNormal1"><span class="calibre2">İkisi de düşünceye dalmışlar, kendilerini düşünüyorlar, bu işin altından nasıl kalkacaklarını hesap ediyorlardı. Ankara bu eşkıya işini ciddiye almıyor, kös dinliyordu. Niçin ciddiye alsınlar, tehlikede olan kendi canları değildi ki...</span></p>

    <p class="MsoNormal1"><span class="calibre2">Molla Duran Efendi başını kaldırdı, Murtaza Ağanın yüzüne baktı, bir şey soracak gibi oldu vazgeçti. Aynı hareketi birkaç kez daha yapınca Murtaza Ağa:</span></p>

    <p class="MsoNormal1"><span class="calibre2">"Sor," dedi, "ne soracaksın, Molla Duran Efendimiz?"</span></p>

    <p class="MsoNormal1"><span class="calibre2">"Şeyi soracaktım..."</span></p>

    <p class="MsoNormal1"><span class="calibre2">"Neyi?"</span></p>

    <p class="MsoNormal1"><span class="calibre2">"Hani şu Topal Ali meselesini... Dünden bu yana çarşıda, kasabada, şu Talip Bey haberi gelinceye kadar bu konuşuluyordu. Sen gitmişsin de Topal Alinin ayaklarını öpmüşsün, yalvarmış yakarmışsın, çiftlikler vaat etmiş, konaklar yaptıracak olmuşsun ona..."</span></p>

    <p class="MsoNormal1"><span class="calibre2">"Doğru," dedi Murtaza Ağa. "Sana hayatını bağışlayan bir adama, sen ne vermezsin ki, Hocam?"</span></p>

    <p class="MsoNormal1"><span class="calibre2">Topal Aliyi, onun izciliğini, İnce Memede düşmanlığını, onun İnce Memedden daha nişancı, daha yiğit, daha yürekli, becerikli bir kişi olduğunu bire bin katarak ona da bir daha anlattı.</span></p>

    <p class="MsoNormal1"><span class="calibre2">"Biz bir büyük kusur işledik, Hocam, ona karşı, ve kendimizi bağışlatamadık. O çok onurlu bir zat. Adamoğlu adam o... Bir gün kendimizi, kusur işlediğimiz öz bir kardaşımız zata kendimizi bağışlatabilirsek ne mutlu bize."</span></p>

    <p class="MsoNormal1"><span class="calibre2">Değirmen olayından sonra nereye gitse, kimi görse Aliden söz açma fırsatını kaçırmıyor, kendi hakkındaki bu kanatlı, iyi sözleri duyar da imana gelir diye, onu göklere çıkarıyordu.</span></p>

    <p class="MsoNormal1"><span class="calibre2">"Demek Topal Ali Efendi böyle bir insan? Ben zatlarıyla hiç müşerref olamamıştım. Ne yazık... "</span></p>

    <p class="MsoNormal1"><span class="calibre2">"Yazık, yazık," dedi Murtaza Ağa.</span></p>

    <p class="MsoNormal1"><span class="calibre2">Bu sırada onlara doğru koşarak birisi geliyordu. Gelen delikanlı çok heyecanlıydı.</span></p>

    <p class="MsoNormal1"><span class="calibre2">"Müddeiumumi Bey gönderdi beni. İlle de Murtaza Ağayı bul getir, dedi. Durum çok nazik, amanın iki eli kandaysa da hemen bana yetişsin."</span></p>

    <p class="MsoNormal1"><span class="calibre2">"Demek durum bu kadar nazik..."</span></p>

    <p class="MsoNormal1"><span class="calibre2">"Çok nazik, çok nazik," dedi delikanlı.</span></p>

    <p class="MsoNormal1"><span class="calibre2">"Demek durum bu kadar nazik, birlikte gidelim seninle Molla Duran Efendi. Zatının yüksek tecrübelerinden müstefit oluruz."</span></p>

    <p class="MsoNormal1"><span class="calibre2">Birlikte Savcılığın yolunu tuttular.</span></p>

    <p class="MsoNormal1"><span class="calibre2">Savcı ak bıyıklı, çökük avurtlu, dalgalı ak saçlı, zayıf, gırtlak kemiği dışarıya fırlamış orta boylu birisiydi. İnsan ona baktığında ilk olarak gırtlak kemiğini, sonra da uzun boynuyla kırışık içinde kalmış alnını görürdü. Her zaman sinirli, telaşlı bir hali vardı ve çabuk çabuk konuştuğundan söylediklerinin bir kısmı hiç anlaşılmaz, bir kısmı da zor anlaşılırdı.</span></p>

    <p class="MsoNormal1"><span class="calibre2">"İyi ki çabuk geldiniz Beyler," diye konuştu Savcı. Odasındaki kanepelerin üstüne çökmüş dokuz kişiyi gösterdi. Bunlar yaş sırasına göre kanepenin üstüne sıralanmış oturmuşlar, ellerini de dizlerinin üstüne koymuşlar, gözlerini karşıdaki Atatürk resminin gözlerine dikip öyle kalakalmışlar, hiç kıpırdamıyorlardı. Hepsinin de elmacık kemikleri çıkıktı. Az çok biribirlerine benziyorlardı. Hepsi de buğday benizli, büyük kulaklıydı.</span></p>

    <p class="MsoNormal1"><span class="calibre2">"İyi ki, iyi ki çabuk geldiniz. Yoksa vaziyet nazik ve vahim. Çok vahim. Bu Beyler bir arzuhal getirdiler, bendeniz bunu kabul edemezdim. Hayatı memuriyetimde böyle bir şey gelmedi bendenizin başına... Bu kasaba çok tuhaf bir yer... Güya babaları Talip Beyi İnce Memed değil de başkaları katletmişler... Ben de onlara olamaz böyle bir şey, dedim, babanızı İnce Memed nam cani ve şaki katletmiştir, bundan başkasını biz mahkeme olarak kabul edemeyiz. Bu kasaba, hayatı memuriyetimde gördüğüm en acayip yerdir. Muhterem Beyefendilere rica ediyorum ki babanızı kanunen İnce Memedden başkası katledemez, anlamak istemiyorlar sözlerimi... Acayip, acayip, acayip..." Bundan sonra konuşmasını o kadar çabuklaştırdı ki, kimse bir şey anlayamadı. Soluk soluğa sözlerini bitiren Savcı: "İşte hal ve keyfiyet bu minval üzeredir Beylerim, Ağalarım," dedi. Tilki gözleriyle bulanık, biraz şakacı, biraz da kendisiyle alay eden, babacan, dünyaya boş veren, bıkmış biri gibi Murtaza Ağaya baktı.</span></p>

    <p class="MsoNormal1"><span class="calibre2">Murtaza Ağa her şeyi anlamıştı:</span></p>

    <p class="MsoNormal1"><span class="calibre2">"Başınız sağ olsun kardaşlarım," dedi.</span></p>

    <p class="MsoNormal1"><span class="calibre2">Ötekiler hep bir ağızdan:</span></p>

    <p class="MsoNormal1"><span class="calibre2">"Sağ ol, sağ ol," diye toparlandılar.</span></p>

    <p class="MsoNormal1"><span class="calibre2">Murtaza Ağa yüzüne ağlamsı bir hal vererek:</span></p>

    <p class="MsoNormal1"><span class="calibre2">"Yandı yüreğimiz, kökten yandı Anavarza kaplanı Talip Beye. Demek onu da öldürdü, o kan içici canavar, demek Talip Bey gibi bir kaplana da kıydı! Vay kafir vay! Demek onu da gözbebeklerinden vurdu, vay alçak vay! Üzülmeyin çocuklar, kardaşlarım, benim acılı oğullarım. Bilirsiniz biz Talip Beyle kardaştan da ileriydik. Kasabaya gelir de beni görmez olur muydu hiç! Hiç üzülmeyin oğullarım, bundan sonra artık sizler benim oğullarımsınız. atının üstünde, soylu kır atının üstünde onun bir kasabaya girişi vardı, Arabistan çöllerinden boşanmış bir kaplan sanırdın. Öyle dimdik, kırbaçlı eli sağ dizinin üstünde, gözler ilerde, göğüs kabarık... Sizler de tıpkı babanıza benziyorsunuz. Başınız sağ olsun. İnşallah her biriniz o babayiğidin, o dünya soylusunun yerini doldurursunuz. Ve dolduracaksınız. Çünküleyim ki göl yerinden hiçbir zaman su eksik olamaz. Bir de İnce Memed işini... O Anavarza kaplanını öldüreni...</span></p>

    <p class="MsoNormal1"><span class="calibre2">Büyük oğul epeydir yutkunuyor, bir şeyler söylemek istiyor, ama Murtaza sözün arkasını bırakmıyordu ki...</span></p>

    <p class="MsoNormal1"><span class="calibre2">Sonunda büyük oğul canını dişine takarak Murtaza Ağanın sözünü keserek konuştu: "Bizim babamızı İnce Memed öldürmedi ki..." dedi.</span></p>

    <p class="MsoNormal1"><span class="calibre2">"Ne? Ne, sen ne diyorsun ne?"</span></p>

    <p class="MsoNormal1"><span class="calibre2">"Bizim babamızı öldüren İnce Memed değildir. Biz babamızın katilini biliyoruz. Bütün Anavarza yazısındaki köylüler de biliyorlar."</span></p>

    <p class="MsoNormal1"><span class="calibre2">"Olamaz, olamaz, İnce Memedden başkası olamaz. Kanunen yasaktır. Biz hemen bir heyet hazırlayıp, İnce Memedin tenkili için Ankaraya gönderdik bile. Bu hadise, Anavarza kaplanı Talip Beyin öldürülmesi üzerine..."</span></p>

    <p class="MsoNormal1"><span class="calibre2">"Babamızı Aslan köylülerle Yörükler birleşip öldürdüler. Katiller ortalıkta dolaşıp duruyorlar. Saklanmıyorlar, kaçmıyorlar bile."</span></p>

    <p class="MsoNormal1"><span class="calibre2">"Kaçmazlar, kaçamazlar, niçin kaçsınlar, çünkü Anavarza kaplanını onlar öldürmemişlerdir. Çünküleyim ki o kan içici İnce Memed öldürmüştür. Başkası olamaz, kanunen yasaktır. İlle de Anavaıza kaplanı babamızı alelade bir köylü öldürdü demekte ısrar ederseniz pişman olursunuz. Pişmiş aşa soğuk su katmayın, hazır heyetimiz Ankara yolundayken. İnce Memed işi hallolunduktan sonra biz o köylülerin de, Yörüklerin de icabına bakarız. Değil mi, Müddeiumumi Bey?"</span></p>

    <p class="MsoNormal1"><span class="calibre2">"Olur efendim, arz edeyim efendim. Siz bu arzuhali mevkii tatbike koymayın efendim. Doğru arz ediyorlar kendileri... Murtaza Ağa Beyefendileri, kendileri... Ben size arz etmedim mi daha önce, İnce Memedden başkası bu ovada, bu dağlarda, yani Çukurovada bugünlerde, kendileri ifna edilinceye kadar, hiç kimse, hiçbir insanı öldüremez. Muhterem babanızı da İnce Memed kendileri katleylemişlerdir. Meselenin tatbik biçimi, muhterem pederinizin kaçırılması biçimi, kendilerinin kazığa oturtulup gözlerinden kurşunlanması, muhterem ve kıymetli babanızın katli şekli gösteriyor ki babanızı İnce Memed katletmiştir. Anavarza kaplanı ve de muhterem..."</span></p>

    <p class="MsoNormal1"><span class="calibre2">"Babamızı gözlerinden kurşunlanmamışlar ki..."</span></p>

    <p class="MsoNormal1"><span class="calibre2">"Olamaz," diye ayağa kalktı Murtaza Ağa," olamaz! Çünküleyim, alınan istihbarata göre babanız, Anavarza kaplanı Talip Bey gözlerinden katledilmiştir. Bu da yalnız İnce Memed nam caninin işi olabilir."</span></p>

    <p class="MsoNormal1"><span class="calibre2">"Böyle bir fiili yalnız be yalnız İnce Memed işleyebilir."</span></p>

    <p class="MsoNormal1"><span class="calibre2">"Yok," dedi heyecanla büyük oğul, "yok. Babamızın ölüm biçimi başka, durum da, çok rica ederim anlatayım da... Çünkü bu iş böyle kalırsa, çok büyük hadiselere sebebiyet verilecektir. Ben bu çocukları, akrabaları, obamız köylülerini zor zapt ediyorum. Ben olmasaydım, bugün çoktan kan gövdeyi götürmüştü. Biz çok kuvvetliyiz ya, Aslan köyün köylüleri de, Aydınlı Yörüğü de çok yürekli, gözü kanlı insanlar."</span></p>

    <p class="MsoNormal1"><span class="calibre2">Bundan sonra, ister istemez Murtaza Ağa sustu, büyük oğul da olayı olduğu gibi anlatmaya başladı. Başta Aydınlı Kerem, Aslan köyden Kürt Zaro, Kısacık Hacı, Deli Kenan, daha üç kişi Talip Beyin yolunu günlerce bekleyip onu pusuya düşürmüşler Kozan yolunda, öldürmemişler, onu Akçasaz bataklığının en kuytu, insan ayağı basmamış, kaplan giremez, zıncarından, ağacından, kamışlarından gök görünmez bir yerine götürmüşler, çok da yalvartmışlar. Önce bir kulağını kesmişler, arkasından burnunu, sonra da kollarını... Göğsünün derisini yüzmüşler. Dudaklarına, gözlerine bir şey yapmamışlar. Gözleriyle olanı biteni görsün de, diliyle yalvarsm diye... Sonra kazığa çakmışlar, ondan sonra da Talip Beyi yarı canlı oradaki söğüt ağacının en sağlam dalına ayaklarından çırılçıplak asmışlar. Bütün bedenine de bal sürmüşler, arılar, sinekler çokuşsunlar da, onu ölmeden yiyip bitirsinler diye.</span></p>

    <p class="MsoNormal1"><span class="calibre2">"Bizim İnce Memede ne düşmanlığımız vardı ki babamızı böyle öldürsün?"</span></p>

    <p class="MsoNormal1"><span class="calibre2">"Ali Safa Beyin ne düşmanlığı vardı ki onu gözlerinden kurşunlasın?" Murtaza Ağa içini çekti. "Vah Talip Bey vah, insan soyu canavar olmuş da bizim haberimiz yok..."</span></p>

    <p class="MsoNormal1"><span class="calibre2">"İşte bu sebepten bizim arzuhalimiz mevkii muameleye konacaktır. Eğer bu kasabada bu işi başaramazsak Ankaraya, Adalet Vekaletine kadar gidip meseleyi en büyük merciye arz edeceğiz. Yoksa çok kan dökülecek, Anavarza ovasında sonu gelemeyecek bir muharebe başlayacaktır, eğer hükümet babamızın katillerini bulup asmazsa... "</span></p>

    <p class="MsoNormal1"><span class="calibre2">"Babanızın katili İnce Memeddir."</span></p>

    <p class="MsoNormal1"><span class="calibre2">"Değildir," diye kesinlikle konuştu büyük oğul.</span></p>

    <p class="MsoNormal1"><span class="calibre2">Murtaza Ağa sıkışmıştı. Bu dokuz ahmak oğul bir çuval inciri neredeyse berbat edeceklerdi. İmdat ister gibi orada susup kalmış Molla Duran Efendiye baktı, ona bir de, konuş, diye, gizlice çimdik attı.</span></p>

    <p class="MsoNormal1"><span class="calibre2">"Dur Murtaza Ağam, dur," dedi Duran Efendi usulca.</span></p>

    <p class="MsoNormal1"><span class="calibre2">"Ne durması be kardaş!" diye inler gibi bir ses çıkardı Murtaza Ağa. "Önce İnce Memedin yakalanma yalanı, şimdi de bunlar, Ankaraya çıkacak yüz bırakmadı bizde. Şimdi ben ne bok yiyeyim ben!"</span></p>

    <p class="MsoNormal1"><span class="calibre2">"Sus!" dedi Molla Duran Efendi. "Dirayetli Müddeiumumimiz her şeyin üstesinden gelirler, her belanın altından kalkarlar."</span></p>

    <p class="MsoNormal1"><span class="calibre2">Bu sırada yargıçlar girdiler odaya, arkasından da Yüzbaşıyla Asım Çavuş. Savcının odası gittikçe doluyor, ayakta duracak yer bile bulamıyorlardı son girenler.</span></p>

    <p class="MsoNormal1"><span class="calibre2">Yüzbaşı Savcıya bir selam çaktıktan sonra:</span></p>

    <p class="MsoNormal1"><span class="calibre2">"Muhterem Müddeiumumi Bey, Belediye Reisimiz sizi orada bekliyorlar, hepimizi daha doğrusu. Kaymakam Bey ve öbür zevat da gelecekler."</span></p>

    <p class="MsoNormal1"><span class="calibre2">Murtaza Ağa buna çok sevinip hemen ayağa kalktı. Molla Duran Efendiyi de kaldırdı.</span></p>

    <p class="MsoNormal1"><span class="calibre2">Molla Duran Efendi çember sakalını sıvazlayıp bir an düşünerek:</span></p>

    <p class="MsoNormal1"><span class="calibre2">"Siz gidin, ben sonra gelirim," dedi, sonra da onun kulağına eğilip: "Nasıl olsa siz orada uzun kalacaksınız. Ben sonra gelirim. Ben dönünce öyle zannediyorum ki her şey bir miktar yoluna girmiş bulunacak."</span></p>

    <p class="MsoNormal1"><span class="calibre2">"Çabuk gel Molla Duran Efendi."</span></p>

    <p class="MsoNormal1"><span class="calibre2">"Mümkün mertebe."</span></p>

    <p class="MsoNormal1"><span class="calibre2">Ötekiler de cümbür cemaat Belediye yoluna düştüler.</span></p>

    <p class="MsoNormal1"><span class="calibre2">Belediyenin salonu geniş, oturacak yeri de çoktu. Kaymakam da çoktan gelmiş, orada onları bekliyordu. Kardeşleri görünce onların hepsini sert sert bakarak, tepeden tırnağa teker teker süzdükten sonra:</span></p>

    <p class="MsoNormal1"><span class="calibre2">"Başınız sağ olsun Beyler," dedi. "Sizin babanızı feci bir şekilde öldüren İnce Memed bizim de düşmanımızdır, yani Cumhuriyetimizin de... Merak etmeyin, çok yakında o İnce Memed nam sergerdenin cesedi bu kasabada halka teşhir edilecektir. Ali devletimize başkaldıran hiçbir sergerde dokuz yüz yıldır payidar ve muvaffak olamamış, Selçukiler ve Osmanlılar, şimdi de son Türk Devletinin sığındığı Anadoludaki asil kanlı Cumhuriyetimiz İnce Memed denilen sergerdenin hakkından gelecek, asil babanız Türkmen beyi, Anavarza kaplanı Talip Beyin de intikamı pek yakında alınacaktır."</span></p>

    <p class="MsoNormal1"><span class="calibre2">"Babamızı İnce Memed öldürmedi, Aydınlı Kerem, Kürt Zaro, Kısacık Hacı, Deli Kenan, daha başkaları onu kaçırarak işkenceyle öldürdüler."</span></p>

    <p class="MsoNormal1"><span class="calibre2">"Ya onu gözlerinin bebeğinden kim kurşunladı?"</span></p>

    <p class="MsoNormal1"><span class="calibre2">"Doktorla Müddeiumumi Bey otopside de göreceklerdir ya, babamızda hiçbir kurşun yarası yok. Kurşun yarası almamış bir insan nasıl olur da gözbebeklerinden kurşunlanır? İsterseniz şimdi gidip görelim, olduğu yerde asılı duruyor, gözleri faltaşı gibi..."</span></p>

    <p class="MsoNormal1"><span class="calibre2">Tartışma uzun sürdü, kardeşler diretiyorlardı babalarını İnce Memedin öldürmediğinde. Babalarını öldürenler Aydınlı Yörükleriyle Aslan köylülerdi. Yukarda adları verilen kişiler, babalarını yüzlerce kişinin gözleri önünde kaçırıp büklüğe götürüp işkenceyle öldürmüşlerdi.</span></p>

    <p class="MsoNormal1"><span class="calibre2">"Olamaz," dedi Kaymakam.</span></p>

    <p class="MsoNormal1"><span class="calibre2">"Olamaz," dedi Yargıç.</span></p>

    <p class="MsoNormal1"><span class="calibre2">"Ben her şeyi bütün teferruatıyla tetkik ettim, olamaz," dedi Savcı. "Onlar İnce Memedi Aydınlı Kerem olarak görmüşler. Bu İnce Memed bir şeytan, bir cin taifesi... Her an başka bir dona giriyor. Bizi de aldatmadı mı?"</span></p>

    <p class="MsoNormal1"><span class="calibre2">"Aldattı," diye onu onayladı Yüzbaşı. "İnce Memed diye biz Kara Osman çetesini yok ettik."</span></p>

    <p class="MsoNormal1"><span class="calibre2">Büyük oğul sonunda öfkelendi:</span></p>

    <p class="MsoNormal1"><span class="calibre2">"Siz beni deli mi sanıyorsunuz?" diye bağırdı. "Ben de yarın Ankaraya gidiyorum. Babamın da ölüsü o bataklıkta, ben dönünceye kadar öyle gözleri faltaşı gibi açılmış kalacak. Merak etmeyin, bizden başka da babamızın yerini kimseler bulamayacak."</span></p>

    <p class="MsoNormal1"><span class="calibre2">"İnce Memedden öğreniriz yavrum," diye güldü Murtaza . Onun ardından da ötekiler hep birden gülüştüler.</span></p>

    <p class="MsoNormal1"><span class="calibre2">Bu sırada da içeriye yorgun argın, asık bir yüzle Molla Duran Efendi girince herkes sustu, bütün başlar ona çevrildi.</span></p>

    <p class="MsoNormal1"><span class="calibre2">Molla Duran Efendi tecvitli sesiyle:</span></p>

    <p class="MsoNormal1"><span class="calibre2">"Beyler," dedi mübarek çember sakalını sıvazlayarak, "zannediyorum ki İnce Memed işinde sizler bir sonuca varamamışsınızdır."</span></p>

    <p class="MsoNormal1"><span class="calibre2">"Talip Beyin muhterem oğulları katil İnce Memed değildir diye diretiyorlar. Bu şekilde de bizim bütün planlarımız altüst olmuş bulunuyor," diye üzüntüsünü belirtti Murtaza Ağa.</span></p>

    <p class="MsoNormal1"><span class="calibre2">"Üzülmeyin Kaymakam Bey," dedi aptes alır gibi kollarını sıvarken Duran Efendi. "Ortada bir yanlışlık olacak. Delikanlı Beyler yanılıyorlar. Kul olan yanılır, bes Allah yanılmaz. Peygamberimiz Efendimiz demişler ki..." Peygamberimiz Efendimizin dediğinden vazgeçti o anda. "Boş bir oda var mı burada?" diye de sordu.</span></p>

    <p class="MsoNormal1"><span class="calibre2">Belediye Başkanı ayağa fırlayarak yandaki bir odanın kapısını açtı, "Buyurun," dedi.</span></p>

    <p class="MsoNormal1"><span class="calibre2">Oğullar hemen oturdular. Yüzleri allak bullaktı.</span></p>

    <p class="MsoNormal1"><span class="calibre2">Molla Duran Efendi öne uzanıp boynunu bir leylek boynu gibi de uzatmıştı. Sağ elindeki tespihini hızla çekiyordu.</span></p>

    <p class="MsoNormal1"><span class="calibre2">"Ulan deli misiniz siz?" dedi. "Öyle ne ısrar edip duruyorsunuz? Ulan aklınız mı yok sizin? Ulan hepten söndüreceksiniz ocağını Anavarza kaplanı Talip Beyin." Kolunu birkaç kez daha çemredikten, aptes alır gibi yaptıktan sonra: "Size," dedi, "birkaç küçük sualim var, doğru cevap vermeniz sizin menfaatinize olur."</span></p>

    <p class="MsoNormal1"><span class="calibre2">"Buyur," dedi büyük oğul.</span></p>

    <p class="MsoNormal1"><span class="calibre2">"Bir, babanız Aslan köyden, daha ergen altı kızın ırzına, kızları adamlarına kaçırttırıp geçti mi, geçmedi mi?"</span></p>

    <p class="MsoNormal1"><span class="calibre2">"Geçti," dedi büyük oğul.</span></p>

    <p class="MsoNormal1"><span class="calibre2">"Kızları da adamlarıyla sonradan evlendirdi mi evlendirmedi mi?"</span></p>

    <p class="MsoNormal1"><span class="calibre2">"Evlendirdi."</span></p>

    <p class="MsoNormal1"><span class="calibre2">"Bu duruma çok kızan Aslan köylü Hurşit Ağayı Akçasaza götürüp orada işkenceyle, kulağını, burnunu, hayasını keserek öldürdü mü öldürmedi mi?"</span></p>

    <p class="MsoNormal1"><span class="calibre2">"Öldürdü."</span></p>

    <p class="MsoNormal1"><span class="calibre2">"İşte şu Müddeiumumi babanızı bu beladan kurtardı mı kurtarmadı mı?"</span></p>

    <p class="MsoNormal1"><span class="calibre2">"Kurtardı."</span></p>

    <p class="MsoNormal1"><span class="calibre2">"Demek bu Müddeiumumi sizin dostunuz?"</span></p>

    <p class="MsoNormal1"><span class="calibre2">"Çok para alır ama, gene de dostumuz."</span></p>

    <p class="MsoNormal1"><span class="calibre2">"Pekiyi, Yörükleri perişan edip, donlarına kadar babanız onları soyup, sattığı tarlaları bir hilesini bulup, ellerinden geri aldı mı almadı mı?"</span></p>

    <p class="MsoNormal1"><span class="calibre2">"Amenna aldı," dediler, oğulların dokuzu da dokuz yerden.</span></p>

    <p class="MsoNormal1"><span class="calibre2">Molla Duran Efendi gözlerini belertmiş, korkunç bir hal almış, tespihli sağ elini beline dayamıştı.</span></p>

    <p class="MsoNormal1"><span class="calibre2">"Şimdi asıl mühim sualime geliyorum." En küçük oğulu gösterdi. "Sen kalk ayağa bakalım. Kalk ve gelip karşımda dur."</span></p>

    <p class="MsoNormal1"><span class="calibre2">Delikanlı kalktı onun karşısına dikildi. Epeyce de utangaçtı, yüzü kıpkırmızı kesildi. Usuldan da terliyordu.</span></p>

    <p class="MsoNormal1"><span class="calibre2">"Söyle bakalım, sen evlendiğinde, dünya güzeli bir kızla, baban kaç gün düğün dernek yaptı?"</span></p>

    <p class="MsoNormal1"><span class="calibre2">"Yedi gün," dedi utangaç delikanlı yere bakarak.</span></p>

    <p class="MsoNormal1"><span class="calibre2">"Düğüne bütün Çukurovanın Ağalarını, Beylerini çağırdı mı?"</span></p>

    <p class="MsoNormal1"><span class="calibre2">"Çağırdı."</span></p>

    <p class="MsoNormal1"><span class="calibre2">"Birkaç ay sonra da baban, senin güzel karını elinden alıp yedinci karısı yaptı mı?"</span></p>

    <p class="MsoNormal1"><span class="calibre2">"Yaptı," diye fısıldadı, kıpkırmızı, oluk oluk terleyen yüzünü gizleyerek delikanlı.</span></p>

    <p class="MsoNormal1"><span class="calibre2">"Sen de kendini Anavarza kayalıklarından aşağıya atmaya kalkmadın mı, tam sen kendini uçuruma fıldırtıp atarken bu," büyük oğulu gösterdi, "bu da seni kolundan tutmadı mı, sen de bundan dolayı ona ateş etmedin mi?"</span></p>

    <p class="MsoNormal1"><span class="calibre2">Durdu, soluğu taşmıştı. "Git yerine otur," diye buyurdu delikanlıya.</span></p>

    <p class="MsoNormal1"><span class="calibre2">Delikanlı da ayağı ayağına dolanarak gitti yerine bir külçe gibi çöktü.</span></p>

    <p class="MsoNormal1"><span class="calibre2">"Şimdi babanızın sizlere yaptıkları üzerine birkaç sual daha sorayım mı? Çünkü babanızın size yaptıklarını, aramızda kalsın, siz benden de, şu koca ovadakilerden de, şu dağlardan da çok daha iyi bilirsiniz, sorayım mı?"</span></p>

    <p class="MsoNormal1"><span class="calibre2">"Sorma," dediler.</span></p>

    <p class="MsoNormal1"><span class="calibre2">"Gördünüz, az önce çarşıdan geldim. Bütün çarşı neyi konuşuyor, biliyor musunuz? Sizi konuşuyor. Sizin babanızı, sonunda onun yaptıklarına, insan aklı almaz zulümlerine dayanamayıp, Akçasazın büküne götürüp onu işkenceyle öldürdüğünüzü konuşuyorlar. Şu anda çarşıda sizin Talip Beyi bağırta bağırta büklüğe götürdüğünüzü gören tam yirmi kişi dolaşıyor. Yirmisiyle de konuştum. Şimdi söyleyin bana, babanızın katili İnce Memed mi, Aydınlı Kerem mi?"</span></p>

    <p class="MsoNormal1"><span class="calibre2">Oğullar susmalarını sürdürüyorlardı, başları yerde.</span></p>

    <p class="MsoNormal1"><span class="calibre2">"Şimdi ben dışarıya çıkıp, ortada bir yanlışlık olduğunu, on iki ak libaslı kişiyi, başlarında İnce Memed, sizin de gördüğünüzü söyleyeceğim."</span></p>

    <p class="MsoNormal1"><span class="calibre2">Dışarıya çıktı, haziruna her şeyi anlattı. Oğullar da onun arkasından geldiler ve herkes onları yürekten, şen şakrak, sevinç içinde kutladılar.</span></p>

    <p class="MsoNormal1"><span class="calibre2">"Bu gece bizde misafirsiniz," dedi Duran Efendi. "Allah bin rahmet eylesin, mekanı nur olsun, Peygamber Efendimiz onu şefaatinden mahrum etmesin. O ki iyi kimselerden, ermiş gibi bir adamdı, Allah indinde şehit olmuştur. Son Türk Devletinin temel direklerinden birisiydi, Allah ona bin rahmet eylesin. Benim de canı azizim ve de içtiğimiz su ayrı gitmeyen bir güzel dostumdu. Ol sebepten bu gece siz baba dostunuzun evinde misafir kalacak, yarın da Müddeiumumi ve Doktorla Akçasaza gidip zabıt tutacaksınız. Belki sizinle birlikte muhterem Karadağlıoğlu Murtaza Ağa Beyefendi de gelirler."</span></p>

    <p class="MsoNormal1"><span class="calibre2">Ve işi mutlu bir sonuca bağlayıp Belediyeden cümbür cemaat çıkarak soluğu Nazifoğlunun lokantasında aldılar. Bu gece bütün masraflar Murtaza Ağadandı. Elbirliğiyle bir vartayı daha atlatmışlardı ve İnce Memed delegeleri de Ankara yolunu tutmuşlardı. Murtaza Ağa çok mutlu olacaktı, hem de çok mutlu, şu Topal Ali işini de bir halledebilseydi. Ama yakında hiç kimseye bir gereksinme kalmayacaktı, bir alay asker Ankaradan Toroslara doğru yola çıkınca...</span></p>

    <p class="MsoNormal1"><span class="calibre2">Ertesi sabah Hamza Dayının otomobiliyle Savcı, Doktor, Candarma Komutanı, bir de Murtaza Ağa yola çıktılar. Candarma Komutanı gitmek zorunda değildi ya, bu olayı çok merak etmişti. Bir de bu İnce Memed canisinin cinayetlerini, cinayeti işleyiş biçimlerini görmek, teker teker incelemek istiyordu.</span></p>

    <p class="MsoNormal1"><span class="calibre2">Çiftlikle kasaba arasındaki toprak yol, bugünlerde hava kurak gittiğinden epeyce iyiydi. Otomobil de her zamanki huyundan vaçgeçip bozulmadığmdan çabuk vardılar. Molla Duran Efendinin evinden erken uyanıp atlarına binen oğullar çoktan yerlerine ulaşmışlar, konağın avlu kapısında durmuşlar onları bekliyorlardı.</span></p>

    <p class="MsoNormal1"><span class="calibre2">"Bir kahvaltı yapalım da öyle gidelim vaka mahalline," dediler.</span></p>

    <p class="MsoNormal1"><span class="calibre2">Yukarıya çıkıp hazırlanmış kahvaltıyı hemencecik yaptılar. Aşağıda herkesin bineceği atlar hazır bekliyordu. Atlara bindiler, Akçasaza yöneldiler. Tam öğle sıcağında girdiler Akçasaza. Sık çalılarda görülmemiş irilikte örümcekler, çalıdan çalıya büyük örümcek ağlarını germişler, köşeye çekilmiş avlarını bekliyorlardı. Koskocaman sarıca arı petekleri dallara asılmışlar, asıldıkları dalları, o kadar iriydiler ki, çökertmişlerdi. Yolda her adım başında oradan oraya akan kara, yeşil, mor, kırmızıya çalan boz yılanlarla karşılaşıyorlardı. Her yandan kuş sesleri, onları görünce havalanan kuş kanatlarının şapırtıları geliyordu kulaklarına. Dallarda, havada, çalılıklarda yüzlerce biçim biçim kuş yuvaları, havada uçan cins cins kuşlar... Savcı bu bataklıktan epeyce ürkmüştü ya, epey de kıvançlıydı. İkide birde de yanındaki Yüzbaşıya:</span></p>

    <p class="MsoNormal1"><span class="calibre2">"Ne harikulade ve korkunç," diyordu.</span></p>

    <p class="MsoNormal1"><span class="calibre2">Bir ara sık, yüksek bir kamışlığa düştüler, Savcı artık buradan hiç çıkamayacaklarını sanarak dehşete uğradı. Bereket ki oğullar, büklüğü çok iyi biliyorlardı da, kamışlıktan kolaylıkla ve çabucak çıktılar, az sonra da bir açıklığa geldiler. Küçük bir alan taptaze incecik, yeşil bir çimenle kaplıydı. Çimen öylesine ince, taze bir yeşildi ki, sanki az önce topraktan fışkırıvermişti. Düzlüğün ortasında kaim, görkemli, dalları yöreye yayılmış bir söğüt ağacı yükseliyordu. Gündoğusundaki uzun, yatık, kalın dalında da çırılçıplak, uzaktan kapkara gözüken bir insan asılıydı. Başı topraktan üç karış yukardaydı. Söğüte yaklaşınca bir arı, sinek uğultusuyla karşılaştılar. Ölüye tepeden tırnağa, üst üste arılar çokuşmuşlar, ölünün teninden iğne ucu kadar gözükür bir yer bırakmamışlardı. Talip Beyin bir tek, ela gözleri sonuna kadar açılmış, şaşkınlıkla, hayretle öyle bakıyorlardı. Gözlere değil arı, bir tek sinek bile konmuyordu.</span></p>

    <p class="MsoNormal1"><span class="calibre2">"Rahmetli babanızı oradan indirin," dedi Savcı. Bir süre oğullardan hiçbirisi bu anlı, sinekli babaya yaklaşamadı. Ölüye sıvanmış arılardan başka, bir arı kümesi de, tıpkı arı oğul verir gibi ölünün yöresinde uğuldayarak dolaşıyorlardı. Balarıları, eşekarısı, sarıca, kara, kırmızı, alaca arılar, türlü türlü, hiç görülmemiş arılar karman çorman olmuşlar, azgınlaşmış, kaplan kesilmiş her birisi, uğuldayarak söğüdü sarmış dolaşıyorlardı.</span></p>

    <p class="MsoNormal1"><span class="calibre2">Onlarla birlikte ölüyü götürmeye gelen çiftlik adamları tedbirli gelmişler, arıcıların bal keserken kullandıkları elek başlıklardan getirmişlerdi. Başlarına onları takıp söğüte yürüdüler, bir süre arıların içinde kalıp bocaladıktan sonra ölüye varabildiler. Ve ölüyü söğütten alıp çıplak bir atın sırtına attılar.</span></p>

    <p class="MsoNormal1"><span class="calibre2">Çiftliğe ölünün üstünde oğul veren, uğuldayan arılarla girdiler. Orada onları yakın köylerden gelmiş, gelip yolun kıyısına sıralanmış, büyük çoluk çocuk, genç yaşlı, kadın erkek meraklılar kalabalığı bekliyordu.</span></p>

    <p class="MsoNormal1"><span class="calibre2">Tutanağı orada, Talip Beyin konağında tuttular. Tutanakta, Talip Beyin her iki gözünden de kurşunla vurularak öldürüldüğü, öldürüldükten sonra da kulaklarının, burnunun kesildiği, sonra da üzerine bal sürülerek Akçasaz denilen nam mahalde bir söğüt ağacına asıldığı yazılıydı. Doktor daha birçok şey, bilimsel birçok terim kullanmıştı. Bu tür, gözlerden kurşunlayarak öldürmenin, bu ovada ve hem de Toroslarda, yalnız be yalnız bir kişinin, İnce Memed nam eşkıyanın marifeti olduğunun da eklenmesi unutulmamıştı.</span></p>

    <p class="MsoNormal1"><span class="calibre2">Konakta av etlerinden, gerçekten de hiçbir yerde yenemeyecek kadar lezzette pişirilmiş yemeklerini yediler, gün daha kavuşmadan da kasabaya ulaştılar. Kaymakam, Belediye Başkanı ve öteki zevat rakı sofralarını kurmuşlar, çiftlikten gelecek konuklarını bekliyorlardı. Hemen masaya çöküp Talip Beyin şerefine içmeye başladılar.</span></p>

    <p class="MsoNormal1"><span class="calibre2">Yüzbaşı her kadehe asıldıkça:</span></p>

    <p class="MsoNormal1"><span class="calibre2">"Feci, feci bir manzaraydı," diyordu da başka bir şey demiyordu. "Ben de o kan içici İnce Memedi... Tıpkı... Aynı..."</span></p>

    <p class="MsoNormal1"><span class="calibre2">Murtaza Ağaysa sevinçten uçuyordu. Bugün büyük bir iş başarmışlar, işte Savcı, işte Doktor, işte köylüler, Talip Beyin de aynen Abdi Ağa, Ali Safa Bey gibi gözbebeklerinden kurşunlandığını görmüşlerdi. Eğer Belediye Başkanının söylediği bir söz onun midesini bulandırmamış olsaydı, bu sevinci belki de bir hafta sürecekti.</span></p>

    <p class="MsoNormal1"><span class="calibre2">"Rica ederim Reis Bey, lütfen bir daha söyle."</span></p>

    <p class="MsoNormal1"><span class="calibre2">"Efendim, senin Topal Aliyi Molla Duran Efendi çağırtmış, büyük paralar vererek onu kendisine başmuhafız tutmuş."</span></p>

    <p class="MsoNormal1"><span class="calibre2">Murtaza Ağanın sevinci iğne sokulmuş bir balon gibi sönüverdi. Hemen kalkıp Molla Duran Efendiye gitmek istedi ya, bunu da yapamadı. O gece o kadar içti ki, herkesin, özellikle Molla Duranın ikiyüzlülüğü, kalleşliği hakkında o kadar konuştu ki sonunda onu kimse dinlememeye başladı. O da bunu anlayınca azıttıkça azıttı.</span></p>

    <p class="MsoNormal1"><span class="calibre2">Gece yarısına doğru artık kendinden geçmiş Murtaza Ağa, kollarına girmiş iki adamın yardımıyla, ayaklarını sürükleyerek evine gidiyordu.</span></p>

    <p class="MsoNormal1"><span class="calibre2">Talip Beyin çiftliğine gidenler otomobile biner binmez Molla Duran Efendi de hemen evine koşmuştu. Adamlarına:</span></p>

    <p class="MsoNormal1"><span class="calibre2">"Çabuk," diye bağırdı, "bana Topal Aliyi bulun, yerdeyse de gökteyse de bana onu hemen bulacak getireceksiniz. İzciler başı Topal Aliyi. Kara Hasanın değirmeninde diyorlar. Orada değilse Kara Hasan onun nerede olduğunu bilir. Söyleyin ona Topal Aliyi bana kulağından tutup getirsin. Söyleyin ona, hemen şimdi Topal Aliyi ondan isterim. Hemen şimdi."</span></p>

    <p class="MsoNormal1"><span class="calibre2">Aradan bir saat geçmemişti ki Kara Hasan Topal Aliyi almış gelmişti.</span></p>

    <p class="MsoNormal1"><span class="calibre2">"Buyur Efendi," dedi, "izciler başı Topal Ali budur."</span></p>

    <p class="MsoNormal1"><span class="calibre2">Molla Duran Efendi sedirde oturmuş, gözlerini yummuş, tespihini çekiyordu. Usulca gözlerini açtı.</span></p>

    <p class="MsoNormal1"><span class="calibre2">"Topal Ali mi dedin?"</span></p>

    <p class="MsoNormal1"><span class="calibre2">"Topal Aliyi istemişsin, ben de zatınıza onu getirdim."</span></p>

    <p class="MsoNormal1"><span class="calibre2">"İyi, gelsin bakalım."</span></p>

    <p class="MsoNormal1"><span class="calibre2">Elindeki doksan dokuzluk tespihi Topal Aliye doğru salladı, "Ali, gel otur şuradan bakalım." Karşısındaki ceviz sandalyayı gösterdi. Değirmenci Hasana da, "sağ ol Kara Hasan, sen de git," dedi.</span></p>

    <p class="MsoNormal1"><span class="calibre2">Hasan hemen dönüp giderken Ali de vardı sandalyaya çöktü, dizlerini kavuşturup iki elini de çok saygılı üstüne koydu.</span></p>

    <p class="MsoNormal1"><span class="calibre2">"Rahat otur," dedi Molla Duran Efendi.</span></p>

    <p class="MsoNormal1"><span class="calibre2">Ali birazıcık kıpırdandı.</span></p>

    <p class="MsoNormal1"><span class="calibre2">"Bre Ali, ocağın batmaya, senin izciliğini anlata anlata bitiremiyorlar. Hele Murtaza Ağa seni yere göğe koyamıyor, Topal Ali kardaşım diyor da başka bir şey demiyor. Bir de İnce Memed senin can bir düşmanınmış, bre Ali, nasıl ettin de öldüremedin onu? Senin gibi bir adamın fendi, öylesi dünkü çocuğu havada yer, değil mi?"</span></p>

    <p class="MsoNormal1"><span class="calibre2">"Öldüremedik Efendi..."</span></p>

    <p class="MsoNormal1"><span class="calibre2">"Niçin, neden?"</span></p>

    <p class="MsoNormal1"><span class="calibre2">"O çok yüreklidir Efendi."</span></p>

    <p class="MsoNormal1"><span class="calibre2">"Ya sen?"</span></p>

    <p class="MsoNormal1"><span class="calibre2">"Onun yanında biz kimiz Efendi..."</span></p>

    <p class="MsoNormal1"><span class="calibre2">"Ona kurşun geçmez diyorlar. Sen de buna inanıyor musun?"</span></p>

    <p class="MsoNormal1"><span class="calibre2">"İnanıyorum Efendi. Onu Kırkgöz Ocağının Anacık Sultanı afsunlamış, Efendi. Bir de ben kendi gözümle gördüm, onda yıldırımın içinden çıkmış ateş gibi yanan, bakınca gözleri kör edecek kadar kamaştıran bir taş var."</span></p>

    <p class="MsoNormal1"><span class="calibre2">"Ne işe yararmış o taş?"</span></p>

    <p class="MsoNormal1"><span class="calibre2">"O taşı üstünde taşıyanlara kurşun değmezmiş, değse de geçmezmiş. O taşı, yani yıldırım taşını üstünde taşıyanları kılıç kesmez, ateş yakmaz, su götürmezmiş."</span></p>

    <p class="MsoNormal1"><span class="calibre2">"Tevatür," dedi Molla Duran Efendi. "Sen buna inanıyor musun?"</span></p>

    <p class="MsoNormal1"><span class="calibre2">"Herkes inanıyor."</span></p>

    <p class="MsoNormal1"><span class="calibre2">"Ben böyle zırvalara inanmıyorum dersem, ne dersin?"</span></p>

    <p class="MsoNormal1"><span class="calibre2">"Sen bilirsin, sen de nefesi taşı eriten ulularımızdan bir büyük hocasın."</span></p>

    <p class="MsoNormal1"><span class="calibre2">"Estağfurullah... İnce Memed mi iyi nişancı, sen mi?" "Karşılaşmadık hiç, karşılaşırsak ya Allah ona verir, ya bana...</span></p>

    <p class="MsoNormal1"><span class="calibre2">"O seni nasıl etti de öldüremedi, o kadar çok istediği halde?"</span></p>

    <p class="MsoNormal1"><span class="calibre2">Ali güldü:</span></p>

    <p class="MsoNormal1"><span class="calibre2">"O daha dünkü çocuk, bizimle aşık atamaz, cebinde yıldırım taşı da olsa..."</span></p>

    <p class="MsoNormal1"><span class="calibre2">"Anladım. Onun yakında işi tamamdır, ne olursa olsun. Ama köylüler onu çok tutuyorlarmış. Onu bir ermiş, keramet sahibi büyük bir alim seviyesinde yükseltmişler. O bu kadar iyi adam mı?"</span></p>

    <p class="MsoNormal1"><span class="calibre2">"İyi bir adam."</span></p>

    <p class="MsoNormal1"><span class="calibre2">"İyi bir adam da seni neden öldürecek, hem de on bir tane çocuğunu öksüz bırakacak?"</span></p>

    <p class="MsoNormal1"><span class="calibre2">"Ben ölümü hak ettim de..."</span></p>

    <p class="MsoNormal1"><span class="calibre2">Molla Duran Efendi tespihini hızlı hızlı çekmeye başladı, biraz şaşırmış, çenesini öne uzattı, birkaç kez lahavle dedikten sonra sakalını birkaç kez de sıvazladı:</span></p>

    <p class="MsoNormal1"><span class="calibre2">"Demek sen ölümü hak ettin, nedenmiş ki o?"</span></p>

    <p class="MsoNormal1"><span class="calibre2">"Onun başına bütün bu belaları ben sardım. Onun izini sürerek Abdi Ağaya yakalattım."</span></p>

    <p class="MsoNormal1"><span class="calibre2">"Ha, ha, ha, hikaye malum."</span></p>

    <p class="MsoNormal1"><span class="calibre2">"İşte böyle Efendi."</span></p>

    <p class="MsoNormal1"><span class="calibre2">"İnce Memedi çok mu seversin?"</span></p>

    <p class="MsoNormal1"><span class="calibre2">"Çok severim, hem de canımdan ileri."</span></p>

    <p class="MsoNormal1"><span class="calibre2">Ali!"</span></p>

    <p class="MsoNormal1"><span class="calibre2">"Buyur Efendi."</span></p>

    <p class="MsoNormal1"><span class="calibre2">"Ben seni çok sevdim."</span></p>

    <p class="MsoNormal1"><span class="calibre2">"Sağ ol Efendi."</span></p>

    <p class="MsoNormal1"><span class="calibre2">"Şimdi sen benim yanımda çalışacaksın."</span></p>

    <p class="MsoNormal1"><span class="calibre2">"Senin yanında çalışırım Efendi."</span></p>

    <p class="MsoNormal1"><span class="calibre2">"O Murtazanın sana yaptığı ayıp, gayri insani bir hareket. Önce seni giyindirip kuşattı, sonra da elbiselerini elinden alıp/ ayak yalın başı kabak dışarıya attı, öyle mi?"</span></p>

    <p class="MsoNormal1"><span class="calibre2">Topal Ali başını önüne eğip sustu.</span></p>

    <p class="MsoNormal1"><span class="calibre2">"Sonra da üç gün üç gece değirmene gelip yalvardı, ayaklarının altını öptü. Sen de onunla tenezzül edip konuşmadın."</span></p>

    <p class="MsoNormal1"><span class="calibre2">Ali, üzgün, başını kaldırdı, hızla tespihini çekmekte olan Molla Duranın gözlerinin içine baktı:</span></p>

    <p class="MsoNormal1"><span class="calibre2">"Konuşmadım, konuşmak elimden gelmedi, dilim tutuldu."</span></p>

    <p class="MsoNormal1"><span class="calibre2">"Benim yanımda çalışmak için ne istersin Ali?"</span></p>

    <p class="MsoNormal1"><span class="calibre2">"Bir fötür şapka ilk önce. Bir de takım elbise. Bir çift de kundura... Ondan sonra da soylu bir al at. Bir de Alaman filintası, bir de sapı fildişinden, yepyeni, menevişlenen toplu bir tabanca. Giyitlerin parasını hemen şimdi isterim. Aylık olarak da sen söyle, on bir çocuğum var dağda, getiremiyorum, ne verirsen çalışırım, senin vicdanına kalmış."</span></p>

    <p class="MsoNormal1"><span class="calibre2">"Benim vicdanıma kalmışsa iş kolay," diye gülümsedi Molla Duran Efendi, elini kuşağının altına soktu, oradan eski, yıpranmış, koskocaman bir cüzdan çıkardı. "Şu parayı al Ali," dedi, "çarşıya git kendine, çocuklarına, karına istediğini al. Bu parayı deftere yazıyorum. Sonra azar azar maaşından keserim."</span></p>

    <p class="MsoNormal1"><span class="calibre2">"Sağ ol Efendi."</span></p>

    <p class="MsoNormal1"><span class="calibre2">Parayı alan Topal Ali önce şapka satan adama gitti, öteki şapkanın tıpkısı olan bir şapkayı aldı. Sonra kumaşçıya, oradan terziye gitti. Terziye ısmarladığı takımın pantolonu külot olacaktı, tıpkı süvari subaylarının pantolonu gibi. Ardından da kunduracı Cafer Ustayı buldu. Cafer Usta onun ayağına baktı baktı:</span></p>

    <p class="MsoNormal1"><span class="calibre2">"Ben bu ayağa nasıl kundura yaparım?" diye kendi kendine söylendi.</span></p>

    <p class="MsoNormal1"><span class="calibre2">"Köşker nasıl postal yapıyorsa, sen de öyle bir çift çizme yapacaksın."</span></p>

    <p class="MsoNormal1"><span class="calibre2">"O köşker... "</span></p>

    <p class="MsoNormal1"><span class="calibre2">"Sen de ünü bütün Çukurovayı tutmuş bir kunduracısın. Ferasetin elinden hiçbir şey kurtulmaz."</span></p>

    <p class="MsoNormal1"><span class="calibre2">Cafer Usta tepeden tırnağa onu şöyle bir süzdükten sonra, yüzü güldü:</span></p>

    <p class="MsoNormal1"><span class="calibre2">"Sen," diye sordu, "ünlü izciler başı Topal Alisin, değil mi?"</span></p>

    <p class="MsoNormal1"><span class="calibre2">"Ben Topal Aliyim," dedi Ali.</span></p>

    <p class="MsoNormal1"><span class="calibre2">"Öyleyse sana bir çift çizmeyi yaparım, hem de seve seve." Kağıtlar çıkardı, ölçüler aldı, hesaplar yaptı, ölçtü, biçti: "Tamam," dedi. "Üç gün içinde gel. Biliyorum, senin işin ivedi."</span></p>

    <p class="MsoNormal1"><span class="calibre2">Bir hafta sonra Ali giyinmiş kuşanmış, çizmelerini çekmiş, topallamamaya çalışarak çarşının ortasından yürüyor, bana bakıyorlar mı diye de kaş altından yöreyi dikizliyordu.</span></p>

    <p class="MsoNormal1"><span class="calibre2">Birkaç gün içinde al at da, filinta da, tabanca da gelmişti. Bütün bunlara Molla Duran Efendi bir de çok keskin bir Alaman dürbünü eklemişti ki, gece karanlığını bile aydınlatan. Bunları hep Alinin hesabına yazmıştı.</span></p>

    <p class="MsoNormal1"><span class="calibre2">Murtaza Ağa, Alinin böyle al bir at üstünde, boğazında da dürbün, üstelik de konağının önünden zort atarak geçtiğini görünce küplere bindi, bundan önce kendini zor tutmuştu ama tutmuştu. Aliyi böyle görünce kendisini son derece aşağılanmış saydı, doğru Molla Duran Efendinin evine gitti.</span></p>

    <p class="MsoNormal1"><span class="calibre2">"Hoca, Hoca," diye bağırdı, "yaktın beni. Ocağımı söndürüp üstüne incir diktin. Böyle de iş olur mu, Topal Ali benim elimden alınır mı?"</span></p>

    <p class="MsoNormal1"><span class="calibre2">Hoca yumuşak gitti, onun ağzından girip burnundan çıkıp yatıştırdı. Aliye ondan daha çok kendisinin gereksinmesi olduğuna inandırmaya çalıştı.</span></p>

    <p class="MsoNormal1"><span class="calibre2">Murtaza inanmış görünerek onun evinden ayrılırken, içinden de, bunu Molla Duran Efendinin yanına bırakmayacağı üstüne yeminler ediyor, Kurana el basıyordu.</span></p>

    <p class="MsoNormal1"></p>
  </div>
</body>
</html>
