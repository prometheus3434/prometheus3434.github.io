<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="WordSection">
    <h1 class="MsoNormal1"><span class="calibre2">17</span></h1>

    <p class="MsoNormal1"><span class="calibre2">Murtaza Ağa ağzı kulaklarında çarşıyı bir baştan bir başa sonuna kadar gidip geliyor, önüne gelen köylüyle, kasabalıyla konuşuyor, Tevfiğin kahvesinde başına toplananlarla tartışıyor, şakalaşıyor, eski Kurtuluş Savaşı günlerini anlatıyor, Mustafa Kemal Paşanın Torosları örgütlemek için gönderdiği genç subaylardan, Doğan Beyden, Tufan Beyden söz ediyordu. Her gittiği yerde bir sevinç, bir mutluluk rüzgarı estiriyordu.</span></p>

    <p class="MsoNormal1"><span class="calibre2">Kasabalılar onun daha dün sokaklarda boynu bükük, yüzünden düşen sinek kırk parça olur, can çekişir halde dolaşırken bugün böyle birdenbire bir sevinç fırtınası olup esmesine bir anlam veremiyorlar, şaşırıyorlardı. Onun sevinci, ona ne kadar şaşarlarsa şaşsınlar, bütün kasabaya da geçmiş, tasalı kasaba halkı dört kol bir çengi oluvermişti. Herkes öldürülen eşkıyaları, Ali Safa Beyi, İnce Memed belasını unutmuş gitmişti. Pazaryerinde, ortada fol yok yumurta yokken, Abdal Cümek durup dururken davulu çekmiş gelmiş, delikanlılar halaya durmuşlardı. Nereden gelmişse bir de cambaz kumpanyası zuhur etmiş, köprünün alt başındaki alana, mavi çiçek açmış, güzel kokulu hayıtların arasına, çok yükseğe tellerini germişler, davul zurna eşliğinde sabahtan akşamlara kadar, üç kadın bir erkek iplerin üstünde göbek atıyor, birikmiş kalabalıktan para topluyorlardı. Hele kalabalığa Murtaza Ağayla kasaba ileri gelenleri katılınca da, alana sandalyalar atılıyor, koltuklar getiriliyor, yüksek tellerin üstü bir göbek cümbüşüne dönüştürülüyordu.</span></p>

    <p class="MsoNormal1"><span class="calibre2">Pehlivan güreşleri, at koşuları için de hazırlıklar yapılıyordu. Velhasıl bütün kasaba yedisinden yetmişine kadar Murtaza Ağanın sebebi bilinmeyen sevinç dalgasına kapılmış gidiyordu.</span></p>

    <p class="MsoNormal1"><span class="calibre2">Şeytan, yılık bakışlı, feleğin çemberinden bin kere geçmiş berber Kör Salih, sırtında da otuz dokuz gözü olan ve de bu kasabada ne olup bitiyorsa malumu bulunan kişi, önüne çıkana:</span></p>

    <p class="MsoNormal1"><span class="calibre2">"Olamaz, olamaz," diyordu. "Bu Murtaza gibi bir adam bu dünyaya gelemez! Güldüğü zaman bütün kasaba onunla birlikte gülüyor, ağladığında bütün kasaba ağlıyor, korktuğu zaman da onunla birlikte saklanacak sıçan deliği arıyor. Olamaz, olamaz... Böyle bir adam bu dünyaya bir daha gelemez."</span></p>

    <p class="MsoNormal1"><span class="calibre2">Ve feleğin çemberinden bin kez geçmiş Kör Salih bunun sebebini, bu geveze insandaki sırrı hikmeti arıyor bulamıyordu. Bir hin oğlu hin yanı yok değildi bu adamın. Bir de çocuk kadar saf görünüşlüydü. Bu adam için, içi dışı bir kişidir dersen, o da değildi, alimallah şeytana külahını ters giydirirdi. Sevinince tam yürekten, iliklerine kadar seviniyor, korkunca da eli ayağı çözülüyor, ölüp tükeniyordu. Herkes de onun sevincine, korkusuna katılmak zorunda kalıyordu.</span></p>

    <p class="MsoNormal1"><span class="calibre2">"Bu deyyus ölünce," diyordu Kör Salih, "bütün kasaba da onunla birlikte öleceğiz. Yahu, kırk yıldır her Allahın günü kavga ettiğim karımla bir haftadır ne dövüş, ne kavga, ne gönül kırıcı en küçük bir söz... İnşallah bu deyyus hep böyle bir sevinç yeli olaraktan eser de..."</span></p>

    <p class="MsoNormal1"><span class="calibre2">Onun sırrı hikmetini bir tek kişi biliyordu bu kasabada, o da Kürt Rüstem. Önüne gelene soruyordu:</span></p>

    <p class="MsoNormal1"><span class="calibre2">"Ne oldu böyle Murtaza Ağaya, ne oldu?"</span></p>

    <p class="MsoNormal1"><span class="calibre2">"Ne oldu Rüstem?"</span></p>

    <p class="MsoNormal1"><span class="calibre2">"Çünküleyim o Kabeye gitmiştir."</span></p>

    <p class="MsoNormal1"><span class="calibre2">"Yahu Rüstem, ne zaman Kabeye gitti de geldi o?"</span></p>

    <p class="MsoNormal1"><span class="calibre2">"Ben bilirim."</span></p>

    <p class="MsoNormal1"><span class="calibre2">Rüstemin dilinin altında bir şeyler vardı ya, söylemiyordu, inatçı Kürt, öldürseler de söylemezdi.</span></p>

    <p class="MsoNormal1"><span class="calibre2">Son günlerdeki Rüstemle Murtaza Ağa arasındaki yakınlık kimsenin de gözünden kaçmıyordu ya, ne olduğunu bir türlü anlayamıyorlardı.</span></p>

    <p class="MsoNormal1"><span class="calibre2">Murtaza Ağadaki, kasabadaki bu sevinç dalgası Arif Saim Beyle Vali kasabaya gelinceye kadar sürdü. Bir sabah önde Arif Saim Beyin yepyeni, toza batmış çıkmış Ford arabası, arkada da Valinin uzun siyah, bayraklı otomobili çarşıdan geçtiler, doğru Kaymakamlığa gittiler. Çarşıdan geçerken otomobilinin içindeki Arif Saim Beyin yüzünü görenlerin ödleri koptu. Orada, otomobilin arka kısmında, toza batıp çıkmıştı, başı dimdik, gözleri kapalı, yüzü gergin oturuyor, ne sağa ne de sola bakıyordu. Vali, onun yanında oturan babacan candarma alay komutanı da öyleydi. Kaymakam bu tepeden tırnağa toz içinde kalmış, tozdan yalnız gözleri ve dişleri ışılayan kişileri Kaymakamlığın önündeki sokakta karşıladı. Eli ayağı titriyor, ne yapacağını bilemiyordu.</span></p>

    <p class="MsoNormal1"><span class="calibre2">"Kaymakam!"</span></p>

    <p class="MsoNormal1"><span class="calibre2">"Buyur Beyim."</span></p>

    <p class="MsoNormal1"><span class="calibre2">"Taşkın Halil Bey, öteki Ağaları, Beyleri, Zülfü Beyi, Hakimi, Müddeiumumiyi derhal buraya çağıracaksınız... "</span></p>

    <p class="MsoNormal1"><span class="calibre2">"Baş üstüne."</span></p>

    <p class="MsoNormal1"><span class="calibre2">Kaymakamın kasaba ileri gelenlerini çağırmasına gerek kalmamıştı. Onların geldiğini duyanların bir kısmı daha şimdiden Kaymakamlığın avlusuna birikmişlerdi bile. Geriye kalanlara da haber ulaşmış, onlar da koşturmaya başlamışlardı.</span></p>

    <p class="MsoNormal1"><span class="calibre2">"Hoş geldiniz," diye önce Arif Saim Beyin, sonra da sırasıyla Valinin, Candarma Komutanının eline sarılan Taşkın Halil Bey, "bize buyurun efendim," dedi, "bizim evde daha rahat buyurursunuz. Rica ederim efendim."</span></p>

    <p class="MsoNormal1"><span class="calibre2">"Olur," diye onun yüzüne bakmadan gürledi Arif Saim Bey. "Yüzbaşı nerede?" Öfkeli gözlerle yanına yönüne bakındı. "Onu derhal Halilin evine getirin!"</span></p>

    <p class="MsoNormal1"><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Otomobillere yeniden bindiler, Taşkın Halil Beyin evine yollandılar.</span></p>

    <p class="MsoNormal1"><span class="calibre2">Konağa çıktıklarında ellerinde fırçalarla dört beş kişinin onları beklediğini gördüler.</span></p>

    <p class="MsoNormal1"><span class="calibre2">"Yollar çok tozlu efendim," diye özür diledi Taşkın Halil Bey. "Daha Cumhuriyetimiz yeni, ham toprak yol... Toza toprağa bulanacağınızı bildim de... Sizlerin çektiği de bu vatan için, insanın yüreği taş olsa da erir, dayanamaz. Sizin şu halinize çok üzülüyorum efendim, ceketinizi de lütfeder misiniz, tozlarını çırpayım efendim."</span></p>

    <p class="MsoNormal1"><span class="calibre2">Arif Saim Bey ceketini çıkartırken:</span></p>

    <p class="MsoNormal1"><span class="calibre2">"Mübarek tozlarını diyeceksin Halil," diye güldü, "mübarek tozlarını..."</span></p>

    <p class="MsoNormal1"><span class="calibre2">"Mübarek tozlarını efendim..."</span></p>

    <p class="MsoNormal1"><span class="calibre2">Arif Saim Bey çıkardığı ceketini elinde fırça tutan baştaki adama uzattı. Taşkın Halil Bey mübarek tozlu ceketi alabilmek için can havliyle uzandı, Arif Saim Bey gözlerini belerterek onu ellerinden tuttu:</span></p>

    <p class="MsoNormal1"><span class="calibre2">"Halil," dedi, "Halil yapma, biz seninle silah arkadaşı sayılırız, yapma!"</span></p>

    <p class="MsoNormal1"><span class="calibre2">Taşkın Halil Bey bozuldu.</span></p>

    <p class="MsoNormal1"><span class="calibre2">Arkadan gelen Vali de ceketini bir fırçacıya uzattı. Albay, bir fırçacıdan fırçayı kendi alıp merdiven başında ceketini, pantolonunu sırtında kendi fırçalamaya başladı.</span></p>

    <p class="MsoNormal1"><span class="calibre2">İçeri girip koltuğa çöken Arif Saim Bey öfkeyle:</span></p>

    <p class="MsoNormal1"><span class="calibre2">"Miralay," diye bağırdı, "lütfen ceketini ver de onlara, buraya gel!"</span></p>

    <p class="MsoNormal1"><span class="calibre2">"Baş üstüne Beyefendi." Çabucak ceketini çıkaran Albay, odaya koştu. "Buyurun Beyefendi."</span></p>

    <p class="MsoNormal1"><span class="calibre2">"Rica ederim, geç de karşıma otur, şuraya, şuraya, Vali Beyefendinin yanına."</span></p>

    <p class="MsoNormal1"><span class="calibre2">Hemen karlı şerbetler geldi. Bu anda da kasaba ileri gelenleri içeriye doldular. Her gelen, itiş kakış, sol elleri ceket iliklerinde, iki büklüm, "Hoş geldiniz," diyor, önce Arif Saim Beyin, sonra da Valinin, Albayın ellerini sıkıyor, gene iki büklüm durumlarını hiç bozmadan, sol ellerini ceketlerinin düğmelerinden çekmeden gidip bir köşeye büzülüyorlardı. Hepsi de ter içinde kalmışlardı. Bir tanesi de küçük bir yüreklilik gösterip alnındaki boncuk boncuk teri silemiyordu.</span></p>

    <p class="MsoNormal1"><span class="calibre2">Arif Saim Beyin bu da gözlerinden kaçmıyordu. Şu koskocaman adamlara, burada, karşısında süklüm püklüm duran bu canavarlara, "çıkarın mendillerinizi, çıkarın da şu alınlarınızdaki teri silin," diye emir veremezdi. Hepsinin gözü de Arif Saim Beyin yüzüne dikilmiş, ağzından çıkacak kutsal kelamı tetikte durmuş bekliyorlardı.</span></p>

    <p class="MsoNormal1"><span class="calibre2">Sessizlik uzun sürdü. Ne Vali, ne Candarma Komutanı, ne de Arif Saim Bey konuşmuyorlardı. Arif Saim Bey önüne, gittikçe asılan bir yüzle bakıyor, bastonuyla usul usul, gittikçe sinirlendiğini belli ederek oynuyordu. Yüzbaşı gelmiş, onun önünde çakılmış kalmıştı. O geldiğinden beri de Arif Saim Bey başını bir kere kaldırıp onun yüzüne, soğuk şerbetlerini alırken bile bakmamıştı. Bal, ekşi elma, nar suyu şerbetleri gümüş tepsilerde gelip gelip gidiyordu. Konuklar, kutsal tozları alınmış ceketlerini alıp giyerlerken bile orada çakılmış kalmış Yüzbaşının yüzüne bakmamaya özellikle özen gösteriyorlardı.</span></p>

    <p class="MsoNormal1"><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Sessizlik son sınırına vardıktan sonra Arif Saim belermiş gözlerini odadakilerin üstünde teker teker dolaştırıp, bastonunu sertçe yere vurdu, pencerelerin camları zangırdadı. Odadakiler de bir ürperti geçirdiler.</span></p>

    <p class="MsoNormal1"><span class="calibre2">"Burası kokuyor."</span></p>

    <p class="MsoNormal1"><span class="calibre2">Yüzünden öfkeli mi, alaylı mı, hüzünlü mü olduğu belli olmayan bir gülümseme geçti. Sesini biraz daha yükseltti: 1</span></p>

    <p class="MsoNormal1"><span class="calibre2">"Size diyorum ki bu kasaba kokuyor."</span></p>

    <p class="MsoNormal1"><span class="calibre2">Tapucu Zülfü yılışarak:</span></p>

    <p class="MsoNormal1"><span class="calibre2">"O geçen seferdi Beyefendi," dedi, "ölü kokmuştu, zatıaliniz..."</span></p>

    <p class="MsoNormal1"><span class="calibre2">"Sen içindesin de farkında değilsin Zülfü, kokuyor. Hala kokuyor. Bana öyle geliyor ki Zülfü, bu kasabalar çürümüş, kıyamete kadar da böyle kokacaklar."</span></p>

    <p class="MsoNormal1"><span class="calibre2">Zülfü:</span></p>

    <p class="MsoNormal1"><span class="calibre2">"Hakkı aliniz var Beyefendi," dedi gücenmiş, "ne yapalım, biz kokuyoruz."</span></p>

    <p class="MsoNormal1"><span class="calibre2">"Kokuyorsunuz." Gittikçe öfkesi kabarıyordu. "Arabadan çantamı getirin."</span></p>

    <p class="MsoNormal1"><span class="calibre2">Az sonra çanta geldi.</span></p>

    <p class="MsoNormal1"><span class="calibre2">"Kaymakam Bey, şunları okuyun."</span></p>

    <p class="MsoNormal1"><span class="calibre2">Kaymakam bir çanta dolusu telgrafı, mektubu, önce kekeleyerek, ardından da düzgün, rahat okumaya başladı. O okudukça ayaktaki Yüzbaşı yaprak gibi, yüzü sapsarı kesilmiş, titriyordu. Neredeyse düşecekti.</span></p>

    <p class="MsoNormal1"><span class="calibre2">"Git Yüzbaşı, oraya, hah işte oraya, karşıma otur, sakın oradan kıpırdayayım deme. Kaymakam, sen de devam et!"</span></p>

    <p class="MsoNormal1"><span class="calibre2">Mektuplar, telgraflar okunup bitince Arif Saim Bey üzüntülü, yürekten bir sesle:</span></p>

    <p class="MsoNormal1"><span class="calibre2">"İşte böyle arkadaşlar," dedi, "kokuyor."</span></p>

    <p class="MsoNormal1"><span class="calibre2">Odadakilerden çıt çıkmıyor, parmaklarını bile kıpırdatmıyorlar, gözlerini kırpamıyorlar, belki soluk bile almıyorlardı.</span></p>

    <p class="MsoNormal1"><span class="calibre2">Arif Saim Bey dingin bir sesle, öfkesiz, üzüntüsüz, alaysız sözlerini sürdürdü:</span></p>

    <p class="MsoNormal1"><span class="calibre2">"Ben buralarını, kendi seçim mıntıkamı çok iyi bilirim. Ben buralarda, şu genç adamdan daha gençken candarma kumandanlığı yaptım. O zaman da buralarda sizin gibi ağalar vardı. Ben şu genç adamdan daha gençken..." Yüzbaşıyı gösterdi bastonunu uzatarak, "Eşkıyaların ardında şu Toros dağlarında basmadığım taş, girmediğim kovuk kalmadı. Ben şu genç adamdan daha genç bir kişiyken, İnce Memedlerle, öylesi çalıkakıcılarla değil, Bayramoğlu, Gizik Duran, Dirgen Ali, Kürt Reşit gibi dağ padişahlarıyla çarpıştım. Hepsini dize getirdim diyemem ama, dize de gelmedim. O zaman da sizin gibi ağaların dağlarda eşkıyaları vardı. Ama böylesine, alçakçasına telgrafları kimse aleyhime yazmamıştı. Hepsini biliyorum, bu kasabayı, şu Torosları insan insan, ev ev biliyorum, hey Ağalar Beyler sizin de ciğerinizde kaç damar var, biliyorum. Hepinizin dağlarda, istediğinizi yaptırdığınız bir çeteniz var. Kokuyor."</span></p>

    <p class="MsoNormal1"><span class="calibre2">Sustu, sorusuna bir karşılık arar gibi gözlerini teker teker kalabalığın üstünde dolaştırdı. Herkes başını önüne eğmişti.</span></p>

    <p class="MsoNormal1"><span class="calibre2">Zülfü gene yılışarak başını kaldırdı:</span></p>

    <p class="MsoNormal1"><span class="calibre2">"Benim yok, eşkıyam yok Saim," dedi.</span></p>

    <p class="MsoNormal1"><span class="calibre2">"Biliyorum senin eşkıyan yok Zülfü," dedi Arif Saim Bey. "Senin eşkıyaya ihtiyacın da yok."</span></p>

    <p class="MsoNormal1"><span class="calibre2">Zülfü sözü onun ağzından kaptı:</span></p>

    <p class="MsoNormal1"><span class="calibre2">"Olamaz da..."</span></p>

    <p class="MsoNormal1"><span class="calibre2">"Niçin olsun Zülfü," diye güldü Arif Saim Bey. "Senin arkanda ben varım, biz varız, yetmez mi?"</span></p>

    <p class="MsoNormal1"><span class="calibre2">Zülfü başını önüne eğdi.</span></p>

    <p class="MsoNormal1"><span class="calibre2">"Biliyorum," diye sözünü sürdürdü Arif Saim, "eşkıya işi kolay bir iş değil, bir umumi asayiş, bir devlet meselesidir... Ve Şarki Anadolunun dışında da yalnız benim seçim mıntıkamda eşkıya var... Mustafa Kemal Paşanın kulağına kadar bu giderse hiç de iyi olmaz. Bir küçücük eşkıya işini, evet, bir küçücük, siz pireyi deve, ve dahi habbeyi kubbe yaparaktan Ankaraya tel üstüne tel, telgraf üstüne telgraf çekerekten ne kazanıyorsunuz? Söyleyin, kim yaptı bu işi?"</span></p>

    <p class="MsoNormal1"><span class="calibre2">Gözlerini Zülfünün gözlerine dikti, baktı, Zülfüden bir karşılık bekliyordu. Zülfü kıvrandı, bir şeyler konuşacak oldu beceremedi.</span></p>

    <p class="MsoNormal1"><span class="calibre2">"Bana bir şey olmaz Zülfü. Şu Toroslar, şu Çukurovadaki bütün insanlar yediden yetmişe eşkıya olsalar, sen de biliyorsun Zülfü, bana bir şey olmaz ve de olamaz. Paşa beni çağırıp da böyle küçücük işler için bana bir şey sormaz. Olan, bu gül gibi Çukurovaya, bu Vali Beyefendiye, bu muhterem Miralaya, şu genç Cumhuriyet çocuğu Yüzbaşıya olur Zülfü, sen biliyorsun."</span></p>

    <p class="MsoNormal1"><span class="calibre2">"Biliyorum muhterem Beyefendi."</span></p>

    <p class="MsoNormal1"><span class="calibre2">"Beni dinle Zülfü, sen bu kasabada iken, evet, senin gibi bir kolum ve kanadım bu kasabada iken, ben bu kasabadan böyle şeyler beklemezdim. Bak bana Zülfü, ben Ankarada iken, bu Beyefendilerin de kıllarına hile gelemez. Ben Ankarada Valimi de, Miralayımı da, Yüzbaşımı da, sen de bilirsin müdafaaya muktedirim."</span></p>

    <p class="MsoNormal1"><span class="calibre2">"Muktedirsiniz efendim."</span></p>

    <p class="MsoNormal1"><span class="calibre2">"İnce Memedi bile müdafaa edebilirim. Onun için isterseniz hususi af çıkarttırıp, Çukurovada da ona sizin çiftliklerinizin beş misli, on misli büyüklükte bir çiftlik tahsis edebilirim. O da sizin başınıza bir bela olur ki, şu Molla Durandan da daha beter."</span></p>

    <p class="MsoNormal1"><span class="calibre2">Molla Durana bastonuyla bir işaret çaktı:</span></p>

    <p class="MsoNormal1"><span class="calibre2">"Kalk ayağa ve buraya gel."</span></p>

    <p class="MsoNormal1"><span class="calibre2">Molla Duran elindeki doksan dokuzluk tespihini alelacele cebine koyarak, şapşal, geldi onun önüne dikildi.</span></p>

    <p class="MsoNormal1"><span class="calibre2">"Söyle Duran, sen ne zaman Camiyülezhere gittin de orada din tahsil eyledin, söyle!"</span></p>

    <p class="MsoNormal1"><span class="calibre2">"Elini ayağını öpeyim Beyim..."</span></p>

    <p class="MsoNormal1"><span class="calibre2">"Söyle, sen ne zaman okudun da, okuryazar oldun, söyle! Sen elifi görsen mertek sanmaz mısın?"</span></p>

    <p class="MsoNormal1"><span class="calibre2">"Beyim, Beyim..." Boynunu bükmüş yalvarırcasına ona bakıyordu.</span></p>

    <p class="MsoNormal1"><span class="calibre2">Arif Saim acı acı güldü:</span></p>

    <p class="MsoNormal1"><span class="calibre2">"Molla Duran Beyefendinin altını daha çok karıştırmayacağım, sonra bir çapanoğlu çıkar ki onun altından, hepinizin parmağı ağzınızda kalır."</span></p>

    <p class="MsoNormal1"><span class="calibre2">Bastonuyla ona dokundu:</span></p>

    <p class="MsoNormal1"><span class="calibre2">"Yaklaş, yaklaş, yaklaş bana Duran."</span></p>

    <p class="MsoNormal1"><span class="calibre2">Molla Duran ona, ayakları biribirine dolanarak yaklaştı:</span></p>

    <p class="MsoNormal1"><span class="calibre2">"Eğil!"</span></p>

    <p class="MsoNormal1"><span class="calibre2">Molla Duran iki büklüm olaraktan, elleri karnına bağlanmış eğildi, Arif Saim ağzını onun kulağına dayayıp usulca:</span></p>

    <p class="MsoNormal1"><span class="calibre2">"Ulan Duran, bu işler senin o kopası başının altından çıkabilir, söyle sen mi çektirdin telgrafları? Sen mi yazdırdın mektupları?"</span></p>

    <p class="MsoNormal1"><span class="calibre2">"Yok vallahi Beyim, yok billahi Beyim. Tabanlarının altını öpeyim, kıyma bana."</span></p>

    <p class="MsoNormal1"><span class="calibre2">"Pekiyi, kim bu adam öyleyse, ya da adamlar?"</span></p>

    <p class="MsoNormal1"><span class="calibre2">"Vallahi bilemiyorum Beyim, billahi bilemiyorum." Murtaza Ağaya belli belirsiz bir göz attı, ötekiyse onun gözünü yiyince bütün bedeni tepeden tırnağa çımgıştı. "İsterseniz kim olduğunu araştırırım."</span></p>

    <p class="MsoNormal1"><span class="calibre2">"Araştır ve bul. Bulamazsan gerisini sen düşün. Şimdi git yerine otur! Yüzbaşı!"</span></p>

    <p class="MsoNormal1"><span class="calibre2">"Buyur Beyim."</span></p>

    <p class="MsoNormal1"><span class="calibre2">"Bu kasabada bir gazeteci olacaktı, neydi adı hele? Muallim miydi ne..."</span></p>

    <p class="MsoNormal1"><span class="calibre2">"Evet efendim..."</span></p>

    <p class="MsoNormal1"><span class="calibre2">"Onu buraya çağırın."</span></p>

    <p class="MsoNormal1"><span class="calibre2">"Baş üstüne Beyim."</span></p>

    <p class="MsoNormal1"><span class="calibre2">Nedense Duran Efendiyle konuşunca Arif Saim Beyin keyfi yerine gelmişti.</span></p>

    <p class="MsoNormal1"><span class="calibre2">"Böyle bir sahtekar, yani şu bizim Duran gibi bir alçak, korkma, sırrını faşetmem Duran..." Göbeğini sallaya sallaya güldü. "Böyle bir deli, şeytan şu yeryüzüne gelmemiştir. İşte ben de, hep birinci adamları sevdiğimden Durana bunun için hayranım. Şuna bakın, gerçekten, sakalı, saltası, bir başında yeşil sarığı eksik, ayaklarındaki mestleriyle Camiyülezher müderrisine benziyor. Bizim Duran, bizim Duran bin yüzlü, iki bin, üç bin yüzlü değil on bin yüzlüdür. O İnce Memed çocuğunun üstüne candarma yollayacağınıza, madem ondan o kadar korkuyorsunuz, bu Duranı yollayın, yağdan kıl çekercesine, tutsun onu kulağından size getiriversin. İnanın bana..."</span></p>

    <p class="MsoNormal1"><span class="calibre2">"Haşa Beyefendim, haşa huzurdan!"</span></p>

    <p class="MsoNormal1"><span class="calibre2">"Bakındı hele Durana, haşa kelimesini de öğrenmiş! Ulan Duran..."</span></p>

    <p class="MsoNormal1"><span class="calibre2">Ona baktı, bekledi. Yüzü sevinç içindeydi, gülüyordu.</span></p>

    <p class="MsoNormal1"><span class="calibre2">"Sayenizde efendim, öğrendik Beyefendim..."</span></p>

    <p class="MsoNormal1"><span class="calibre2">"İşte bu üfürükçü Allahsız gibi bir de Ankarada var. Müdürü Umumi o efendim. Ne Müdürü Umumisi, Başvekil o, o, her şey Ankarada. Bir gece yarısı baktım bizim kapı çalmıyor, açtım kapıyı, baktım bizim Müdürü Umumi kapıda süklüm püklüm, çantası koltuğunda süt dökmüş kedi gibi duruyor."</span></p>

    <p class="MsoNormal1"><span class="calibre2">Artık bunları anlatırken durmadan gülüyor, kendi kendine eğleniyordu.</span></p>

    <p class="MsoNormal1"><span class="calibre2">"Önce tanıyamadım onu. Yüzü bir felaket habercisinin yüzü, sanki Gazi Paşanın başına bir hal gelmiş, öyle perişan. Gel içeriye gel, dedim. İçeriye korkarak girdi. Oturttum, bir kahve söyledim, buyurun muhterem kardeşim, dedim, saygıyla huzurunda eğildim. İstersen eğilme, o isterse beni de, İsmet Paşayı da bir anda toz eder... Siz beni dinleyin, şu adam var ya..." Bastonunun ucuyla gösterdi: "İşte bu adam da isterse bu kasabayı, şu Toros dağlarını, şu Çukurovayı toz eder. Ben korktum da bugün onun üzerine daha fazla varamadım, isterse beni de toz eder. Hahhaaah... Ama ben onun çok, çoook, çoooook eski dostuyum, bana kıyamaz... İşte bizim Müdürü Umumi çantasını açtı, şu size getirdiğim, az önce de okuduğumuz kağıtları bana verdi ve bunları sizin için hıfzettim Beyefendi, dedi, bunları benden başka da kimse görmüş değildir. Bu dünya böyle işte..."</span></p>

    <p class="MsoNormal1"><span class="calibre2">Bu sırada öğretmen Zeki Bey içeriye girdi.</span></p>

    <p class="MsoNormal1"><span class="calibre2">"Gel bakalım gazeteci Bey... Senin adın neydi hele?"</span></p>

    <p class="MsoNormal1"><span class="calibre2">"Gazeteci Zeki."</span></p>

    <p class="MsoNormal1"><span class="calibre2">"Sen muallimsin de değil mi?"</span></p>

    <p class="MsoNormal1"><span class="calibre2">"Muallimim."</span></p>

    <p class="MsoNormal1"><span class="calibre2">"Otur bakalım."</span></p>

    <p class="MsoNormal1"><span class="calibre2">Zeki Bey saygılıca, ellerini dizlerinin üstüne koyarak oturdu, boynunu alçakgönüllü büktü.</span></p>

    <p class="MsoNormal1"><span class="calibre2">"Buradan İstanbul gazetelerine haberler veriyor, muhabirlik yapıyormuşsunuz."</span></p>

    <p class="MsoNormal1"><span class="calibre2">"Yapıyorum efendim."</span></p>

    <p class="MsoNormal1"><span class="calibre2">"Eveeet, hangi haberleri verdiniz şimdiye kadar?"</span></p>

    <p class="MsoNormal1"><span class="calibre2">"Efendim, geçen gün dokuz eşkıyanın öldürülme haberini verdim. Çok da iyi yazdım. Yüzbaşımızı merasimlerle nasıl karşıladığımızı, İnce Memedin nasıl bir adam olduğunu çok güzel tasvir ederek bildirdim."</span></p>

    <p class="MsoNormal1"><span class="calibre2">"Başka?"</span></p>

    <p class="MsoNormal1"><span class="calibre2">"Efendim, eşkıyaların o köyü bastıklarını, ve de altı kızın ırzlarına geçerek, dağa kaldırarak, ardından da bütün köyü yakarak..."</span></p>

    <p class="MsoNormal1"><span class="calibre2">"Böyle bir şey oldu mu?"</span></p>

    <p class="MsoNormal1"><span class="calibre2">Yüzbaşı:</span></p>

    <p class="MsoNormal1"><span class="calibre2">"Bizim haberimiz yok," dedi.</span></p>

    <p class="MsoNormal1"><span class="calibre2">"Pekiyi, başka?"</span></p>

    <p class="MsoNormal1"><span class="calibre2">Öğretmen Zeki Bey bir yıl içinde yazıp gönderdiği bütün haberleri coşkuyla saydı döktü. "Murtaza Ağa Beyefendi çok vatansever bir kişidir," dedi. "Öyle bir muhterem zattırlar ki kendileri, her şeyden beni haberdar ederler."</span></p>

    <p class="MsoNormal1"><span class="calibre2">"Sonra, sonra, sonra ne oldu?"</span></p>

    <p class="MsoNormal1"><span class="calibre2">"Efendim," diye iki büklüm oldu Zeki Bey, sıkıldı, elinden oyuncağı alınmış bir çocuk gibi üzüldü, dudaklarını sundurdu. "Efendim ben şikayetçiyim," dedi. "Size şikayet ediyorum."</span></p>

    <p class="MsoNormal1"><span class="calibre2">"Neyi, kimi?"</span></p>

    <p class="MsoNormal1"><span class="calibre2">"Size bilumum İstanbul gazetelerini şikayet ediyorum, efendim, bütün bu özene bezene yazdığım, bu feci haberlerin hiçbirisini neşretmediler. Anadolu batsa, toptan yansa, düşmanlar gelse de bizim buralarını işgal eylese gene yazmayacaklar. Bize efendim, bize sinek kadar ehemmiyet vermiyorlar. İnce Memedi, İnce Memedi bile neşretmediler muhterem efendim, onun ölümünü bile... Şikayet ediyorum efendim. İyi ki beni çağırdınız da, ben de zatınıza bütün bunları söyleyebildim."</span></p>

    <p class="MsoNormal1"><span class="calibre2">"Hiçbir haberiniz çıkmadı mı şimdiye kadar gazetelerimizde?"</span></p>

    <p class="MsoNormal1"><span class="calibre2">"Çıktı," dedi bir çocuk gibi sevinerek Zeki Bey. "Çıkarmayalardı da, ben de göreydim onları."</span></p>

    <p class="MsoNormal1"><span class="calibre2">"Neydi o haber?"</span></p>

    <p class="MsoNormal1"><span class="calibre2">"Zatı devletlerinin kasabamızı teşriflerini bildirmiştim, başsayfadan onu verdiler, sizin resminizle birlikte."</span></p>

    <p class="MsoNormal1"><span class="calibre2">"Bunun için bir ücret falan?"</span></p>

    <p class="MsoNormal1"><span class="calibre2">"Efendim?"</span></p>

    <p class="MsoNormal1"><span class="calibre2">"Ücret falan, dedim."</span></p>

    <p class="MsoNormal1"><span class="calibre2">"Ne için?"</span></p>

    <p class="MsoNormal1"><span class="calibre2">"Haber için."</span></p>

    <p class="MsoNormal1"><span class="calibre2">"Almadım efendim. İstemiyorum da... Yeter ki kasabamızın adı gazetelere geçsin, ben başka bir şey istemiyorum."</span></p>

    <p class="MsoNormal1"><span class="calibre2">"Zeki Bey!"</span></p>

    <p class="MsoNormal1"><span class="calibre2">"Buyurun efendim." "Sen muallimsin değil mi?"</span></p>

    <p class="MsoNormal1"><span class="calibre2">"Sayenizde Beyefendi."</span></p>

    <p class="MsoNormal1"><span class="calibre2">"Şimdi size bir teklifim var."</span></p>

    <p class="MsoNormal1"><span class="calibre2">"Baş üstüne efendim."</span></p>

    <p class="MsoNormal1"><span class="calibre2">"Muallimliği bırakacaksınız."</span></p>

    <p class="MsoNormal1"><span class="calibre2">"Yapamam efendim," diye inledi Zeki, "çoluk çocuğum, ihtiyar anam babam açlarından ölürler."</span></p>

    <p class="MsoNormal1"><span class="calibre2">"Öyleyse gazeteci Bey, o gazetelere haber vermeyi derhal kesecek, bir daha da hiçbir yere tek satır yazmayacaksınız. Eğer duyarsam... Şimdi gidebilirsin. Eğer bir daha duyarsam... "</span></p>

    <p class="MsoNormal1"><span class="calibre2">Zeki ayağa kalktı, milletvekilinin ellerine sarıldı, o, elini çekti, öteki zorla onun elini öpüp, sallanarak merdivenlere yürüdü, hem yürüyor, hem de, "Duymayacaksınız efendim, hiçbir zaman duymayacaksınız, duymayacaksınız, duy... duy... duymayacaksınız," diyordu.</span></p>

    <p class="MsoNormal1"><span class="calibre2">Bütün çarşı boyunca "Duymayacaksınız" sözünü yineledi. Yöresini görmüyordu, köprüye kadar kendinde olmayarak yürüdü.</span></p>

    <p class="MsoNormal1"><span class="calibre2">"Zavallı çocuk," diye arkasından üzüldü Arif Saim Bey. Üzüntüsü içtendi. "Verdiği hiçbir haberi çıkmıyor, o gene de göndermekte ısrar ediyor. Zavallı küçük idealist muallim!"</span></p>

    <p class="MsoNormal1"><span class="calibre2">Gözleri Taşkın Halil Beyi aradı:</span></p>

    <p class="MsoNormal1"><span class="calibre2">"Nerede bu Halil Bey?"</span></p>

    <p class="MsoNormal1"><span class="calibre2">"Şimdi gelecek efendim."</span></p>

    <p class="MsoNormal1"><span class="calibre2">"Buraya gel Yüzbaşım..."</span></p>

    <p class="MsoNormal1"><span class="calibre2">Yüzbaşı hazır ola geçti.</span></p>

    <p class="MsoNormal1"><span class="calibre2">"Buradan hiçbir haber sızmayacak dışarıya.</span></p>

    <p class="MsoNormal1"><span class="calibre2">"Postaneye el koydum efendim. Bu kasabadan dışarıya bizim haberimiz olmadan, çoktandır hiçbir şey çıkmıyor. Ne mektup, ne de telgraf..."</span></p>

    <p class="MsoNormal1"><span class="calibre2">"Adanayı muhterem Vali Bey ele alıyor."</span></p>

    <p class="MsoNormal1"><span class="calibre2">Vali rahat, kendine güvenmiş konuştu:</span></p>

    <p class="MsoNormal1"><span class="calibre2">"Arif Saim Beyin emrettikleri gibi olacak."</span></p>

    <p class="MsoNormal1"><span class="calibre2">"Yüzbaşım, siz de artık ne yapılması gerektiğini biliyorsunuz elbet... Üzülmeyiniz. İnce Memed vakası da canınızı sıkmasın. Ben Bayramoğlunu dokuz kere öldürdüm. Her öldürdüğümde de köylüler, işte Bayramoğlu budur, diyorlardı. İnanın, beni aldatmak için söylemiyorlardı bunu. Yalan da söylemiyorlardı. Her iriyarı, pos bıyıklı kişiyi Bayramoğlu sanıyorlardı. Ölünce bütün insanların yüzü değişir. Köylüler de her öldürdüğümüz kişiyi Bayramoğlu sanıyorlardı. Siz İnce Memedi daha bir kere öldürdünüz. Biliyorum, şimdi gözünüze uyku girmiyor, yemekten içmekten kesilmişsinizdir. Ben de Bayramoğlunu ilk kez öldürdüğümde böyle olmuştum. Bayramoğlunu üçüncü öldürüşümde artık alışmış, onu bir dördüncü kez gerçek öldürmeyi soğukkanlılıkla beklemeye başlamıştım. Onu dokuzuncuda bile öldüremedim. Dokuzuncuda öldürdüğümüz kişi, ne yazık ki, on yedi yaşında bir at hırsızı çıktı. Bu daha bıyığı terlememiş çocuk, şimdi Mecliste birlikte olduğumuz... Neyse..."</span></p>

    <p class="MsoNormal1"><span class="calibre2">Arif Saim Bey onun üstüne konuşmak istemedi. Burada oturanların hepsi de olayı ve Mecliste olan o kişiyi biliyorlardı.</span></p>

    <p class="MsoNormal1"><span class="calibre2">Dayanamadı gene konuştu:</span></p>

    <p class="MsoNormal1"><span class="calibre2">"Mecliste birlikte çalıştığımız, o, bütün yeryüzünün atlarını bir zamanlar ıslaha kalkmış, bu yüzden de bütün atları geceleri ahırlarından aldırarak... Son Bayramoğlu, işte onun kurbanıydı."</span></p>

    <p class="MsoNormal1"><span class="calibre2">Taşkın Halil Bey kolları çemrenmiş içeriye girdi:</span></p>

    <p class="MsoNormal1"><span class="calibre2">"Eşkıya kebabı hazır Beyim," dedi.</span></p>

    <p class="MsoNormal1"><span class="calibre2">"Boğma rakı da var mı?"</span></p>

    <p class="MsoNormal1"><span class="calibre2">"O da hazır."</span></p>

    <p class="MsoNormal1"><span class="calibre2">Odanın ortasında, dört masa yan yana getirilerek bir sofra kuruldu.</span></p>

    <p class="MsoNormal1"><span class="calibre2">Murtaza Ağa yemeğe kalmak istemiyordu. Canı çok sıkılmıştı. Bu işlerin kendi başı altından çıktığını burada bilmeyen yoktu. Molla Duran Efendi de ona öyle ne biçim bakmıştı... Taşkın Halil Beyin arkasından dışarıya kaydı, merdivenleri inerken Halil Bey onu kolundan yakaladı:</span></p>

    <p class="MsoNormal1"><span class="calibre2">"Ahmak adam, ahmak adam," diye yılan ıslığı gibi bir sesle kulağına fısıladı. "Ahmak adam, sen şimdi buradan kaçacak olursan, şimdi senin arkandan Arif Saim Beye neler söylemezler ki... Bütün bu pislik senin üstüne yıkılmaz mı? Dön geriye."</span></p>

    <p class="MsoNormal1"><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Murtaza sessizce geriye dönüp eski yerine oturdu.</span></p>

    <p class="MsoNormal1"><span class="calibre2">Taşkın Halil Beyin evindeki boğmalı, eşkıya kebaplı cümbüş sabaha kadar sürdü. Konuklar o gece hiç uyumadan, sabahleyin tanyerleri ışırken yola düzüldüler.</span></p>

    <p class="MsoNormal1"><span class="calibre2">Zülfü onları uğurladıktan sonra, çabuk çabuk evine gitmekte olan Murtaza Ağanın arkasından yetişti, hızla onun kolundan tutup koparırcasına çekti:</span></p>

    <p class="MsoNormal1"><span class="calibre2">"Ulan alçak, korkak köpek, sırf korkundan başımıza sen getirdin bu işi. Beni mahvettin, ocağımı söndürdün. Gördün mü, ayrılırken Arif Saim, o benim adam edip de Meclislere gönderdiğim kişi, elimi sıkmadığı gibi, yüzüme de bakmadı. Yaktın beni Murtaza. Ben de seni yakacağım ki, küllerini yelde savuracağım. Anladın mı, benim istikbalimi yok, yok, yok ettin! Şimdi bekle beni, az sonra kozunu, onun da istikbalini söndürdün, Yüzbaşı Farukla, Valiyle, Arif Saimle pay et!"</span></p>

    <p class="MsoNormal1"><span class="calibre2">Kolunu itip arkasını döndü gitti. Bir süre olduğu yerde donmuş kalmış Murtaza, onun arkasından koştu, önüne geçti:</span></p>

    <p class="MsoNormal1"><span class="calibre2">"Benimle oynama Zülfü," dedi. "Sen beni tanımıyorsun. O güvendiğin dostlarına, o Molla Duran sahtekarına sor, beni sana söylerler. Ben son sözü ilk söyleyen kişiyimdir, şu mektuplar, telgraflar yüzünden eğer başıma bir iş gelecek olursa seni katiyetle öldürtürüm."</span></p>

    <p class="MsoNormal1"><span class="calibre2">Zülfü gülmeye başladı, ardından da onun koluna girdi:</span></p>

    <p class="MsoNormal1"><span class="calibre2">"Be ahmak adam," dedi, "ben senin Adanaya, Ramazanlı Beyine gittiğini, onun avukatına bu mektupları yazdırdığını bilmiyor muyum?"</span></p>

    <p class="MsoNormal1"><span class="calibre2">"Ne!" diye bağırdı Murtaza Ağa. "Sen bütün bunları nereden öğrendin?"</span></p>

    <p class="MsoNormal1"><span class="calibre2">"Ben öğrenirim ama, benden kimseye, Arif Saim kardeşime de bir söz çıkmaz. Ama sen de bundan sonra bana sormadan bir iş yapayım deme."</span></p>

    <p class="MsoNormal1"><span class="calibre2">"Söz!"</span></p>

    <p class="MsoNormal1"><span class="calibre2">Kol kola girip konuşa konuşa köprüye kadar gittiler.</span></p>

    <p class="MsoNormal1"><span class="calibre2">Yüzbaşıysa, candarma komutanlığındaki odasına zor yetişip, Arif Saim Beyin getirdiklerini masasının üstüne yaydı, teker teker okumaya başladı. Okudukça bir tuhaf oluyor, kendinden geçiyordu. İkindiye kadar her mektubu, telgrafı birkaç kere döne döne okudu. Sonra da avazı çıktığı kadar bağırdı. Asım Çavuş, Kertiş Ali Onbaşı hemen koşup odasının kapısında hazır ola geçtiler.</span></p>

    <p class="MsoNormal1"><span class="calibre2">"Buyur Yüzbaşım."</span></p>

    <p class="MsoNormal1"><span class="calibre2">Yüzbaşı kendinden geçmiş, gözü hiçbir şeyi görmüyor, bağırıyordu:</span></p>

    <p class="MsoNormal1"><span class="calibre2">"Şimdi şimdi, artık bundan sonra benim kim olduğumu öğrenecekler o ikiyüzlü sümüklüböcekler! Benim istikbalimle oynar, beni bu hale koyarlar mı, beni mahvederler mi? Ben bundan sonra insan içine nasıl çıkar, komutanlarımın, büyüklerimin yüzüne nasıl bakarım?"</span></p>

    <p class="MsoNormal1"><span class="calibre2">Kapıdaki astlarını hazır olda görünce azıcık yatıştı:</span></p>

    <p class="MsoNormal1"><span class="calibre2">"Ben gidiyorum. Okuyun şunları..."</span></p>

    <p class="MsoNormal1"><span class="calibre2">Yalpalayarak, sarhoş gibi odadan çıktı, evine gitti, bütün bedeni havanda dövülmüş gibi acıyordu, soyunmadan yatağının üstüne uzandı, az sonra da uyudu.</span></p>

    <p class="MsoNormal1"><span class="calibre2">Sabahleyin erkenden komutanlığa gelen Yüzbaşı, Asım Çavuşu, Kertiş Ali Onbaşıyı, öteki çavuşları, onbaşıları yazıcıların odasında önlerindeki masada mektuplar, telgraflar, toplanmışlar, tartışır buldu. Onların yüzlerine bile bakmadan, çok sert bir suratla gitti masasına oturdu. Bu sabah tıraş bile olmamış, saçı başı dağınık, ayakkabıları tozlu, komutanlığa böyle perişan gelmişti. Gözleri de çukura kaçmıştı. Bir süre kendi kendine masasında uğraştıktan, bir şeyler yazıp karaladıktan, kağıtları karıştırdıktan sonra Asım Çavuşu çağırdı.</span></p>

    <p class="MsoNormal1"><span class="calibre2">"Kim bu Çankazık köyü muhtarı Kenan?" diye sordu. "Ben onu tanıyor muyum?"</span></p>

    <p class="MsoNormal1"><span class="calibre2">"Tanıyorsunuz kumandanım."</span></p>

    <p class="MsoNormal1"><span class="calibre2">"Nasıl bir adam?"</span></p>

    <p class="MsoNormal1"><span class="calibre2">"Bizim muhbiri hasımız. Hani bütün at hırsızlarını takip ederek bize yerlerini bildiren, kısa boylu, cin gözlü zayıf adam..."</span></p>

    <p class="MsoNormal1"><span class="calibre2">"Tanıdım," dedi Yüzbaşı. "Ne de hoş bir adama benziyordu. Benim aleyhime Ankaraya nasıl böyle bir mektup yazdırabilir, ha ne dersin Asım Çavuş?"</span></p>

    <p class="MsoNormal1"><span class="calibre2">"İnsanoğludur, insanoğlu belli olmaz Yüzbaşım. Bir ağaç bin damardır, damarlarının dokuz yüz doksan dokuzu yeraltında, ancak bir tanesi dışardadır. İnsanoğlu da böyledir. Sanıyorum ki o yazmamıştır bu mektubu, ona yazdırmışlardır."</span></p>

    <p class="MsoNormal1"><span class="calibre2">"Ben de öyle zannediyorum. Yazdıranı bize söyler, değil mi?"</span></p>

    <p class="MsoNormal1"><span class="calibre2">"Söyler Yüzbaşım, o bizim muhbiri hasımızdır, sizi de canı gibi sever."</span></p>

    <p class="MsoNormal1"><span class="calibre2">"Ben de öyle bilirdim. Kenan nasıl yaptı bu işi bana? O mektupları okuyunca kendimden geçtim, insanlığımdan utandım. Daha da kendime gelemedim. Eğer o kendim olduğunu unutup, şu Yüzbaşıyı yakalayıp ifna mektuplardan bir tanesi kumandanlığın, Dahiliye Vekilinin eline geçmiş olsaydı, mutlaka katlime ferman okunurdu. Mektuplar o kadar tesirli ki, ben bile bir ara, kendim olduğunu unutup, şu Yüzbaşıyı yakalayıp ifna edeyim, diye düşündüm. Benim gibi bir insan için, uydurma da, yalan da olsa böyle şeyler yazılır mı, nasıl kıymışlar bana, şu insanoğlu çok gaddar, Asım Çavuş, çok gaddar... Ben, bilerek, salt beni merasimle karşılasınlar, bana madalya versinler diye, Kara Osmanı İnce Memed yaparak öldürmüşüm... Öldürdüğümüz dokuz kişinin de hiçbir suçları yokmuş! Biz onları Bakırgediğinde yakaladığımızda at otlatıyorlarmış, köylü delikanlıları imişler. Olamaz."</span></p>

    <p class="MsoNormal1"><span class="calibre2">"Olamaz ama, olur," dedi Asım Çavuş. "Bekleyelim Yüzbaşım, bu çıfıt çarşısı kasaba daha ne işler açacak başımıza."</span></p>

    <p class="MsoNormal1"><span class="calibre2">"Haklısın," dedi Yüzbaşı, "bekleyelim ve çok müteyakkız olalım..." Acı acı güldü. "Ali Onbaşıyı çağır."</span></p>

    <p class="MsoNormal1"><span class="calibre2">Ali Onbaşı kapıda bekliyordu. Gözleri yaş içinde içeriye girdi.</span></p>

    <p class="MsoNormal1"><span class="calibre2">"Buyur Yüzbaşım," dedi ölgün, bitkin bir sesle:</span></p>

    <p class="MsoNormal1"><span class="calibre2">"Kenanı derakap bugün burada isterim."</span></p>

    <p class="MsoNormal1"><span class="calibre2">"Burada," diye övündü Ali Onbaşı. "Onu dün gece buraya derakap getirttim. Aşağıda bekliyor."</span></p>

    <p class="MsoNormal1"><span class="calibre2">"Üzülme Onbaşım."</span></p>

    <p class="MsoNormal1"><span class="calibre2">"Ben üzülmeyim de kim üzülsün... Sen git, can pazarında canını haraç mezat et... Bu kadar köylüyü dayaktan geçir... Bak Yüzbaşım," ellerini açtı, "bak Yüzbaşım şu ellerime, dayak ata ata köylülere bu hale geldi. Buna can mı dayanır? Ellerim ayaklarımdan daha büyük. Böyle insan eli olur mu, keski köyümde kalsaydım da ırgat olsaydım. Bu hadiseden sonra ben yaşayamam, ya istifa ederim, ya da kendimi döve döve öldürürüm. O mektuplarda hep bize cellat diyorlar, biz cellat mıyız, Yüzbaşım, biz vazifesini bihakkın yapan vatansever Cumhuriyet çocuklarıyız. Biz, vazife icabı olmasa kimsenin tavuğuna kış eder miyiz? Ben ölmeyim de bu hadiseden sonra kimler ölsün..." Kertiş Ali Onbaşı dokunsan ağlayacaktı.</span></p>

    <p class="MsoNormal1"><span class="calibre2">İyi yürekli Yüzbaşı onu nasıl teselli edeceğini bilemiyordu.</span></p>

    <p class="MsoNormal1"><span class="calibre2">"O Kenanı al getir."</span></p>

    <p class="MsoNormal1"><span class="calibre2">"Onun kemiklerini kırıp un ufak edeceğim..."</span></p>

    <p class="MsoNormal1"><span class="calibre2">Onbaşı aşağıya koştu, Kenanı yaka paça, dişlerini sıkmış gıcırdatarak getirdi. Kenan neye uğradığını bilemiyor, korku içinde paniklemiş, Yüzbaşının gözlerine bir köpek uysallığıyla yalvararak bakıyordu.</span></p>

    <p class="MsoNormal1"><span class="calibre2">"Dur orada!"</span></p>

    <p class="MsoNormal1"><span class="calibre2">"Şu mektubu oku ona Asım Çavuş."</span></p>

    <p class="MsoNormal1"><span class="calibre2">Asım Çavuş tane tane mektubu Kenana okudu, bitirdi.</span></p>

    <p class="MsoNormal1"><span class="calibre2">"Gel buraya!"</span></p>

    <p class="MsoNormal1"><span class="calibre2">Kenan şaşkın, Yüzbaşının masasının önüne geldi.</span></p>

    <p class="MsoNormal1"><span class="calibre2">"Bu mektubu sen mi yazdırdın?"</span></p>

    <p class="MsoNormal1"><span class="calibre2">"Haberim yok."</span></p>

    <p class="MsoNormal1"><span class="calibre2">"Bak bu imza senin değil mi?"</span></p>

    <p class="MsoNormal1"><span class="calibre2">Kenan, iki eli de ceketinin ilikleri üstünde kenetli, eğildi mektuba baktı.</span></p>

    <p class="MsoNormal1"><span class="calibre2">"Benim değil efendim."</span></p>

    <p class="MsoNormal1"><span class="calibre2">"Peki, bu mühür? Mühür belli olmasın diye de kıvratmışsın."</span></p>

    <p class="MsoNormal1"><span class="calibre2">"Benim değil Yüzbaşım. Ben hiç zatınız için böyle şeyler söyler miyim?"</span></p>

    <p class="MsoNormal1"><span class="calibre2">Yüzbaşı hışım gibi yerinden fırladı, fırlamasıyla da tokadı var gücüyle Kenanın yüzüne indirdi. Kenan sallandı ya, düşmedi. Yüzbaşı buna daha çok öfkelendi. Bir tokat, bir, bir daha. Muhtar Kenan kendisini yerde buldu. Kertiş Ali onu alıp gene olduğu yere dikti. Kenanın ağzı burnu kan içinde kalmıştı. Yüzbaşı yerine otururken derin derin soluyordu.</span></p>

    <p class="MsoNormal1"><span class="calibre2">"Söyle sana bu mektubu kim yazdırdı?"</span></p>

    <p class="MsoNormal1"><span class="calibre2">"Ben böyle bir mektup yazmadım ki..."</span></p>

    <p class="MsoNormal1"><span class="calibre2">"Kim yazdırdıysa söyleyeceksin!"</span></p>

    <p class="MsoNormal1"><span class="calibre2">"Ben... "</span></p>

    <p class="MsoNormal1"><span class="calibre2">"Ali Onbaşı, al onu, söylet bu köpeği... Söyletinceye kadar... İstersen bunu dereye de götürebilirsin."</span></p>

    <p class="MsoNormal1"><span class="calibre2">"Yüzbaşım, beni ona teslim etme," diye yalvardı Kenan. "Kimi isterseniz yazın onun adını da imza edeyim. Ben senin adamın değil miyim?"</span></p>

    <p class="MsoNormal1"><span class="calibre2">"Ben hakikati istiyorum."</span></p>

    <p class="MsoNormal1"><span class="calibre2">Kertiş Ali Onbaşı onu sürükleyerek odadan çıkardı. Yüzbaşı yatışmış gülümseyerek onların arkasından bakıyor, az sonra da onun hakikati söyleyeceğine inanıyordu. Aradan uzun bir süre geçti, Kertiş Ali Onbaşıdan bir ses sada çıkmıyor, Yüzbaşı da sabırsızlanıyordu.</span></p>

    <p class="MsoNormal1"><span class="calibre2">"Demek dayanıyor, Asım Çavuş. Ali Onbaşıya bir insanın bu kadar dayanması için o insanın çelik kadar sert olması gerek, değil mi Çavuşum?"</span></p>

    <p class="MsoNormal1"><span class="calibre2">"Öyle Yüzbaşım, onlar, o Ağalar, bu ülkenin düşmanları, bizim düşmanlarımız böylesi tehlikeli işleri yaptıracak adamları bilirler. Denenmiş adamlarına yaptırırlar."</span></p>

    <p class="MsoNormal1"><span class="calibre2">"Aaaah, bir söyletebilsem şu muhtarları... Peki, yirmi üç muhtardan hiçbirisi söylemez mi?"</span></p>

    <p class="MsoNormal1"><span class="calibre2">"Çoğu söyler Yüzbaşım. Bizim Ali Onbaşıya dayanacak adam çok azdır şu dünyada."</span></p>

    <p class="MsoNormal1"><span class="calibre2">"Çok azdır ama..." diye içini çekti Yüzbaşı, "şunu çağırt da bir soralım bakalım, vaziyet ne alemde imiş."</span></p>

    <p class="MsoNormal1"><span class="calibre2">Az sonra Kertiş Ali Onbaşı elleri kan içinde, kürekkemiklerinden ter fışkırmış, yüzü kararmış öfke içinde geldi.</span></p>

    <p class="MsoNormal1"><span class="calibre2">"Konuşmuyor Yüzbaşım."</span></p>

    <p class="MsoNormal1"><span class="calibre2">"Ne söylüyor?"</span></p>

    <p class="MsoNormal1"><span class="calibre2">"Kasabada ne kadar Ağa varsa, başta Karadağlıoğlu Murtaza Ağa, hepsinin adını veriyor."</span></p>

    <p class="MsoNormal1"><span class="calibre2">Yüzbaşı, aşağıdaki Kertiş Ali Onbaşıyı her saat başı yanına bir kere çağırıp rapor alarak sonucu gece yarısına kadar bekledi.</span></p>

    <p class="MsoNormal1"><span class="calibre2">"Konuşmuyor Yüzbaşım. Bu sefer de adını bildiği Ağaların, Beylerin hanımlarının adını söylemeye başladı. Arif Saim Beyin hanımının da adını söyledi. Bütün mektupları o yazdırasıymış Zülfünün isteği üzerine."</span></p>

    <p class="MsoNormal1"><span class="calibre2">"Ali götür onu dereye," dedi Yüzbaşı, kendi de uyumaya gitti. "Eğer derede itirafta bulunacak olursa beni uyandırırsın, bekliyorum."</span></p>

    <p class="MsoNormal1"><span class="calibre2">Muhtar Kenan, gözleri bağlanınca her şeyi anladı, Kertiş Ali Onbaşının ayaklarına kapandı:</span></p>

    <p class="MsoNormal1"><span class="calibre2">"Kimi istiyorsan söyleyim Ali Onbaşı Paşam," dedi. "Kıyma bana boş yere, çoluk çocuğum var, daha her birisi küçücük küçücük... Anam babam da çok yaşlı."</span></p>

    <p class="MsoNormal1"><span class="calibre2">Bir saat sonra Muhtar Kenan, kollarına girmiş iki candarmanın arasında kuru derenin çakılları üstünden yukarıya doğru sürükleniyordu.</span></p>

    <p class="MsoNormal1"><span class="calibre2">Sabah erkenden Yüzbaşı daireye geldi, hiç uyuyamamış, vicdanı çok rahatsız olmuştu. Mektuplardaki imzaları, eczacıdan aldığı büyük bir lupla inceliyordu. Mühürlerin hiçbirisi okunmuyordu, hepsi döndürülerek basılmıştı. İmzalara gelince, işte burada işler karışıyordu. İmzalar sahte olsalardı, hepsinin bir ya da iki, üç elden çıkması gerekmez miydi? Her mektuptaki imza başka bir insanın elinden çıkmıştı, hepsi de köylü yazısıydı. Muhtar Kenanın imzasını elindeki evraklarda bulunan onun imzasıyla karşılaştırmış, beş aşağı beş yukarı imzaları aynı bulmuştu. Öyleyse bu adam, canı pahasına da olsa niçin konuşmuyordu? İçindeki umut sönmemişti daha. Dereye götürüp de Ali Onbaşının konuşturamadığı bir insanı şimdiye kadar görmemişti. Ali Onbaşıya da çok acıyordu. Zavallı adam çocukluğundan bu yana doğru dürüst bir gün görmemiş, anası babası, kardeşleri hep açlıktan, sıtmadan ölmüşler, o da yedi yaşında öksüz kalarak gaddar insanların kapılarında ölürcesine çalışarak yaşamını ancak sürdürebilmişti. Büyüyünce asker ocağı onun imdadına yetişmiş, 0 da çalışarak, bihakkın vazife görerek bu mertebeye erişmiş, uzatmalı onbaşı olmuştu. Ama gel gör ki bu vazifesine düşkün kişi, bir canavar halkın içine düşmüş, gece gündüz durmadan, ölürcesine dayak atmak zorunda kalmıştı. Onun yaşamı çekilir bir yaşam değildi. Şimdi az sonra dereden bitkin, yarı ölü bir durumda, perperişan kendisini buradaki sıcak ocağına atacak, günlerce de kendisine gelemeyecekti. İnsanlarla uğraşmak hiç de kolay değildi. Bir de bu fedakar, saygılı, vazifesi için kelle koymuş adamın adını cellat koymuşlardı! Eşkıyalarla savaşırken görmelilerdi Ali Onbaşıyı... Bir orduya bedel bir askerdi o. Kertiş ne demek, diye düşündü bir ara, kertişin kertenkelenin büyüğü olduğunu sormuş öğrenmişti ya, Ali Onbaşının neresi kertişe benziyordu? Sonra da her şeyi, bütün dertlerini unutup güldü, gerçekten Ali Onbaşı kocaman, mavi damarlı acayip burnuyla, hep kafasını aşağı yukarı indirip kaldırmasıyla bir kertişe benzemiyor muydu?</span></p>

    <p class="MsoNormal1"><span class="calibre2">"Ali Onbaşıdan ne haber Asım Çavuş?"</span></p>

    <p class="MsoNormal1"><span class="calibre2">"Daha hiçbir haber yok. Şimdi gelir o. İşini gün ışığına koymaz o."</span></p>

    <p class="MsoNormal1"><span class="calibre2">"Konuşturmuş mudur?"</span></p>

    <p class="MsoNormal1"><span class="calibre2">"Konuşturmuştur."</span></p>

    <p class="MsoNormal1"><span class="calibre2">"Kim olabilir bu mektupları yazdıranlar?"</span></p>

    <p class="MsoNormal1"><span class="calibre2">"Hiç beklemediğimiz birisi."</span></p>

    <p class="MsoNormal1"><span class="calibre2">"Mesela?"</span></p>

    <p class="MsoNormal1"><span class="calibre2">"Mesela Molla Duran Efendi." "Sen ondan mı şüphe ediyorsun?"</span></p>

    <p class="MsoNormal1"><span class="calibre2">"Hayır."</span></p>

    <p class="MsoNormal1"><span class="calibre2">"Kimden?"</span></p>

    <p class="MsoNormal1"><span class="calibre2">"Bence bu kasabada iki kişi var, birisi Zülfü, birisi de Murtaza Ağa."</span></p>

    <p class="MsoNormal1"><span class="calibre2">"Nasıl olur? Birisi Arif Saim Beyin en yakın arkadaşı, ötekisi de benim... Olamaz."</span></p>

    <p class="MsoNormal1"><span class="calibre2">"Ben ikisinden başkasını düşünemiyorum."</span></p>

    <p class="MsoNormal1"><span class="calibre2">"Bunu bana niçin yapsınlar?"</span></p>

    <p class="MsoNormal1"><span class="calibre2">"Onun orasını ben bilemem artık. Zatınız düşününüz."</span></p>

    <p class="MsoNormal1"><span class="calibre2">"Bizim Ali Onbaşıya kertiş diyorlar, biliyor musun?" diye sözü başka yere çeldi Yüzbaşı. Zülfü Bey de, Murtaza Ağa da olamazdı. Niçin olamazdı, çünkü olamazdı da ondan...</span></p>

    <p class="MsoNormal1"><span class="calibre2">Yüzbaşı makaraları koyvermiş gülüyordu. Epeyi bir süre güldükten sonra:</span></p>

    <p class="MsoNormal1"><span class="calibre2">"Kertiş büyük kertenkele demektir. Hani başını kaldırır kaldırır indirir ya bizim onbaşı, büyük burnuyla kertişe benziyor değil mi?"</span></p>

    <p class="MsoNormal1"><span class="calibre2">"Benziyor," diye gülerek ona katıldı Asım Çavuş. "Çok benziyor. Başını tıpkı öyle yapıyor. Çok sinirli bir onbaşı."</span></p>

    <p class="MsoNormal1"><span class="calibre2">"Yazık bu adama," dedi Yüzbaşı. "Ona çok acıyorum, bir adı da cellat."</span></p>

    <p class="MsoNormal1"><span class="calibre2">"Evet cellat... Zavallı."</span></p>

    <p class="MsoNormal1"><span class="calibre2">"Nerede kaldı acaba?"</span></p>

    <p class="MsoNormal1"><span class="calibre2">Yüzbaşı acaba sözünü daha bitirmeden Kertiş Ali Onbaşı odaya girdi, hazır ola durdu, dökülüyor, alnında da boncuk boncuk terler... Kulunçları, koltuk altları da ıpıslaktı. Göbeğe kadar da çamura batıp çıkmıştı. Giyitleri de buruş buruş...</span></p>

    <p class="MsoNormal1"><span class="calibre2">Onu görür görmez önce Yüzbaşı, arkasından da Asım Çavuş, kasıklarını tuta tuta gülmeye başladılar. Bir başını kaldırıp kaldırıp indiren Aliye bakıyorlar, bir gülüyorlardı. Onlar güldükçe Ali hazır olunu pekiştiriyor, başını daha çok indirip kaldırıyordu.</span></p>

    <p class="MsoNormal1"><span class="calibre2">Sonunda Yüzbaşı zorla gülmesini tutabildi:</span></p>

    <p class="MsoNormal1"><span class="calibre2">"Konuştu mu?"</span></p>

    <p class="MsoNormal1"><span class="calibre2">"Konuştu kumandanım."</span></p>

    <p class="MsoNormal1"><span class="calibre2">"Sence gerçeği mi konuştu?"</span></p>

    <p class="MsoNormal1"><span class="calibre2">"Bence gerçeği konuştu."</span></p>

    <p class="MsoNormal1"><span class="calibre2">"Kimlermiş?"</span></p>

    <p class="MsoNormal1"><span class="calibre2">"Zülfüyle Murtazaymış ya..."</span></p>

    <p class="MsoNormal1"><span class="calibre2">"O da nesi?"</span></p>

    <p class="MsoNormal1"><span class="calibre2">Kertiş Ali kıvrandı, bir şeyler söyleyecekti, beceremedi.</span></p>

    <p class="MsoNormal1"><span class="calibre2">"Yoksa öldü mü?"</span></p>

    <p class="MsoNormal1"><span class="calibre2">"Az biraz."</span></p>

    <p class="MsoNormal1"><span class="calibre2">"Ne demek az biraz..."</span></p>

    <p class="MsoNormal1"><span class="calibre2">"Çok dayandı, ben de dayandım... Can çekişirken bu iki ismi ağzından aldım. Hemen, onu candarmalara bırakıp koştum."</span></p>

    <p class="MsoNormal1"><span class="calibre2">"Demek öldü?"</span></p>

    <p class="MsoNormal1"><span class="calibre2">"Az biraz."</span></p>

    <p class="MsoNormal1"><span class="calibre2">"Otur da bir çay iç..."</span></p>

    <p class="MsoNormal1"><span class="calibre2">Kapıdaki er koşup hemen sıcak bir çay ulaştırdı Ali Onbaşıya. Ali Onbaşı çayı içerken bile yarı hazır oldaydı. Yüzünde mutlu insanların rahatlığı, iyi bir iş görüp de yorulmuş insanların dinginliği vardı.</span></p>

    <p class="MsoNormal1"><span class="calibre2">"Evet Onbaşım, Muhtar Kenan ölmüştür."</span></p>

    <p class="MsoNormal1"><span class="calibre2">"Az biraz..."</span></p>

    <p class="MsoNormal1"><span class="calibre2">"Ölmüştür Ali Onbaşı!"</span></p>

    <p class="MsoNormal1"><span class="calibre2">"Baş üstüne Yüzbaşım, ölmüştür Yüzbaşım. Hani ben Kenana çok acıdım da... Ölmüş, ölmüştür Yüzbaşım."</span></p>

    <p class="MsoNormal1"><span class="calibre2">Biraz sonra da candarmalar Muhtar Kenanın ölüm haberini getirdiler.</span></p>

    <p class="MsoNormal1"><span class="calibre2">"Gidip orada, ölünün başına zabıt tutacaksınız. İsterseniz Müddeiumumiyi de, Doktoru da götürebilirsiniz. Daktiloya geç Asım Çavuş, sen, bizzat... Yazıcıyı istemem. Benim söylediklerimi aynen yazacaksınız. Bana Kenanın künyesini getirin.</span></p>

    <p class="MsoNormal1"><span class="calibre2">Çankazık Muhtarı Kenanın künyesi zaten dün akşamdan beri masanın üstünde duruyordu. Ali Onbaşı onu oradan kaptığı gibi Yüzbaşıya uzattı.</span></p>

    <p class="MsoNormal1"><span class="calibre2">"Buyurun Yüzbaşım."</span></p>

    <p class="MsoNormal1"><span class="calibre2">"Teşekkür ederim. Şimdi sen git istirahat et, Asım Çavuş zaptı bitirinceye kadar."</span></p>

    <p class="MsoNormal1"><span class="calibre2">Daktilo şakırdamaya başladı. Bu, çok eski, büyük, hantal, bir kısım harfleri basmayan, ama Asım Çavuşun eline geçince şıkır şıkır işleyen bir makinaydı.</span></p>

    <p class="MsoNormal1"><span class="calibre2">"Evet... İnce Memed nam sergerde, dün gece kasabanın kıyısındaki kuru dereye kadar inerek, hükümetimize çok kıymetli faydaları dokunmuş bulunan, bütün at hırsızlarının yerlerini haber vermekle hırsızları yakalatmış bulunan, dağlardaki bütün eşkıyaların yerlerini senelerce takip ederek bize göstermiş bulunan Çankazık köyü Muhtarımız Kenanı darbeyleyerek katleylemiştir. Ve Muhtarımızın yanında bulunarak bu feci sahneleri bize anlatarak, bu feci durumu bize duyurmuş bulunan gene Çankazık köyünden Süleyman oğlu Haydar nam köylü, bu feci manzarayı bize şöylece arz eylemiştir. İnce Memed nam sergerde adamlarıyla..."</span></p>

    <p class="MsoNormal1"><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Asım Çavuş birden tuşlardan elini çekti:</span></p>

    <p class="MsoNormal1"><span class="calibre2">"Yüzbaşım," dedi, "bu ifade çelişik bir ifade olmuyor mu?"</span></p>

    <p class="MsoNormal1"><span class="calibre2">"Ne demek o?"</span></p>

    <p class="MsoNormal1"><span class="calibre2">"Hem İnce Memed kayıp, yok, diyoruz ve hem de kasabaya kadar indi, diyoruz." Yüzbaşı Faruk güldü:</span></p>

    <p class="MsoNormal1"><span class="calibre2">"Asım Çavuş," dedi, "bu zabıt bizde kalacak, sonra İnce Memed ifna edilince de bütün onun yaptıkları sahneye dökülecek. Anladın mı?"</span></p>

    <p class="MsoNormal1"><span class="calibre2">"Anladım Yüzbaşım."</span></p>

    <p class="MsoNormal1"><span class="calibre2">"Bütün bunlar sonra bizim sicilimize yazılacak. Devam."</span></p>

    <p class="MsoNormal1"><span class="calibre2">Adamlarıyla gelerek Muhtarımız Kenanı evinden alarak, kasabanın kenarındaki kuru dereye getirerek, kasabamız eşrafından Karadağlıoğlu Murtaza Ağanın yerini sormuşlardır. Sergerde İnce Memed maktul Ali Safa Beyle birlikte Murtaza Ağayı da öldürmek isteyerek onun evine de gitmişse de o tarihte Murtaza Ağa evinde bulunmamakla bu badireden canını zor bela kurtarmakla, ölümü atlatmıştır. Onu ille de katleylemek isteyen sergerde kasabaya kadar inmek cesaretini kendinde bularaktan, mücehhez olaraktan Çankazık Muhtarı maktul Kenanı gece buraya yatağından alıp getirmekle, Muhtara Murtaza Ağanın yerini sormakla Muhtarımız da canını gözüne alarak Murtaza Ağanın bilmekte olduğu yerini söylememekte direnerek ve İnce Memed nam sergerde de ve adamları da onu darbeyleyerek, sabaha kadar işkence ederek öldürmekle ve de işbu zabıt mahallinde şahitler huzurunda tespit edilerek...</span></p>

    <p class="MsoNormal1"><span class="calibre2">"İyi mi?"</span></p>

    <p class="MsoNormal1"><span class="calibre2">"Çok güzel Yüzbaşım."</span></p>

    <p class="MsoNormal1"><span class="calibre2">"Cenazeyi hemen ailesine teslim edin. Cenazeyi kasabanın içinden geçirmeden alsınlar gitsinler. Sen de Ali Onbaşıyı, birkaç candarmayı, şahitleri... Şahitler hazır mı?"</span></p>

    <p class="MsoNormal1"><span class="calibre2">"Ali Onbaşı çoktan hazır etmiştir şahitleri. Böylesi işlerde o Şahitsiz, bir yere bir adım bile atmaz."</span></p>

    <p class="MsoNormal1"><span class="calibre2">"Doktoru, Müddeiumumiyi..."</span></p>

    <p class="MsoNormal1"><span class="calibre2">"Beş dakikada her şey hazırdır."</span></p>

    <p class="MsoNormal1"><span class="calibre2">Cenaze ikindiüstü Çankazıktan gelen ailesine, köylülere teslim edildi. Köylüler kasabanın üstünden dolanarak ağlayamadan, çıt çıkaramadan ölülerini alıp sessizce çekilip gittiler.</span></p>

    <p class="MsoNormal1"><span class="calibre2">Haberi duyan Murtaza eli ayağı boşanmış, soluk soluğa candarma komutanlığına geldi, merdivenleri ikişer ikişer çıkarak Yüzbaşının odasına girdi:</span></p>

    <p class="MsoNormal1"><span class="calibre2">"Aldığım haber doğru mu Yüzbaşım? Demek İnce Memed nam serderge bu gece dereye kadar inmiş, demek zavallı Kenan evladımızdan benim evimi sormuş, o da aziz canından vazgeçerek benim evimi ve de yerimi, çünkü benim yerimi, ben her zaman evde yatmam, o sergerde Ali Safa biraderimizi katlettikten sonra ben, her gün, her gün değilse de birkaç güne bir başka bir hanede kalırım ya da bir köye azimet ederim... Demek, benim yerimi Kenan evladımız kimseye söylememiş, aziz canını vererekten, beni kurtarmış? Ben de onun evlatlarına, babalarını arattırmam. Babasını anasını kimseye muhtaç etmem. Demek bu hadise doğru ha?"</span></p>

    <p class="MsoNormal1"><span class="calibre2">"Maalesef doğru."</span></p>

    <p class="MsoNormal1"><span class="calibre2">"Demek kasabaya kadar inmiş ha?"</span></p>

    <p class="MsoNormal1"><span class="calibre2">"İnmiş."</span></p>

    <p class="MsoNormal1"><span class="calibre2">"Demek ben şimdi yaşamıyor bulunabilirdim."</span></p>

    <p class="MsoNormal1"><span class="calibre2">"Maalesef..."</span></p>

    <p class="MsoNormal1"><span class="calibre2">"Demek..."</span></p>

    <p class="MsoNormal1"><span class="calibre2">"Maalesef..."</span></p>

    <p class="MsoNormal1"><span class="calibre2">"Şimdi ne yapacağım ben?"</span></p>

    <p class="MsoNormal1"><span class="calibre2">"Siz hiç korkmayın, ben tedbirimi aldım. Gördünüz ya benim adamlarımı... O Kenan bizim muhbiri hasımızdı. Sizin için canını verdi."</span></p>

    <p class="MsoNormal1"><span class="calibre2">"Var olsunlar, var olsunlar öyle vatan çocukları. Bu vatan onların naçiz omuzlarında yükselecek, arşu alaya ulaşacaktır. Sizin ve onun gibi genç yiğitlerin." Ayağa kalktı: "Bana müsaade..."</span></p>

    <p class="MsoNormal1"><span class="calibre2">Ve çarşıya düştü, İnce Memedin kuru dereye kadar gelerek, kendi evini maktul ve mağfur Kenandan sorduğunu, o da canı pahasına, babasından değerli saydığı Murtaza Ağasının evini onlara göstermeyerek, ekmek yediği sofraya bıçak sokmadığını canını vererek gösterdiğini, önüne gelene yanıp yakılarak, övünerek anlatmaya başladı.</span></p>

    <p class="MsoNormal1"><span class="calibre2">"İnce Memed nam kafir adem, yakalamış bizim Kenanı, söyle Murtaza Ağanın yerini, o bilmiyorum, demiş. O bilmiyorum dedikçe ötekiler basmışlar değneği, hayasını burmuşlar, bizim Kenan da ölürüm, ölürüm de Murtaza Ağanın yerini söylemem, ben onun evinde dünyaya, dosta da düşmana da açık sofrasında yemek yedim, demiş. Pıravo, bin pıravo aslanıma da, şehit evladım Kenanıma..."</span></p>

    <p class="MsoNormal1"><span class="calibre2">Kasaba olayı daha o Yüzbaşıya ulaşamadan çok önce duymuş, berber Kör Salihin Nazikler adlı dükkanı, arı kovanı gibi işlemeye başlamıştı.</span></p>

    <p class="MsoNormal1"><span class="calibre2">Yalnız Murtaza Ağa kasabada hem dolaşıyor, hem de korkuyordu. Adanaya gitmeden önce Muhtar Kenana bir mektup yazdırıp Ankaraya, Adanadan attırtmıştı. Acaba Arif Saim Beyin getirdiği mektuplar arasında bu da var mıydı? O zaman o mektuplar arasında Muhtar Kenanın iki tane mektubu olması gerekti. Birisi avukatın Adanada yazdığı, öteki de Müddeiumuminin bizzat kendi eliyle daktilosunda donattığı mektup... Ulan Müddeiumumi Bey, bir de mektup yazıyor ki, ulan oğlum allameyi cihan mısın, her satırını yiyen köpek kudurur, vay vay! Eğer iş böyleyse kıymetli kahraman Muhtar Kenan, İnce Memedin değil de Kertiş Alinin sopaları altında can vermiştir. Bunu Yüzbaşıdan öğreneceğim, hem de bu gece, dedi kendi kendine. Öğrenmezsem merakımdan ölürüm.</span></p>

    <p class="MsoNormal1"><span class="calibre2">Gece yarıyı iple çekiyordu. Belki de gelen İnce Memeddir... O ki, bu kasabada Ağa bırakmamaya ant içip yemin vermiştir. Niçin ilk öldüreceği kişi Murtaza Ağa olmasın, bu kasabada ondan görkemli, ondan yiğit, ondan zengin kim vardır ki? O, Murtaza Ağanın nur içinde yatası babası Adanadan bu yana biltekmil toprakları tapulayan kişi değil midir? O Murtaza ağanın her gece mübarek mezarında yatası babası bu kasabaya Maraşlılarla birlikte ilk çeltik eken, ilk pamuk yetiştiren kişi değil midir? O Murtaza Ağanın soylu Türkmen Beyi babası değil midir ki, bu kasabanın ovalarını koyun sürüleri, inek, boğa sürüleri, yılkı yılkı atlarla doldurmuş kişi?</span></p>

    <p class="MsoNormal1"><span class="calibre2">Onun soylu, gök gibi gürleyen dedesi değil midir ki... Murtaza Ağa buraya gelince duruyor, dedesinin yaptığı büyük işleri kendi kendine bile söylemekten ürküyordu. Ama o ne yapsın, ne yaparsa yapsın, bütün kasaba onun dedesini, dedesinin neler yaptığını biliyordu. Her neyse bütün kasaba onun dedesini bilsinler de hükümet adamları bilmesinler, ne olur ne olmaz. Onun dedesi Fırkayı Islahiyede Kozanoğluyla birlikte olup Sumbas kolunu tutmuş, koskocaman Kozanoğlu Osmanlıya pes ettiği halde, onun dedesi Osmanlı ordusu karşısında bir adım bile gerilememiş, Fırkayı Islahiyeyi kırmış geçirmişti.</span></p>

    <p class="MsoNormal1"><span class="calibre2">Dedesinin Türkmen tarafından çok ayıplanan, Osmanlı tarafından da çok övülen bir davranışı daha olmuştu. Kozanoğlu yenilince Torosa kaçmış, yanında da Aşık Dadaloğlu, Toroslarda köy köy, dere kovuk gizlenmiş, ama onları dağlar kabul etmemiş, Kozanoğlu Ahmet Paşa da Karadağlıoğlunun yedi göbekli çadırına sığınmıştı sonunda... O gece Dadaloğlu sabaha kadar, sazı kucağına çekmiş, yenilginin türküsünü söylemiş, bütün Türkmen eli de onunla birlikte ağlamışlardı. Sabah olunca da o soylu Karadağhoğlu olan dedesi, Kozanoğlu Ahmet Paşanın ellerini arkasına bağlayarak götürmüş, Osmanlı kumandanı Derviş Paşaya "Paşa, al sana Kozanoğlunu getirdim, getirdim ya, sen onu öldürmeyesin, yoksa bu dünya başına yıkılır," demişti. Ama Aşık Dadaloğlunu Osmanlıya teslim etmeye içi elvermemişti ya, buna karşın bile, Türkmen onun soylu dedesinin Kozanoğlunu Osmanlıya teslim edişini bağışlamamış, bunu insanlığa, törelere aykırı bulmuş, obadan aşiretten, bir sabah bir de bakmıştı ki, yöresinde bir tek kişi kalmamış, ondan sonra da soylu dedesinin aşiretinden bir tek kişi, kardeşleri, akrabaları bile yanına uğramamıştı. Hala eski Türkmenden kalan kişiler, onun dedesinin adını anarlarken, şeytana lanet okurlardı.</span></p>

    <p class="MsoNormal1"><span class="calibre2">Gece yarısı olana dek dedesini, babasını düşündü nedense... Ne yapıyor, ne ediyorsa bu gece dedesini, babasını düşünmekten kendisini alıkoyamıyordu. Ama dedesi Kozanoğlu Ahmet Paşayı teslim etmişti de hükümete, Aşık Dadaloğlunu teslim etmemiş, onu korumuştu. O koruduğu, canını kurtardığı Dadaloğlu bile, o günden sonra ona sırtını dönmüş, bir daha evine ne uğramış, ne de yüzüne bakmıştı.</span></p>

    <p class="MsoNormal1"><span class="calibre2">"Hüsne Hatun," dedi, çoktan beridir konuşmadan, onun yüzüne bakıp düşüncelerini okumaya çalışan karısına, "dedemi düşünüyorum. O iyi ki Türkmen Beyi olarak kalmamış. O, Türkmen Beyi olarak kalsaydı, biz de bugün öteki baldırıçıplak, açlıktan nefesi kokan Türkmen Beylerinin çocukları gibi olurduk. Böyle yarı göçebe, yarı aç yarı tok... İyi ki, iyi ki..."</span></p>

    <p class="MsoNormal1"><span class="calibre2">Karısı ona karşılık vermedi ve bir tuhaf baktı. Çünkü karısının soyu o yarı aç yarı tok dediği Türkmen Beylerindendi.</span></p>

    <p class="MsoNormal1"><span class="calibre2">Derviş Paşadır, cömert adam, yiğit adamdır, haza Osmanlıdır, dedesinin Osmanlıya yaptığı bu iyiliğin karşılığı olarak, dile benden ne dilersen, istersen atının ayak basabildiği kadar toprak senin olsun, demişti. Dedesidir, Derviş Paşanın huzurunda kıyama varmış, kanlı yaşlar dökerek, ben ne yapayım malı mülkü, ben ne yapayım dünya malını, elim aşiretim beni bir cüzzamlı gibi bu dünyada yek başıma bırakarak gittikten kelli, demişti. Derviş Paşadır, onu teselli etmiş, şu Ceyhan ırmağının bu yanı senindir diye bir ferman yazıp eline vermişti. Bozgunda Türkmenden kalan sürüler, atlar, develer, çadırlar, altınlar da dedesinin olmuştu. Babasına gelince o da bu malları iyi idare edip malının üstüne mallar katmıştı. Gün geçmiş devir dönmüş onları yalnız bırakmış aşiretleri biraz toprak, biraz otlak için onların ayaklarına düşmüştü. Fakat onun soylu babası Nuh demiş de Peygamber dememiş, onları bırakıp giden aşiretini bağışlamamış, onlardan bir tekinin bile yüzüne bakmamıştı. Ama Murtaza Ağa öyle mi, Murtaza Ağa sıcakkanlıdır, eline aşiretine düşkündür, elsiz aşiretsiz hiçbir şeyin yürümeyeceğini, kaba ağacın dal ile gürlediğini bilendir.</span></p>

    <p class="MsoNormal1"><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">"Babam yanlış yaptı Hatun, öyle değil mi?"</span></p>

    <p class="MsoNormal1"><span class="calibre2">"Yanlış," dedi Hüsne Hatun.</span></p>

    <p class="MsoNormal1"><span class="calibre2">"Elin aşiretin olmayınca servetin hiçbir kıymeti yok."</span></p>

    <p class="MsoNormal1"><span class="calibre2">"Olamaz," dedi Hatun sevinerek.</span></p>

    <p class="MsoNormal1"><span class="calibre2">"Şimdi elimiz aşiretimiz yanımızda olsaydı, biz de eller gibi... Bak Bozdoğanlılara, kimse gözün üstünde kaşın var diyebiliyor mu? Onlar fıkaradırlar, benim servetimin binde birisi onlarda yok ama, alem onlardan korkuyor."</span></p>

    <p class="MsoNormal1"><span class="calibre2">"Korkacak."</span></p>

    <p class="MsoNormal1"><span class="calibre2">"Onların hiç kimsesi, hiçbir şeyleri yok ama, aşiretleri var. Ha deyince yüz kişi ve hem de bin kişi Bozdoğanlı Beyi için ölür."</span></p>

    <p class="MsoNormal1"><span class="calibre2">"Ölür," dedi Hatun.</span></p>

    <p class="MsoNormal1"><span class="calibre2">"Bir İnce Memed dağa çıkınca benim gibi can telaşına düşüp bir sıçan deliğini bin altına aramazlar."</span></p>

    <p class="MsoNormal1"><span class="calibre2">"Aramazlar."</span></p>

    <p class="MsoNormal1"><span class="calibre2">"Ben varayım da Yüzbaşıya gideyim bakayım devran ne gösterecek... Bence Muhtar Kenanı Kertiş Ali Onbaşı öldürdü."</span></p>

    <p class="MsoNormal1"><span class="calibre2">"Belki İnce Memed öldürmüştür, hiç belli olmaz."</span></p>

    <p class="MsoNormal1"><span class="calibre2">"Hiç belli..." Murtaza Ağa saatine baktı, merdivenleri indi.</span></p>

    <p class="MsoNormal1"><span class="calibre2">Daha uzaktan Yüzbaşının gaz lambasını görünce sevindi. Bu anda da içi Yüzbaşıya kaynadı. İyi çocuktu, mert adamdı. Tam bir Cumhuriyet zabitiydi. Hilesi hurdası, yalanı dolanı yoktu, dobra dobra bir adamdı. Ama ne yazık ki, Zülfüye tapınmıştı. Zülfü de onun kuyusunu kazıyordu. Bu anda onun için yazdırdığı mektuplara çok pişman olmuştu. Yazık değil mi, diye düşünüyordu, böylesi bir gence, gecesi yok, gündüzü yok, yıl on iki ay eşkıyaların ardında, hem de kurşun yağmurları altında. Bu alçak köylüler onu aldatmışlarsa, kadınlar onun yolunu İnce Memedden çevirip de Kara Osmanın üstüne döndürmüşler, Kara Osman öldürülünce de ona İnce Memeddir, diye ağıt yakmışlarsa ne yapsın...</span></p>

    <p class="MsoNormal1"><span class="calibre2">Kapıyı çaldı, bir er:</span></p>

    <p class="MsoNormal1"><span class="calibre2">"Kimdir o?" diye sordu.</span></p>

    <p class="MsoNormal1"><span class="calibre2">"Yavrum benim, ben Murtaza Ağa, Yüzbaşıya haber ver."</span></p>

    <p class="MsoNormal1"><span class="calibre2">Kapı açıldı, er:</span></p>

    <p class="MsoNormal1"><span class="calibre2">"Yüzbaşım seni bekliyor," dedi.</span></p>

    <p class="MsoNormal1"><span class="calibre2">Yukardan Yüzbaşı kıvançlı bir sesle:</span></p>

    <p class="MsoNormal1"><span class="calibre2">"Ben bilirim, ben adamımı bilirim," diye gülüyordu. "Seni bekliyordum Ağa. Çay da hazırlattım. Geç kaldın."</span></p>

    <p class="MsoNormal1"><span class="calibre2">"Geç kalmadım, tam gece yarısı, ortalıktan el ayak çekilsin de dedim hani."</span></p>

    <p class="MsoNormal1"><span class="calibre2">"Hoş geldin, iyi yaptın. Zülfü Bey de burada."</span></p>

    <p class="MsoNormal1"><span class="calibre2">Zülfüyle kucaklaştılar.</span></p>

    <p class="MsoNormal1"><span class="calibre2">Çay hazırdı.</span></p>

    <p class="MsoNormal1"><span class="calibre2">Zülfü hemen konuya girdi:</span></p>

    <p class="MsoNormal1"><span class="calibre2">"Şu mektup ve telgraflar... Arif Saim Bey deli oluyor bu işe. Gördün ya, benim yüzüme bile bakmadı. Mektupları yazanı istiyor. Dün de bir dedikodu geldi kulağıma, tuh tuh, ocaklardan uzak, güya ki Arif Saim Bey Mustafa Kemal Paşamıza, yerine geçmek için suikast hazırlıyormuş, Çerkeslerle birlikte. Düveli muazzamayla işbirliği içindeymiş. Böyle şey olabilir mi hiç?"</span></p>

    <p class="MsoNormal1"><span class="calibre2">"Olamaz, haşa!" diye bağırdı Murtaza Ağa. "Amanın Arif Saim Bey bunu duymasın, bu kasabayı yıkar. Ateşe verir de yakar."</span></p>

    <p class="MsoNormal1"><span class="calibre2">"Dur heyecanlanma Ağa," dedi Zülfü, olgun, gün görmüş ağırbaşlı haliyle. "Dedikodunun menşei bizim buralar değil, Adanada dolaşan bir dedikodu bu. Onun için bizi pek o kadar alakadar etmez. Ama ne dehşet bir dedikodudur bu ki, Arif Saim Bey..."</span></p>

    <p class="MsoNormal1"><span class="calibre2">"Haşa, bin kere haşa..."</span></p>

    <p class="MsoNormal1"><span class="calibre2">"Evet, iyi konuştun Murtaza Ağa, haşa. Evet, ne biçim bir dedikodudur ki bu çıkan, Arif Saim Bey Allahtan önce Mustafa Kemal Paşaya tapar. Ben bilmez miyim, tapar. Mustafa Kemal Paşa, Allah göstermesin, şimdi ölse, Arif Saim Bey de duyduğu anda onun ölümünü çeker tabancasını kendi ağzına boşaltır. Korkuyorum Murtaza Ağa, çok korkuyorum, bu dedikodunun altından bir şey çıkar diye."</span></p>

    <p class="MsoNormal1"><span class="calibre2">"Korkma," diye güldü Murtaza Ağa. "Ateş olmayan yerden duman çıkmaz, diye korkma. Biz öyle insanlarız ki ateş olmayan yerden duman çıkarırız. Bunu da dünyalar kahramanı, akıllı, o güneş başlı Paşamız bilir. Bilmez mi?"</span></p>

    <p class="MsoNormal1"><span class="calibre2">Zülfünün gözlerinin içine gözlerini dikip bir süre delici bakışlarla ona baktı, o susuyordu.</span></p>

    <p class="MsoNormal1"><span class="calibre2">"Bilir," diye bağırdı Murtaza.</span></p>

    <p class="MsoNormal1"><span class="calibre2">Yüzbaşı masanın bir köşesine oturmuş, bir yandan onlara çay dolduruyor, kuşkulu, rahatsız bir ona, bir ötekine bakıyor, endişeli bir yüzle onların konuşmalarını dinliyordu. Murtaza Ağa da sözü değiştirmek için kıvranıyor, bu da Yüzbaşının gözünden kaçmıyordu.</span></p>

    <p class="MsoNormal1"><span class="calibre2">Bir ara, uzun bir sessizlik oldu. Kimse sessizliği bozamıyor, öz konuya kimse dokunmak istemiyordu. Sonunda Yüzbaşı:</span></p>

    <p class="MsoNormal1"><span class="calibre2">"Bu gece buraya ne için toplandığımızı üçümüz de gayet iyi biliyoruz," diye söze başladı. "Edindiğimiz gizli malumata göre bu mektupları, haşa huzurunuzdan, sizin ikinizin yazdığı tebeyyün etmiş bulunuyor. Ben sizlere toz kondurmadığımdan dolayı bunu sizlere sormak lüzumunu bile duymadım. Siz bunu duyarak zahmet ederek buraya kadar geldiniz."</span></p>

    <p class="MsoNormal1"><span class="calibre2">"Duydum," dedi Zülfü gülümseyerek.</span></p>

    <p class="MsoNormal1"><span class="calibre2">"Duydum," dedi Murtaza Ağa çok üzgün.</span></p>

    <p class="MsoNormal1"><span class="calibre2">"Gene de size bir şey sormak benim haddim değil. Siz Zülfü Bey, Arif Saim Beyin cephe arkadaşısınız, böyle işleri yapmanızın lüzumu yok. Siz de Murtaza Ağa, benim en yakın dostumsunuz, ağabeyimsiniz, siz de bana..."</span></p>

    <p class="MsoNormal1"><span class="calibre2">"Haşa, haşa, bin kere haşa... Siz benim en kıymetlimsiniz. Arif Saim Bey için Mustafa Kemal Paşa neyse, siz de benim için osunuz."</span></p>

    <p class="MsoNormal1"><span class="calibre2">"Sizden benim ricam, üçümüz, hep beraber bu mektupları kimin yazdırdığını bulacağız. Ben de bu adamların cezalarını kendi çapımca, elimden geldiğince verdikten sonra Arif Saim Beye bildireceğim. O artık ne yapacağını kendisi bilir. Yalnız benim elimde kati deliller gerek. Ben yarından tezi yok yirmi köyün Muhtarlarını sorguya çekeceğim. Belki onlar bir itirafta bulunabilir. Arzuhalci Deli Fahri şu anda nezarette, bana telgrafları Murtaza çektirdi, diyor. Siyasetçi, Ali Onbaşının elinde, o dayanıyor."</span></p>

    <p class="MsoNormal1"><span class="calibre2">"Yüzbaşı, bırakın o adamları, o, ilk telgraflardı, Ali Safa Bey maktul düştüğü gün çekilen... Ben sizin iyiliğiniz için size kuvvet gönderilsin diye yazdırmıştım. Siz de biliyorsunuz. Yazık demek Siyasetçi dayanıyor, rica ederim Yüzbaşım onu Kertiş Alinin elinden alınız. Öldürür o, o garibi şimdi."</span></p>

    <p class="MsoNormal1"><span class="calibre2">"Öldürmeyecek."</span></p>

    <p class="MsoNormal1"><span class="calibre2">Murtaza Ağa üzgün, boynunu büktü:</span></p>

    <p class="MsoNormal1"><span class="calibre2">"Benim bildiğim Kertiş Aliyse onu çoktan öldürmüştür."</span></p>

    <p class="MsoNormal1"><span class="calibre2">"Bana söz verdi, öldürmeyecek."</span></p>

    <p class="MsoNormal1"><span class="calibre2">"Eğer sen onun imdadına beş dakika daha ulaşmazsan, yarın sabah buyurun cenaze namazına... Rica ederim Yüzbaşım, çok rica ederim. Siyasetçinin çok çocuğu var. Siz onu bırakırsanız, ben de size söz veriyorum, mektupçuları bulacağım."</span></p>

    <p class="MsoNormal1"><span class="calibre2">Yüzbaşı hemen ayağa kalktı gülümseyerek, aşağıya bir şeyler söyledi, kapının oralardan tüfek şakırtıları geldi.</span></p>

    <p class="MsoNormal1"><span class="calibre2">"Tamam. Şimdi bırakılacaklar." Sandalyasına oturdu, çayları tazeledikten sonra: "Yarın yirmi üç Muhtarın ifadesini alacağım. Ne yazık ki bu yirmi üç Muhtardan birisini İnce Memed katleyledi, döve döve..."</span></p>

    <p class="MsoNormal1"><span class="calibre2">Zülfü anlamlı anlamlı güldü:</span></p>

    <p class="MsoNormal1"><span class="calibre2">"Demek kasabanın içine kadar gelebilmiş, çok cesur bir adam olacak bu İnce Memed."</span></p>

    <p class="MsoNormal1"><span class="calibre2">"Çok cesur, delicesine cesur," dedi Yüzbaşı.</span></p>

    <p class="MsoNormal1"><span class="calibre2">"Benim evi sormuş."</span></p>

    <p class="MsoNormal1"><span class="calibre2">"Sormuş."</span></p>

    <p class="MsoNormal1"><span class="calibre2">"Kenan oğlum da söylememiş..."</span></p>

    <p class="MsoNormal1"><span class="calibre2">"Sizin uğrunuza canını vermiş. Halbuki Kenan bilseydi ki siz her gece başka bir yerde yatıyorsunuz... Sizden ne istiyor bu adam?"</span></p>

    <p class="MsoNormal1"><span class="calibre2">"Benden çok istediği var. O biliyor, benim ona ne yapabileceğimi, o biliyor benim... Yüzbaşım, bilmelisiniz ki bu eşkıyaların her yerde gözleri, kulakları vardır. Onlar, hele İnce Memed, Bayramoğlu gibi çalışanlar..."</span></p>

    <p class="MsoNormal1"><span class="calibre2">"O kadar büyütmeyin Murtaza Bey..."</span></p>

    <p class="MsoNormal1"><span class="calibre2">Murtaza Ağa boynunu büktü, somurttu:</span></p>

    <p class="MsoNormal1"><span class="calibre2">"Ben de sandımdı ki Muhtar Kenanı Onbaşımız Ali öldürmüştür. Eğer İnce Memed öldürmüşse... Ben öldüm, hakkınızı helal edin."</span></p>

    <p class="MsoNormal1"><span class="calibre2">"O kadar değil Murtaza Ağa."</span></p>

    <p class="MsoNormal1"><span class="calibre2">"Şimdi gelir, isterse beni şu anda burada öldürür."</span></p>

    <p class="MsoNormal1"><span class="calibre2">"Rica ederim Murtaza Ağa."</span></p>

    <p class="MsoNormal1"><span class="calibre2">"Öldürür," diye inledi Murtaza.</span></p>

    <p class="MsoNormal1"><span class="calibre2">Zülfü bir yolunu bulup masanın altından onun bacağına bir tekme vurdu. Murtaza da sözünü değiştirdi.</span></p>

    <p class="MsoNormal1"><span class="calibre2">"Ben kimden şüphe ediyorum bunu size açıkça söylemeliyim."</span></p>

    <p class="MsoNormal1"><span class="calibre2">"Buyurun Zülfü Bey..."</span></p>

    <p class="MsoNormal1"><span class="calibre2">"Ben o molla bozuntusu, yalan kumkuması Duran Efendiden şüphe ediyorum."</span></p>

    <p class="MsoNormal1"><span class="calibre2">"Doğrudur," diye ayağa fırladı Murtaza Ağa. "Çok doğru, o saman altından su yürütendir."</span></p>

    <p class="MsoNormal1"><span class="calibre2">"Bu kasabada, muhterem Yüzbaşım, sizin aleyhinize böyle mektupları yazacak bir tek kişi vardır, o da..."</span></p>

    <p class="MsoNormal1"><span class="calibre2">"O Molla Duran karıncayla cima edip belini incitmeyenlerdendir."</span></p>

    <p class="MsoNormal1"><span class="calibre2">"Doğru..."</span></p>

    <p class="MsoNormal1"><span class="calibre2">"Delil gerek arkadaşlar."</span></p>

    <p class="MsoNormal1"><span class="calibre2">"Bulunur," dedi Zülfü.</span></p>

    <p class="MsoNormal1"><span class="calibre2">"Buluruz," dedi Murtaza Ağa. "Ama onu derdest edip de mahkeme huzuruna çıkartmak, üstelik de böylesi muhataralı günlerde, kimin işine yarar?"</span></p>

    <p class="MsoNormal1"><span class="calibre2">"Ben kimseden çekinmem," diye gürledi Yüzbaşı. "Yarın onun ifadesini alacağım." Ayağa kalktı, beli ağrımıştı, gerindi. "Taşkın Halil Bey?" diye sordu.</span></p>

    <p class="MsoNormal1"><span class="calibre2">"O çok tehlikelidir," dedi Zülfü. "Onun ifadesini lütfen almayın Yüzbaşım."</span></p>

    <p class="MsoNormal1"><span class="calibre2">"Neden?"</span></p>

    <p class="MsoNormal1"><span class="calibre2">"Olmaz Yüzbaşım. Başınıza iş açarsınız."</span></p>

    <p class="MsoNormal1"><span class="calibre2">"Ben kanundan başka kimseden korkmam."</span></p>

    <p class="MsoNormal1"><span class="calibre2">"Onun da sırası gelecek."</span></p>

    <p class="MsoNormal1"><span class="calibre2">"Zülfü Beyi dinleyelim Yüzbaşım. Yanlış bir iş yapmayalım. İnce Memed..."</span></p>

    <p class="MsoNormal1"><span class="calibre2">"Siz ondan hiç korkmayın Murtaza Ağa. Bir daha o bu kasabanın kıyıcığına değil, o Torosun kıyıcığına bile gelemeyecek. O yakında..."</span></p>

    <p class="MsoNormal1"><span class="calibre2">Yüzbaşı öylesine kesin, öylesine kendine güvenmiş konuştu ki, Murtaza Ağa içinden, senden önce Çiçeklidereli Mahmut Ağa, diye onunla alay etti.</span></p>

    <p class="MsoNormal1"><span class="calibre2">Bundan sonra da kasaba ileri gelenlerini, kim bu mektupları yazar, ya da yazamaz, diye teker teker gözden geçirdiler. Sabaha karşı da bir olumlu sonuca varamadan dağıldılar.</span></p>

    <p class="MsoNormal1"><span class="calibre2">Zülfü dışarıya çıkar çıkmaz:</span></p>

    <p class="MsoNormal1"><span class="calibre2">"Ahmak," diye Murtazanın kulağına bir yılan ıslığı gibi fısıldadı. "Ulan ahmak adam, anlamadın mı, Yüzbaşı Kertiş Aliye Muhtar Kenanı öldürtmüş, anlamadın mı, Kenandan da bizim adımızı almış, anlamadın mı, Kertiş Ali koşarak bana geldi, her şeyi anlattı, anlamadın mı? İnce Memed nerede, eşkıyalar nerede, sen hiçbir eşkıyanın döve döve adam öldürdüğünü duydun, gördün mü be ahmak adam, bunu, bu kadarcık şeyi anlamayacak ne var?"</span></p>

    <p class="MsoNormal1"><span class="calibre2">"Anlamıştım," dedi Murtaza sıkılarak. "Anlamıştım ya, gene de ne olur, ne olmaz diye... "</span></p>

    <p class="MsoNormal1"><span class="calibre2">"Haydi sana gidelim. Sen Hüsne Hatunu uyandır."</span></p>

    <p class="MsoNormal1"><span class="calibre2">"O uyumamıştır. O bizi bekliyordur şimdi."</span></p>

    <p class="MsoNormal1"><span class="calibre2">"Katmerli, yağlı ballı bir kahvaltı yapalım. Taze tereyağı istiyorum, hem de bu sabah yayılmış. Hem de üstünde ayran kabarcıkları olan. İnce Memedi de takma o kadar kafana. Altı üstü zavallı bir köylü. Bu ateş gibi Yüzbaşı onun hakkından gelir yakında."</span></p>

    <p class="MsoNormal1"><span class="calibre2">"Yapma Zülfü, alay eyleme. O, dağ gibi Ali Safa Beyi yedi. Seni de, beni de... O bizim kanımıza susamış. O İnce Memedin akıbetini yakında göreceksin. O Yüzbaşı bir hiç."</span></p>

    <p class="MsoNormal1"><span class="calibre2">"Yakında görürsün Yüzbaşıyı. Belki de öldürülmüştür İnce Memed. Belki de öldürülen dokuz eşkıyanın arasındaydı. Benim dağlardan aldığım istihbarata göre, dağlarda şu anda böyle bir eşkıya, İnce Memed yok. Bu istihbaratım yanılmaz, katidir."</span></p>

    <p class="MsoNormal1"><span class="calibre2">"Öyleyse nerededir bu şeytan?"</span></p>

    <p class="MsoNormal1"><span class="calibre2">"Yakında öğreniriz."</span></p>

    <p class="MsoNormal1"><span class="calibre2">"Ne zaman, ne zaman? Tez ol aman Zülfü. Benim uyku dünek gördüğüm yok. Şu anda bile bir yerden gelecek kurşunu bekliyorum. İnce Memed yakında öldürülecektir. Gene de korkuyorum."</span></p>

    <p class="MsoNormal1"><span class="calibre2">"Korkma!"</span></p>

    <p class="MsoNormal1"><span class="calibre2">Kol kola Murtaza Ağanın konağına döndüler. Neredeyse gün ışıdı ışıyacaktı. Hüsne Hatun onları konağın alt kapısında karşıladı:</span></p>

    <p class="MsoNormal1"><span class="calibre2">"Hoş geldin Zülfü kardaşımız," dedi, "sen de olmasan... Murtaza Ağanın bir tek dostu var bu kasabada, o da sensin. Gün geçmez ki Ağa bir kere senin o güzel adını ağzına almasın, Zülfü Bey kardaşım şöyle de, böyle, diye..."</span></p>

    <p class="MsoNormal1"><span class="calibre2">Yüzbaşı onların ardından, hiç beklemeden doğru Candarma Komutanlığına koşmuştu. Düşünceli, öfkeli, gergindi. Eşkıyalar kolaydı da, bu hin oğlu hinlerle nasıl başa çıkacaktı. Her Şeyi biliyorlardı. Zülfü ona, İnce Memed sözünü edince, onu küçümseyerek, nasıl da yüzüne bakmış, ben böyle saçmalıkları yutar mıyım, hey kumandan bey, demek istemişti. Öldürttürdün Kenanı, onun ağzından da bizim adımızı aldın ya, sana helal olsun, değer, diye anlamlı, öldürücü gülümsemişti.</span></p>

    <p class="MsoNormal1"><span class="calibre2">Kertiş Ali Onbaşı onu daha, o eski kabartmalı taşın yanındayken karşılamıştı.</span></p>

    <p class="MsoNormal1"><span class="calibre2">"Gel Ali, işler karıştı ki arapsaçına döndü. Gel odama da konuşalım."</span></p>

    <p class="MsoNormal1"><span class="calibre2">Odada, masanın üstünde tüten semaver onu bekliyordu.</span></p>

    <p class="MsoNormal1"><span class="calibre2">Yüzbaşı:</span></p>

    <p class="MsoNormal1"><span class="calibre2">"Yaşa be Onbaşı," diye sevindi, "çayı da hazırlamışsın. Ne biliyordun geleceğimi?"</span></p>

    <p class="MsoNormal1"><span class="calibre2">"Bilmez olur muyum Yüzbaşım..."</span></p>

    <p class="MsoNormal1"><span class="calibre2">Yüzbaşı ince belli kadehe tavşan kanı çayını doldurdu, şekeri atıp arkasına kaykılarak koltuğa dayandı.</span></p>

    <p class="MsoNormal1"><span class="calibre2">"On dokuzunu itiraf ettirdim Yüzbaşım."</span></p>

    <p class="MsoNormal1"><span class="calibre2">Yüzbaşı tepeden tırnağa onu süzdü. Kertiş Alinin gözleri şişmiş, kan çanağına dönmüştü. Pantolonu düşmüş, yüzü sarkmış, gömleği de yırtılmış, elleri kan içinde kalmıştı. Yüzbaşı ona acıdı. Nedense bu adama sonsuz bir acıma duyuyordu. Bir de onun enerjisine olağanüstü hayrandı.</span></p>

    <p class="MsoNormal1"><span class="calibre2">"Kimse ölmedi ya."</span></p>

    <p class="MsoNormal1"><span class="calibre2">"Ölmedi. Bunlar sağlam çıktı."</span></p>

    <p class="MsoNormal1"><span class="calibre2">"Keski Kenan da ölmeseydi..."</span></p>

    <p class="MsoNormal1"><span class="calibre2">"Ölmezdi Yüzbaşım ya, Kenan çok yalınkat bir adammış. Hem yalınkat, hem de inatçı. Oluverdi."</span></p>

    <p class="MsoNormal1"><span class="calibre2">"Keski ölmeseydi. Bütün kasaba onu bizim öldürdüğümüzü sanıyor. Zülfü de, Murtaza Ağa da öyle sanıyorlar. İtiraf edenler ne diyorlar?"</span></p>

    <p class="MsoNormal1"><span class="calibre2">"Önce direndiler, sonra da bülbül gibi öttüler. Kenan o kadar yalınkat çıkıp da ölmeseydi, bunlar bir iki sopada hiç itiraf ederler miydi sanıyorsunuz? Bu gece en az beş kurban vermiş olurduk."</span></p>

    <p class="MsoNormal1"><span class="calibre2">"Ne diyorlar?"</span></p>

    <p class="MsoNormal1"><span class="calibre2">"Ne desinler Yüzbaşım, Zülfü Bey, Murtaza Ağa diyorlar da başka bir şey demiyorlar. Bir kişi Taşkın Halil Beyin, bir kişi de Molla Duranın adını verdi. Gerisi Zülfü de Murtaza da... Murtaza da, Zülfü de..."</span></p>

    <p class="MsoNormal1"><span class="calibre2">"Biliyorum, biliyorum onlar," dedi Yüzbaşı, "ama bir şey gelemez ki elimizden. Ne yapabiliriz ki onlara?" diye derinden çaresizlikle içini çekti, ellerini umutsuzlukla açarak. "Keski Kenanı öldürmeseydin."</span></p>

    <p class="MsoNormal1"><span class="calibre2">"Yalınkat çıktı Yüzbaşım. Öldürmek kastı mahsusum yoktu biliyorsunuz, kendiliğinden öldü."</span></p>

    <p class="MsoNormal1"><span class="calibre2">"Biliyorum Onbaşım, ama gene de... Bir daha..."</span></p>

    <p class="MsoNormal1"><span class="calibre2">Başını önüne eğdi Yüzbaşı, önündeki çay bardağı tütüyordu, uzun bir düşünceye daldı. Başını kaldırdığında gözleri bulanmış, yüzü allak bullaktı:</span></p>

    <p class="MsoNormal1"><span class="calibre2">"Çok yalnızız Onbaşım, çok," dedi. "Dört bir yanımızdan kuşatmışlar, her şey onlar, biz de... Bırak şu muhtarları da gitsinler... Demir çemberlerle sarmışlar her bir yanımızı, yalanla dolanla. Bunlarla nasıl başa çıkarız ki... Bırak o adamları. Üzülüyorum, kahroluyorum. Can pazarındayız Onbaşı, biliyor musun? Bırak o zavallıları gitsinler... "</span></p>

    <p class="MsoNormal1"><span class="calibre2">"Baş üstüne Yüzbaşım."</span></p>

    <p class="MsoNormal1"><span class="calibre2">Kertiş Ali Onbaşı her şeyi anlamış, öfkesi tepesine çıkmış, Yüzbaşısına o da yüreği paralanarak acımıştı. Sevgi dolu gözlerle, onu tepeden tırnağa okşayarak süzdü. Az daha beklese, çocuklar gibi hüngür hüngür ağlayacaktı, dışarıya kendini dar attı. Ulan İnce Memed hakkın var oğlum, yerden göğe kadar hakkın var. Keski ben de senin yanında olsam da şu Ağaların soluğunu kessem de, her gün beş onunu... Sıküğı dişleri ağzında çatırdadı.</span></p>

    <p class="MsoNormal1"></p>
  </div>
</body>
</html>
