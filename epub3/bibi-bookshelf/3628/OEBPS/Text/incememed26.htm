<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="WordSection">
    <h1 class="MsoNormal1"><span class="calibre2">22</span></h1>

    <p class="MsoNormal1"><span class="calibre2">Ümmetin sofrası her zaman herkese açıktı. Bu dağ başında, bu yörelerde onun evinden başka ev yoktu. Onun için yolda belde, karda kışta kalanlar oraya sığınırlardı. Eskiden orta halli bir kişiydi Ümmet, bir yıl içinde zenginleşivermiş, değişmişti. Evi üç gözlü bir toprak damdı. Şimdi o toprak damın yerinde çatısı kırmızı kiremitli, pencereleri, kapıları kemerli iki katlı, yirmi üç gözeli bir konak yükseliyordu. Konak yüksek mazgallı duvarlarla çevrilmişti. Yapı ormanlıklı, kayalıklı dağın yamacına yapışmış, çok uzaklardan bile apak parlıyor, avlusundaki çınarın altından da gür bir pınar kaynıyordu. Söylentiye göre Ümmet eşkıya Keklikoğlu yüzünden zengin olmuştu. Keklikoğlu tam otuz yedi yıl üç kişisiyle bu dağlarda gezmiş, evler basmış, yollar kesmiş, ocaklar söndürmüştü. Ümmet onu taa çocukluğundan beri tanır, ona yataklık, ulaklık ederdi. Gene söylentiye göre Keklikoğlu otuz yedi yılda sandık sandık altınlar biriktirmiş, bu biriken altınları da, çok güvendiği, canı kadar sevdiği Ümmete emanet etmiş, bundan sonra da ortadan yitip gitmişti.</span></p>

    <p class="MsoNormal1"><span class="calibre2">Onu Ümmetin öldürdüğünü, hem de ne biçim öldürdüğünü herkes biliyor, olayı da gözleriyle görmüşler gibi anlatıyorlardı. Bir gece Keklikoğlu yorgun argın, elinde bir torba altınla Ümmete gelmiş. Eşkıyaların üçü de yorgunluklarından ayakta uyuyorlarmış. Onları böyle görünce Ümmettir çok sevinmiş, önceden hazırladığı deliceli ekmeği de onlara yedirince yaşlı eşkıyaların üçü üç yerden, daha sofradan kalkmadan, oldukları yerde tırlamışlar. Ümmet onların üçünü de katırlara atmış dağın doruğuna götürmüş, üçünü de yan yana yatırmış basmış kurşunu. Kendilerinden geçmiş eşkıyalar debelenememişler bile.</span></p>

    <p class="MsoNormal1"><span class="calibre2">Bu söylentiye kimi inanıyor, kimi de hiç inanmıyordu. Ümmet onu tanıyan, gören bütün insanlara güvenilir bir adam duygusu veriyordu. Bütün bu Keklikoğlu söylentilerine karşın herkes ona eskisinden de daha çok güveniyordu. Söylentiler, en küçük bir biçimde de olsa, onu hiç etkilememişti. Bu dağ başında, bu dört yol ağzında eşkıyaların da, candamaların da ona gereksinmeleri vardı. O da, her insanın, her başı dara gelmişin yardımına koşuyordu. Eşkıyaları izlemeye çıkmış candarmaya ne kadar yürekten yardım ediyorsa, izlenen eşkıyalara da o kadar, belki ondan da çok canı gönülden yardım ediyordu. Bir eşkıyanın yakalanması onun için ne kadar bir sevinçse, o kadar da bir üzüntüydü. Ümmet bir tuhaf bir adamdı işte.</span></p>

    <p class="MsoNormal1"><span class="calibre2">Şimdi soylu atlar besliyordu tavlasında. Urfadan, İskenderundan, Halepten seyisler getirtmişti atları için. Sürü sürü keçileri, boğaları, inekleri otluyordu aşağıdaki düzlükte, yeşil alanda. Bütün bu yörede avuç içi kadar bir düzlük de olsa Ümmet tapusunu üstüne çıkarmıştı. Her zaman gülüyordu, hep sevinç içindeydi. Konağın bittiği gün de eve üç tane biribirinden güzel kız getirmişti, tam bir hafta süren bir de toy düğün düzenlemiş, Maraştan, Andırından, Adanadan, Antepten çağrılılar gelmişlerdi düğüne. Bütün bu dağların eşkıyaları da, kanlı bıçaklı olanlar da toplanmışlardı düğüne. Güleç yüzlü Sarı Ümmet gelinleri sıraya bindirmiş, her gece birisiyle gerdeğe girip üç gecede işini tamamlamıştı.</span></p>

    <p class="MsoNormal1"><span class="calibre2">Sarı Ümmet bir de dağdaki bütün ceviz ağaçlarını alıyordu. Her ağaca bir sahip uyduruyor, uydurduğu sahiplerden de ağaçları satın alıp kestiriyordu. Evinin arkasındaki koyak ağzına kadar ceviz kütükleriyle dolmuştu. Ümmet yakında bu kütüklerin üstünü çinkoyla örttürecekti. İşte ondan sonra da ağaçlar beklesin dursunlardı. Bu ağaçlardan o küpler dolusu altın kazanacaktı. Ne kadar beklerse o kadar iyiydi. Cevizlerin pahası her gün artıyordu.</span></p>

    <p class="MsoNormal1"><span class="calibre2">İnce Memedle arkadaşları bir gece yarısı indiler Sarı Ümmetin evine. Memed konağı görünce şaşırdı kaldı:</span></p>

    <p class="MsoNormal1"><span class="calibre2">"Bir yanlışlık olacak arkadaşlar," dedi. "Bizim Sarı Ümmetin damı tam buradaydı geçen yıl ya, bu konak burada yoktu."</span></p>

    <p class="MsoNormal1"><span class="calibre2">Kasım:</span></p>

    <p class="MsoNormal1"><span class="calibre2">"Bu konak Sarı Ümmet Ağanın konağıdır, hem de senin bildiğin toprak damın yerine yapılmıştır."</span></p>

    <p class="MsoNormal1"><span class="calibre2">"Vay anasını," diye şaştı Memed. "Bu kadar parayı nereden bulmuş, hem bir yılda bu konak nasıl yapılır?"</span></p>

    <p class="MsoNormal1"><span class="calibre2">"Sivastan, Kayseriden, Göksundan çok ustalar getirmiş, namlı, hünerli ustalar... Buralarda taş da, ağaç da çok."</span></p>

    <p class="MsoNormal1"><span class="calibre2">"Ya bu kadar para?"</span></p>

    <p class="MsoNormal1"><span class="calibre2">"Keklikoğlunun bütün altınları ondaymış. Öldürmüş Keklikoğlunu, altınlar da ona kalmış."</span></p>

    <p class="MsoNormal1"><span class="calibre2">"Ümmet kimseyi öldürmez, kancıklamaz. Ümmete parayı yaşlanınca Keklikoğlu kendisi vermiş, sonra da başını alıp gitmiştir. Bir yıl içinde de böyle bir konak yaptır demiştir. Ümmet de ne yapsın, kolları sıvamıştır."</span></p>

    <p class="MsoNormal1"><span class="calibre2">"İnşallah," dedi Kasım.</span></p>

    <p class="MsoNormal1"><span class="calibre2">"İnşallah," dedi Temir.</span></p>

    <p class="MsoNormal1"><span class="calibre2">"Öyledir," diye kesin konuştu Memed. Yerden bir taş alıp büyük kemerli avlu kapısına vurdu: "Ümmet, Ümmet! Hay Sarı Ümmet!"</span></p>

    <p class="MsoNormal1"><span class="calibre2">Kapıyı silahlı iki kişi açtı.</span></p>

    <p class="MsoNormal1"><span class="calibre2">"Ümmet Ağa konakta," dedi öndeki silahlı adam çok sert bir sesle. "Kim diyeyim?"</span></p>

    <p class="MsoNormal1"><span class="calibre2">"İnce Memed dersin."</span></p>

    <p class="MsoNormal1"><span class="calibre2">Kısa bir süre bir sessizlik oldu, sert sesli adam yumuşacık bir sesle sordu:</span></p>

    <p class="MsoNormal1"><span class="calibre2">"Sen İnce Memed misin?"</span></p>

    <p class="MsoNormal1"><span class="calibre2">"İnce Memedim."</span></p>

    <p class="MsoNormal1"><span class="calibre2">Adam İnce Memedin üstüne eğildi, onun yüzüne baktı, yıldız ışığında pek seçememiş olacak ki:</span></p>

    <p class="MsoNormal1"><span class="calibre2">"Kusuruma kalma İnce Memed. Ağaya bir haber vereyim."</span></p>

    <p class="MsoNormal1"><span class="calibre2">"Ver," diye buyurdu İnce Memed.</span></p>

    <p class="MsoNormal1"><span class="calibre2">Az sonra yukardan aşağıya Sarı Ümmetin gülüşü çınladı.</span></p>

    <p class="MsoNormal1"><span class="calibre2">"İncem, İncem, İnce kardaşım hoş gelmişsin. Bu bizim sersemler de seni konağın kapısında bekletiyorlar."</span></p>

    <p class="MsoNormal1"><span class="calibre2">İki eski arkadaş kucaklaştılar.</span></p>

    <p class="MsoNormal1"><span class="calibre2">Ümmet önde, Memed arkada yukarıya çıktılar. Konağın koskocaman bir sofası vardı, at meydanı gibi. Odalar yan yana sıralanmışlardı. Ümmet en uçtaki odanın kapısını açtı. Ortadaki, her yanı işlemeli tahtalarla çevrilmiş büyük ocakta kütükler yanıyor, ocağın tam alnına asılmış bir büyük, karpuzu pembe işlemeli, mavi gaz lambası ortalığı ısıtıyordu. Oda fırdolayı yumuşacık, renk renk halılarla örtülmüş sedirlerle çevrilmişti. Sedirlerde şişkin halı yastıklar...</span></p>

    <p class="MsoNormal1"><span class="calibre2">"Aç mısınız?"</span></p>

    <p class="MsoNormal1"><span class="calibre2">"Ağamızın konağına geldik, tok olacak değiliz ya! Ben bu gece yarısı, gece yarısı da olsa kuzu isterim böyle bir konak Beyinden."</span></p>

    <p class="MsoNormal1"><span class="calibre2">"Ben de kuzuyu şimdi kestiririm İnce Memedime. Yeter ki o beklesin."</span></p>

    <p class="MsoNormal1"><span class="calibre2">"Beklerim," dedi İnce Memed. "Sen azıcık peynir ekmek bulursan... Şu ocağa da çay da koyarsan... "</span></p>

    <p class="MsoNormal1"><span class="calibre2">"Daha, daha? Başka bir isteğin var mı, benim yakışıklı oğlum, İnce Memedim?" diye şakalaştı Sarı Ümmet. Ardından da bağırdı: "Kızlar, çocuklar..." Odaya iki kız, birisi delikanlı üç kişi girdiler. "Hemen bir kuzu kesin, oğlum, kızartın, çabuk olsun. Kızlar, siz de yağ, bal, peynir, ne varsa evde böylesi şeylerden hemen getirin, çay da yapın, demli olsun. Benim dünya kardaşım gelmiş ki, sevinçten deli olmamak eldeyse olma bakalım... "</span></p>

    <p class="MsoNormal1"><span class="calibre2">Gerçekten de Sarı Ümmet sevincinden yerinde duramıyor, gidiyor geliyor, onu kucaklıyor, öpüyor, konuşuyordu.</span></p>

    <p class="MsoNormal1"><span class="calibre2">"Ölüm haberini bile duyduk..."</span></p>

    <p class="MsoNormal1"><span class="calibre2">"Az daha ölüyordum."</span></p>

    <p class="MsoNormal1"><span class="calibre2">"Anacık Sultan olmasaydı..."</span></p>

    <p class="MsoNormal1"><span class="calibre2">"Kurşunun bir tanesi sağ küreğimin altında duruyor." Anacık Sultanı, Hürü Anayı anlattı. Şimdiye kadar başından ne gelip geçmişse Sarı Ümmete baştan sona söyledi.</span></p>

    <p class="MsoNormal1"><span class="calibre2">Sarı Ümmetin sevincinden ağzı kulaklarına varıyordu.</span></p>

    <p class="MsoNormal1"><span class="calibre2">"O Yüzbaşı var ya, hani senin dağda karşılaştığın, onun adına Şevket Yüzbaşı derler, Faruk Yüzbaşının can düşmanı. Biribirlerini hiç çekemiyorlar. Şevket Yüzbaşı Maraş Vilayeti Candarma Kumandanlığı emrinde. Ama o gene İnce Memedin ardında. İnce Memedi ben yakalayacağım diyormuş da başka bir şey demiyormuş. Faruk Yüzbaşı da avucunu yalayacak, ele aleme rezil kepaze olacak. İki Yüzbaşı biribirlerine takışmışlar ki kan gövdeyi götürüyormuş."</span></p>

    <p class="MsoNormal1"><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">"Sen şu konağın işini anlat hele bir kere. Ben bu işi anlayamadım. Bir gecede periler mi kondurdu onu buraya."</span></p>

    <p class="MsoNormal1"><span class="calibre2">"Periler kondurdu dersen ben de inanırım, öylesine göz açıp kapayıncaya kadar çıktı bu konak ortaya... Eşkıya Keklikoğlu var ya..." Sustu, sonra da gözlerini Kasımla Temire dikti.</span></p>

    <p class="MsoNormal1"><span class="calibre2">Memed onun ne demek istediğini anladı:</span></p>

    <p class="MsoNormal1"><span class="calibre2">"Konuş," dedi. "Bu Kasım, bu da Temir. Bunların yanında her şeyi konuşabilirsin. Bu arkadaşlar senin bildiğin kişilerden değil, anladın mı, benim canımı güvendiğim kişiler. Bunlar olmasalardı, ben şimdiye kadar çoktan kara toprağın altında olurdum. Senin de bu güzel konacığmı göremezdim."</span></p>

    <p class="MsoNormal1"><span class="calibre2">"Anladım,'' diye güldü Sarı Ümmet. "Şimdi beni iyi, can kulağıyla dinle öyleyse. Keklikoğlunu çok eskiden, çocukluğumdan, babamın sağlığından bu yana tanırdım. Babam onu çok severdi. Babam öldükten sonra ne yapar eder, iki eli kanda da olsa yılda birkaç kez bana uğrar bir hafta, iki hafta kalır dinlenirdi. Biz onunla, babam öldükten sonra baba oğul gibi olduk. İki arkadaşı vardı, üçü de aynı gün eşkıya olmuş, dağa çıkmışlardı. Bir gün, şu taşın arkasından bir ıslık sesi geldi, hemen Keklikoğlunun geldiğini anladım. Ben de ıslığımı çaldım. Dokuz kişi birden avluya girdiler. Keklikoğlu, kardaşlığımın oğlu, diye bana sarıldı. Şu dünyada senden başka kimsem yok. Eğer adam çıkarsan da sensin, çıkmazsan da... Şimdi bir koç boğazla da bize, seninle sonra konuşuruz, dedi. Koç kolay, Keklikoğlu, dedim. Sen koçu kesilmiş bil, biz babamızın arkadaşını ağırlamasını iyi biliriz, dostu düşmanı ağırlamasını bildiğimiz gibi..."</span></p>

    <p class="MsoNormal1"><span class="calibre2">Keklikoğlu yanındakileri Sarı Ümmetin damına gönderdi, siz içerde dinlenin, çok yorgunsunuz, dedi. Onlar içeriye çekilince, bunlar da gidip şu çınarın dibinden kaynayan suyun başına oturdular.</span></p>

    <p class="MsoNormal1"><span class="calibre2">"kardaşlığımın oğlu, beni iyi dinle," diye konuştu Keklikoğlu. Kaşları çatılmıştı. Onun sakal bıraktığını bu anda fark etti Sarı Ümmet. Keklikoğlunun sütbeyaz, uzun bir sakalı vardı. "Yaşlandım Sarım, oğlum, artık bir dağdan ötekine bir günde ulaşamıyorum. Benim eşkıyalığım bitti ya namımız iş görüyor. O nam da bir gün, iki gün iş görür, üçüncü gün de deriyi tuzlarız. Ben eşkıyalığı bırakıyorum. Söyle bana, ömrümün sonuna kadar yaşayacak param var, çok altın biriktirdim, ben nerede saklanabilirim?"</span></p>
  </div>

  <div class="WordSection">
    <p class="MsoNormal1"><span class="calibre2">O gün akşama kadar kafa kafaya verdiler düşündüler, Keklikoğluna rahat yaşayacak bir yer aradılar. İkinci günü de düşünerek, tartışarak geçirdiler. Üçüncü gün Keklikoğlunun gidip saklanacağı yeri buldular. Keklikoğlu kıvançlıydı.</span></p>

    <p class="MsoNormal1"><span class="calibre2">Bir zamanlar Kürt Resul Paşa Çukurovaya, kasabaya sürgün gelmişti. Kürt Resul Paşa sürgüne gelirken dokuz karısını, bin kadar atlısını, çocuklarını, elinin, aşiretinin bir kısmını da getirmişti. Yaz gelince Çukurovanın korkunç sıcaklarına, sineğine dayanamayan Kürtler kırılmaya başlamışlar, hükümetten izin alaraktan yaylaya çıkmışlardı yüzlerce kara çadırla. İşte bu sırada genç bir adam olan Keklikoğlu da onun adamlarına karışmış, karıncayı gözünden vuracak kadar atıcı olan Kürtlerden nişancılığı öğrenmişti. Onun nişancılığına Resul Paşa bile parmak ısırmıştı. Gel zaman git zaman Paşa Urfaya döndü. Bütün Harran ovası, Ceylanpınarı taa Abdülaziz dağlarına kadar onun toprağıydı. Keklikoğlu da Resul Paşayla birlikte Urfaya gitmişti. Paşa onu bütün adamlarından daha çok seviyor, onu yanından ayırmıyordu. Keklikoğlu az bir sürede Kürtçe de öğrenmişti.</span></p>

    <p class="MsoNormal1"><span class="calibre2">Paşa Urfada gene rahat durmadı. Doğrusu bu kadar geniş, verimli toprakların üstünde bir devlet kurulabilirdi. Paşa başkaldırdı. Çarpışmada yenildi ve Halebe kapağı dar attı. Araya Halep Beyleri, Valisi, Paşası girdi de Padişah Resul Paşayı bağışladı. O da Halepte oturmaya, topraklarından gelen gelirle geçinmeye razı oldu. Yanından da, nereye giderse gitsin, koruyucusu Keklikoğlunu ayırmıyordu. Paşa sürmeli gözlü, ceren bakışlı, geniş alınlı, uzun yüzlü, ince, dal gibi bir kişiydi. En soylu, en güzel atlara bütün Arabistan ülkesinde o binerdi. Keklikoğluyla aynı yaştaydılar, biribirlerine de kardeş gibi benziyorlardı. Bir seferinde Halep Valisi, Resul Paşanın yerine Keklikoğlunun boynuna sarılmış onu öpmüştü.</span></p>

    <p class="MsoNormal1"><span class="calibre2">Bir gün, çok canı sıkılan Keklikoğlu, o sonuna kadar başkasına koruyuculuk, bekçilik yapacak bir adam değildi, elindeki tüfeğin hakkını verebilecek bir kişiydi, "Destur Paşam ben gidiyorum," dedi.</span></p>

    <p class="MsoNormal1"><span class="calibre2">"Etme eyleme Keklikoğlu, sen benim kardaşımsın, kardaşımdan da ilerisin bu gurbet elde benim için... Sen benim için Torosun en yüce doruğunun üstünde açmış bir güneş gülüsün, beni bırakmak sana yakışmaz."</span></p>

    <p class="MsoNormal1"><span class="calibre2">Keklikoğlu, Resul Paşa ne söyledi, ne yaptıysa onu dinlemedi, ondan ayrıldı ve üç arkadaşıyla yıllarca Antep, Urfa, Halep yollarını tuttu. Gözü pek, sert, yürekli bir adamdı. Az bir sürede bütün güneyde Urfadan Adanaya, Halebe, Musula kadar ünlendi. Ve yıllarca bu yollarda altın, elmas, inci, yakut ve yeşim topladı. Arap, Kürt, Türkmen Ağalarının, Beylerinin evini bastı. Onun adını duyan, ne istiyorsa hemen çıkarıp veriyordu. Bedeninde yaralanmadık yer kalmadı. Yedi canlı bir kedi gibiydi ve canı çıkmıyordu.</span></p>

    <p class="MsoNormal1"><span class="calibre2">Yükünü tutunca onun için daha güvenceli bir yer olan Toroslara döndü. Dağlar eşkıyaların en büyük sığıncalarıdır. Burada da boş durmadı, yollar kesti, evler bastı, altınlarının üstüne altın koydu. Ama bir kerecik olsun, yanılıp yazılıp da bir fıkaradan bir iğne bile almadı. Orta halli olduğunu bildiği kişilerin bile bir ipliklerine dokunmadı. Onun şu ovada, şu dağlarda soymadığı hiçbir Bey, Ağa yoktu. Sanki bütün Ağaları, Beyleri vergiye bağlamıştı. Zamanı gelince herkes, Keklikoğlunun gönderdiği adamına vergisini veriyordu. Vermeyenler de birkaç gün içinde, isterse yılanın deliğine girsin, kuşun kanadının altına saklansın öteki dünyayı boyluyordu. Toroslar, Toroslar oldu olalı böyle kurnaz, akıllı, çevik bir eşkıya görmemişti. Yıllarca bölükleri, taburları, alayları ardına takmış oyum oyum oynatmıştı bu dağlarda. Herkes onun elinden el aman demişti. En büyük özelliği bu gece buradaysa, öbür akşam Çukurovada oluşuydu. Onun bu kadar çabuk devinme gücüne kimsenin aklı ermiyordu. Bir bakmışsın Aladağda, iki gün sonra da bir bakmışsın Düldülde... Bu kadar uzaklığı, bu kadar az sürede kuş bile uçamazdı.</span></p>

    <p class="MsoNormal1"><span class="calibre2">Toroslarda, Çukurovada, adının geçtiği her yerde herkes onun yığdığı altınlardan söz ediyordu.</span></p>

    <p class="MsoNormal1"><span class="calibre2">Halepteki Paşa daha sağdı. Sarı Ümmetle üç gün üç gece düşünüp buldukları saklanacak yer Paşanın yanıydı. Paşa onu görünce çok da sevinecekti. Duyduğuna göre Paşanın o kadar, eskisi gibi hali vakti de iyi değildi. Hem ona bir yardımı da dokunurdu.</span></p>

    <p class="MsoNormal1"><span class="calibre2">"Bu iş tamam, Paşanın yanına gidiyorum. Başka bir isteğim daha var senden Sarı Ümmet, bunu da yerine getirirsen gözüm açık gitmez."</span></p>

    <p class="MsoNormal1"><span class="calibre2">"Buyur amca, isteğin neyse başım üstüne."</span></p>

    <p class="MsoNormal1"><span class="calibre2">"Burasını bana satacaksın. Ustaları birlikte getirdim, onlar nasıl bir konak yapacaklarını biliyorlar. Resul Paşanın çöldeki konağını onlara gösterdim, tıpkısını dikecekler buraya. Bu konak bir yıl içinde bitecek. Ben gelip göreceğim. Şu çınarın dibine, suyun üstüne, kayalığın içine de mezarımı yapacaksın, ben nerede ölürsem öleyim, benim mezarımı alıp buraya getireceksin. Paraya gelince, yakında göreceksin ya, Sultan Süleymanın hazineleri kadardır benim altınlarım, onları sana vereceğim. Ben de Halepte yaşayacak kadar yanıma altın alacağım, insan halidir, yetmezse sen bana getirirsin."</span></p>

    <p class="MsoNormal1"><span class="calibre2">Bir gece yarısı üç katır alıp Keklikoğlunun altınlarının saklı olduğu sarpa gittiler. Gerçekten burası kimsenin aklına gelmezdi. Gelse de kolay kolay bu sarpa çıkmayı kimse göze alamazdı. Altınlar çelik kasalardaydı.</span></p>

    <p class="MsoNormal1"><span class="calibre2">"Konak bittikten sonra Keklikoğlu geldi gördü mü?"</span></p>

    <p class="MsoNormal1"><span class="calibre2">"Gelmedi."</span></p>

    <p class="MsoNormal1"><span class="calibre2">"Duydu mu?"</span></p>

    <p class="MsoNormal1"><span class="calibre2">"Duydu."</span></p>

    <p class="MsoNormal1"><span class="calibre2">"Gelecek mi?"</span></p>

    <p class="MsoNormal1"><span class="calibre2">"Gelecek."</span></p>

    <p class="MsoNormal1"><span class="calibre2">"Ne zaman?" diye heyecanlandı Memed. "Gelince bana da haber verir misin?"</span></p>

    <p class="MsoNormal1"><span class="calibre2">"Veririm."</span></p>

    <p class="MsoNormal1"><span class="calibre2">"Paşayla arası nasılmış?"</span></p>

    <p class="MsoNormal1"><span class="calibre2">"Paşa çok fıkara düşmüş, Keklikoğlunu görünce çok sevinmiş. Keklikoğlu da onun ayaklarının altına altınları sermiş."</span></p>

    <p class="MsoNormal1"><span class="calibre2">"Sen artık zenginsin."</span></p>

    <p class="MsoNormal1"><span class="calibre2">"Zenginim."</span></p>

    <p class="MsoNormal1"><span class="calibre2">"Bu konak senin."</span></p>

    <p class="MsoNormal1"><span class="calibre2">"Benim. Ama onun gelip de dünya gözüyle onun için yapılan konağı görmesini öyle bir istiyorum ki..."</span></p>

    <p class="MsoNormal1"><span class="calibre2">"Niçin hemen gelmedi?"</span></p>

    <p class="MsoNormal1"><span class="calibre2">"Çok korkuyor o," dedi Sarı Ümmet.</span></p>

    <p class="MsoNormal1"><span class="calibre2">"Keklikoğlu mu?"</span></p>

    <p class="MsoNormal1"><span class="calibre2">"Keklikoğlu."</span></p>

    <p class="MsoNormal1"><span class="calibre2">"Ne tuhaf!"</span></p>

    <p class="MsoNormal1"><span class="calibre2">"Yaşlanınca insan korkak olur, ejderha da olsa."</span></p>

    <p class="MsoNormal1"><span class="calibre2">"Bunu bilmiyordum. Bir yaşlının önünde ne kadar zaman kalmış ki..."</span></p>

    <p class="MsoNormal1"><span class="calibre2">"Bir gün bile kalmışsa, o, bir güne bin yılmış gibi dört elle sarılır. O yüzden yaşlılar kadar korkak bir yaratık gelmemiştir bu dünyaya. Delikli demiri görünce, bir delikli demir de kendi almayı akıl etmemiş, dağlardan kaçmıştır koç Köroğlu. Neden? Korkaklığından. Yaşlı olmasaydı kaçar mıydı Köroğlu?"</span></p>

    <p class="MsoNormal1"><span class="calibre2">"Kaçmazdı..."</span></p>

    <p class="MsoNormal1"><span class="calibre2">"İşte bunun için Keklikoğlu bir daha buraya gelemez. Ölünce onun ölüsünü buraya ben getireceğim. Bana inanıyor."</span></p>

    <p class="MsoNormal1"><span class="calibre2">"Sana nedense herkes inanır. Herkes senin Keklikoğlunu öldürdüğünü söylüyor ya, gene de sana güvenmeden edemiyorlar, sana kıyamıyorlar."</span></p>

    <p class="MsoNormal1"><span class="calibre2">"Keklikoğlunun ölmediğini biliyorlar da..."</span></p>

    <p class="MsoNormal1"><span class="calibre2">"Bir resimci bulsan..."</span></p>

    <p class="MsoNormal1"><span class="calibre2">"Konağın resmini çektirip Keklikoğluna göndersem, diyorsun. İyi bir akıl. Boşuna İnce Memed olmaz ki adam..."</span></p>

    <p class="MsoNormal1"><span class="calibre2">"Ne yaptım da İnce Memed oldum? İşte buna da akıl sır ermiyor ki... Köroğlu da benim gibiydi herhal."</span></p>

    <p class="MsoNormal1"><span class="calibre2">"Tıpkı senin gibi..."</span></p>

    <p class="MsoNormal1"><span class="calibre2">"İşe yaramaz... Boş yere..."</span></p>

    <p class="MsoNormal1"><span class="calibre2">"Bak," dedi Ümmet, "sana bir şey deyim de beni iyi dinle... Bu millet sana İnce Memed demişse, bunda bir şey vardır, sende bir şey bulmuştur. Millet, insanı herkesten iyi anlar, dünya kurulduğundan bu yana insanoğlu insanoğlunu tartmıştır. İnsanoğlu, insanoğlunu bildiği kadar hiçbir şeyi bilmez."</span></p>

    <p class="MsoNormal1"><span class="calibre2">"Benim aklım ermiyor."</span></p>

    <p class="MsoNormal1"><span class="calibre2">"Ersin."</span></p>

    <p class="MsoNormal1"><span class="calibre2">"O senin insanoğlun var ya, en çok da insanda yanlış yapıyor."</span></p>

    <p class="MsoNormal1"><span class="calibre2">"En çok da insanı tanıyor. Keklikoğlu geldi de bu kadar insan içinde beni nasıl buldu? Biliyordu ki dünya dünyaya geçse, ben bu konağı yaptırırım, onun da ölüsünü şu kayalığa gömerim. Başucuna da yabangüllerini dikerim. Hem de kara gözlü nergis, hem de mor saçaklı sümbül..."</span></p>

    <p class="MsoNormal1"><span class="calibre2">Kuzu kızartması sabaha karşı ancak yetişti. Bir güzel karınlarını, hiç konuşmadan doyurdular. Kasımla Temir, Memedin gözüne baktılar, uykusuzluktan ölüyorlardı.</span></p>

    <p class="MsoNormal1"><span class="calibre2">"Siz gidin uyuyun, biz Ümmet kardaşımla nöbeti bekleriz."</span></p>

    <p class="MsoNormal1"><span class="calibre2">Ötekiler kalktılar, Sarı Ümmet onları götürdü yataklarına yatırıp geldi.</span></p>

    <p class="MsoNormal1"><span class="calibre2">"Şimdi söyle bana, elinde güvenilecek eşkıyaların var mı, yiğit, yürekli, becerikli..."</span></p>

    <p class="MsoNormal1"><span class="calibre2">"Var."</span></p>

    <p class="MsoNormal1"><span class="calibre2">"Kim?"</span></p>

    <p class="MsoNormal1"><span class="calibre2">"Sinemoğlu çetesi."</span></p>

    <p class="MsoNormal1"><span class="calibre2">Memed güldü.</span></p>

    <p class="MsoNormal1"><span class="calibre2">"Neye güldün?"</span></p>

    <p class="MsoNormal1"><span class="calibre2">"Sinemoğlu daha çocuk."</span></p>

    <p class="MsoNormal1"><span class="calibre2">"Genç Osman da çocuktu. Sen de çocuksun."</span></p>

    <p class="MsoNormal1"><span class="calibre2">"Anladım, anladım," dedi Memed.</span></p>

    <p class="MsoNormal1"><span class="calibre2">"Sana da... Evvel Allaha, sonra da sana tapıyor. Çok konuştum onunla. Söyle bakalım ne işine yarayacak?"</span></p>

    <p class="MsoNormal1"><span class="calibre2">"Kasabayı basacak."</span></p>

    <p class="MsoNormal1"><span class="calibre2">"Nasıl?"</span></p>

    <p class="MsoNormal1"><span class="calibre2">"Karşı tepeye, bağlara gelecek, mitralyozun başına oturacak, kasabayı taradıktan sonra sabaha karşı dağlara çekilecek."</span></p>

    <p class="MsoNormal1"><span class="calibre2">"Sen şu düşündüklerini baştan sona anlatsana."</span></p>

    <p class="MsoNormal1"><span class="calibre2">Memed ne düşünüyorsa, ne kurmuş, ne yapacaksa Ümmete teker teker anlattı.</span></p>

    <p class="MsoNormal1"><span class="calibre2">"Gitme Çukurovaya," diye ona yalvardı Ümmet. "Bu sefer Çukurovadan sağ çıkamazsın. Çukurova kırk bin hayın göz olmuş seni bekliyor."</span></p>

    <p class="MsoNormal1"><span class="calibre2">Uzun uzun tartıştılar, Sarı Ümmet Memedi yolundan çeviremedi, Nuh diyor da Peygamber demiyordu.</span></p>

    <p class="MsoNormal1"><span class="calibre2">"Yazık olacak sana Memed. Sen soluk aldıkça fakir fıkaranın umudusun, istersen hiçbir şey yapma. Sen eşkıyalığı bırakacak cinsten bir insan değilsin, buna hiç umutlanma. Sen içinde başkaldırma kurduyla doğmuşsun, başka türlü yapamazsın."</span></p>

    <p class="MsoNormal1"><span class="calibre2">"Ölmek istemiyorum," dedi Memed, "kurşunlardan gitmek istemiyorum."</span></p>

    <p class="MsoNormal1"><span class="calibre2">"Kurşunlardan gitmek senin yazgın. O parmağındaki yüzüğü sana niçin verdi Anacık Sultan, biliyor musun?"</span></p>

    <p class="MsoNormal1"><span class="calibre2">Gün doğarken konaktan çıkmışlar, gelmişler Keklikoğlunun çınarının altındaki kayalığa tünemiş oturmuşlardı. Suyun dibine bütün çakıltaşlarım tek tek gösteren bir ışık çökmüştü tanyerleri ışır ışımaz.</span></p>

    <p class="MsoNormal1"><span class="calibre2">"Kendi kendini yenemeyeceğini bildiğin için."</span></p>

    <p class="MsoNormal1"><span class="calibre2">Ümmetin bu sözlerine bir yandan kızmış görünüyor, bir yandan da için için, kendi bile farkında olmadan seviniyordu.</span></p>

    <p class="MsoNormal1"><span class="calibre2">"Demek Topal Ali, Molla Duran Efendinin yanına girdi?"</span></p>

    <p class="MsoNormal1"><span class="calibre2">"Görme Topal Aliyi! Adana Valisi gibi lenger şapka başında. Bir de kırmızı kartal tüyü sokmuş lengerin kuşağının içine. Topal ayakta çizmeler... Geçenlerde bir al Arap ata binmiş, kucağında Alaman filintası... O da delirmiş."</span></p>

    <p class="MsoNormal1"><span class="calibre2">"Ne olmuş da delirmiş?"</span></p>

    <p class="MsoNormal1"><span class="calibre2">"Murtaza Ağayı öldüreceğim diyor da başka bir şey demiyor."</span></p>

    <p class="MsoNormal1"><span class="calibre2">"Asıl yüreğinde kurt olan insan odur işte. Onun yüreğindeki kurt yırtıcı bir kaplan kadardır. Bunca yıl bu düzene, bu gidişe, bunca kötülüğe, zulme nasıl dayandı bu adam, şaşıyorum. Demek ki bu adamda kırk aslan yüreği varmış."</span></p>

    <p class="MsoNormal1"><span class="calibre2">"Onu da istiyor musun?"</span></p>

    <p class="MsoNormal1"><span class="calibre2">"Onun aklı olmazsa, işte o zaman Çukurovadan çıkamam ben."</span></p>

    <p class="MsoNormal1"><span class="calibre2">"Başka adam gerek mi sana?"</span></p>

    <p class="MsoNormal1"><span class="calibre2">"Sağ ol Ümmet kardaş, biz üçümüz yeteriz."</span></p>

    <p class="MsoNormal1"><span class="calibre2">İki gün içinde Ümmetin adamları Sinemoğlunu buldular getirdiler. Altı kişiydiler. Altısı da aynı yaşta, gepgenç gösteriyorlardı. Sinemoğlu Memedi görünce hemen önünde niyaza gelip elini aldı, üç kere öptükten sonra alnına götürdü. Ötekiler de onun gibi yaptılar. Karşıya geçip diz üstü oturdular, ellerini de kucaklarına aldılar. Karşıdan, doruğuna gün vurmuş görkemli bir dağa bakar gibi bakıyorlardı ona, hayran.</span></p>

    <p class="MsoNormal1"><span class="calibre2">Sarı Ümmet, bu arada Sinemoğlu çetesini anlatmıştı Memede. Çetedeki eşkıyaları ona teker teker söylemişti. Şaşılacak iş, hepsinin de macerası aynıydı, bütün bu dağların, ovanın insanlarının da macerası aynıydı. Öyleyse, niçin yalnız bu altı kişi çıkmıştı dağa? Onların içindeki kurt daha mı başka bir kurttu ki...</span></p>

    <p class="MsoNormal1"><span class="calibre2">Sinemoğlunun dedesi savaşa gitmiş dönmemişti. Söylediklerine göre dedesinin babası, onun da babası savaşa gitmişler gelmemişlerdi. Dedesi, babası, üç amcası, yedi dayısı da savaşta Arabistan çölünde, Yunan Savaşında kalmıştı. Çetedeki öteki delikanlıların babaları, dedeleri de savaşlardan dönmemişlerdi. Bunların altısı da, askerlik zamanları gelince kafa kafaya vermişler, düşünmüşler taşınmışlar dağa çıkmışlardı.</span></p>

    <p class="MsoNormal1"><span class="calibre2">"Bir af çıkarsa inecek misiniz?"</span></p>

    <p class="MsoNormal1"><span class="calibre2">"İnmeyeceğiz."</span></p>

    <p class="MsoNormal1"><span class="calibre2">"Ölünceye kadar savaş içinde olacaksınız, savaştan korkup askere gitmediniz ya..."</span></p>

    <p class="MsoNormal1"><span class="calibre2">"Eşkıyalık savaştan iyidir."</span></p>

    <p class="MsoNormal1"><span class="calibre2">"Kim bilir," dedi Memed. Sonra da gözlerine o çelik ışıltısındaki ışık geldi çakıldı. Sapsarı güneşler başında döndü, saçakladı, harmanladı. "Bir yer bulsak kendimize, bir portakal bahçesi, deniz kıyısında. Portakallar çiçek açmış, kokuları insanın başını döndüren... Siz hiç portakal bahçesi gördünüz mü?"</span></p>

    <p class="MsoNormal1"><span class="calibre2">Sinemoğlu ellerini gösterdi, elleri tırmık içindeydi.</span></p>

    <p class="MsoNormal1"><span class="calibre2">"Bak ellerime, portakal bahçelerinde ırgatlık edenin elleri böyle olur. Ben yedi yaşımdan bu yana Dörtyolda portakal topladım."</span></p>

    <p class="MsoNormal1"><span class="calibre2">"Şimdi büyük bir bahçemiz olsa, o da çiçek açsa, güzel koksa, siz gene inmez misiniz düze?"</span></p>

    <p class="MsoNormal1"><span class="calibre2">"İnmeyiz."</span></p>

    <p class="MsoNormal1"><span class="calibre2">Akşamüstü al atının üstünde Topal Ali geldi. Memed onu) görünce gülmeye başladı. Topal attan indi geldi Memedi, Ümmeti kucakladı, o, iki kat olmuş daha Topal Aliye bakıp bakıp gülüyordu.</span></p>

    <p class="MsoNormal1"><span class="calibre2">Topal Ali kızmış gibi yaptı, kaşlarını çattı:</span></p>

    <p class="MsoNormal1"><span class="calibre2">"Neye gülüyorsun oğlum sümüklü Memed, bir açık yerimi mi gördün?"</span></p>

    <p class="MsoNormal1"><span class="calibre2">"Yok yok... Şu lenger şapkasına bakın şunun... Lenger, lenger..."</span></p>

    <p class="MsoNormal1"><span class="calibre2">Memed gülmekten neredeyse boğulacaktı. Sinemoğlu, Kasımla Temir, Ümmet, öteki eşkıyalar da Memede katılmışlar, onlar da gülüyorlardı.</span></p>

    <p class="MsoNormal1"><span class="calibre2">"Ne var ki oğlum bu lengerde bu kadar gülecek?"</span></p>

    <p class="MsoNormal1"><span class="calibre2">"Çıkar şunu Ali."</span></p>

    <p class="MsoNormal1"><span class="calibre2">"Çıkarmam oğlum, senin gibi görgüsüz bir eşkıya parçası Ağaların, Beylerin, hem de Paşaların giydiği lengerden ne anlar. Sen biliyor musun ki bu tüylü lenger, senin gibi bir köylünün üç kanı pahasınadır."</span></p>

    <p class="MsoNormal1"><span class="calibre2">Topal Ali lengerini çıkardı, kırmızı kartal tüyünü okşadı, tozunu almak için fiskeledikten sonra şöyle usturuplu başına geçirdi.</span></p>

    <p class="MsoNormal1"><span class="calibre2">"Şimdi anladın mı oğlum Memed bu lenger nasıl giyilirmiş?"</span></p>

    <p class="MsoNormal1"><span class="calibre2">"Anladım," dedi Memed.</span></p>

    <p class="MsoNormal1"><span class="calibre2">Üç eski arkadaş sarmaş dolaş oldular. Topal onlara sabaha kadar kasabayı, onların korkularını, Murtaza Ağayla arasında geçenleri anlattı. O anlattıkça Memed gülüyordu. Karnı, kasıkları gülmekten ağrıyordu.</span></p>

    <p class="MsoNormal1"><span class="calibre2">"Öldürdün beni gülmekten, beni Ali kardaş."</span></p>

    <p class="MsoNormal1"><span class="calibre2">"Yarın Faruk Yüzbaşıyla karşılaşırsan böyle gülmeyi unutursun."</span></p>

    <p class="MsoNormal1"><span class="calibre2">"Unutmam."</span></p>

    <p class="MsoNormal1"><span class="calibre2">"Ben Murtazayı öldürüp de dağa çıkınca sen gülmeyi iyice unutursun."</span></p>

    <p class="MsoNormal1"><span class="calibre2">"Sen bunu bana yapmazsın. Sen Çukurovada olmazsan ben ne yaparım?"</span></p>

    <p class="MsoNormal1"><span class="calibre2">"Sen ne yaparsan yap, ben kendi elimle öldüreceğim Murtazayı."</span></p>

    <p class="MsoNormal1"><span class="calibre2">"Sen onu öldürmeden, ya onu ben öldürürsem?"</span></p>

    <p class="MsoNormal1"><span class="calibre2">Alinin gözleri yuvalarından fırladı, dudakları titredi, yumruklarını sıktı:</span></p>

    <p class="MsoNormal1"><span class="calibre2">"Bütün o hakaretleri senin için yuttum. Murtazayı sen benden önce öldürürsen, Kuran üstüne, Allahın adı üstüne ant veriyorum ki ben de seni öldürürüm..."</span></p>

    <p class="MsoNormal1"><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">"Aboooov Ali!" dedi Memed, Topal Aliyi hiç böyle görmemişti, "bu ne öfke böyle!"</span></p>

    <p class="MsoNormal1"><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Topal Ali Memedi üzdüğünü anladı:</span></p>

    <p class="MsoNormal1"><span class="calibre2">"Kusura kalma Memedim," dedi. "Biliyorsun sen ne dersen o olur ya, böyle aşağılık bir adamın bu dünyada bir damla su içmesi, bir lokma ekmek bile yemesi haram. Bizim şu dünyamız ne kadar kötü olursa olsun, böyle bir adamın yaşamasına layık bir dünya değil."</span></p>

    <p class="MsoNormal1"><span class="calibre2">"Ali Ağam," diye boynunu kıvırdı Memed, "şu dünyaya kim bilir ne kötü, ne alçak, tanıyınca ne kadar utanacağımız insan gelmiştir, kim bilir?"</span></p>

    <p class="MsoNormal1"><span class="calibre2">"Bunun gibisi gelmemiştir," diye kestirdi attı Topal Ali. "Ben onu kendi elimle öldüreceğim."</span></p>

    <p class="MsoNormal1"><span class="calibre2">"Öldür," diye güldü Memed.</span></p>

    <p class="MsoNormal1"><span class="calibre2">Sabahleyin atına binen Topal Ali kaykılarak, lengerin tozunu fiskeleyerek yola düştü. O gözükmez oluncaya kadar da Memed onun arkasından güldü.</span></p>

    <p class="MsoNormal1"><span class="calibre2">"Bize üç at gerek Ümmet."</span></p>

    <p class="MsoNormal1"><span class="calibre2">"Ohhooo, attan çok ne var konakta..."</span></p>

    <p class="MsoNormal1"><span class="calibre2">"Neden o kadar çok atın var?"</span></p>

    <p class="MsoNormal1"><span class="calibre2">"O Kürt paşası var ya..."</span></p>

    <p class="MsoNormal1"><span class="calibre2">"Var... "</span></p>

    <p class="MsoNormal1"><span class="calibre2">"O Urfalıymış, söyledim ya..."</span></p>

    <p class="MsoNormal1"><span class="calibre2">"Söyledin."</span></p>

    <p class="MsoNormal1"><span class="calibre2">"Urfanın küheylanları dünyanın güzel atları."</span></p>

    <p class="MsoNormal1"><span class="calibre2">"Bunu herkes biliyor."</span></p>

    <p class="MsoNormal1"><span class="calibre2">"O Kürt Paşasının da Urfada tavla tavla Arap atları varmış."</span></p>

    <p class="MsoNormal1"><span class="calibre2">"Sen bu atları Urfadan mı getirdin?"</span></p>

    <p class="MsoNormal1"><span class="calibre2">"Ay otuz, hafta yedi, bir hafta, bir ay geçmiyor ki Keklikoğlu bir at göndermesin, bir kaçakçıyla, bir Kürt eşkıya, bir seyisle..."</span></p>

    <p class="MsoNormal1"><span class="calibre2">"Çok mu at var ahırda?"</span></p>

    <p class="MsoNormal1"><span class="calibre2">"Say sayabildiğin kadar. Hepsi de eyerli, her bir eyerin, dizginin, üzenginin değeri belki de yüz altın."</span></p>

    <p class="MsoNormal1"><span class="calibre2">"İnşallah Keklikoğlu korkusunu yener de gelir görür bütün bunları..."</span></p>

    <p class="MsoNormal1"><span class="calibre2">"İnşallah," dedi Sarı Ümmet.</span></p>

    <p class="MsoNormal1"><span class="calibre2">Gün kavuşurken atları çektiler, bindiler. Sarı Ümmet her birisine de birer sırmalı Kabartay Çerkesi işi yamçı verdi, silahları görünmesin diye.</span></p>

    <p class="MsoNormal1"><span class="calibre2">"Siz gidin, ben de arkanızdan geliyorum. Ben de silahlı ineceğim kasabaya."</span></p>

    <p class="MsoNormal1"><span class="calibre2">O gece sabaha kadar at sürdüler ya Vayvay köyüne ulaşamadılar. Gün burnuna Azaplının altındaki büklüğe vardılar, atları sazların, kamışların içine çekip geceyi orada beklediler. Memed sabırsızlanıyor, hemen dışarı çıkıp Vayvaya gitmek istiyordu. Uzaktaki yoldan at arabalarının sesleri geliyordu. Soğuk bir poyraz esiyor, büklükteki kamışları güneye doğru yatırıyordu. Ova bir tuhaf hışıltı içindeydi. Poyrazın önüne düşmüş kuşlar hızla Akdeniz üstüne, kanatları savrularak akıp gidiyorlardı. Çürümüş ot, kök, yaprak, çiçek kokusu ortalığı almıştı. Anavarzanın üstündeki bulut oraya çakılmış gibi kıpırdamadan duruyordu. Memed gözlerini kapatmış, yöresindeki dünyayı unutmuştu. Delice koyaktaki çiçek açmış nar ağaçları al bir bulut gibi yukarıya, dağın doruğuna yukarı ağıp gidiyordu. Kıpkırmızı bir yol oradan buraya kadar bütün ovayı kuşatıyordu. Kıpkırmızı bir kuş, gözleri de bir köz gibi yanarak büklüğün üstünde kanatları yalazlayarak dolanıyordu. Sararmış başaklar, ikindiüstü yeliyle sırtları ışılayarak, altın sarısında şavklanarak doğudan yana yatıyorlardı. Seyranın güneş yanığı yüzü, saçları buğday, acı çiçek, gün ışığı kokuyordu. Sıcak toprakta onu deli eden bir koku vardı. Sarı güz yaprağı, yağmur sonu toprağı kokuyordu Seyranın bedeni. Islak, sıcak... Memed durmadan bataklıktan dışarıya kayıyor, Vayvay köyünden yana bakıyor, açılmış geniş burun delikleriyle havayı kokluyordu. Her yer Seyranın gün ışığı kokusuyla kavrulmuş kokuyordu. Seyranın kokusu kayaya, kanadı yaralı alıcı kuşa, çalıların dibindeki menekşeye, dibi çakıltaşlı, kıyıları yarpuzlu pınara sinmişti. Kasım da, Temir de Seyran kokuyorlardı.</span></p>

    <p class="MsoNormal1"><span class="calibre2">Memed sonunda dayanamadı:</span></p>

    <p class="MsoNormal1"><span class="calibre2">"Atları çözün arkadaşlar," dedi, "gidiyoruz."</span></p>

    <p class="MsoNormal1"><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Kasım çok deneylerden geçmiş bir kişiydi, Memedi anlıyordu.</span></p>

    <p class="MsoNormal1"><span class="calibre2">"Gidelim," diye ayağa kalktı.</span></p>

    <p class="MsoNormal1"><span class="calibre2">Memed çoktan ata binmiş büklüğü dışarı çıkmıştı bile.</span></p>

    <p class="MsoNormal1"><span class="calibre2">Doludizgin köye girdiler.</span></p>

    <p class="MsoNormal1"><span class="calibre2">Koca Osman bir türlü gözlerine inanamıyor, kapısının önünde durmuş bu üç atlıya yaklaşıp yaklaşıp bakıyor, tanıyamıyordu. Atlar, atların koşumları, binicileri ona bir şeyleri anımsatıyordu ama, o gidiyor geliyor, bakıyor, bir türlü çıkaramıyordu.</span></p>

    <p class="MsoNormal1"><span class="calibre2">"Osman Emmi, Osman Emmi benim ben, Memed."</span></p>

    <p class="MsoNormal1"><span class="calibre2">"İnce Memed şahinim!" diye ona koştu Koca Osman, gitti atın dizginine sarıldı. Öylesine heyecanlanmıştı ki ata tutunmasa yere yuvarlanacaktı. Memed attan inip onu kucakladı eve götürdü. Kamer Ana kapıda durmuş onları bekliyordu.</span></p>

    <p class="MsoNormal1"><span class="calibre2">"Siz de inin yavrular."</span></p>

    <p class="MsoNormal1"><span class="calibre2">Kasımla Temir de indi.</span></p>

    <p class="MsoNormal1"><span class="calibre2">Bir anda avluyu bir köylü kalabalığı doldurdu. Atları tavlaya çektiler. Memedin köye girdiğini, daha o doludizgin gelirken görmüş Seyran da koşarak Koca Osmanın evine geliyordu. Çok öfkelenmiş, korkusundan yüreği ağzına gelmişti. Bu ahmak adam ölümünü arıyordu. Dalgündüz, hem de atlı... Bu köy ihbarcı doluydu. Vay akılsız Memed vay, bir bulup da bir yitirdiğim...</span></p>

    <p class="MsoNormal1"><span class="calibre2">O gelinceye kadar Koca Osmanın büyük avlusu ağzına kadar insanla dolmuştu. Bir yandan da duyan geliyordu, duyan geliyordu. Seyran geldi, kalabalığı yardı, kapının ağzında durdu. Sapsarı kesilmiş tepeden tırnağa titriyordu.</span></p>

    <p class="MsoNormal1"><span class="calibre2">Memed onu görünce bir hoş oldu, yerinden kıpırdayamadı. Seyrandan baş döndürücü bir koku fışkırıyor, bütün dünyayı dolduruyordu. Memedin gözü karardı, sendeledi, Seyrana doğru yürüdü.</span></p>

    <p class="MsoNormal1"><span class="calibre2">"Kendini öldürtmeye mi geldin Memed?"</span></p>

    <p class="MsoNormal1"><span class="calibre2">Seyranın sesi sert, soğuktu.</span></p>

    <p class="MsoNormal1"><span class="calibre2">Memed kendine geldi. Ona yaklaştı, kucaklamak istedi. Seyran onun elini silkeledi attı.</span></p>

    <p class="MsoNormal1"><span class="calibre2">"Buralarda candarmalar cirit atıyor, Çukurova ağzına kadar askerlen doldu. Her çalı, her böcek, her ağaç, her kuş da ihbarcı oldu. Sen kendini öldürtmeye mi geldin?"</span></p>

    <p class="MsoNormal1"><span class="calibre2">Memed konuşamıyordu.</span></p>

    <p class="MsoNormal1"><span class="calibre2">"Bin atına hemen çekil dağlara."</span></p>

    <p class="MsoNormal1"><span class="calibre2">Seyran bir kaya parçası gibiydi, gözleri kıvılcımlanmış.</span></p>

    <p class="MsoNormal1"><span class="calibre2">"Ben seninle evlenmeye geldim bugün."</span></p>

    <p class="MsoNormal1"><span class="calibre2">"Ben böyle, senin gibi kanına susamışlarla evlenemem. Bin atına da hemen çekil git!"</span></p>

    <p class="MsoNormal1"><span class="calibre2">"Seyran!"</span></p>

    <p class="MsoNormal1"><span class="calibre2">"Konuşma benimle. Ben böyle ne oldum delisi olanlarla konuşamam. Bir de İnce Memed olacak! Söyleyin bana ey millet. İnce Memed gibisi böyle de bir iş yapar mı?"</span></p>

    <p class="MsoNormal1"><span class="calibre2">Arkasına döndü, kalabalığı yardı çıktı, evine yollandı. Öylesine çabuk, öfkeli, kendinden geçmiş homurdanarak yürüyordu ki, babası, kardeşleri ardından yetişemiyorlardı.</span></p>

    <p class="MsoNormal1"><span class="calibre2">Konaklarının avlusunda babası Seyranın kolundan tuttu, kardeşleri de yetişti.</span></p>

    <p class="MsoNormal1"><span class="calibre2">"Ne oldu, ne var kızım, Seyran?"</span></p>

    <p class="MsoNormal1"><span class="calibre2">"Onu öldürecekler baba."</span></p>

    <p class="MsoNormal1"><span class="calibre2">"Kim öldürecek kızım?"</span></p>

    <p class="MsoNormal1"><span class="calibre2">"Yüzbaşı, candarmalar... Onlar üç kişi, candarmalar bin kişiler. Baba, gönder onu dağlara. Kurban olayım baba. Şimdi, onu gören Feleksiz Fazlı kasabaya yetişmiştir bile. Yetiş oraya, onu kurtar baba. Bu ovanın yüzünde İnce Memed değil, kuş olsa kurtulamaz candarmaların elinden. Köylüler de candarmalarla bir olurlar, baktılar ki İnce Memed naçar, yalnız kalmış."</span></p>

    <p class="MsoNormal1"><span class="calibre2">"Feleksiz Fazlıyı bulun."</span></p>

    <p class="MsoNormal1"><span class="calibre2">Seyranın kardeşleri bir anda köyün içine daldılar.</span></p>

    <p class="MsoNormal1"><span class="calibre2">"Feleksiz Fazlı..."</span></p>

    <p class="MsoNormal1"><span class="calibre2">"Feleksiz Fazlı!"</span></p>

    <p class="MsoNormal1"><span class="calibre2">"Şimdi gördüm, az önce şu evin duldasındaydı."</span></p>

    <p class="MsoNormal1"><span class="calibre2">"Şaşkın şaşkın İnce Memede bakıyordu."</span></p>

    <p class="MsoNormal1"><span class="calibre2">"Gözlerini dikmiş."</span></p>

    <p class="MsoNormal1"><span class="calibre2">"Feleksiz Fazlı, Feleksiz Fazlı..."</span></p>

    <p class="MsoNormal1"><span class="calibre2">Köylüler dağıldılar, herkes Feleksiz Fazlıyı arıyordu. Biraz sonra Feleksiz Fazlının bir ata binmiş, kasaba yolunu tutmuş olduğu haberi geldi.</span></p>

    <p class="MsoNormal1"><span class="calibre2">Koca Osman:</span></p>

    <p class="MsoNormal1"><span class="calibre2">"Yetişin, yakalayın onu. Altındaki atını vurun, olmazsa kendisini de vurun. O kasabaya yetişirse biz Memedi kurtaramayız."</span></p>

    <p class="MsoNormal1"><span class="calibre2">Boynu uzun Muhtar Seyfali:</span></p>

    <p class="MsoNormal1"><span class="calibre2">"Muslu, sen koş, binbir ata sen git. Feleksiz Fazlı sana teslim. Yanına kaç kişi alırsan al! Ama o kasabaya varamasın."</span></p>

    <p class="MsoNormal1"><span class="calibre2">"Seyranın kardeşleri de yola çıkmışlar."</span></p>

    <p class="MsoNormal1"><span class="calibre2">"Onlar yakalarlar Feleksizi."</span></p>

    <p class="MsoNormal1"><span class="calibre2">"Öldürsünler," diye gürlüyordu Koca Osman. "Onu öldürüp ölüsünü Akçasaza gömsünler."</span></p>

    <p class="MsoNormal1"><span class="calibre2">"Kim bu Feleksiz?" diye çırpınıyordu İnce Memed. "Niçin bu kadar telaşlandınız?"</span></p>

    <p class="MsoNormal1"><span class="calibre2">Ona kimse karşılık vermiyor, herkes Feleksiz Fazlıyla uğraşıyordu.</span></p>

    <p class="MsoNormal1"><span class="calibre2">En sonunda boynu uzun Muhtar Seyfali:</span></p>

    <p class="MsoNormal1"><span class="calibre2">"Bu," dedi, "Memedim, bu Feleksiz Fazlı öksüz, Yüzbaşının adamı. Sen gittikten sonra gece gündüz Seyranı gözlüyordu. Nereye gitse, ne yapsa gölge gibi onun ardındaydı. Şimdi de seni görünce, Yüzbaşının ona verdiği ata binmiş, doludizgin sürmüş gitmiş, telaş bu!"</span></p>

    <p class="MsoNormal1"><span class="calibre2">"Seyran buna mı kızdı?"</span></p>

    <p class="MsoNormal1"><span class="calibre2">"Neye kızacak ya," diye çıkıştı Kamer Ana. "Senin ölüm haberin geldi de, o az daha kendini öldürüyordu. O koca konakta sabahlara kadar çığrıştı. Sonra da, ölenin sen olmadığını görünce sevincinden uçtu. Bütün dünya da, gökteki kuşlar, sudaki balıklar, yerdeki karıncalar, çöllerin cerenleri, dağların kartalları kurtları, ağaçlar da, sular da onunla bile dört döndüler sevinçlerinden."</span></p>

    <p class="MsoNormal1"><span class="calibre2">Gökteki yıldızlar, çiçekler, ay, güneş sevinç açtılar, sevinçten ışık saldılar. Bütün dünya gülüyordu. Şu ovanın tekmil insanları da katıldılar sevincine Seyranın. Senin ölmediğini öğrenince ova, bebeler bile ağıtlarını kestiler, sevinç mırıltıları koyverdiler.</span></p>

    <p class="MsoNormal1"><span class="calibre2">"Seyran korkuyor."</span></p>

    <p class="MsoNormal1"><span class="calibre2">"Bana bir şey olmaz. Bak!"</span></p>

    <p class="MsoNormal1"><span class="calibre2">Parmağındaki yüzüğü gösterdi.</span></p>

    <p class="MsoNormal1"><span class="calibre2">"Bu ne?"</span></p>

    <p class="MsoNormal1"><span class="calibre2">"Kırkgöz Ocağının mührü bu, tılsımlı mühür. Anladın mı''</span></p>

    <p class="MsoNormal1"><span class="calibre2">"Seyran bunu bilmiyor."</span></p>

    <p class="MsoNormal1"><span class="calibre2">"Bunu Anacık Sultan verdi bana. Bundan sonra..."</span></p>

    <p class="MsoNormal1"><span class="calibre2">"Anladım," diye sevindi Kamer Ana. "Sana kurşun geçmez."</span></p>

    <p class="MsoNormal1"><span class="calibre2">Bu sırada Seyranın amcası içeriye girdi. Geniş omuzlu, kurumuş yüzlü, ak sakallı, güzel giyinmiş, yanağında bir yara izi, sert bakışlı bir adamdı.</span></p>

    <p class="MsoNormal1"><span class="calibre2">"Bizim çocuklar onu kasabaya varmadan yakalarlar."</span></p>

    <p class="MsoNormal1"><span class="calibre2">Memed sevindi. Bu iri, güvenli, güleç yüzlü adamı çok sevmişti. Kasımla Temire:</span></p>

    <p class="MsoNormal1"><span class="calibre2">"Siz dışarda nöbete durun, kalabalığa da söyleyin dağılsınlar. Benim Ağalarla konuşacaklarım var. Şöyle odaya buyurun."</span></p>

    <p class="MsoNormal1"><span class="calibre2">Önde Seyranın amcası, arkada Seyfali, Hüsam, öteki köylüler odaya girdiler.</span></p>

    <p class="MsoNormal1"><span class="calibre2">Memed Koca Osmana:</span></p>

    <p class="MsoNormal1"><span class="calibre2">"Emmi, sen kal," dedi.</span></p>

    <p class="MsoNormal1"><span class="calibre2">Koca Osman kaldı.</span></p>

    <p class="MsoNormal1"><span class="calibre2">"Şimdi biz içeriye girince sen, Allahın emri Peygamberin kavliyle Seyranı amcasından bana isteyeceksin. Köyde imam var mı?"</span></p>

    <p class="MsoNormal1"><span class="calibre2">"Var."</span></p>

    <p class="MsoNormal1"><span class="calibre2">"Ondan sonra da Seyrana gidilecek, nikah orada kıyılacak."</span></p>

    <p class="MsoNormal1"><span class="calibre2">"Bu çok güzel," diye sevinçle şakıdı Koca Osman. Hemen içeriye girdi, kızı istedi.</span></p>

    <p class="MsoNormal1"><span class="calibre2">"Verdim gitti," dedi Seyranın amcası. "Onları Allah yazmış biribirine. Benim elimden ne gelir ki..."</span></p>

    <p class="MsoNormal1"><span class="calibre2">Hüsam imama koştu, Seyfali, Koca Osman tanık oldular. Seyran, önde imamı, arkada Memedi, Koca Osmanı, Seyfaliyi görünce her şeyi anladı ya öfkesi geçmedi, sertleştikçe korkuyor, korktukça sertleşiyordu.</span></p>

    <p class="MsoNormal1"><span class="calibre2">Kısa bir sürede nikahı kıydılar, Memedle Seyranı odada bıraktılar çıktılar. Az sonra Koca Osmanın avlusunda davullar dövülmeye, zurnalar ötmeye, halaylar çekilmeye başladı.</span></p>

    <p class="MsoNormal1"><span class="calibre2">Memed, çekinerek, ağır ağır, ortada taş gibi donup kalmış Seyrana yaklaştı, gülümsedi, öteki öyle buz gibi duruyordu.</span></p>

    <p class="MsoNormal1"><span class="calibre2">"Seyran," dedi. Taş kesilmiş Seyranın kirpikleri bile oynamadı. Memed onu kucakladı, sıktı, öptü, Seyran bir ağaç kütüğü gibi cansız, bütün kanı çekilmiş, ayakta ölmüştü sanki. "Seyran ne oluyor?"</span></p>

    <p class="MsoNormal1"><span class="calibre2">Seyran durumunu hiç bozmadı.</span></p>

    <p class="MsoNormal1"><span class="calibre2">"Etme Seyran..."</span></p>

    <p class="MsoNormal1"><span class="calibre2">Uzaktan, davulun sesinin altından, Akçasazdan birtakım sesler geliyordu.</span></p>

    <p class="MsoNormal1"><span class="calibre2">"Ölü müsün Seyran?"</span></p>

    <p class="MsoNormal1"><span class="calibre2">Memed uğraştı, yalvardı yakardı, Seyranın inadını kıramadı.</span></p>

    <p class="MsoNormal1"><span class="calibre2">"Öldürdün beni Seyran. Bir şey, bir söz söyle bana." Seyran kocaman, küsmüş gözlerini şaşkın, sevgi dolu onun yüzüne dikti bir süre, gözlerinin içine baktı:</span></p>

    <p class="MsoNormal1"><span class="calibre2">"Bin atına git Memed," dedi. "Sen ölürsen ben yaşayamam. Sen git, ben seni neredeysen tez günde bulurum. Bin atına!"</span></p>

    <p class="MsoNormal1"><span class="calibre2">Sesi o kadar hüzünlüydü ki Memedi yürekten yaraladı.</span></p>

    <p class="MsoNormal1"><span class="calibre2">"Hemen gidiyorum Seyran," dedi. "Şu anda."</span></p>

    <p class="MsoNormal1"><span class="calibre2">Kucaklaştılar. Seyran onu yanağından, incitmekten korkarmış gibi usulcana öptü.</span></p>

    <p class="MsoNormal1"><span class="calibre2">Memed merdivenleri birer ikişer koşarcasına indi. Seyran da onu izledi.</span></p>

    <p class="MsoNormal1"><span class="calibre2">"Haydiyin arkadaşlar, gidelim." Koca Osman onu yakaladı:</span></p>

    <p class="MsoNormal1"><span class="calibre2">"Olmaz," dedi kesin bir sesle. "Düğün yemeğimizden yemeden seni bir yere göndermem. İşte asıl uğursuzluk bundan gelir."</span></p>

    <p class="MsoNormal1"><span class="calibre2">Memed gülerek Seyranı gösterdi. Koca Osman:</span></p>

    <p class="MsoNormal1"><span class="calibre2">"Kız," dedi yumuşacık, "ne istiyorsun benim şahinimden? İnce Memed benim şahinim. Herkes seni öldü sandı da..." Elini Memedin omuzuna koydu: "Söyle Seyran, yalan mı, ben, benim şahinim ölmez, dedim. Söyle, söyle yalan mı?" Sonra gitti Seyranı kucakladı: "Ulan," dedi, "ulan kız, adınız Seyran da olsa avrat milleti değil misiniz, bak kızım Seyran, Feleksiz Fazlı kasabaya yetişse bile, haydi yetişti diyelim, candarma hazırlanacak da, buraya yetişecek de... Sen deli misin kızım, bırak da şahinim yemeğini, hem de düğün yemeğini rahat rahat yesin. Ona düğün yahnisini Kamer Anası pişirdi." Sağına Seyranı, soluna Memedi aldı. Ak sakalları sevinç içinde gülüyordu. "Bu düğün üç gün üç gece sürecek, sen şimdi çekip gitsen de... Sen kimsesiz, öksüz bir çocuk değilsin, senin evin var, Koca Osman gibi baban var. Şu ovada kim varsa, yarından tezi yok okuntu gönderilecek, pehlivanlara, aşıklara, halaycılara..."</span></p>

    <p class="MsoNormal1"><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">"Sağ ol Emmi..."</span></p>

    <p class="MsoNormal1"><span class="calibre2">Odaya geçtiler. Seyran kapıda kaldı. Bir süre Memedi, onun güzelliğini hayran seyrettikten sonra ayrıldı, alacakaranlıkta köyün yöresinde dönmeye başladı. Keskin kulakları en küçük bir sesi, bir çıtırtıyı kaçırmıyordu. Feleksiz Fazlıyı aramaya çıkanlar bir türlü daha dönmemişlerdi. Bir yandan evlendiğine, Memedin canını da göze alıp ona geldiğine seviniyor, içinde ılık ılık kaynayan, aydınlık bir su gibi içine çöken bir sevgi, bir yanda da onulmaz bir korku... Şimdi elinde olsa da Memedi bir kuş yapıverse de onu havaya atıverseydi. Allahım, diye kollarını göğe açtı. Gökte yıldızlar üst üsteydi ve sevinç içindeki yıldızlar gün vurmuş, balkıyan sarı bir ekin tarlası gibi dalgalanıyordu. Allahım, sen koru Memedimi.</span></p>

    <p class="MsoNormal1"><span class="calibre2">Kasabaya doğru yürüyor, dereye gelince geriye dönüyor, kulağını yere dayayıp uzaklardan sesler dinliyordu. Topraktan, uğuldayan, patlayan bataklık seslerinden başka hiçbir ses alamayınca da yüreğine bir güven geliyordu. Ve düşünüyordu, bundan sonra bütün yaşamı hep böyle geçecek, bir ömür boyu, ya da İnce Memed de vurulana kadar eli yüreğinin üstünde olacaktı. Memedin elinde bir yüzük görmüştü, üstünde yazılar olan o eski yüzüklerden birisine benziyordu. O koruyucu yüzüklerden... Heyecanlandı. Ama şimdi nasıl gider de, o kadar adamın içinde ona, Memed, bu parmağındaki yüzük ne, diye sorabilirdi.</span></p>

    <p class="MsoNormal1"><span class="calibre2">Köye doğru koştu, Koca Osmanın avlusuna geldi, Kasımı buldu, bu adamı gözü tutmuştu:</span></p>

    <p class="MsoNormal1"><span class="calibre2">"Ben Seyranım," dedi.</span></p>

    <p class="MsoNormal1"><span class="calibre2">"Bildim bacım."</span></p>

    <p class="MsoNormal1"><span class="calibre2">"İçeriye gir de, onun kulağına, kimse duymasın, benim onu burada beklediğimi söyle."</span></p>

    <p class="MsoNormal1"><span class="calibre2">Kasımın içeriye girmesiyle Memedle birlikte çıkması bir oldu.</span></p>

    <p class="MsoNormal1"><span class="calibre2">"Seyran..."</span></p>

    <p class="MsoNormal1"><span class="calibre2">"Daha bir gözükür yok ortalıkta. Ben yolları gözlüyorum. Kasım, Temir kardaş da burada. Sana bir şey soracaktım da, onun için..."</span></p>

    <p class="MsoNormal1"><span class="calibre2">Sesi sıkılgan, utangaçtı.</span></p>

    <p class="MsoNormal1"><span class="calibre2">"Sor Seyran..."</span></p>

    <p class="MsoNormal1"><span class="calibre2">"Hani demem o ki..." Kekeledi.</span></p>

    <p class="MsoNormal1"><span class="calibre2">Memed güldü:</span></p>

    <p class="MsoNormal1"><span class="calibre2">"Benden mi utanıyorsun?"</span></p>

    <p class="MsoNormal1"><span class="calibre2">"Hani dedim ki..."</span></p>

    <p class="MsoNormal1"><span class="calibre2">"Ne dedin Seyran, Seyran, Seyran," diye Memed onu kucakladı. O yanık güneş, ışık, ekin, ot, insan kokusunu içine çekti. Başı döndü. İçi sevgiden doldu taştı.</span></p>

    <p class="MsoNormal1"><span class="calibre2">"Hani... O parmağındaki..."</span></p>

    <p class="MsoNormal1"><span class="calibre2">"Yüzük mü? Onu işte benim yaralarımı sağaltan Kırkgöz Ocağının piri Anacık Sultan verdi. Bu yüzüğü yalnız ocağın soyu takabilirmiş, ilk olarak ben takıyorum... Ölümden, kurşundan, hastalıklardan, yıldırımdan... "</span></p>

    <p class="MsoNormal1"><span class="calibre2">"Biliyorum Memed. Sen var git yoluna. Yolun açık olsun, Allah seni sonuna kadar gönendirsin. Seni tez günde arayıp bulacağım. Artık senin üstünde bu yüzük varken hiç korkmuyorum."</span></p>

    <p class="MsoNormal1"><span class="calibre2">"Korkma," dedi Memed. "Bak sana bir şey söyleyim mi, bir Abdi ölünce yerine Kel Hamza gelir, o ölünce yerine, on Kel Hamza... Ali Safa ölünce, yüz Ali Safa gelir... Öyleyse benim çabam niye?"</span></p>

    <p class="MsoNormal1"><span class="calibre2">"Niye," diye sordu Seyran. Memedin bu kadar konuştuğunu görmemişti. Herhalde çok önemli bir şey söyleyecekti, durup dururken, gecenin yarısında böyle sorular sorduğuna göre.</span></p>

    <p class="MsoNormal1"><span class="calibre2">Avlunun ortasında büyük ateş yanıyor, ateşin yöresinde delikanlılar eski, ağır bir halay çekiyorlardı, durgun bir su gibi dingin.</span></p>

    <p class="MsoNormal1"><span class="calibre2">"İnce Memed ölünce..." Sesi ışık gibi çınlıyordu.</span></p>

    <p class="MsoNormal1"><span class="calibre2">"Allah göstermesin."</span></p>

    <p class="MsoNormal1"><span class="calibre2">"İnce Memed ölünce on bin, yüz bin, yüz yüz bin, bin bin, milyon İnce Memed gelecek. Neden ki dersen fakir fıkaralar çokluk, zenginler azlık... Sonunda tükenecekler."</span></p>

    <p class="MsoNormal1"><span class="calibre2">"Anladım," diye onu kucakladı Seyran. "Bir iyice anladım. Sonunda kırıla kırıla soyları tükenecek. Sen şimdi gir içeri de yemeğini ye... Kaç gündür açsın, kim bilir."</span></p>

    <p class="MsoNormal1"><span class="calibre2">Memed içeriye girdi, Seyran da köyün yakınındaki tepeye yollandı. Tepe o kadar yüksek değildi ya gene de tepe sayılırdı. Birden anımsadı ki çalınan davullar, bu kurulan düğün onunla İnce Memed için...</span></p>

    <p class="MsoNormal1"><span class="calibre2">Tepeye çıkıyor, iniyor, çalman davulla halaydan halaya geçişini dinliyor, yanan ocağın durmadan ölçerilişini izliyor, düğününü düşünüyor, Anacık Sultanın yüzüğünü aklından çıkarmıyor, ama gene de korkudan kurtulamıyordu. Şu adam, şuradan, başına bir hal gelmeden kurtulsa gitse diye Tanrıya yalvarıyordu.</span></p>

    <p class="MsoNormal1"><span class="calibre2">Ama İnce Memedin bütün yaşamı böyle, bugünkü gibi geçmeyecek miydi, buna can mı dayanırdı. Derin, kaygan, umutsuz bir karanlığın içine yuvarlandı. Dayanamayıp ıslak toprağa oturdu, ardından da başını elleri arasına aldı.</span></p>

    <p class="MsoNormal1"><span class="calibre2">Sonra birden kendine geldi. "Orospuya bak," dedi gülerek kendi kendine. "Şu korkak, ahmak orospuya bak... Hep böyle korkacakmış. Oğlan ne dedi, hiç anlamadın mı, hey ahmak kafa Seyran, sümüklü, Ağalar az, fıkaralar çok... Kırıla kırıla tükenecekler. Dünya kurulduğundan bu yana berikiler kırıldılar, kırıldılar tükenmediler. Bu sefer de ötekiler..."</span></p>

    <p class="MsoNormal1"><span class="calibre2">Koca Osmanın avlusuna geldiğinde gençleri yeni bir halaya durmuş buldu. Köyün kızları, gelinleri, kadınları da en güzel bayramlık, düğünlük giyitlerini giymişler, takmışlar takıştırmışlar birer bahar çiçeği gibi açmışlardı. Seyranı aralarına aldılar, geniş sofalı bir eve götürdüler, eski, sevinçli güzel türkülerine başladılar. Bunun bir oyun değil, gerçek bir düğün olduğunu daha yeni anlamışlardı. Az bir sürede Seyrana çok güzel bir gelin başı yaptılar.</span></p>

    <p class="MsoNormal1"><span class="calibre2">Gece yarısına doğruydu ki doludizgin gelen atlı Koca Osmanın avlusunda, yanan ateşin yanında durup atından atladı, koşarak içeriye girdi, onun telaşını gören davulcular da seslerini kestiler beklemeye başladılar.</span></p>

    <p class="MsoNormal1"><span class="calibre2">"Kasabanın altında, köprüye bir sigara içimlik yerde ulaştım Feleksiz Fazlıya. Atını doludizgin sürüyordu. Bir kurşunda atını vurdum. At devrildi. At devrildiği yere vardım. Baktım ki Fazlı yok. Onu aramaya başladım oralarda, çalıların içinde, kamışların köklerinde, ağaçların üstlerinde. Ben onu aramakta olayım, bir baktım, köprüde bir kalabalık. Bir baktım, candarmalar. Bir baktım, başlarında Yüzbaşı Faruk, yanında Teğmen Habip, Kertiş Ali, Feleksiz Fazlı... Ben de atı doldurdum, buraya yetiştim."</span></p>

    <p class="MsoNormal1"><span class="calibre2">Memed, soğukkanlı, hiçbir şey olmamış gibi ayağa kalktı, gülümsüy ordu:</span></p>

    <p class="MsoNormal1"><span class="calibre2">"Bu iyi oldu," dedi, oradakileri teker teker kucakladı, dışarıya çıktı, halay çekenlerin yanına vardı. "Sağ olun çocuklar, ne güzel de halay çekiyordunuz, neden durdunuz?"</span></p>

    <p class="MsoNormal1"><span class="calibre2">Davullar hemen çalmaya başladı.</span></p>

    <p class="MsoNormal1"><span class="calibre2">Seyranı sordu, yol gösterdiler, gelin başlı Seyranı görünce gözleri doldu:</span></p>

    <p class="MsoNormal1"><span class="calibre2">"Sağlıcakla kal Seyran," dedi.</span></p>

    <p class="MsoNormal1"><span class="calibre2">"Selametle git."</span></p>

    <p class="MsoNormal1"><span class="calibre2">Aşağı yoldan, Amberarkının oradan kasabaya doğru çıktılar.</span></p>

    <p class="MsoNormal1"><span class="calibre2">Kabaağacın altında yanında atı, sigaranın birisini söndürüp birisini yakıyordu Topal Ali.</span></p>

    <p class="MsoNormal1"><span class="calibre2">Memed:</span></p>

    <p class="MsoNormal1"><span class="calibre2">"Kasım bak," dedi, "orada, o ağacın altındaki ipiliyen ağara Topal Alinin."</span></p>

    <p class="MsoNormal1"><span class="calibre2">"Ne biliyordu ki bizim geleceğimizi?"</span></p>

    <p class="MsoNormal1"><span class="calibre2">"Bilse de, bilmese de o bekler."</span></p>

    <p class="MsoNormal1"><span class="calibre2">Biraz sonra ağacın yanında atlarının başını çektiler.</span></p>

    <p class="MsoNormal1"><span class="calibre2">"Selamünaleyküm Topal Ağa."</span></p>

    <p class="MsoNormal1"><span class="calibre2">Topal Alinin karartısı onlara doğru birkaç adım attı.</span></p>

    <p class="MsoNormal1"><span class="calibre2">"Memed Ağa, buyurun, inin bakalım, bir cıgaramızı için."</span></p>

    <p class="MsoNormal1"><span class="calibre2">"İçeni severiz," dedi Kasım.</span></p>

    <p class="MsoNormal1"><span class="calibre2">"İçeni severiz," dedi Temir.</span></p>

    <p class="MsoNormal1"><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">"Sar bir tane okkalı," diye güldü Memed. "Biliyor musun Topal Ağa, ben evlendim." "Biliyorum. Allah bir yastıkta kocatsın.</span></p>

    <p class="MsoNormal1"><span class="calibre2">"Düğün var Vayvay köyünde."</span></p>

    <p class="MsoNormal1"><span class="calibre2">"Biliyorum. Allah şenliğimizi eksik etmesin."</span></p>

    <p class="MsoNormal1"><span class="calibre2">"Faruk Yüzbaşı da takım taklavat düğüne gidiyor."</span></p>

    <p class="MsoNormal1"><span class="calibre2">"Biliyorum."</span></p>

    <p class="MsoNormal1"><span class="calibre2">"Senin de bilmediğin hiçbir şey yok Topal Ağa. Sinemoğlu ne alemde?"</span></p>

    <p class="MsoNormal1"><span class="calibre2">"Allah göstermesin, bir bela o... Dün gece yarısından sabaha kadar mitralyozu şu tepeye koydu, tıkırdattı. Kasabada hiç kimse, ne candarma, ne de Asım Çavuş burunlarını dışarıya çıkaramadılar. Şimdi, az sonra da başlar."</span></p>

    <p class="MsoNormal1"><span class="calibre2">"Öyleyse Faruk Yüzbaşı onu bıraktı da nasıl gitti Vayvaya?"</span></p>

    <p class="MsoNormal1"><span class="calibre2">"Seni yakalayacak. Feleksiz Fazlı onun has adamı, büyük casusu. O ihbarı yapınca iş tamam demiştir."</span></p>

    <p class="MsoNormal1"><span class="calibre2">"Hocayı gördün mü?"</span></p>

    <p class="MsoNormal1"><span class="calibre2">"Hocayı gördüm, çok sevindi, seni gözlerinden öpüyor. Nöbetçi de tamam. Yobazoğluna gelince, ben buradan çıkmam da çıkmam diyor."</span></p>

    <p class="MsoNormal1"><span class="calibre2">"Desin o, tüfeğin ucunu görünce... Şimdi seninle Molla Duran Efendinin evine gidiceğiz, ondan sonra da biz Ferhat Hocayı gidip alacağız. Sarı Ümmet nerede?"</span></p>

    <p class="MsoNormal1"><span class="calibre2">"Çarşıda... Görme onu sen. Şimdi o geçerken bütün çarşı ayağa kalkıp onu selamlıyorlar. Ağalar, Beyler bile o geçerken, Sarı Ümmet bir selam versin diye can atıyorlar."</span></p>

    <p class="MsoNormal1"><span class="calibre2">"Demek işler yolunda."</span></p>

    <p class="MsoNormal1"><span class="calibre2">"Yolunda ya, sen benim Ağam Molla Duran Efendiyi ne yapacaksın?"</span></p>

    <p class="MsoNormal1"><span class="calibre2">"Sen benim Ağam Murtazaya ne yapacaksan..."</span></p>

    <p class="MsoNormal1"><span class="calibre2">"Etme eyleme İnce Memed bunu bana. Kendime güzel, iyi, insanlıklı bir Ağa bulmuşum, onu da sen elimden alma."</span></p>

    <p class="MsoNormal1"><span class="calibre2">"Sen beni ona götür. Ama daha önceden senin elini bağlayacağım."</span></p>

    <p class="MsoNormal1"><span class="calibre2">"Bağlama," dedi Ali. "O cin gibi bir adam. Her şeyi, seninle benim dostluğumuzu, kardaşlığımızı biliyor. O bizden birisi... Ağalara, Beylere öfkesinden deli oluyor."</span></p>

    <p class="MsoNormal1"><span class="calibre2">"Daha iyi ya... Haydi gidelim öyleyse."</span></p>

    <p class="MsoNormal1"><span class="calibre2">"Ona bir kötülük..."</span></p>

    <p class="MsoNormal1"><span class="calibre2">"Haydi gidelim Ali."</span></p>

    <p class="MsoNormal1"><span class="calibre2">"Dur bre adam, şu sigaranı bitir."</span></p>

    <p class="MsoNormal1"><span class="calibre2">"Bitmiyor ki... Çok kaim sarmışsın." Üst üste elindeki sigarayı birkaç kere çekti tüketmek için, sonra yere, uzaklara attı. "Haydi kalk..."</span></p>

    <p class="MsoNormal1"><span class="calibre2">Topal Ali kalkarken, karanlıkta bile lengerini fiskelemeyi unutmadı.</span></p>

    <p class="MsoNormal1"><span class="calibre2">Topal Ali yampiri yampiri merdivenleri çok hızlı çıktığından soluk soluğa kaldı.</span></p>

    <p class="MsoNormal1"><span class="calibre2">"Ne oldu Ali, ne var?"</span></p>

    <p class="MsoNormal1"><span class="calibre2">"Bir yanlışlık, uygunsuzluk yok. İnce Memedi getirdim."</span></p>

    <p class="MsoNormal1"><span class="calibre2">"Neee?"</span></p>

    <p class="MsoNormal1"><span class="calibre2">"İnce Memedi."</span></p>

    <p class="MsoNormal1"><span class="calibre2">Duran Efendi onu karşılamak için ayağa kalktı.</span></p>

    <p class="MsoNormal1"><span class="calibre2">"Buyurun, buyurun İnce Memed evladım, ben de seni görmeyi çok arzu ediyordum. Seni gördüğüme çok sevindim. Benim Peygamber sıfatlım, Hazreti Ali Efendimizin, Köroğlu dedemizin kılıcı oğlum, İnce Memedim, tüyü bitmedik yetimlerin intikamı... Senin kılıcına suyu Allah vermiş, senin sırtını Hazreti Hızır okşamıştır. Kılıcını nereye uzatırsan kesecek, meydan muharebesinin ortasında kalsan sana kurşun değmeyecektir. Buyur hele buyur, bir kahvemizi için."</span></p>

    <p class="MsoNormal1"><span class="calibre2">Bu yaşlı adam sevincinden dört kol bir çengiye dönmüş, ne yapacağını, ne söyleyeceğini bilemiyor, İnce Memedin yöresinde dönüp duruyordu.</span></p>

    <p class="MsoNormal1"><span class="calibre2">"Öldürdün o dinsizi, öldürdün o Ali Safayı. İnşallah geriye kalanını da öldürürsün. Allah bundan sonra ne ömrüm kalmışsa alsın sana versin. Otur, dinlen yavrum, aç mısın, susuz musun, burası senin evin, babanın, kardaşının evi..."</span></p>

    <p class="MsoNormal1"><span class="calibre2">Boyun damarları şişmiş, yüzündeki damarlar kıpkırmızı kesilmişti.</span></p>

    <p class="MsoNormal1"><span class="calibre2">"Kahveler gelene kadar, sana bir sigara sarayım ki kokulu, kehribar bir tütünden..."</span></p>

    <p class="MsoNormal1"><span class="calibre2">Sigarayı sararken güldü:</span></p>

    <p class="MsoNormal1"><span class="calibre2">"Şu Topal var ya, şu Topal, Allah bunun gibi bir adamı düşman başına vermesin. Dedim ki ona, günlerdir diyorum ki ona, bana açıldığı günden bu yana, ulan, diyorum, bizim İnce eşkıya adamdır, dağda belde adamdır, onun arkasında benim gibi bir adam gerek. Git sor, paraya pula, silaha cephaneye, yatağa, adama bir ihtiyacı var mı, yerini bilmiyorum, diyor da Topal şeytanı lain başka bir şey demiyor. Kimseye, kendi gözüne bile güvenmiyor."</span></p>

    <p class="MsoNormal1"><span class="calibre2">"Sana çok güveniyor Efendi."</span></p>

    <p class="MsoNormal1"><span class="calibre2">"Şimdi anladım güvendiğini."</span></p>

    <p class="MsoNormal1"><span class="calibre2">"Ferhat Hoca işini de sana söyledi mi?"</span></p>

    <p class="MsoNormal1"><span class="calibre2">"Söyledi."</span></p>

    <p class="MsoNormal1"><span class="calibre2">"Daha nasıl güvensin sana Efendi?"</span></p>

    <p class="MsoNormal1"><span class="calibre2">"Güveniyor."</span></p>

    <p class="MsoNormal1"><span class="calibre2">Memed başını önüne eğdi, bir süre daldı gitti. Arada bir başını kaldırıp bir Kasıma, bir Temire bakıyor, sonra geri indiriyor, dalıp gidiyordu.</span></p>

    <p class="MsoNormal1"><span class="calibre2">"Söyle Memed oğlum, bir zorun mu var, benden bir isteğin mi var?"</span></p>

    <p class="MsoNormal1"><span class="calibre2">Memed başını kaldırıyor, bir onun yüzüne, bir Kasıma, bir Temire bakıp geri indiriyordu.</span></p>

    <p class="MsoNormal1"><span class="calibre2">"Söyle arkadaş içindekini, sıkılma, beni baba, ağabey bil. Ne istersen bana her şeyi açık açık söyle. Hiçbir boka yaramadım şu dünyada para biriktirmekten başka, her şey, bütün öfkem içimde kaldı. Şu kasaba Ağalarına baktıkça kusacağım geliyor, şu insan müsveddelerine, merhametsiz, yalancı, korkak canavarlara... Gittikçe ben de onlara benziyor, onlar gibi hileci, belki onlardan da bin beter yalancı, ikiyüzlü, kendime, evime, çocuklarıma, dostlarıma, sana, Aliye bile ikiyüzlü oluyorum, onlar gibi... Gözünü seveyim, benden ne istiyorsan söyle. Açık konuş benimle."</span></p>

    <p class="MsoNormal1"><span class="calibre2">"Yörüklerin kışlaklarını ver onlara," diye sert, bıçak gibi konuştu İnce Memed. Sesinin böyle gür, keskin, buyurucu çıkmasından da utandı, başını önüne eğdi.</span></p>

    <p class="MsoNormal1"><span class="calibre2">"Veremem."</span></p>

    <p class="MsoNormal1"><span class="calibre2">"Vereceksin," diye öfkelendi İnce Memed. Molla Duranın "Veremem" diye sert çıkması işine yaradı. Artık o da ondan daha sert olabilirdi.</span></p>

    <p class="MsoNormal1"><span class="calibre2">"Kimseye malımdan, tapulu toprağımdan, canım gitse de bir avuç veremem. İki gözüm İnce Memede bile. Ben onları nasıl kazandım sen biliyor musun, bir can için, canımdan korkup da ben toprağımı birisine verir miyim sanıyorsun İnce Memed?"</span></p>

    <p class="MsoNormal1"><span class="calibre2">"Durun," diye söze karıştı Topal Ali. "Ortada bir yanlışlık olacak. İnce Memed senin tarlalarının tapusunu istemiyor, Yörükler gene eskisi gibi konsunlar da para vermesinler, diyor. Yörükler çok fıkara düştüler. O topraklar onların..."</span></p>

    <p class="MsoNormal1"><span class="calibre2">"Allahım," diye güldü Molla Duran Efendi. "Onlardan da ben çil çil altınları sayarak aldım. Söyle Yörükler gelsinler otursunlar. Sen yaşadığın sürece, dağda da olsan, düzde de olsan, yatalak hasta da olsan onlardan otlakiye, toprak bastı parası almayacağım."</span></p>

    <p class="MsoNormal1"><span class="calibre2">"Sen sağ ol Molla Duran Efendi."</span></p>

    <p class="MsoNormal1"><span class="calibre2">"Sen de sağ ol İnce Memedim, oğlum, yiğidim. Allah seni dağlarımızdan eksik etmesin. Bundan sonra ne ömrüm varsa Allah onu benden alsın da sana versin."</span></p>

    <p class="MsoNormal1"><span class="calibre2">Önce Topal Ali, sonra eşkıyalar ayağa kalktılar, Molla Duran Efendi onları konağın kapısına kadar uğurladı.</span></p>

    <p class="MsoNormal1"><span class="calibre2">"Dinle beni İnce Memed, bu ovada her ne hacetiniz varsa tarafımızdan görülecektir. Sizden de bu Molla Duran Efendi hiçbir şey istemeyecektir. Bes, kimse tarafından ben sağ iken, topraklarıma el bile sürülemeyecektir. Canımı koyarak aldığım o topraklar da benim insanlığımdır, İnce Memedlik nasıl senin insanlığınsa... Allah yardımcınız olsun ve de kılıcınız keskin... Ferhat Hocaya selam söyleyin."</span></p>

    <p class="MsoNormal1"><span class="calibre2">Ali o sırada, onlar Duran Efendiyle konuşurlarken kılığını değiştirmiş eski köylü donuna girmişti.</span></p>

    <p class="MsoNormal1"><span class="calibre2">Onlar ev aralıklarından hapisaneye doğru yürürlerken, tepeden de Sinemoğlunun cayırtısı başladı. Yalnız mitral yozu takırdatmakla yetinmiyorlar, beş mavzer de beş yerden durmadan ateş ediyordu kasabanın üstüne.</span></p>

    <p class="MsoNormal1"><span class="calibre2">Duvarın üstündeki nöbet yerindeki candarmanın yere yattığını, "parola, yasak," dediğini duydular. Topal Ali bir kedi gibi duvara tırmanıp nöbetçiyi mengene gibi elleriyle tuttu: "Sus ulan Sivaslı," dedi, "bana Sinemoğlu derler, kanını içerim senin.</span></p>

    <p class="MsoNormal1"><span class="calibre2">"Kıyma canıma Sinemoğlu!"</span></p>

    <p class="MsoNormal1"><span class="calibre2">Topal Ali candarmanın tüfeğinin mekanizmasını çıkardı aldı.</span></p>

    <p class="MsoNormal1"><span class="calibre2">"Bunu hapisanenin kapısının yanına koyarım giderken. Kötü bir şey yapmıyoruz, iftiraya uğramış Allahın adamı Ferhat Hocayı kurtarmaya geldik, sana ne oluyor?" Duvardan kayarak aşağıya indi.</span></p>

    <p class="MsoNormal1"><span class="calibre2">"Aç gardiyan kapıyı."</span></p>

    <p class="MsoNormal1"><span class="calibre2">Gardiyan kapıyı açtı.</span></p>

    <p class="MsoNormal1"><span class="calibre2">Bu sefer yukardan, candarma komutanlığından etkili, bilinçli bir ateş başladı. Altı yedi kişi kadar vardılar.</span></p>

    <p class="MsoNormal1"><span class="calibre2">"Asım Çavuş," diye bağırdı Memed, "kasabayı kırk kişiyle sardım. Faruk Yüzbaşıyı da Vayvaya gönderdim, kötü bir şey yapmıyorum. Sen de biliyordun Ferhat Hoca adam öldürmedi. O, karıncayı bile incitmez. Onu alıp götüreceğim, ne var bunda... Eğer kurşun sıkmayı sürdürürsen, şimdi seni de alır dağa götürürüm. Anamın ve hem de Hatçenin ruhu, Kırkgöz Ocağının başı için söylüyorum ki, bilirsin beni, seni alır götürürüm. Sen de koca Çavuş, dosta düşmana rezil olursun."</span></p>

    <p class="MsoNormal1"><span class="calibre2">Asım Çavuş kurşunlarını kesti.</span></p>

    <p class="MsoNormal1"><span class="calibre2">Gardiyan Ferhat Hocayla Yobazoğlunu içerden aldı getirdi İnce Memede teslim etti. "Sizi gördüğüme çok sevindim İnce Memed Bey. Sizi görmek beni saadete gark eyledi. Hoca Efendiye karşı hörmette kusur etmedik zannedersem. Kendileri bizden zannedersem memnundurlar..." Eğildi Ferhat Hocanın elini öptü. "Güle güle Hocam, geçmiş olsun. Bakın, ne güzel, İnce Memed Bey sizi bihakkın tahliye ettiler. Ben size, buraya düştüğünüzden bu yana hiçbir suçunuz yok, kurtulacaksınız demiyor muydum, kurtuldunuz işte, gözünüz aydın. Biz de sizin sayenizde İnce Memed Beyefendiyi tanımış, görmüş olduk. Güle güle efendim. Kusurumuz olmuşsa, biz kulunuzu bağışlayınız efendim..."</span></p>

    <p class="MsoNormal1"></p>
  </div>
</body>
</html>
