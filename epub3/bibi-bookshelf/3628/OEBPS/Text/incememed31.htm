<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="WordSection">
    <p class="MsoNormal1"><span class="calibre2"><br /></span></p>

    <p class="MsoNormal1"><span class="calibre2"><br /></span></p>

    <p class="MsoNormal1" style="text-align: center;"><span class="calibre2"><b>27</b></span></p>

    <p class="MsoNormal1"><span class="calibre2"><br /></span></p>

    <p class="MsoNormal1"><span class="calibre2"><br /></span></p>

    <p class="MsoNormal1"><span class="calibre2">Gediği aşınca Sakızlı köyü karşılarına çıktı. Köy bir koyağın üst ucundaki düzlükteydi. Sırtını mor kayalıklı Kekilli dağına vermişti. Evlerin çoğu yarı yarıya yıkılmış, duvarların taşları arasından yaban otları, eşek incirleri, çiçekler fışkırmış, köyün dışındaki ağaçsız küçük mezarlığın da bütün hece taşları devrilmişti.</span></p>

    <p class="MsoNormal1"><span class="calibre2">Kasım köyün üst başına gelince durdu, bir taşın üstüne sekilendi.</span></p>

    <p class="MsoNormal1"><span class="calibre2">"Şu ev bizimdi," dedi kaşlarını çatarak. Koyağın karşı yamacındaki, yığma taşlardan geniş bir avlusu olan iki katlı, sıvaları dökülmüş, bağdadi kirişleri görülen bir evi gösterdi. "Köy sürüldükten sonra buraya bizim köyden tek gelen insan benim. Ne yapalım, bütün keçilerini yemiştik Çiçeklidereli Mahmut Ağanın. Açlık bu. Dini imanı, vicdanı yok açlığın..."</span></p>

    <p class="MsoNormal1"><span class="calibre2">Konuşkan bir adam olmayan Kasımın dili çözülmüştü.</span></p>

    <p class="MsoNormal1"><span class="calibre2">"Benim yutamadığım, bizi buradan kovdu anladık, keçilerini yemiştik. Ama Çukurovadaki köyümüzü neden elimizden aldı? Biz o toprakları canımızı vererek çıkarmıştık."</span></p>

    <p class="MsoNormal1"><span class="calibre2">Ellerini gösterdi. Ellerinde çalı yırtmamış, orak, tahra, balta kesmemiş azıcık bir yer bile kalmamıştı. Elleri bir tuhaf hayvana benziyordu.</span></p>

    <p class="MsoNormal1"><span class="calibre2">"Öldürdüğün Mahmut Ağanın küçük kardeşiydi, değil mi?" diye onun yanına çömelmiş Ferhat Hoca sordu.</span></p>

    <p class="MsoNormal1"><span class="calibre2">"Bir kurşunda başı paramparça oldu, taşa düşmüş karpuz gibi."</span></p>

    <p class="MsoNormal1"><span class="calibre2">"Senden başka, öteki köylüler hiç mi diretmediler?"</span></p>

    <p class="MsoNormal1"><span class="calibre2">"Diretmediler. Diretseler de hiçbir şey gelmezdi ellerinden. Mahmut Ağanın başında çok silahlı adam vardı. Bir de Hükümet arkasında. Çok da gözümüzü korkutmuştu bizim Mahmut Ağa. Bu kadar korkan insanlar hiçbir şey yapamazlar."</span></p>

    <p class="MsoNormal1"><span class="calibre2">"Sen nasıl yaptın öyleyse?"</span></p>

    <p class="MsoNormal1"><span class="calibre2">"Ben onların on misli, yüz misli korkuyordum da ondan. Nasıl yaptım, ben de bilmiyorum. Parmağım tetiğe dokunuvermiş."</span></p>

    <p class="MsoNormal1"><span class="calibre2">"Ya şimdi Kasım?"</span></p>

    <p class="MsoNormal1"><span class="calibre2">"Şimdi o kadar çok öldüm ki, korkuya alıştım."</span></p>

    <p class="MsoNormal1"><span class="calibre2">"Duyduğuma göre senin Sakızlı köylüleri, yani Yalnızkurt köylüleri başlarını almışlar, uzak, adı sanı duyulmadık diyarlara gitmişler. İmleri timleri belirsiz olmuş."&nbsp;</span></p>

    <p class="MsoNormal1"><span class="calibre2">"Antakyaya, Amik ovasına gittiler. Orada saklanıyorlar. O kadar korkuyorlar ki Mahmut Ağadan, orada da gelir kendilerini bulur diye, delik delik kaçıyorlar. Böylesine bir korku görülmüş değil. Böylesi bir korku ölümden de beter."</span></p>

    <p class="MsoNormal1"><span class="calibre2">"Beter," diye onu onayladı Ferhat Hoca. "Bir aşabilselerdi içlerindeki o korku dağını, bir kırabilseler o zinciri bir daha kimse o köylüleri zapt edemez. Ne kadar güçlü olursa olsun Mahmut Ağa toz ediverirler onu. Ama gel gör ki..."</span></p>

    <p class="MsoNormal1"><span class="calibre2">İnce Memed de Ferhat Hocanın yanına tıpkı onun gibi çömelmiş, elindeki bir çöple toprağı karıştırıyor, hiçbir söze varmıyor, salt dinliyordu. Temirse aşağıdaki çitlembik ağacının altına oturmuş, sırtını gövdeye dayamıştı, boynunu uzatmış ıpıssız köye bakıyordu.</span></p>

    <p class="MsoNormal1"><span class="calibre2">Kasım içini çekti:</span></p>

    <p class="MsoNormal1"><span class="calibre2">"Bir daha dönmeyecekler bizimkiler bu köye, Çukurovaya da... Çöl Arabistanda yitecekler."</span></p>

    <p class="MsoNormal1"><span class="calibre2">Ayağa kalkıp köye aşağı yürüdü. Ötekiler de onu izlediler. Kasım vardı evlerinin avlusunun önünde durdu, orada bir süre bekledi.</span></p>

    <p class="MsoNormal1"><span class="calibre2">"Ne o Kasım, eve girmeye korkuyor musun?"</span></p>

    <p class="MsoNormal1"><span class="calibre2">"Ben bu evde doğdum da, büyüdüm de..." Başını kaldırdı Ferhat Hocaya, Memede, Temire baktı, evi baştan aşağı süzdü. "Giremeyeceğim," dedi, arkasını döndü, koyağın dibinden, suyun kıyısından yokuş aşağı yürümeye başladı. Ötekiler onun ardından zor yetişiyorlardı. Yıkık köy, ortasındaki çıplak, uzun kavak ağacıyla gözükmez oluncaya kadar bu minval üzere yürüdüler. Memed varıp da Kasımı tutup kolundan durdurmasaydı onun duracağı yoktu. Soluk soluğa kalmışlardı.</span></p>

    <p class="MsoNormal1"><span class="calibre2">Bir taşın üstüne çöken Ferhat Hoca tabakasını çıkardı, kalın bir sigara sardı, iri demirci çakmağını çaktı, ortalığı güzel bir kav kokusu aldı.</span></p>

    <p class="MsoNormal1"><span class="calibre2">"Köyün neresinde saklandın Kasım, kendi evinizde mi, kaçak olduğun sıralar? Mahmut Ağa seni fellik fellik aradığında boş köyden korkmadın mı?"</span></p>

    <p class="MsoNormal1"><span class="calibre2">"Korkuyordum," dedi Kasım. "Ama burada, boş köyde gizlendiğim sürece beni kimse ele vermezdi. Bir de benim gelip de boş köyde sığınacağım Mahmut Ağanın aklına gelmezdi."</span></p>

    <p class="MsoNormal1"><span class="calibre2">"Boş köylerden, eski örenlerden insanlar kadim zamanlardan beri korkarlar, şimdi az önce Kasımın kendi evinden korkup da kaçtığı gibi."</span></p>

    <p class="MsoNormal1"><span class="calibre2">"Korktum, ürktüm," diye Ferhat Hocayı onayladı Kasım. "Ölülerden çok korktum." "Köyde saklandığın sıralar yemek için ne yapıyordun?"</span></p>

    <p class="MsoNormal1"><span class="calibre2">"İlk günlerde Çiçeklideresine gidiyordum yemek yemeye. Herkes bana sofrasını açıyordu. Az bir sürede bütün köyler benim boş köyde barındığımı öğrendi. Ben hiç korkmadım. Bir keresinde Çiçeklideresinin içinde Mahmut Ağayla karşı karşıya geldik. O beni tanımazdı ya bütün adamları beni görmüşlerdi, tanıyorlardı. Korkumdan dizlerim çözüldü, ileriye bir adım atamadım. Onların karşısında sararmış yaprak gibi titreyerek öylece kaldım. Ne onlar beni yolun ortasında bırakıp gidiyorlar, ne ben yerimden kıpırdayabiliyordum. Sonunda Mahmut Ağa bir şeylerden kuşkulanmış olacak ki beni yanına çağırdı, sen kimsin, nereden gelip nereye gidiyorsun, bu halin nedir, niçin böyle yaprak gibi titriyorsun, diye sordu. Ben de ona, Ağamı, Mahmut Ağamı görünce böyle oldum, deyince onun hoşuna gitti, gülmeye başladı, ardından da atını sürdü, bana daha başka bir şey sormadan çekildi gitti. Mahmut Ağanın adamları giderlerken, atlarının üstünden bana dönüp dönüp bakıyorlardı. Onların bakışlarından Mahmut Ağa hilelenir de geriye döner diye ödüm koptu. Yolun az ötesindeki dama canımı zor attım. Çok tuhaf değil mi, Mahmut Ağanın adamlarından hiçbirisinin beni ele vermemeleri? Oysa aylardır dağ taş beni arıyorlardı."</span></p>

    <p class="MsoNormal1"><span class="calibre2">"Ferhat Hoca, sen ne dersin bu işe?"</span></p>

    <p class="MsoNormal1"><span class="calibre2">"İnsanoğlu yiğit yaratıktır," dedi Ferhat Hoca. "İnsanoğlu mert, onurlu yaratıktır. Kasımın o kadar korktuğunu görünce kimse onun aradıkları Kasım olduğunu söylememiştir Mahmut Ağaya. Bunu küçüklük, alçaklık saymışlardır. Herkes insanların kötü, alçak yanlarını görüyor da bu yanlarını görmek istemiyorlar."</span></p>

    <p class="MsoNormal1"><span class="calibre2">Kasımı omuzundan tuttu:</span></p>

    <p class="MsoNormal1"><span class="calibre2">"Söyle oğlum," dedi, "sen boş köyde kalırken bütün bu yöre köylüleri, Çiçeklideresi de içinde senin orada kaldığını yediden yetmişe biliyorlardı, biraz önce öyle demiştin, değil mi?"</span></p>

    <p class="MsoNormal1"><span class="calibre2">"Biliyorlardı. Biliyorlar, şu tepedeki ağacın dallarına getirip benim için yiyecek asıyorlar, çıkını dala bağladıktan sonra da bir ay ıslığıyla bana haber veriyorlardı. Bazan gece ben uyurken ay ıslığını duyuyor, yatağımdan çıkıyor, bir köylü de bir yatak bırakmıştı bir seferinde ağacın dibine, ağaca geliyor, daha sıcacık yemek çıkınını daldan alıyordum, bir gecede üç kez ıslık sesi duyduğum da oluyordu. O kadar çok yemek geldi ki bana, sonunda köyden hiç çıkmaz oldum. Ardından da Temir düştü köye."&nbsp;</span></p>

    <p class="MsoNormal1"><span class="calibre2">Temir:</span></p>

    <p class="MsoNormal1"><span class="calibre2">"Buradan, şu karşıki yoldan yaylaya gidiyordum," diye söze karıştı. "Bir ıslık duydum. Bir adamın da ağaca bir çıkın bağladığını gördüm. Köyün bomboş kalmış bir köy olduğunu, başından da neler geçtiğini biliyordum. Bir çalının içine saklanıp bekledim, baktım Kasım çıktı köyden, geldi çıkını daldan aldı, oracığa, ağacın altına çöktü, çıkını açtı atıştırmaya koyuldu. Sonra ben çıktım ortaya, Kasımın yanına geldim, afiyet olsun arkadaş, dedim, sağ ol, dedi başını kaldırıp, buyur... Ben de gidip onun yanına çöktüm, birlikte yemeği yedik."</span></p>

    <p class="MsoNormal1"><span class="calibre2">"Mahmut Ağa bütün bu olan bitenleri duysaydı, önce Çiçeklideresi köylülerini, sonra da bu dağların köylüklerini Sakızlı köyü gibi sürgün ederdi, değil mi?"</span></p>

    <p class="MsoNormal1"><span class="calibre2">"Ederdi."</span></p>

    <p class="MsoNormal1"><span class="calibre2">Yöreyi çepeçevre çevirmiş dağların doruklarını bulut almıştı. Bir de batıdan, Aladağ üstünden kapkara bir bulut yığını kabararak geliyordu. Ortalık da usuldan kararıyordu. Yalnız Sakızlının ortasındaki alana bir harman yeri büyüklüğünde çok parlak bir ışık düşmüştü uzun, çıplak kavağın tam üstüne.</span></p>

    <p class="MsoNormal1"><span class="calibre2">"Yağmur geliyor."</span></p>

    <p class="MsoNormal1"><span class="calibre2">"Gelsin," dedi Memed. "Biz de Sakızlıya sığınırız. Kasımın evi olduğu gibi duruyor."&nbsp;</span></p>

    <p class="MsoNormal1"><span class="calibre2">"Ben gitmem," dedi Kasım. "Yağmurdan boğulsam da, beni seller alsa götürse de ben o köye bir daha girmem. Mahmut Ağanın elinden bir daha kaçsam da, katlime ferman çıksa da, ben de bu köye girince yüzde yüz kurtulacağımı bilsem de o köye bir daha giremem. Siz girin köye yağmur gelince, ben sizi burada oturur, beklerim."&nbsp;</span></p>

    <p class="MsoNormal1"><span class="calibre2">"Haydi kalkın," dedi Ferhat Hoca. "Burada da daha fazla kalmayalım. Ortada kum gibi candarma kaynıyor. Durup dururken bir çatışmaya girmeyelim."</span></p>

    <p class="MsoNormal1"><span class="calibre2">Yamaca yukarı yürüdüler. Soğuk yağmur yelleri esmeye başlamıştı. Yağmur yeli kimi çok sert, sağdan soldan aşağıdan yukarıdan esiyor, kurumaya yüz tutmuş keven çiçeklerini çatırdatıyor, kırıyor, savuruyor, kimi yumuşuyordu. Yamacı çıkınca iri, ağır damlalar da pat pat diye toprağı dövmeye başladı. Aşağıdaki yolda atını bir oraya, bir buraya süren, arada bir de durup yöreyi araştıran, dinleyen bir yolcu gördüler.</span></p>

    <p class="MsoNormal1"><span class="calibre2">Kasım:</span></p>

    <p class="MsoNormal1"><span class="calibre2">"Tanıdınız mı şu atlıyı?" diye yolu gösterdi. "Çoban çocuk o. Ne de güzel at sürüyor, atının üstünde oynuyor."</span></p>

    <p class="MsoNormal1"><span class="calibre2">"Bizi arıyor," dedi Memed, "o şeytan."</span></p>

    <p class="MsoNormal1"><span class="calibre2">Temir koşarak, bağırarak aşağıya indi. Yolcu atının başını çekti, Temiri bekledi.&nbsp;</span></p>

    <p class="MsoNormal1"><span class="calibre2">"Merhaba Müslüm. Ne var, ne yok?"</span></p>

    <p class="MsoNormal1"><span class="calibre2">"İyi haberler var."</span></p>

    <p class="MsoNormal1"><span class="calibre2">"Dur, bekleyelim, ötekiler gelsinler de..."</span></p>

    <p class="MsoNormal1"><span class="calibre2">Müslüm attan indi, atı götürdü yolun kıyısındaki çam ağacına bağladı.</span></p>

    <p class="MsoNormal1"><span class="calibre2">"Yaralarım daha sızılıyor. Kertiş Ali beni dövmüştü ya...Yağmur yağınca yaralarım sızılıyor."</span></p>

    <p class="MsoNormal1"><span class="calibre2">"Çok yağmur yağıyor..."</span></p>

    <p class="MsoNormal1"><span class="calibre2">"Siz ne biçim eşkıyasınız?" diye çıkıştı Müslüm. "Eşkıyanın yamçısı olur ki Çerkesden gelme. Top güllesi bile işlemez, değil yağmur."</span></p>

    <p class="MsoNormal1"><span class="calibre2">"Bizim yok. Biz fıkara eşkıyayız."</span></p>

    <p class="MsoNormal1"><span class="calibre2">"Zengin olun. Dağlar taşlar zengin adamlarla dolu. Ben çıkmalıyım ki bir dağa, o zaman görün siz! Bütün bu dağları, ovaları, zenginleri soyarım."</span></p>

    <p class="MsoNormal1"><span class="calibre2">"Onlar da seni öldürürler."</span></p>

    <p class="MsoNormal1"><span class="calibre2">"Öldürsünler, ölüm haktır. Ölümden korkup da sen geri durma, yiğidin alnına yazılan gelir."</span></p>

    <p class="MsoNormal1"><span class="calibre2">Yağmur hışım gibi iniyordu. Eşkıyaların da, Müslümün de cıcığı çıkmıştı. Ortalık da gittikçe kararıyor, yalnız karşıda düz bir kayanın üstü pul pul ışılıyordu.</span></p>

    <p class="MsoNormal1"><span class="calibre2">"Hoş geldin Müslüm."</span></p>

    <p class="MsoNormal1"><span class="calibre2">"Hoş bulduk İnce Memed."</span></p>

    <p class="MsoNormal1"><span class="calibre2">"Sende iyi haberler olacak."</span></p>

    <p class="MsoNormal1"><span class="calibre2">"Var," dedi Müslüm. "Beni size Hıdır gönderdi."</span></p>

    <p class="MsoNormal1"><span class="calibre2">"Kimmiş o Hıdır?"</span></p>

    <p class="MsoNormal1"><span class="calibre2">"Sen onu tanıyormuşsun. Bir Hasan varmış, hani senin arkadaşınmış. Onu Sarıçiyan öldürmüş de, ben de İnce Memedim, demiş. İşte bu Hıdır o Hasanın babasıymış. Anladın mı?"</span></p>

    <p class="MsoNormal1"><span class="calibre2">"Bildim," dedi Memed.</span></p>

    <p class="MsoNormal1"><span class="calibre2">"İşte bu Hıdır bana dedi ki tez ulaş İnce Memede... Onlar benim senin ulağım olduğumu biliyorlar nasıl bellemişlerse... Bir onlar mı biliyor," diye övündü Çoban Müslüm, "bütün dağ köylükleri biliyor."</span></p>

    <p class="MsoNormal1"><span class="calibre2">"Bir de candarmalar bilirse kemik koymazlar sende..."</span></p>

    <p class="MsoNormal1"><span class="calibre2">"Bilemezler, bilseler de beni bulamazlar, bulsalar da yakalayamazlar, yakalarlarsa da ellerinden kaçırırlar, kaçırmazlarsa da hapsedemezler, asamazlar. Ben çok kurnazım, hem de akıllıyım."</span></p>

    <p class="MsoNormal1"><span class="calibre2">"Anlaşıldı. Şimdi sen Hıdır Ağa ne dedi, onu söyle bana."</span></p>

    <p class="MsoNormal1"><span class="calibre2">"Hıdır Ağa dedi ki, ölmüş Hasanın babası, Kuzgun Veli onların köyüne gelmiş. Bu Kuzgun Veli Hükümete söz vermiş, seni öldürecekmiş. Hükümet de onun için af çıkarmış. Hıdır Ağa dedi ki, o senin kanına susamış. Hıdır Ağa dedi ki, amanın İnce Memede söyle, bu gece Çamlıyol köyüne ulaşsın. Biz Kuzgun Veliye bu gece delice ekmeği yedireceğiz, o da iki gün iki gece baygın düşecek. Gelsin de kellesini kessin."</span></p>

    <p class="MsoNormal1"><span class="calibre2">"Bu gece nasıl yetişiriz Çamlıyola? Atla bile gitsek oraya yetişmenin mümkünü yok."</span></p>

    <p class="MsoNormal1"><span class="calibre2">"Hıdır Ağa bir de dedi ki aman temkinli olsunlar, Çiçeklideresinden Mahmut Ağa da otuz adamıyla onun ardındaymış."</span></p>

    <p class="MsoNormal1"><span class="calibre2">"Ohhooo, dünya bizim ardımıza düşmüş," diye güldü Ferhat Hoca. "Biz de hapisaneyi basmasaydık, kasabayı kurşunlatmasaydık. Daha da çok adam yollayacaklar üstümüze. Her şey iyi de Mahmut Ağaya ne oluyor, onu anlamıyorum."</span></p>

    <p class="MsoNormal1"><span class="calibre2">"Ben onu çok yakından tanırım," dedi Memed. "Onun gibi nam düşkünü bir adam yoktur bu dağlarda, şu aşağı ovada."&nbsp;</span></p>

    <p class="MsoNormal1"><span class="calibre2">"İnce Memed bu kadar ünlendi ya, ondan pay kapacak teres," diye öfkesini belli ederek konuştu Kasım. "O benim kurşunumla gidecek. Allah..." Ellerini havaya açtı: "İnşallah," diye de indirdi.</span></p>

    <p class="MsoNormal1"><span class="calibre2">"Önce şu Kuzgun Veliyi ortadan kaldırmalıyız."&nbsp;</span></p>

    <p class="MsoNormal1"><span class="calibre2">"O kolay," dedi Ferhat Hoca. "Kuzgun bizi bir karınca kadar bile görmüyor. Bu yüzden onun işi kolay. Onu çabuk avlarız. Ben Mahmut Ağadan korkuyorum. Bir, başında çok adamı var. İki, şu dağlarda onun yandaşı olan epeyce de çete çıkar. Üç, candarmaları da alır yanına. Dört, köylülerin de hepsi onun kulu. Kasımın işine bakmayın. O bir kere olur. Yoksa köylüler, salt Mahmut Ağanın gözüne girmek için, hepimizin derisini, babaları, anaları, çocukları olsak da derimizi yüzerler. Söyleyin şimdi ne yapacağız?"&nbsp;</span></p>

    <p class="MsoNormal1"><span class="calibre2">"Çamlıyola gideceğiz. Ne yapıp edeceğiz bu gece, sabaha karşı da olsa oraya ulaşacağız. Hadi sen yola çık Müslüm."&nbsp;</span></p>

    <p class="MsoNormal1"><span class="calibre2">"Nasıl ulaşırız Memed?"</span></p>

    <p class="MsoNormal1"><span class="calibre2">"Ulaşırız Hocam. Ben kese yolları biliyorum. Şu dağı aşınca Çamlıyolun üstüne düşeriz. Yolumuz çok sarptan geçiyor ya, ne yapalım."</span></p>

    <p class="MsoNormal1"><span class="calibre2">Müslüm atının başını çevirdi, doludizgin kırbaç gibi inen yağmurun altında gözden uzaklaştı.</span></p>

    <p class="MsoNormal1"><span class="calibre2">Ötekiler kayaların arasından yer yer çamlar, çalılar çıkmış eğe gibi pütürlü, çarıklarını dolayan dağa vurdular. Durmadan yağmur biteviye usul usul yağıyordu. Tüfeklerinin ağzını yere çevirmiş eşkıyalar dik yamacı tırmanıyorlardı. Memed en öndeydi ve bir geyik gibi sekiyor, ötekiler onun ardından zor ulaşıyorlardı.</span></p>

    <p class="MsoNormal1"><span class="calibre2">Gece ortalık göz gözü görmez bir karanlıktı. Hiçbirisi nereye bastığını, ne yaptığını, ne yöne gittiğini bilmiyordu. Gün açılıncaya kadar Ferhat Hoca iki kere sele kapıldı. Birincisinde onu zor kurtardılar. İkincide Hoca bir dala yapışmış avazı çıktığınca bağırıyordu, yerini kolay buldular. Kasım da bir uçurumun kuyu gibi derin dibine düştü. Ondan umudu kestiler. Bir yarım saat sonra düştüğü yerden çıkageldi. Düştüğü yer yumuşacık bir dere yatağı, kumlukmuş, azıcık sol bacağı incinmişti.&nbsp;</span></p>

    <p class="MsoNormal1"><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Kaya, çalı, orman, dağ, su demiyor, önlerine düşmüş Memed kedi gözleriyle karanlık demiyor ilerliyordu. Gediğe geldiklerinde ortalık azıcık ışımıştı. Aşağıdaki köyün birkaç evinin de bacaları tütüyordu.</span></p>

    <p class="MsoNormal1"><span class="calibre2">"Geldik," dedi Memed.</span></p>

    <p class="MsoNormal1"><span class="calibre2">"Geldik ya, öldük," diye karşılık verdi Ferhat Hoca.</span></p>

    <p class="MsoNormal1"><span class="calibre2">Memed:</span></p>

    <p class="MsoNormal1"><span class="calibre2">"Temir," dedi, "köyün şu en ucundaki eve gidecek kadar halin kaldı mı?"</span></p>

    <p class="MsoNormal1"><span class="calibre2">"Kaldı," dedi Temir. "İstersen bir bu kadar daha yürürüm."</span></p>

    <p class="MsoNormal1"><span class="calibre2">"Öyleyse o eve git, evde kim varsa, kadın, erkek, çocuk Hıdırın evine gönder. Hıdırı al buraya gel."</span></p>

    <p class="MsoNormal1"><span class="calibre2">Temir koşarak, sanki bu kadar yolu o yürümemiş, gecenin karanlığında, yağmur altında o çalılıklara düşmemiş, ağaçların gövdesine o toslamamış gibi yamacı aşağı indi. Berikiler, büyük bir sedirin duldasında oturdular. Burasını hiç yağmur tutmamış, sular biribirinin üstüne yapışmış geniş dalların üstünden kayıp gitmişti.&nbsp;</span></p>

    <p class="MsoNormal1"><span class="calibre2">"Bir ateş yaksak mı?" diye sordu Kasım. "Kururduk. Ben titriyorum."</span></p>

    <p class="MsoNormal1"><span class="calibre2">"Hepimiz titriyoruz," dedi Ferhat Hoca.</span></p>

    <p class="MsoNormal1"><span class="calibre2">"Dört bir yandan kuşatıldık Kasım," dedi Memed. "Farkında değil misin, nasıl ateş yakarız?"</span></p>

    <p class="MsoNormal1"><span class="calibre2">Kasım üstelemedi.</span></p>

    <p class="MsoNormal1"><span class="calibre2">Bundan sonra hiçbirisi bir daha konuşmadı. Başlarını önlerine düşürüp daldılar gittiler. Aşağıdan bir çatırtı duyuncaya kadar da öyle kaldılar.</span></p>

    <p class="MsoNormal1"><span class="calibre2">"Geldik," dedi Temir. Koşarak yokuşu çıkıyor, ardından da, çok gerilerde kalmış Hıdır Ağa geliyordu. Ağacın altına geldi, daha soluğunu toparlayamadan: "Konuşmuyor," diye yakındı, "bu Hıdır mıdır nedir, ağzını açmıyor. Bir şeyler dönmüş olacak bu köyde ya ben bir şey anlayamadım. Gelsin hele."</span></p>

    <p class="MsoNormal1"><span class="calibre2">Gitti, sırtını ağacın gövdesine dayadı.</span></p>

    <p class="MsoNormal1"><span class="calibre2">"Buyur Hıdır Ağa," diyerek Memed Hasanın babasını yolda karşıladı, koluna girdi sedirin altına getirdi. Ferhat Hoca da, Kasım da onu biraz aşağıya inerek karşıladılar.&nbsp;</span></p>

    <p class="MsoNormal1"><span class="calibre2">"Hoş gelmişsiniz Ağalar. Bu kardeş Ferhat Hoca mı?"</span></p>

    <p class="MsoNormal1"><span class="calibre2">"Odur," dedi Memed.</span></p>

    <p class="MsoNormal1"><span class="calibre2">"Biz Hocamızı bu dağlarda çok severiz. O, Allahın bir ermişidir. Uzun yıllar biz onu Hızır sandık. Sonra da anladık ki o Ferhat Hocaymış."</span></p>

    <p class="MsoNormal1"><span class="calibre2">"Hızırdır," dedi Memed. "O Hızırdır da bizi Ferhat Hoca donuna girmiş kandırıyor."&nbsp;</span></p>

    <p class="MsoNormal1"><span class="calibre2">"Kandırmam," diye güldü Ferhat Hoca.</span></p>

    <p class="MsoNormal1"><span class="calibre2">"Buyurun eve gidelim öyleyse. Sıcak çorba sizi bekliyor evde. Hem de dumanı üstünde."</span></p>

    <p class="MsoNormal1"><span class="calibre2">"Kuzgun Veli nerede?"</span></p>

    <p class="MsoNormal1"><span class="calibre2">"Boş verin Kuzgun Veliye de siz eve gelin."</span></p>

    <p class="MsoNormal1"><span class="calibre2">"Hani bu gece?"</span></p>

    <p class="MsoNormal1"><span class="calibre2">"Geç kaldınız, kaçırdık onları. Merak etmeyin, bir daha gelecekler."</span></p>

    <p class="MsoNormal1"><span class="calibre2">Arkasına döndü yürüdü, ötekiler de onu izlediler.</span></p>

    <p class="MsoNormal1"><span class="calibre2">Köye girdiklerinde bütün köylülerin dışarıya dökülmüş, onları beklediklerini gördüler. Aralarından geçip Hıdır Ağanın evine, konuk odasına geldiler. Konuk odası çok geniş, büyük pencereleri aşağıdaki çok derin, bakınca baş döndüren uçuruma açılmış, damı kırmızı kiremit döşeli, bütün duvarları tahta oymalı, tabanı seçme kilimli, çinke taşından örülmüş büyük ocaklı, iki duvarına boydan boya karşılıklı sedirler konmuş bir odaydı.</span></p>

    <p class="MsoNormal1"><span class="calibre2">"Çok ıslanmışsınız, soyunmaz mısınız?"</span></p>

    <p class="MsoNormal1"><span class="calibre2">Hıdırın dilinin altında bir şeyler olduğunu Memed çoktan anlamıştı. Yoksa bu sabahın erkeninde, daha gün yeni doğdu doğacakken, kırbaç gibi indiren yağmurun altında bütün köylüler dışarıya dökülüp niçin onları beklesinlerdi? Bu köyde bir şeyler dönmüştü ya, acaba neydi? Ferhat Hocayla kiminde göz göze geliyorlar, bir şeyler döndüğünü gözleriyle konuşuyorlardı ya, ne olduğunu çıkaramıyorlardı.&nbsp;</span></p>

    <p class="MsoNormal1"><span class="calibre2">"Soyunuruz," dedi Memed.</span></p>

    <p class="MsoNormal1"><span class="calibre2">Biraz sonra Hıdır Ağa elinde dört kat çamaşırla geldi.</span></p>

    <p class="MsoNormal1"><span class="calibre2">"Bunları giyin. Çocuklar giyitlerinizi ateşe tutup hemen kuruturlar siz çorbanızı içerken."</span></p>

    <p class="MsoNormal1"><span class="calibre2">Teker teker yan odaya girip soyundular, kuru çamaşırları giyinip çıktılar. Onlar giyininceye kadar da büyük bir bakır sini gelmiş ortaya konmuştu. Sinide üstü yağlı, kırmızıbiberli, sarımsaklı tarhana çorbası tütüyordu. Hıdır Ağa da uzun, ağzı geniş tasları ortadaki büyük kaptan tarhanaları kepçeyle alıyor dolduruyordu.</span></p>

    <p class="MsoNormal1"><span class="calibre2">"Buyurun hele..."</span></p>

    <p class="MsoNormal1"><span class="calibre2">Ocak gürlüyordu. Dört aç kaşık dört yerden tarhana taslarına saldırdılar. Ardından tereyağı, ak petekli, püren kokan bal geldi. Bir iyice karınlarını doyurdular. Bir genç kızla bir delikanlı geldiler siniyi, tasları, kapları kaldırdılar.</span></p>

    <p class="MsoNormal1"><span class="calibre2">Memed kendini bırakmış, ocağın sıcağına kendisini kaptırmış gitmişti. Hocaysa tetikteydi. Çorba içerken bile tüfeğini kucağından ayırmamıştı.</span></p>

    <p class="MsoNormal1"><span class="calibre2">Sofra kaldırılır kaldırılmaz, önce yaşlılar, ardından da ötekiler birer ikişer odaya gelmeye başladılar. Her gelen, "merhaba, hoş geldiniz," diyor, bir yere oturuyordu. Oda iyice dolup da yükünü alınca Hıdır Ağa eşkıyaların kurumuş giyitlerini getirdi. Gene teker teker öteki odaya gittiler giyinip geldiler.</span></p>

    <p class="MsoNormal1"><span class="calibre2">Kırmızı çizgili, ağızları geniş, kulpsuz fincanlarda kahveler geldi. Sıcak odanın içi ağır bir kahve kokusuyla koktu. Adamlar kahveyi içerlerken Hıdır Ağa:</span></p>

    <p class="MsoNormal1"><span class="calibre2">"Getirin," dedi.</span></p>

    <p class="MsoNormal1"><span class="calibre2">İki delikanlı önlerinde çırılçıplak, zayıf, zayıflıktan kasık kemikleri dışarıya fırlamış, çok uzun boyunlu, yanık tenli, gözlerinin feri sönmüş, elleri arkasına bağlanmış bir adamı odaya getirdiler. Adam korkulu gözlerle yöreye bakıyor, öne eğilmiş hayasını bacağının arasına alıp saklamaya çalışıyordu.</span></p>

    <p class="MsoNormal1"><span class="calibre2">"Buna Kuzgun Veli derler. Çetebaşıdır. İnce Memedi öldürmek için buraya, bizim köye kadar gelmiştir. Buyurun, biz de onu Çamlıyol köyü olaraktan size teslim ediyoruz."</span></p>

    <p class="MsoNormal1"><span class="calibre2">"Sağ olun," dedi İnce Memed.</span></p>

    <p class="MsoNormal1"><span class="calibre2">"Ötekileri de getirin."</span></p>

    <p class="MsoNormal1"><span class="calibre2">Delikanlılar öteki çıplak eşkıyaları da getirdiler. Hepsinin de kolları arkadan bağlanmıştı. Hepsi de öne eğilmişler hayalarını saklamaya çalışıyorlardı.</span></p>

    <p class="MsoNormal1"><span class="calibre2">"Beni niçin öldürecektin Kuzgun Veli?"</span></p>

    <p class="MsoNormal1"><span class="calibre2">"Şunun için ki İnce Memed, seni öldürürsem beni affedeceklerdi. Ben de şu dağlardan bıkmıştım. Aşağıda ovada çiftliğim, varlığım, karılarım, çocuklarım, her bir şeyim vardı. Kırk yıldır bu dağlara nasıl dayandım, bilmiyorum. Kırk yıl her gün her gün öldüm. Ömrüm kalmışsa bir yılcık da, bundan sonra ölünceye kadar da rahat yaşayayım, dedim, her gün ölmektense... Nasip değilmiş. Bu alçak, insanlıktan çıkmış köylüler beni al ile avladılar. Bir kurtulabilsem şimdi, hiç umut yok ya, bu köylülere yapacağımı bilirim ben. Hiç yerinme, sevinme İnce Memed, senin sonun da benim sonum gibi olacak. Sen temiz bir çocuksun. Bu köylüler seni de benim gibi yakalayacaklar, üstelik İnce Memede değil de candarmaya teslim edecekler. Şimdi benim azıcık da olsa bir umudum var. Senin hiç olmayacak."</span></p>

    <p class="MsoNormal1"><span class="calibre2">"Neymiş o senin azıcık umudun?"</span></p>

    <p class="MsoNormal1"><span class="calibre2">"O da sensin. Sen azıcık yiğit bir eşkıyaysan beni bırakırsın. Çünkü hiçbir eşkıya böyle eli kolu bağlı bir hasmını öldürecek kadar küçülmez."</span></p>

    <p class="MsoNormal1"><span class="calibre2">"Sen benim hasmım değilsin."</span></p>

    <p class="MsoNormal1"><span class="calibre2">"Ben kim olursam olayım, seni öldürmeye geliyordum. Bu yüzden de şimdi ben senin eline düştüm, beni öldüreceksin. Silahsız, çırılçıplak, o da şu alçak köylülerin yakaladığı bir düşmanını öldüremezsin. Bu insanlığa yakışmaz. Eğer beni öldürürsen, azıcık mertlik kalmışsa sende, ölünceye kadar kendini bağışlamazsın. Ben ölürken senin insanlığını, yiğitliğini, cömertliğini, içinde ne güzel şeyin kalmışsa onun hepsini de alıp götüreceğim. Beni bırakmak zorundasın. Beni bırak, ver silahımı elime, seninle karşı karşıya, teke tek dövüşelim."</span></p>

    <p class="MsoNormal1"><span class="calibre2">"Haklısın," dedi İnce Memed. "Dur da Ferhat Hocaya sorayım."</span></p>

    <p class="MsoNormal1"><span class="calibre2">"Kuzgun Veli haklı," dedi Ferhat Hoca. "O bizim düşmanımız."</span></p>

    <p class="MsoNormal1"><span class="calibre2">"Hoca," diye bağırdı Memed, "sen yanlışsın. Ben onu kendim için, o, beni öldürmeye geldi, diye öldürecek değilim. Şimdi teke tek biz onunla vuruşursak, o da beni öldürürse bu köylüler ne olur? Kuzgun canavarı bütün bu köyleri yakmaz mı, taş üstünde taş, gövde üstünde baş bırakır mı? Benim derdim bu. Yoksa ben böyle zalim, böyle bir kan içiciyi, yol kesiciyi, fakir fıkarayı soyucuyu karşıma alır da konuşturur muydum."</span></p>

    <p class="MsoNormal1"><span class="calibre2">"Ben fakir fıkarayı hiçbir zaman soymadım. Sen beni bırakırsan eğer, belki seninle bir daha hiç karşı karşıya gelmem ama bu köylüleri senin dediğinden de beter ederim."</span></p>

    <p class="MsoNormal1"><span class="calibre2">"Söyle Hocam, buna ne diyorsun?"</span></p>

    <p class="MsoNormal1"><span class="calibre2">"Ben söyleyeceğimi söyledim Memed."</span></p>

    <p class="MsoNormal1"><span class="calibre2">Köylüler susmuşlar, olanı biteni seyrediyor, düşünüyorlardı.</span></p>

    <p class="MsoNormal1"><span class="calibre2">Hıdır Ağa olduğu yerden ayağa kalktı:</span></p>

    <p class="MsoNormal1"><span class="calibre2">"Bırak gitsin Kuzgun Veliyi İnce Memed," dedi. "Bizim içinse sen hiç küsüm çekme. Biz de senin o bildiğin adamlardan değiliz. Eşkıya Sarıçıyan bizi gafil avlamıştı. O zaman köyümüzde üç dört tüfekten başka tüfek yoktu. Şimdi köy bir cephanelik gibi. Bizim de gözümüz açıldı. Sen bırak Kuzgun Veliyi istiyorsan. Bizi düşünme, onun bu köye bir daha geleceği varsa, göreceği de var." Köylülere döndü: "İnce Memed bıraksın mı Kuzgun Veliyi?"</span></p>

    <p class="MsoNormal1"><span class="calibre2">Köylüler hep bir ağızdan:</span></p>

    <p class="MsoNormal1"><span class="calibre2">"Bıraksın," dediler.</span></p>

    <p class="MsoNormal1"><span class="calibre2">"Getirin şunların giyitlerini, silahlarını da..."</span></p>

    <p class="MsoNormal1"><span class="calibre2">Delikanlılar eşkıyaların silahlarını, giyitlerini getirip önlerine koydular. Hıdır Ağa, Kuzgun Veliyi elinden tuttu yandaki odaya götürdü. Öteki eşkıyaları da oraya soktu.&nbsp;</span></p>

    <p class="MsoNormal1"><span class="calibre2">Ferhat Hoca allak bullak bir suratla ayağa kalktı dışarıya çıktı. Memed de onu izledi. Dışarıya çıkınca Hoca gözden yitti. Memed, gözleriyle onu aramaya başladı. Yağmur dinmişti. Sırtını, avludaki iki adam el ele verse çeviremez ceviz ağacının gövdesine verdi. Merak ediyordu, Hocaya böyle ne olmuştu, böyle allak bullak olmuş bir yüzle nereye gitmişti?"</span></p>

    <p class="MsoNormal1"><span class="calibre2">Uzun bir süre ağacın altında bekledi. Hoca bir türlü bir yerlerden çıkıp da gelmiyordu.</span></p>

    <p class="MsoNormal1"><span class="calibre2">"Allahaısmarladık İnce Memed. İnşallah, Allah seninle beni bir daha karşı karşıya getirir."</span></p>

    <p class="MsoNormal1"><span class="calibre2">Kuzgun Veli onun yanından, arkasında yedi adamıyla geldi geçti. İçerdeki köylüler, Kasımla Temir de dışarıya çıkmışlar Kuzgun Velinin gidişini seyreyliyorlardı. Kuzgun Veli yığma taş avlu duvarını aşınca ayağı kayar gibi oldu, bu sırada da tüfeği patladı, kurşun Memedin abasını deldi, omuzunu sıyırdı geçti. Ardından da Kuzgun: "Ateş," diye emir verdi adamlarına. "Hepiniz İnce Memede... Ateş!"</span></p>

    <p class="MsoNormal1"><span class="calibre2">Memed kendini ağacın arkasına çoktan atmış, o da ateşe başlamıştı.</span></p>

    <p class="MsoNormal1"><span class="calibre2">Kuzgun Velinin adamları öyle, açıkta dimdik durmuşlar, hiçbir şeye karışmadan, olanı biteni seyreyliyorlardı. Kuzgun Veli taş yığınlarının üstünden ağacın arkasındaki Memede kudurmuş gibi ateş ediyordu. Dehşet nişancıydı. İlk kurşunda İnce Memedi tutturamaması, onun yapamayacağı bir işti. Kırk yıldır da başına böyle bir iş gelmemişti.</span></p>

    <p class="MsoNormal1"><span class="calibre2">Kuzgun, Memedin ağacın arkasından gördüğü en küçük bir parçasına ateş ederken, arkadan, kayaların arasından Ferhat Hoca şalvarının bağını bağlayarak çıktı. Kuzgun Velinin çıldırmış sırtı önünde tabak gibiydi.</span></p>

    <p class="MsoNormal1"><span class="calibre2">"Kuzgun Veli!"</span></p>

    <p class="MsoNormal1"><span class="calibre2">Kuzgun Veli Ferhat Hocanın sesine döndü, dönmesiyle de, tam alnının ortasından kurşunu yemesi bir oldu, taş yığınının üstüne ağzı yukarı serildi.</span></p>

    <p class="MsoNormal1"><span class="calibre2">Tam bu sırada da aşağıdan bir çoban kan ter içinde kalmış, boyun damarları şişmiş, körük gibi soluyarak geldi:</span></p>

    <p class="MsoNormal1"><span class="calibre2">"Köy sarıldı," dedi.</span></p>

    <p class="MsoNormal1"><span class="calibre2">Ferhat Hoca yaklaştı, Kuzgun Velinin adamlarının önünde durdu:</span></p>

    <p class="MsoNormal1"><span class="calibre2">"Bakın çoban kardaş ne dedi, köyü sarmışlar. Siz bize katılıyor musunuz, yoksa gidiyor musunuz?"</span></p>

    <p class="MsoNormal1"><span class="calibre2">Öndeki kısaca boylusu:</span></p>

    <p class="MsoNormal1"><span class="calibre2">"Bir yere gidemeyiz zaten, sarıldık," dedi.</span></p>

    <p class="MsoNormal1"><span class="calibre2">"Memed..."</span></p>

    <p class="MsoNormal1"><span class="calibre2">Sapsarı kesilmiş Memed:</span></p>

    <p class="MsoNormal1"><span class="calibre2">"Adam bizi öldürüyordu. Sen mahsustan dışarı çıkmıştın Hocam, bunu bilerek."</span></p>

    <p class="MsoNormal1"><span class="calibre2">"Ben Kuzgunu yakından tanırım."</span></p>

    <p class="MsoNormal1"><span class="calibre2">Karşı yamaçtan köyün üstüne bir yaylım ateşi açıldı, ardından da kesildi.</span></p>

    <p class="MsoNormal1"><span class="calibre2">"Teslim ol, İnce Memed!"</span></p>

    <p class="MsoNormal1"><span class="calibre2">Memed:</span></p>

    <p class="MsoNormal1"><span class="calibre2">"Kasım, sen yanına iki kişi al, şu kayanın altına sığın, orayı tut. Temir sen de iki kişi al, şu aşağıyı tut... Hocam sen de şu karşıya..."</span></p>

    <p class="MsoNormal1"><span class="calibre2">Ortada kısacık adam kalmıştı.</span></p>

    <p class="MsoNormal1"><span class="calibre2">"Sen de yanıma."</span></p>

    <p class="MsoNormal1"><span class="calibre2">Bir yaylım ateşi daha başladı.</span></p>

    <p class="MsoNormal1"><span class="calibre2">"Yere yatın. Köylüler, sizler de evlerinize..."</span></p>

    <p class="MsoNormal1"><span class="calibre2">Yaylım ateşi sürüyordu.</span></p>

    <p class="MsoNormal1"><span class="calibre2">"Teslim ol İnce Memed, kurtuluşun yok. Her bir yerden sarıldın."</span></p>

    <p class="MsoNormal1"><span class="calibre2">Köyün dört bir yanından gelen yaylım ateşine bakarsan büyük bir kalabalıkça sarılmışlardı. Kurtulmaları olanaksızdı hemen hemen...</span></p>

    <p class="MsoNormal1"><span class="calibre2">"Hocam söyle ne yapacağız?"</span></p>

    <p class="MsoNormal1"><span class="calibre2">"Çarpışacağız."</span></p>

    <p class="MsoNormal1"><span class="calibre2">"Böyle kaç gün dayanırız?"</span></p>

    <p class="MsoNormal1"><span class="calibre2">"Köyde de çok cephane var, belki üç gün, dört gün. Bilemedin beş gün."</span></p>

    <p class="MsoNormal1"><span class="calibre2">"Üç gün içinde bütün yöremiz yüzlerce, binlerce askerle</span></p>

    <p class="MsoNormal1"><span class="calibre2">dolar. Bugün bu kuşatmayı, en çok da bu gece yarıp çıkamazsak bizden hayır bekleme Hocam, hepimizi teker teker keklik gibi avlarlar."</span></p>

    <p class="MsoNormal1"><span class="calibre2">"Ne düşünüyorsun?"</span></p>

    <p class="MsoNormal1"><span class="calibre2">İnce Memed Hocayı elinden tuttu, uçurumun başına götürdü. Üstlerine kurşun yağıyordu, taş yığınlarının ardında durdular. O kısa boylu eşkıya da yanlarındaydı. Az sonra, nereden çıktıysa, çoban Müslüm de geldi aralarına.</span></p>

    <p class="MsoNormal1"><span class="calibre2">"Ben şu uçurumdan aşağı insem de, bu gece onları varsam da arkalarından kuşatsam, onlar da..."</span></p>

    <p class="MsoNormal1"><span class="calibre2">Ferhat Hoca uçurumun ucuna geldi, aşağıya baktı:</span></p>

    <p class="MsoNormal1"><span class="calibre2">"Abooov, ocağın yana Memed," dedi, "bakamadım bile, dibini bile göremedim uçurumun! Sen buradan nasıl aşağı ineceksin? Bir düşersen bin parça olursun."</span></p>

    <p class="MsoNormal1"><span class="calibre2">"Ben çok indim böyle uçurumlardan. Eskiden, geyik avlarken."</span></p>

    <p class="MsoNormal1"><span class="calibre2">"Bu uçurumdan inemezsin. Kuş kanadıyla, yılan beliyle de inemez."</span></p>

    <p class="MsoNormal1"><span class="calibre2">"Ya inerim, ya da burada hepimiz candarmalara yem oluruz. Candarmalar bizi yakalarlarsa sağ mı bırakırlar sanıyorsun."</span></p>

    <p class="MsoNormal1"><span class="calibre2">Memedle Ferhat Hoca arasındaki tartışma uzayıp gidiyor, köyü saranların yaylım ateşi de gittikçe çoğalıyor, Kasımla Temir de yanlarındaki Kuzgun Velinin adamlarıyla aynı yoğunlukta onlara karşılık veriyorlardı.</span></p>

    <p class="MsoNormal1"><span class="calibre2">"Senin Kasım iyi dövüşüyor."</span></p>

    <p class="MsoNormal1"><span class="calibre2">"Gece yarısına kadar onları arkalarından..."</span></p>

    <p class="MsoNormal1"><span class="calibre2">"Bu uçurumu inemezsin. Baksana, uçsuz bucaksız, bir de duvar gibi dimdik."</span></p>

    <p class="MsoNormal1"><span class="calibre2">Bu sırada orada durmuş bekleyen, bir kızarıp bir bozaran çoban Müslüm:</span></p>

    <p class="MsoNormal1"><span class="calibre2">"Ben Memed Ağamı buradan indiririm," dedi.</span></p>

    <p class="MsoNormal1"><span class="calibre2">"Nasıl indirirsin?"</span></p>

    <p class="MsoNormal1"><span class="calibre2">"Ben yolunu biliyorum. Önce ben önlerinden inerim, sonra da onlar benim ardımdan gelirler. Eğer bana da bir tüfek verirseniz..."</span></p>

    <p class="MsoNormal1"><span class="calibre2">"Sen tüfeği ne yapacaksın?"</span></p>

    <p class="MsoNormal1"><span class="calibre2">"Ben de işte onlara..." Köyün dışından ateş edenleri eliyle gösterdi. "Ben de... Bana tüfek vermezseniz, ben de burada kalırım. Ben bir çoban çocuğum, kimse bana bir şey yapmaz."</span></p>

    <p class="MsoNormal1"><span class="calibre2">Ferhat Hoca duvarların dibine sinerek Kuzgun Velinin ölüsüne kadar gitti. Müslümün bu tüfeğe göz koyduğunu anlamıştı. Eşkıyanın üstündeki bütün silahları, kurşunları, bir de onun kuburunu aldı geldi, "Al," dedi çoban Müslüme verdi. Çoban Müslüm, elleri ayaklan biribirine dolanarak silahları kuşandı.</span></p>

    <p class="MsoNormal1"><span class="calibre2">"Memed, sen de bu kuburu al... Ağzına kadar altın dolu. Sana bir gün para gerekebilir."</span></p>

    <p class="MsoNormal1"><span class="calibre2">Memed hiçbir söze varmadan, gümüş savatlı, çok güzel bir deriden işlenmiş, gül, ceren, at başı kabartmalı kuburu aldı beline bağladı. Kubur çok ağırdı ve ancak altın bu kadar ağır olabilirdi.</span></p>

    <p class="MsoNormal1"><span class="calibre2">Ferhat Hoca, "Ben gidiyorum, adamlar bizimkileri çok sıkıştırıyorlar. Böyle giderse akşama kadar dayanamayacağız," dedi, yanındaki iki kişiyle köyün sol yanına, uçurumun öteki ucundaki kayalığa kaydı.</span></p>

    <p class="MsoNormal1"><span class="calibre2">"Hoca orayı tutarsa bir gün de, iki gün de dövüşür, karşısında bir ordu da olsa."</span></p>

    <p class="MsoNormal1"><span class="calibre2">Az ilerde durmuş kalmış Kuzgun Velinin kısa boylu çetesi hiçbir söze varmıyordu.&nbsp;</span></p>

    <p class="MsoNormal1"><span class="calibre2">"Senin adın ne?" diye onun varlığının farkına varan Memed sordu.</span></p>

    <p class="MsoNormal1"><span class="calibre2">"Sahan."</span></p>

    <p class="MsoNormal1"><span class="calibre2">"İnebilir miyiz dersin buradan aşağıya parçalanmadan?"</span></p>

    <p class="MsoNormal1"><span class="calibre2">"İneriz."</span></p>

    <p class="MsoNormal1"><span class="calibre2">"Öyleyse Müslüm, düş önümüze."</span></p>

    <p class="MsoNormal1"><span class="calibre2">Müslümün yüzü kıpkırmızı olmuş, suratı asılmıştı. Olağanüstü bir işe hazırlanmış insanların temkinindeydi. Yönünü gündoğuya döndürdü, uçurumun kıyısındaki uzun, hendek gibi bir çukura indi. Çukurun içini keven dikenleri, çalılar, kurumuş otlar ağzına kadar doldurmuştu. Memedle Sahan da onu izlediler. Müslüm, kiminde göbeğe kadar suya batıyor, ama hendekten çıkıp da dışarda yürümeyi nedense düşünmüyordu, ateş etkisinin dışına çıktıkları halde. İster istemez Memedle Sahan da, bir şey söylemeden onun arkasından gidiyorlardı.</span></p>

    <p class="MsoNormal1"><span class="calibre2">Sık ağaçlıklı, ağaçlarının her birisinin gövdesini iki kişi çeviremez bir ormana geldiler. Bir sel yatağı ormanı çok derin ikiye biçmişti.</span></p>

    <p class="MsoNormal1"><span class="calibre2">"İşte, inersek buradan, bu sel yatağından aşağı inebiliriz. Ben eskiden hep sel yataklarından inerdim. Keçiler de sıkışınca sel yataklarından inerler uçurumu. Ben keçilerden öğrendim uçurumlardan böyle inmeyi."</span></p>

    <p class="MsoNormal1"><span class="calibre2">Sahan, Memede döndü:</span></p>

    <p class="MsoNormal1"><span class="calibre2">"Şu ormanın içinden vursak da, arkalarına geçsek, ne dersin?"</span></p>

    <p class="MsoNormal1"><span class="calibre2">Memed:</span></p>

    <p class="MsoNormal1"><span class="calibre2">"Çevirmişlerdir. Burasını boş bırakmazlar. Müslümün kılavuzluğundan başka çaremiz yok. İn Müslüm."</span></p>

    <p class="MsoNormal1"><span class="calibre2">Memed:</span></p>

    <p class="MsoNormal1"><span class="calibre2">"Ya Allah, ya fettah, ya bismillah," dedi, uçurumu inmeye başladı. Bıçak gibi kayaların arasından, suyun açtığı yollardan kolaylıkla aşağı iniyorlardı. Bu yollar da çok sarptı, tutundukları kayalar, çalılar, ağaç kökleri, dikenler ellerini bıçak gibi doğruyor, giyitlerini dalıyordu. Az bir sürede üçünün de elleri kızıl kan içinde kaldı.&nbsp;</span></p>

    <p class="MsoNormal1"><span class="calibre2">Müslüm arada sırada biraz durup da onları beklediğinde öğütlerini eksik etmiyordu. "Uçurumdan aşağıya bakmayacaksınız. Sonra başınız döner düşersiniz. Toprağa, küçük taşlara basmayacaksınız. Kaya bulacaksınız basmak için. Kayalardan değil, köklerden tutacaksınız, sağlam köklerden," diyordu. Öğütleri birer buyruktu.</span></p>

    <p class="MsoNormal1"><span class="calibre2">Büyük bir cebelleşmeden sonra uçurumu indiler ama onlarda da insanlık hali kalmamış, elleri, dizleri, ayakları parçalanmıştı.</span></p>

    <p class="MsoNormal1"><span class="calibre2">Müslüm:</span></p>

    <p class="MsoNormal1"><span class="calibre2">"Şimdi şu derenin içinden aşağıya inersek oradan yukarıya çıkılacak bir dere bulacağız. O dereyi de çıkınca onların tam arkasına düşeriz. Ondan sonra da, allooooş, Allah ya onlara verir, ya bize. Memed Ağam, sen de benim nasıl bir kurşunlar sıktığımı göreceksin," diye sevindi. "Ne yazık ki bu mendebur Kuzgunun çok kurşunu yokmuş."</span></p>

    <p class="MsoNormal1"><span class="calibre2">"Ne diyorsun sen Müslüm, sendeki kurşunla bir ordu durdurulur."</span></p>

    <p class="MsoNormal1"><span class="calibre2">"Az, az," dedi Müslüm. "Haydi yürüyelim, daha çok yolumuz var."</span></p>

    <p class="MsoNormal1"><span class="calibre2">"Müslüm, sen buralarını çok iyi biliyorsun. Daha önce gelmiş miydin bu köye?"</span></p>

    <p class="MsoNormal1"><span class="calibre2">"Ben buraya hiç gelmedim."</span></p>

    <p class="MsoNormal1"><span class="calibre2">"Öyleyse az ilerde bir dere olduğunu ne biliyorsun?"</span></p>

    <p class="MsoNormal1"><span class="calibre2">"Bilirim," diye övündü Müslüm. "Belli olur o. İndiğimiz sel yatağından dolayı. Her sel yatağının yanında birkaç dere olur. Sen bunu bilmez misin?"</span></p>

    <p class="MsoNormal1"><span class="calibre2">Dere çakıltaşlı bir kuru dereydi. Sel suyu azalmıştı. Yokuşu da azdı. Suların içinden yürüdüler. Kurşun sesleri daha durmadan geliyordu.</span></p>

    <p class="MsoNormal1"><span class="calibre2">Derenin üstüne ormana çıktıklarında karanlık kavuşmuştu. Bir süre ormanda bekleyip soluklandılar.</span></p>

    <p class="MsoNormal1"><span class="calibre2">Sahan:</span></p>

    <p class="MsoNormal1"><span class="calibre2">"Ben bu yukarıları iyi bilirim. Şu koyaktan yürüyelim."</span></p>

    <p class="MsoNormal1"><span class="calibre2">Islak dallar yüzlerini acıtıyordu. Koyağı çıkarlarken Memed:</span></p>

    <p class="MsoNormal1"><span class="calibre2">"Durun," dedi. "Önümüzde birisi var."</span></p>

    <p class="MsoNormal1"><span class="calibre2">Durdular, kulak verdiler yöreyi dinlediler.</span></p>

    <p class="MsoNormal1"><span class="calibre2">"Kıpırdama! Kim o?"</span></p>

    <p class="MsoNormal1"><span class="calibre2">"Benim İnce Memed," dedi bir ses.</span></p>

    <p class="MsoNormal1"><span class="calibre2">"Sen kimsin?"</span></p>

    <p class="MsoNormal1"><span class="calibre2">"Sefil Aliyim ben, Sefil... Anladın mı?"</span></p>

    <p class="MsoNormal1"><span class="calibre2">"Gel Ali, buradayız, bekliyoruz seni."</span></p>

    <p class="MsoNormal1"><span class="calibre2">Ali çalıların arasından, çalıları yararak sesler çıkararak bir süre sonra geldi onları buldu. Memedle kucaklaştılar.</span></p>

    <p class="MsoNormal1"><span class="calibre2">"Sizi arıyordum. Burada olduğunuzu duydum, ata bindim sürdüm. Buraya gelince de sarıldığınızı anladım. Ben de arkadan candarmalara ateş etmeye başladım. Neye uğradıklarını bilemediler. Şimdi, nedense, az önce köyü kurşunlamayı durdurdular. Gelin şu ilerdeki kayaya gidelim. Atım orada. O kayayı tutarsak, dört kişi olduk şimdi, ateşe bir başlarsak sarıldıklarını sanarlar, hele bir ikisini vurursak..."&nbsp;</span></p>

    <p class="MsoNormal1"><span class="calibre2">"Vururuz," dedi Memed. "O kolay. Tüfeklerinin yalımına ateş açarız, o tamam. İstediğim kadarını..."</span></p>

    <p class="MsoNormal1"><span class="calibre2">"Dana gibi böğürtürüz," dedi Sahan.</span></p>

    <p class="MsoNormal1"><span class="calibre2">"Bu kardaş kim?"</span></p>

    <p class="MsoNormal1"><span class="calibre2">"Bu Sahan," dedi Memed. "Bu da çoban Müslüm."</span></p>

    <p class="MsoNormal1"><span class="calibre2">"Kuzgun Veli çetesinden Sahan bu mu? Abooov Memed, sen de adamın hasını bulurmuşsun! Kuzgun Veli kim ki, onu Kuzgun Veli eden bu Sahandır derler. Ne oldu Kuzguna, size mi katıldı?"</span></p>

    <p class="MsoNormal1"><span class="calibre2">Memed olayı olduğu gibi ona anlattı.</span></p>

    <p class="MsoNormal1"><span class="calibre2">Sefil Ali:</span></p>

    <p class="MsoNormal1"><span class="calibre2">"İyi olmuş," dedi. "Şimdi benim kayaya gidelim. Kayanın arkası bir sarp ki kartal bile uçamaz."</span></p>

    <p class="MsoNormal1"><span class="calibre2">Kayaya vardıklarında Sefil Alinin atı onları kişneyerek karşıladı. Yukardaki on altılık ayın önünden hızla bulutlar geçiyordu.</span></p>

    <p class="MsoNormal1"><span class="calibre2">Atın üstünde bir sazın karartısını gören Memed:</span></p>

    <p class="MsoNormal1"><span class="calibre2">"Demek sen daha aşıklığı bırakmadın Ali," dedi.</span></p>

    <p class="MsoNormal1"><span class="calibre2">"Ben eşkıyalığı bıraktım. Öncesi gün köye geldiğimde senin yeniden dağa çıktığını, bu köyde olduğunu duydum. Tüfeğimi aldım düştüm yola."</span></p>

    <p class="MsoNormal1"><span class="calibre2">Ali daha sözünü bitirmeden önlerinden yoğun bir cayırtı başladı.</span></p>

    <p class="MsoNormal1"><span class="calibre2">Çoban Müslüm:</span></p>

    <p class="MsoNormal1"><span class="calibre2">"Ben de çok candarma öldüreceğim."</span></p>

    <p class="MsoNormal1"><span class="calibre2">"Eşkıyalar candarma öldürmezler," diye onu azarladı Memed.</span></p>

    <p class="MsoNormal1"><span class="calibre2">"Ya, onlar eşkıyaları öldürüyorlar."</span></p>

    <p class="MsoNormal1"><span class="calibre2">"Onlar öldürürler."</span></p>

    <p class="MsoNormal1"><span class="calibre2">"Eşkıyalar candarmaları öldürmezler de ne yaparlar öyleyse?"</span></p>

    <p class="MsoNormal1"><span class="calibre2">"Çok sıkışırlarsa yaralarlar."</span></p>

    <p class="MsoNormal1"><span class="calibre2">"Sıkışmazlarsa?"</span></p>

    <p class="MsoNormal1"><span class="calibre2">"Kaçarlar."</span></p>

    <p class="MsoNormal1"><span class="calibre2">"Ya ben Kertiş Aliyi görürsem?"</span></p>

    <p class="MsoNormal1"><span class="calibre2">"Onu vur," dedi öfkesini belli ederek İnce Memed. "Öldür onu. O bir zalim, işkenceci... "</span></p>

    <p class="MsoNormal1"><span class="calibre2">Candarmalara ilk ateşi Müslüm açtı. Üçüncü kurşununda aşağıdan bir bağırtı geldi.&nbsp;</span></p>

    <p class="MsoNormal1"><span class="calibre2">"Gördüm," dedi Müslüm. "Tüfeğinin yalımıyla birlikte de nişan aldım. Öldürmedim. Omuzunu deldi geçti kurşunum."</span></p>

    <p class="MsoNormal1"><span class="calibre2">"Sus , konuşma," dedi Memed.</span></p>

    <p class="MsoNormal1"><span class="calibre2">Dağılmışlar, aşağıyı yoğun bir ateşe tutmuşlardı. Sanki dört adam değil de kırk adam ateş ediyordu. Koşarak, sağa sola atlayarak, elleri makina gibi işleyerek kendilerini çoğaltıyorlardı. Candarmalar iki ateş arasında kaldıklarını çoktan anlamışlar, şaşkınlıktan ateşlerini seyrekleştirmişler, ateş çemberinden bir an önce, gün doğmadan sıyrılmanın yollarını arıyorlardı. Bu eşkıya kalabalığı gün doğunca hepsini keklik gibi avlayacaktı.</span></p>

    <p class="MsoNormal1"><span class="calibre2">Kimseye haber vermeden adamlarıyla İnce Memedi izlemeye çıkan Mahmut Ağa Kızılkartallıda Yüzbaşı Şevketle karşılaşmış, Kuzgun Velinin Çamlıyol köyünde İnce Memedi yakaladığını duymuş, Yüzbaşıyla birleşerek hızla bu yöne kaymışlar, Çamlıyol köyünü kuşatmışlardı. Mahmut Ağa da, adamları da bu köyü, bu yöreleri taş taş, çalı çalı biliyorlardı.</span></p>

    <p class="MsoNormal1"><span class="calibre2">"Bastırıyorlar Yüzbaşım. Sandığımız gibi bunlar birkaç kişi olamazlar. Sarıldık. Hem sarıldık, hem de köydekiler yaman dövüşüyorlar. Çok usta adamlar. Biz onlardan ancak bir kişiyi vurabildik, onlarsa bizim yarıya yakınımızı yaraladılar. İsteseydiler hepimizi vururlardı. Sıkışırlarsa, sabah da olursa bizim bir tekimizi bırakmazlar. Onlar, candarmadır diye öldürmeye sıkmıyorlar. Gün doğup da bizi böyle görürlerse... Ben çekiliyorum, şuna aşağı doğru."</span></p>

    <p class="MsoNormal1"><span class="calibre2">Yüzbaşı Şevket çok öfkelenmişti:</span></p>

    <p class="MsoNormal1"><span class="calibre2">"İnce Memedi bir daha mı kaçırdık?"</span></p>

    <p class="MsoNormal1"><span class="calibre2">"Belki kaçamamış, belki onu öldürmüştür Kuzgun Veli."</span></p>

    <p class="MsoNormal1"><span class="calibre2">"Ya o Kuzgun Veliyi öldürmüşse?"</span></p>

    <p class="MsoNormal1"><span class="calibre2">"O öldüremez Kuzgunu. Kuzgun kurt gibi bir adamdır."</span></p>

    <p class="MsoNormal1"><span class="calibre2">"Demek ben artık hiçbir zaman İnce Memedi öldüremeyeceğim, öyle mi?"</span></p>

    <p class="MsoNormal1"><span class="calibre2">"Kim bilir, belki..."</span></p>

    <p class="MsoNormal1"><span class="calibre2">"Faruk Yüzbaşı benim şu halimi duyarsa çok sevinecek. Çekilelim Mahmut Ağa." Memed bir süre sonra onların çekilmekte olduklarını anladı.</span></p>

    <p class="MsoNormal1"><span class="calibre2">"Ne yana gidiyorlar Müslüm?"</span></p>

    <p class="MsoNormal1"><span class="calibre2">"Şimdi öğrenirim."</span></p>

    <p class="MsoNormal1"><span class="calibre2">Müslüm kayalara tutunarak aşağıya indi, ağaçların arasından, çalıların içinden çıtırtı çıkarmadan yürüdü, yok oldu. Döndüğünde ay batıya iyicene yıkılmış gitmişti.&nbsp;</span></p>

    <p class="MsoNormal1"><span class="calibre2">"Geldiğimiz yöne aşağı çekiliyorlar. Oradan aşağıdaki büyük ana yola inecekler. Aralarında çok sivil var. Birisi tam önümden geçti. İstesem öldürürdüm."</span></p>

    <p class="MsoNormal1"><span class="calibre2">"Sivil mi?"</span></p>

    <p class="MsoNormal1"><span class="calibre2">"Sivil" dedi Sefil Ali. "Seni bizim köyün Ağası Mahmut Ağa üstüne almış."</span></p>

    <p class="MsoNormal1"><span class="calibre2">"Mahmut Ağanın benimle ne alıp veremediği varmış?"</span></p>

    <p class="MsoNormal1"><span class="calibre2">"Seni yakalamak, seni öldürmek herkes için bir şan... Şimdi artık şu ağaçlar bile sana düşman. Mahmut Ağayla adamları olacak o siviller."</span></p>

    <p class="MsoNormal1"><span class="calibre2">"Haydin öyleyse yollarını keselim."</span></p>

    <p class="MsoNormal1"><span class="calibre2">Geldikleri koyağa indiler, son hızla inmeye başladılar. Bulutlar ayın önünden akıp gitmişler, ortada testekerlek, koskocaman ay gökte yüzer gibi kalakalmıştı. Çok uzaklarda, göğün eteklerinde de birkaç yıldız ipiliyordu. Yaprakların üstlerindeki damlalar da parlayıp sönüyorlardı.</span></p>

    <p class="MsoNormal1"><span class="calibre2">Koyağa inip de dirseği dönünce Memed:</span></p>

    <p class="MsoNormal1"><span class="calibre2">"Ayak sesleri geliyor, şu karşı yamaca, kayalığa siz, bu yamaca da Müslümle ben çıkalım, onları aramıza, çapraz ateşe alalım. Sivillerin iğne ucu kadar bir yerlerini görürsek vuracağız. Herkes sivillere öldürmeye kurşun sıkacak."</span></p>

    <p class="MsoNormal1"><span class="calibre2">Biraz sonra ilk candarmanın deredeki karartısını gördüler. Sefil Ali onun ayaklarının dibine bir tarak kurşunu boşalttı. Candarma bağırarak geriye doğru aldı yatırdı. Ardından da, ormanın içinden kayalığa kurşunlar yağdı. Karşılıklı dövüş gün ışıyıncaya kadar sürdü. İnce Memed, Mahmut Ağayı arıyordu. Onu vurmak sevap olacak, bütün bu dağlar, aşağıdaki Çukurova bayram edecek, diye düşünüyordu.&nbsp;</span></p>

    <p class="MsoNormal1"><span class="calibre2">"Sen Mahmut Ağayı tanır mısın?"&nbsp;</span></p>

    <p class="MsoNormal1"><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">"Tanımaz olur muyum, köyümüzün Ağası..."&nbsp;</span></p>

    <p class="MsoNormal1"><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">"Ben de yakından tanırım," dedi Sahan. "Benim de onunla bir geçmişim var."</span></p>

    <p class="MsoNormal1"><span class="calibre2">"Haydi öyleyse bitirelim şimdi şu adamın işini."&nbsp;</span></p>

    <p class="MsoNormal1"><span class="calibre2">Bulundukları yerden aşağılar tabak gibi gözüküyordu. Ağaçların, büyük taşların arkasına siperlenmiş candarmalar apaçık ortadaydılar. Ne tuhaf, bir tek sivil kişi yoktu ortalıkta. Yüzbaşı, sol elinde kırbacı, sağ elinde tabancası ortada dönüp duruyordu.</span></p>

    <p class="MsoNormal1"><span class="calibre2">Gün kuşluğa kadar, ne candarmalar, ne de Memed çıt çıkarmadan beklediler. Sonunda Yüzbaşı, kalkın komutu verdi. Candarmalar birer ikişer ağaçların, taşların ardından çıktılar, tek sıra olup koyağın içinden aşağıya yürüdüler, çektiler gittiler.&nbsp;</span></p>

    <p class="MsoNormal1"><span class="calibre2">Onlar çekilip gidince Memed:</span></p>

    <p class="MsoNormal1"><span class="calibre2">"Köye gidelim. Belki Mahmut Ağadan da bir haber alırız."</span></p>

    <p class="MsoNormal1"><span class="calibre2">İkindi olurken köye geldiler. Açtılar, yorgunluktan bitmiştiler. Onlar köye girerken Hıdır Ağa onları gedikte karşıladı. "Ferhat Hoca yaralandı, durumu da hiç iyi değil. Aşağıdan da iki bölük candarma köye doğru geliyormuş," diye haber verdi.</span></p>

    <p class="MsoNormal1"><span class="calibre2">Memed hemen Ferhat Hocanın yanına koştu. Hoca ak çarşaflar içindeki sabun kokan bir yatakta rahat yatıyor, arada sırada acıdan yüzünü buruşturuyordu.</span></p>

    <p class="MsoNormal1"><span class="calibre2">"Geçmiş olsun Hocam."</span></p>

    <p class="MsoNormal1"><span class="calibre2">"Sağ ol Memed, hemen kalkıp bu köyden uzaklaşmalıyız. Bizi burada bir daha kıstırırlarsa bizim için artık kurtuluş yok. Önüne gelen, aşağıdan buraya doğru yürüyen candarmalara bizi haber veriyor. Sabahtan bu yana belki on beş kişi geldi."&nbsp;</span></p>

    <p class="MsoNormal1"><span class="calibre2">"Yaran nasıl?"</span></p>

    <p class="MsoNormal1"><span class="calibre2">"Kolumda. O kadar önemi yok. Silah bile sıkabilirim sıkışırsam. Hemen gitmeliyiz. Benim için bir at bulun."</span></p>

    <p class="MsoNormal1"><span class="calibre2">"Sefil Alinin atı var."</span></p>

    <p class="MsoNormal1"><span class="calibre2">"Kim bu Sefil Ali?"</span></p>

    <p class="MsoNormal1"><span class="calibre2">"Benim eski arkadaşım. Bir ara birlikte dolaştık, yiğit oğlandır. Bizim sarıldığımızı duyunca... "</span></p>

    <p class="MsoNormal1"><span class="calibre2">Memed Ferhat Hocayı kendi eliyle giydirdi, Sefil Alinin atı kapıda bekliyordu. Binektaşına çıkabilen Hoca ata kolaylıkla bindi. Köylüler onları köyün dışına kadar uğurladılar. Ferhat Hocaya, onun kurşun sıkışına, yiğitliğine, kurnazlığına hayran kalmışlardı. İnce Memedin adını bile etmiyorlardı.</span></p>

    <p class="MsoNormal1"><span class="calibre2">Köyü dışarı çıkıp bir sigara içimliği yol gidince durdular.</span></p>

    <p class="MsoNormal1"><span class="calibre2">"Nereye gidiyoruz?"</span></p>

    <p class="MsoNormal1"><span class="calibre2">"Nereye gidelim Hocam?"</span></p>

    <p class="MsoNormal1"><span class="calibre2">Herkes bir köyü, saklanacak bir yeri söylüyordu. Hocanın yarası, Hoca aldırmaz görünmesine karşın iyice şişmişti. Ağrısı da çoğalıyordu.</span></p>

    <p class="MsoNormal1"><span class="calibre2">"Yakın bir köy olsa daha iyi olur. Bir de cerrah gerekecek bana. Biraz şişiyor."</span></p>

    <p class="MsoNormal1"><span class="calibre2">Sefil Ali:</span></p>

    <p class="MsoNormal1"><span class="calibre2">"En yakın köy bizim köy."</span></p>

    <p class="MsoNormal1"><span class="calibre2">"Sizin köyün Ağası da bizim kanımıza susamış. Gidip de Mahmut Ağanın kucağına mı düşelim," diye acı gülümsedi Ferhat Hoca.</span></p>

    <p class="MsoNormal1"><span class="calibre2">"Daha iyi ya," diye diretti Sefil Ali. "O bizim ardımızdaysa, bizim kendi köyüne saklanacağımız hiç aklına gelmez."</span></p>

    <p class="MsoNormal1"><span class="calibre2">"Bir tanesi bizim orada olduğumuzu haber veremez mi?"</span></p>

    <p class="MsoNormal1"><span class="calibre2">"Bizim köyde öyle insan yoktur," dedi Sefil Ali. "Sonra cerrah da hazır."</span></p>

    <p class="MsoNormal1"><span class="calibre2">"Kasımın boş köyüne gitsek?"</span></p>

    <p class="MsoNormal1"><span class="calibre2">"Ben oraya gitmesem iyi olur," dedi Kasım.</span></p>

    <p class="MsoNormal1"><span class="calibre2">Aralarında uzun bir süre tartıştılar. Karanlık kavuşmuş, dondurucu bir yel esiyordu.&nbsp;</span></p>

    <p class="MsoNormal1"><span class="calibre2">"Biz Memedle bizim köyde o kadar kaldık da, söyle Memed, kimse bizi kancıkladı mı?"</span></p>

    <p class="MsoNormal1"><span class="calibre2">"Kimse."</span></p>

    <p class="MsoNormal1"><span class="calibre2">"Bir kişi bile çıkmaz mı Mahmut Ağaya haber verecek?"</span></p>

    <p class="MsoNormal1"><span class="calibre2">"Çıkmaz."</span></p>

    <p class="MsoNormal1"><span class="calibre2">"İkiye ayrılacağız," dedi Memed. "Ben, Hoca, Ali, Kasım, bir de eşkıya Müslüm, Çiçeklideresi köyüne gideceğiz. Temir, Sahan, ötekiler de Sakızlı köyüne gidecekler. Hangimizin başı dara gelirse, o ötekinin imdadına yetişir. Yiyecek var mı yanımızda?"</span></p>

    <p class="MsoNormal1"><span class="calibre2">"Var," dedi Temir. "Hıdır Ağa o kadar çok azık koymuş ki hepimize bir hafta yeter."&nbsp;</span></p>

    <p class="MsoNormal1"><span class="calibre2">Düzlükteki yol ayrımında biribirlerinden ayrıldılar. İnce Memedle Ferhat Hoca, Kasım, Müslüm, Ali Çiçeklideresine, ötekilerse boş Sakızlı köyüne gittiler. Çiçeklideresine vardıklarında neredeyse gün ışıyacaktı, horozlar daha ötmemişlerdi. Sefil Ali ötekilere köyün dışında bir süre beklemelerini söyleyip köye girdi. Sarı Çavuş onun dayısı olurdu, onun evine vardı, durumu anlattı. Sarı Çavuş: "Gelsinler, başım üstünde yerleri var. Bu köyde de onları kimse bulamaz. Bizim evi aramak kimsenin aklına gelmez." Sefil Ali geriye döndü arkadaşlarını aldı, Sarı Çavuşun evine geldi. Çavuşun evi çok büyük, altı gözeli bir damdı. Odalar biribirine ulalıydı ve odadan odaya geçilebiliyordu.</span></p>

    <p class="MsoNormal1"><span class="calibre2">"Bu son oda sizin," dedi Sarı Çavuş. "Düşmanlar kapıdan girerlerse, beş odayı geçip size gelinceye kadar siz şu kapıdan kaçar, hemen arkadaki kayalığı tutarsınız. O kayalığı tutunca da sizi kimse yakalayamaz."</span></p>

    <p class="MsoNormal1"><span class="calibre2">Yerlere kilimler, keçeler serilmiş, üstlerine kalın döşekler atılmıştı. Harlı yanan ocakta da büyük bir çaydanlık kaynıyordu.</span></p>

    <p class="MsoNormal1"><span class="calibre2">"Siz oturun, kahvaltı şimdi hazırlanır. Bizim Köroğlu şimdi yanınıza gelir, ben de cerraha gidiyorum. İnşallah evdedir."</span></p>

    <p class="MsoNormal1"><span class="calibre2">Sarı Çavuş öğle olurken yanında bir kara eşeğe binili yaşlı cerrahla köye girdi. Cerrahı Sarı Çavuşun yanında gören köylüler, ortada olağanüstü bir şeylerin geçtiğini, Çamlıyolda kuşatılmış İnce Memed çetesinden yaralıların buraya düştüklerini anladılar, sus pus oldular. Bunu Tazı Tahsin de duydu. Sarı Çavuşun evinin arkasındaki kayalıklara saklanıp evi gözetlemeye başladı. Köy evlerinde ayakyolu yoktu. Herkes işini kayalıkların arasında görüyordu. Eğer eşkıyalardan birisi dışarıya çıkacak olursa, nasıl olsa çıkacaklardı, Tazı Tahsin de onları görecek, kim olduklarını öğrenecekti. Önce Kasım çıktı kayalığa, ay ışığında sağına soluna uzun bir süre bakındıktan sonra şalvarının bağını çözdü taşların duldasına, Tazı Tahsinin az ilerisine çömeldi çatladı. Bir hoş bir koku aldı ortalığı. Kasım işini görürken bile eli tüfeğinin tetiğindeydi. Tazı Tahsinin ödü koptu. Bir öksürse, bir ses çıkarsa yanmıştı. Bu korkunç adam onun gözünde gittikçe şişiyor, uzuyor, kocamanlaşıyordu.</span></p>

    <p class="MsoNormal1"><span class="calibre2">Ardından Sefil Ali, onun ardından da Müslüm. Müslümün de eli tetikteydi. Az daha da Tazı Tahsini görüyordu. Bir adım ötesindeki uzun taşın yanına gelmiş uzun uzun çövdürmüştü. Sidiğinden sıçrayan damlalar Tazı Tahsinin yüzünü gözünü ıslattı. İnce Memed Ferhat Hocanın koluna girmiş dışarıya çıktı. Aralarında fısır fısır konuşuyorlardı. Sonra yan yana çömeldiler, öyle çömelerek de konuşmalarını sürdürdüler. Onları görünce Tazı Tahsin kendinden geçmiş, yüreği göğsünü küt küt dövmeye başlamıştı. Yerinde duramıyor, ötekilerse çömelmişler, kıçları açık konuşmalarını sıçarak sürdürüyorlardı. O kadar yavaş konuşuyorlardı ki Tahsin onların bir sözcüklerini bile duyamıyordu. Kan ter içinde kalmış titriyordu. Bir ara kendini çont olmuş sandı. Elini kolunu, başını bile kımıldatamıyordu. Onların orada çömelmiş konuşmaları ona bir yıl kadar sürmüş geldi. Onlar kalkıp gittikten, dama girdikten uzun bir süre sonra bile Tazı Tahsin kendine gelemedi. Kalkmak, yürümek, koşmak istiyor, bir türlü bedenine hükmünü geçiremiyordu.</span></p>

    <p class="MsoNormal1"><span class="calibre2">İlk horozlar ötünce doğrulabildi. Ayaklarını sürükleyerek Muhtarın evine geldi. Muhtar avluda aptes alıyordu. Onu görünce, aptesini yarıda kesti, ayağa kalktı:</span></p>

    <p class="MsoNormal1"><span class="calibre2">"Ne var, ne oldu Tahsin?" diye sordu. Tahsinin bu sabah vakti niçin geldiğini hemen anlamıştı.</span></p>

    <p class="MsoNormal1"><span class="calibre2">İçeriye girdiler.</span></p>

    <p class="MsoNormal1"><span class="calibre2">"Burada," dedi Tahsin. "Şu iki gözümle gördüm. İnce Memed, bir de yaralı adam. Bir de bizim Sefil Ali, bir adam daha, hepsi de Sarı Çavuşun evindeler. Mahmut Ağaya hemen haber vermeliyim. O da bana çok para verecek, Murtaza Ağadan da bile çok. Bizim Mahmut Ağamız herkesten zengin değil mi?"</span></p>

    <p class="MsoNormal1"><span class="calibre2">"Zengin."</span></p>

    <p class="MsoNormal1"><span class="calibre2">"Hemen gidiyorum."</span></p>

    <p class="MsoNormal1"><span class="calibre2">"Ya İnce Memed kaçarsa, ondan sonra düşündün mü senin halin ne olur?"</span></p>

    <p class="MsoNormal1"><span class="calibre2">"Ben de kaçarım."</span></p>

    <p class="MsoNormal1"><span class="calibre2">"Herkes biliyor senin İnce Memedi herkese haber verdiğini."</span></p>

    <p class="MsoNormal1"><span class="calibre2">"Bilsinler. Ben kaçarım."</span></p>

    <p class="MsoNormal1"><span class="calibre2">"Peki benim halim neye varacak?"</span></p>

    <p class="MsoNormal1"><span class="calibre2">"Mahmut Ağa İnce Memedi kaçırmaz."</span></p>

    <p class="MsoNormal1"><span class="calibre2">Muhtarla Tazı Tahsin arasındaki konuşma epeyce sürdü. Tazı Tahsini bir türlü kandıramadı Muhtar. Bu küçücük adamın gözü dönmüştü. Başına da çok kötü işler gelecekti. Ancak kapıdan çıktığını görebildi. Gitse Sarı Çavuşa, Tazı Tahsinin Mahmut Ağaya konuklarını kancıklamaya koştuğunu söylese miydi? Sarı Çavuşun damının kapısına kadar yürüdü, orada bir süre durduktan sonra geriye döndü. Yerinde duramıyor, bir Sarı Çavuşun damının önüne gidiyor, orada bir süre bekliyor, sonra kendi evine geri dönüyordu. Evden eve mekik dokuması öğleye kadar sürdü. Öğleyi biraz geçiyordu, Sarı Çavuşla ağacın altında karşılaştılar.</span></p>

    <p class="MsoNormal1"><span class="calibre2">"Dur," diye kükredi Sarı Çavuş. "Sen beni bilirsin. Ben Mustafa Kemal Paşayla silah çatmış bir adamım. Onunla birlikte Çanakkale denizini ben göğe fışkırttım. Sen ne demek istiyorsun da, daha gün doğmadan bu yana evimin kapısına ayağı yanmış it gibi durmadan geliyor gidiyorsun? Bana bak," diye çimeni yeşil gözlerini belertti. "İnce Memed bu evde. Kıçında donun varsa, onu git de senin o zalim, alçak, kan emici Ağana söyle. Gelsin de İnce Memedi benim evimde öldürsün. İşte o zaman ben de, sen bu Sarı Çavuşu iyi tanırsın, işte o zaman ben de senin de, o Ağan olacak itin de kökünüzü kuruturum. Unutma bunu Muhtar, ben Çanakkalede Mustafa Kemalle çakmak çaktım, gökyüzüne sular fışkırttım. Haydi yürü. Sen düşün gerisini."&nbsp;</span></p>

    <p class="MsoNormal1"><span class="calibre2">Muhtarın dili tutulmuştu sanki. Tazı Tahsinin Mahmut Ağaya gittiğini, kendini zorluyor zorluyor, bir türlü söyleyemiyordu Sarı Çavuşa.</span></p>

    <p class="MsoNormal1"><span class="calibre2">"Çavuşum bana kıyma," sözcüğü ağzından dökülüverdi. "Ben sana bir şey yapmadım."</span></p>

    <p class="MsoNormal1"><span class="calibre2">"Sen düşün gerisini," diye Çavuş ona sırtını döndü evine girdi. Çok kızmıştı Muhtara. Öfkeden seyrek sakalları titreyerek ona sövüyordu.</span></p>

    <p class="MsoNormal1"><span class="calibre2">Muhtar birkaç kere daha Sarı Çavuşun kapısına kadar gitti. Tazı Tahsini söylemek istiyor, kapıya gelince orada bu düşüncesinden vazgeçiyordu.</span></p>

    <p class="MsoNormal1"><span class="calibre2">Akşam olunca Muhtar konuk odasına girdi, anahtarı karısının eline verdi, "Üstüme kilitle," dedi, "yarın sabaha kadar da bağırsam çağırsam, evde yangın çıksa, Mahmut Ağa gelse kapıyı bana açma. Yemin et, adı güzel Muhammedin, üstü bulutlu Kırkgöz Ocağı üstüne..." Kadın yemin etti ve onun üstüne kapıyı kilitledi.</span></p>
  </div>
</body>
</html>
