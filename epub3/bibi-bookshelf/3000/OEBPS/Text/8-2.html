<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>8-2.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x8-2.html" xml:lang="tr-TR">
    <div class="Basic-Text-Frame">
      <p class="alt-ba-l-k-2" id="toc_marker-4-2">13-Travma ve Yeniden Alınan Duygusal Dersler</p>

      <p class="x0-prg-6"><span class="char-style-override-11">K</span>amboçyalı bir kadın mülteci olan Som Çit, üç oğlu kendilerine oyuncak AK-47 modeli tüfek almasını isteyince şöyle bir duraklamıştı. Altı, dokuz ve on bir yaşındaki oğulları, bu oyuncak silahları okulda bazı çocukların oynadığı, Purdy diye bir oyunu oynayabilmek için istiyorlardı. Oyunda, kötü adam Purdy yarı otomatik bir tüfek kullanarak bir grup çocuğu katlettikten sonra silahı kendisine doğrultuyordu. Ancak bazen çocuklar oyunu farklı bir şekilde sonuçlandırarak, Purdy’yi kendileri öldürüyordu.</p>

      <p class="Metin-4">Purdy oyunu, 17 Şubat 1989’da California’nın Stockton kasabasındaki Cleveland İlkokulu’nda yaşanan feci olayların, sağ kurtulan bazı çocuklar tarafından yeniden canlandırılmasından ibaretti. O gün okulun birinci, ikinci ve üçüncü sınıfları sabahın geç saatlerindeki bir teneffüse çıktıklarında yirmi yıl kadar önce kendisi de bu ilkokulda okumuş olan Patrick Purdy, oyun alanının kenarından, oyun oynayan yüzlerce çocuğun üzerine ateş açarak 7.22 mm’lik kurşunlar yağdırmıştı. Yedi dakika boyunca oyun alanını tarayan Purdy, sonunda kendini vurmuştu. Polis yetiştiğinde, ölmek üzere olan beş çocukla yirmi dokuz yaralı bulmuştu.</p>

      <p class="Metin-4">Bunu takip eden aylarda Purdy oyununun Cleveland İlkokulu’ndaki kız ve erkek çocuklar arasında kendiliğinden ortaya çıkması, o yedi dakikanın ve sonrasının çocukların belleğine kazınmış olduğunun bir sürü işaretinden biriydi. Pasifik Üniversitesi yakınlarındaki benim büyüdüğüm mahalleden bisikletle kısa bir mesafede olan okulu ziyarete gittiğimde, Purdy’nin o teneffüs dakikalarını kâbusa dönüştürmesinin ardından beş ay geçmişti. Yaylım ateşinden geride kalan tüyler ürpertici izlerin en korkunçları –arı kovanı gibi kurşun delikleri, kan gölleri, et, deri, kafatası parçaları– hemen ertesi sabah silinmiş ve üstleri boyanmış da olsa, Purdy’nin varlığı kendini hissettiriyordu.</p>

      <p class="Metin-4">Cleveland İlkokulu’ndaki en derin yaralar binalarda değil, her zamanki gibi hayatı sürdürmeye çalışan çocukların ve okul personelinin ruhlarında açılmıştı.<span class="Character-Style-1-3 char-style-override-16" style="font-size:0.77em;"><a class="footnote-link" href="#footnote-225-14" id="footnote-225-14-backlink">14</a></span>Belki de en çarpıcı olanı, o birkaç dakikanın anısının, olayla en az bağlantısı olan küçücük ayrıntılardan yola çıkarak tekrar tekrar canlanabilmesiydi. Örneğin, bir öğretmenin bana söylediğine göre, Aziz Patrick Günü’nün<span class="char-style-override-29">*</span> yaklaştığının duyurulması üzerine, tüm öğrenciler korkuyla ürpermişti; çünkü bazı çocuklar, her nedense bunun katil Patrick Purdy’yi anma günü olduğu fikrine kapılmışlardı.</p>

      <p class="Metin-4">Başka bir hoca ise, “Ne zaman caddenin sonundaki dinlenme evine doğru giden bir ambulans sireni duyulsa, hayat duruyor,” diyordu. “Çocukların hepsi ambulansın burada mı duracağını, yoksa devam mı edeceğini anlamak için kulak kabartıyorlar.” Birkaç hafta boyunca, birçok çocuk tuvaletlerdeki aynaları gördükçe dehşete kapılmıştı çünkü “kanlı Bakire Meryem” adlı bir fantezi ürünü canavarın oralarda gizli gizli dolaştığı dedikodusu yayılmıştı. Hatta ateş açıldıktan haftalar sonra, bir kız çocuk çılgın gibi okul müdürü Pat Busher’ın yanına gelerek, “Silah sesleri duyuyorum! Silah sesleri duyuyorum!” diye bağırmaya başlamıştı. Aslında ses, bir oyun direğinden sallanan zincirden geliyordu.</p>

      <p class="Metin-4">Sanki bu terörün tekrarlanma olasılığına karşı tetikte olmak istercesine, birçok çocuk sürekli olarak aşırı bir ihtiyat göstermeye başlamıştı; bazı erkek ve kız çocukları, katliamın meydana geldiği alana çıkmaya cesaret edemiyor, teneffüs sırasında sınıf kapılarının çevresinde dolanıyordu. Diğerleriyse, yalnızca küçük gruplar halinde oynayıp, seçtikleri bir çocuğa nöbetçilik yaptırıyordu. Birçoğuysa, aylar boyunca çocukların öldüğü “lanetli” yerlerden geçmekten kaçınmıştı.</p>

      <p class="Metin-4">Anılar, huzur kaçıran rüyalar biçiminde çocukların uyurken savunmasız kalan zihinlerine girerek, canlı kalmaya devam ediyordu. Yaylım ateşinin bir tür tekrarı niteliğindeki kâbuslar bir yana, kendilerinin de kısa bir süre sonra ölecekleri endişesine kapılan çocuklar kaygı dolu hayaller içinde boğuluyorlardı. Bazı çocuklarsa, rüya görmemek için gözleri açık uyumayı deniyorlardı.</p>

      <p class="Metin-4">Tüm bu tepkiler, psikiyatrların çok iyi bildikleri, travma sonrası stres bozukluğu (post-traumatic stress disorder) ya da PTSD’nin ana belirtileriydi. PTSD konusunda uzmanlaşmış bir çocuk psikiyatrı Dr. Spence Eth’e göre, bu tür bir travmanın özünde, “merkezî şiddet eyleminin zorla araya giren anısı yer alır; son bir yumruk darbesi; bir bıçağın girişi, bir silahın patlaması gibi. Bu anılar yoğun algısal deneyimlerdir –tüfek ateşinin görüntüsü, sesi ve kokusu; kurbanın çığlıkları veya ani sessizliği, kanın sıçraması; polis sirenleri gibi.”</p>

      <p class="Metin-4">Nörologlara göre bu canlı, korkunç anlar, duygusal devrelerin içine kazınan anılara dönüşmektedir. Sonuçta, arazlar aşırı uyarılmış amigdalanın travmatik bir ânın canlı anılarını harekete geçirip sürekli bilinç düzeyine çıkarmasının işaretleridir. Dolayısıyla, travmatik anılar da son derece hassas birer zihinsel alarm şalteri haline gelip, korkulan anın tekrarlanabileceğine dair en küçük bir işarette alarm zillerini çaldırmaya hazır olur. Bu hassas şalter olgusu, çocuklukta sürekli kötü muameleye maruz kalmış olmak dahil, tüm duygusal travma çeşitlerinin bir işaretidir.</p>

      <p class="Metin-4">Herhangi bir travmatik olay, amigdalaya bu tarz uyarıcı anıları yerleştirebilir: Bir yangın veya bir araba kazası, deprem veya hortum gibi bir doğal afet yaşamak, tecavüze uğramak veya soyulmak gibi. Her yıl başından bu tür felaketler geçen yüz binlerce insanın birçoğu ya da çoğunluğu, beyne damgasını vuran türden duygusal yaralar almaktadır.</p>

      <p class="Metin-4">Şiddet eylemleri deprem gibi doğal afetlerden daha çok zarar verir, çünkü doğal afet kurbanlarının aksine, şiddet kurbanları kendilerinin kötülüğün hedefi olarak bilerek seçildiğine inanırlar. Bu durum insanların güvenilirliği ve kişiler arası dünyanın güvenli olduğu hakkındaki varsayımları çürütürken, doğal afetlerin neticesinde bu varsayımlar etkilenmez. Bir an içinde sosyal evren, insanların güvenliğinizi tehdit eder hale geldiği tehlikeli bir yer olur.</p>

      <p class="Metin-4">Vahşet kurbanlarının anılarına yerleştirdiği düşünce kalıbı, söz konusu saldırıya en ufak bir benzerlik gösteren her şeye korkuyla tepki verir. Görmediği bir saldırgan tarafından arkadan kafasına vurulmuş bir adam öylesine korkmuştu ki, yolda yürürken yine kafasına vurulmayacağından emin olmak için, sokakta hep yaşlı bir kadının tam önünden yürüyordu.<span class="Character-Style-1-3 char-style-override-16" style="font-size:0.77em;"><a class="footnote-link" href="#footnote-225-15" id="footnote-225-15-backlink">15</a></span>Asansörde yalnız kaldığı biri tarafından bıçak tehdidiyle boş bir kata çıkarılıp gasp edilen bir kadın da, haftalar boyunca sadece asansöre binmekten değil, metroya veya kendini tuzağa düşmüş gibi hissettiği herhangi kapalı bir yere girmekten korkmuştu; bankadayken, aynen saldırganın yaptığı gibi elini ceketinin içine sokan birisini gördüğünde, dışarı fırlamıştı.</p>

      <p class="Metin-4">Dehşetin bellekte bıraktığı iz, bunun sonucunda oluşan aşırı ihtiyatlılık, Yahudi soykırımından sağ kurtulanlar üzerinde yapılan bir araştırmada da görüldüğü gibi bir ömür boyu sürebilir. Yarı açlığa, sevdiklerinin katledilmesine ve Nazi ölüm kamplarının sürekli terörüne katlandıktan yaklaşık elli yıl sonra bile, akıllarından hiç çıkmayan anılar hâlâ canlıydı. Üçte biri, genelde korku hissettiklerini ifade ediyordu. Dörtte üçüne yakın bir bölümü; bir üniforma görüntüsü, kapının vurulması, köpeklerin havlaması veya bir bacadan duman çıkması gibi Nazi zulmünü hatırlatan şeyler karşısında hâlâ kaygıya kapıldıklarını belirtiyordu. Yüzde altmışı, yarım yüzyıl sonrasında bile, neredeyse her gün soykırımı düşündüklerini söylüyordu. Her on kişiden sekizi, her gece kâbus görüyordu. Hayatta kalan birinin dediği gibi, “Eğer Auschwitz’i yaşamışsanız ve kâbus görmüyorsanız, normal değilsiniz demektir.”</p>

      <p class="cizgisiz-ara-basl-k-2">ANILARDA DONUP KALAN DEHŞET</p>

      <p class="Metin-4">Çok uzak topraklarda yaşadığı korkunç andan yirmi dört yıl kadar sonra, kırk sekiz yaşındaki bir Vietnam gazisi şunları anlatıyor:</p>

      <p class="i--al-nt--1 para-style-override-15">Zihnimden o anıları çıkaramıyorum! Bir kapının çarpılması, Asyalı bir kadının görüntüsü, bambudan bir döşeğin teması veya tavada domuz eti kızartması gibi en ilgisiz şeylerle, o görüntüler tüm canlılığıyla kafama doluşuyor. Dün gece yattığımda nasıl olduysa derin bir uykuya dalmışım. Sabaha karşı bir fırtına çıktı ve gök gürledi. Korkudan donmuş halde anında uyandım. Yine Vietnam’da, muson mevsiminin ortasında, nöbet yerimdeydim. Bir sonraki yaylım ateşte vurulacağımdan ve öleceğimden emindim. Ellerim buz keserken, vücudumdan soğuk ter boşanıyordu. Ensemdeki tüylerin diken diken olduğunu hissediyordum. Hızlı hızlı soluyordum, kalbim gümbür gümbür atıyordu. Nemli bir kükürt kokusu alıyordum. Birden, Vietkonglular tarafından bizim tarafa iade edilen arkadaşım Troy’dan arta kalanları bir bambu sedyenin üstünde gördüm. Bir sonraki şimşek ve gökgürültüsü beni yerimden öyle bir sıçrattı ki, yataktan yere düştüm.<span class="Character-Style-1-3 char-style-override-16" style="font-size:0.84em;"><a class="footnote-link" href="#footnote-225-16" id="footnote-225-16-backlink">16</a></span></p>

      <p class="Metin-4 para-style-override-15">Yirmi yıldan eski olmasına rağmen, hâlâ tüm ayrıntılarıyla canlı kalan o korkunç anı; bu savaş gazisine o meşum günde yaşadığı korkuyu aynen hissettirecek kadar güçlüydü. PTSD, sinirsel alarm ayarının tehlikeli bir düzeye düşmesine ve kişinin hayatın sıradan olaylarına bile acil durum varmış gibi tepki göstermesine yol açar. 2. Kısım’da anlatılan duygusal korsanlık devresi, bellekte bu denli etkili bir iz kalmasında hayati bir rol oynuyor gibidir: Amigdalanın korsanlığını başlatan olaylar ne kadar zalimce, şok yaratıcı ve korkunçsa, anısı da o kadar kalıcı olur. Bu anıların sinirsel temelinin, beyin kimyasında tek bir büyük terör anının harekete geçirdiği geniş çaplı bir değişim olduğu görülmektedir.<span class="Character-Style-1-3 char-style-override-16" style="font-size:0.77em;"><a class="footnote-link" href="#footnote-225-17" id="footnote-225-17-backlink">17</a></span> PTSD bulguları genel olarak tek bir olayın etkisine dayansa da, cinsel, fiziksel ya da duygusal tacize uğramış çocukların durumunda olduğu gibi, yıllar boyunca maruz kalınan zalimliklerin de benzeri etkileri olabilmektedir.</p>

      <p class="Metin-4">Beyindeki bu değişimler üzerinde en ayrıntılı çalışma; Vietnam ve diğer savaş gazileri arasında PTSD’den muzdarip geniş toplulukları da barındıran Asker Emeklileri Daire’sine bağlı hastanelerde üslenmiş araştırma birimlerinin oluşturduğu bir ağ olan, Travma Sonrası Stres Bozukluğu Ulusal Merkezi’nde yapılmaktadır. Bizim PTSD hakkında bildiklerimizin çoğu, bu durumdaki gaziler üzerinde yapılan çalışmalardan sağlanmıştır. Ancak bu şekilde edinilen içgörüler, Cleveland İlkokulu’ndaki gibi yoğun duygusal travmaya maruz kalmış çocuklar için de geçerlidir.</p>

      <p class="Metin-4">Dr. Dennis Charney’in bana söylediğine göre; “yıkıcı bir travmanın kurbanları hiçbir zaman biyolojik bakımdan eskisi gibi olamazlar.”<span class="Character-Style-1-3 char-style-override-16" style="font-size:0.77em;"><a class="footnote-link" href="#footnote-225-18" id="footnote-225-18-backlink">18</a></span> Yale’li psikiyatr Charney, PTSD Ulusal Merkezi’nin klinik nöroloji yöneticisi olarak; “ister silahlı bir çatışmanın, işkencenin ya da çocuklukta tekrar tekrar maruz kalınmış kötü muamelelerin sürekli terörü olsun; ister bir deprem veya bir araba kazasında ölümden dönmek gibi bir kerelik bir deneyim olsun, hiç fark etmez,” diyor. “Kontrol edilemeyen her türlü stres aynı biyolojik etkiyi yapabilir.”</p>

      <p class="Metin-4">Burada anahtar sözcük, <span class="char-style-override-15">‘</span><span class="char-style-override-15">kontrol edilemeyen’</span>dir. Eğer insanlar bir felaket karşısında bir şeyler yapabileceklerini, ne kadar küçük çapta olursa olsun bir miktar denetim gücüne sahip olduklarını hissediyorlarsa, kendini tamamıyla çaresiz hissedenlere kıyasla duygusal olarak çok daha iyi durumdadırlar. Belirli bir olayı <span class="char-style-override-15">kişisel açıdan</span> başa çıkılamaz hale getiren, çaresizlik öğesidir. Merkezin Klinik Psikofarmakoloji Laboratuarı’nın yöneticisi Dr. John Krystal bana şöyle söylemişti; “Diyelim ki bıçaklı bir saldırı karşısında birisi kendini nasıl koruyacağını biliyor ve buna göre harekete geçiyor, bir diğeriyse aynı durumda <span>‘</span>Ben öldüm,’ diye düşünüyor. Sonrasında PTSD oluşumuna maruz kalma olasılığı bulunan kişi, kendini çaresiz hissedendir. Beyinde değişimin başladığı an, hayatınızın tehlikede olduğunu <span class="char-style-override-15">ve bundan kaçabilmek için yapabileceğiniz hiçbir şeyin olmadığı</span> hissinin oluştuğu andır.”</p>

      <p class="Metin-4">Kobay çiftleri üzerinde yapılmış düzinelerle çalışmada, çaresizliğin PTSD’yi başlatan joker olduğu ortaya konulmuştur. Her biri ayrı kafeslerde olan çiftlere hafif –ancak bir farede hayli stres yaratacak derecede– ve aynı yoğunlukta elektrik şoku verilir. Sadece bir farenin kafesinde kol vardır; fare kolu ittiğinde her iki kafese verilen cereyan da kesilmektedir. Günlerce ve aylarca, her iki fareye de kesinlikle aynı miktarda elektrik şoku verilir. Ancak cereyanı kesme imkânına sahip olan fare, deneyden kalıcı stres işaretlerine sahip olmadan çıkmıştır. Sadece çaresiz kalan farenin beyninde stresin yol açtığı değişiklikler meydana gelmiştir.<span class="Character-Style-1-3 char-style-override-16" style="font-size:0.77em;"><a class="footnote-link" href="#footnote-225-19" id="footnote-225-19-backlink">19</a></span> Bir okulun oyun alanında vurulan ve yaralarından kanlar akan oyun arkadaşlarının ölmekte olduğunu gören bir çocuğun, ya da gözlerinin önünde cereyan eden bu katliamı durduramayan bir öğretmenin çaresizlik hissi elle dokunulacak kadar somut olsa gerektir.</p>

      <p class="cizgisiz-ara-basl-k-2">LİMBİK BİR BOZUKLUK OLARAK PTSD</p>

      <p class="Metin-4">Kadının yatağından fırlayıp panik içinde bağırarak karanlık evde dört yaşındaki oğlunu aramasına neden olan büyük depremden sonra aylar geçmişti. Bir kapı kirişinin koruması altında, Los Angeles gecesinin soğuğunda, saatlerce aç, susuz, karanlıkta ayaklarının altındaki yeri birbiri ardına sarsan deprem sonrası şok dalgalarıyla sarsılırken, birbirlerine sokulup beklemişlerdi. Aradan aylar geçmişti ve olayı takip eden birkaç gün süresince bir kapının çarpmasıyla korkudan titremeye başlamasına neden olan sürekli panikten artık büyük ölçüde kurtulmuş bulunuyordu. Devam eden tek belirti, deprem gecesinde olduğu gibi, kocasının yanında olmadığı gecelerde uyuyamamasıydı.</p>

      <p class="Metin-4">Bu tür öğrenilmiş korkuların ana belirtileri, en şiddetli türü olan PTSD dahil, amigdala odaklı limbik devredeki değişikliklere bakarak açıklanabilir.<span class="Character-Style-1-3 char-style-override-16" style="font-size:0.77em;"><a class="footnote-link" href="#footnote-225-20" id="footnote-225-20-backlink">20</a></span> Bazı önemli değişiklikler, beynin <span class="char-style-override-15">katekolaminler</span> denen iki maddeyi, yani adrenalin ve noradrenalini salgılamasını düzenleyen bir yapısı olan lokus seruleus’ta gerçekleşir. Bu nörokimyasallar bedeni acil bir durumda harekete geçirirler; aynı katekolamin dalgası, bellekte özellikle güçlü bir iz bırakır. PTSD durumunda bu sistem hiperaktif bir hale gelerek, tehlikesiz ya da çok az tehlikeli, ancak bir şekilde özgün travmayı hatırlatan durumlara tepki olarak bu beyin kimyasallarını aşırı büyük dozlar halinde salgılamaya başlar. Cleveland İlkokulu öğrencilerinin, okuldaki silahlı saldırı sonrasında duyduklarına benzeyen bir ambulans sirenini işittiklerinde paniğe kapılmaları, bu tür bir durumdur.</p>

      <p class="Metin-4">Lokus seruleus ve amigdala, hipokampus ve hipotalamus benzeri diğer limbik yapılar gibi, birbirleriyle sıkı bir ilişki içindedirler; katekolaminlerin salgılanmasını sağlayan devreler korteksin içine doğru uzanır. Kaygı, korku, aşırı ihtiyat, kolayca rahatsız olma ve uyarılma, savaşmaya ya da kaçmaya hazır olma ve bu yoğun duygusal anıların silinmez kodlarını içeren arazlarının temelinde, bu devrelerdeki değişimin yattığı düşünülmektedir.<span class="Character-Style-1-3 char-style-override-16" style="font-size:0.77em;"><a class="footnote-link" href="#footnote-225-21" id="footnote-225-21-backlink">21</a></span> Bir araştırmada, PTSD’si olan Vietnam gazilerinin beyinlerinde katekolamin salgısını durduran alıcıların, bu tür arazları olmayan erkeklere oranla yüzde 40 daha az olduğu bulgulanmıştır; bu da beyinlerinde kalıcı bir değişimin oluşmasıyla, katekolamin salgısı üzerindeki denetimin zayıflamış olduğunu gösterir.<span class="Character-Style-1-3 char-style-override-16" style="font-size:0.77em;"><a class="footnote-link" href="#footnote-225-22" id="footnote-225-22-backlink">22</a></span></p>

      <p class="Metin-4">Diğer değişiklikler ise limbik beyin ile bedenin salgıladığı ana stres hormonu olan ve acil durumlarda savaş ya da kaç tepkisini harekete geçiren CRF’nin salgılanmasını düzenleyen hipofiz bezi arasındaki devrede olur. Değişim, bu hormonun özellikle amigdalada, hipokampusta ve lokus seruleus’ta fazlasıyla salgılanmasına yol açarak, bedeni gerçekle ilgisi olmayan bir acil duruma hazırlar.<span class="Character-Style-1-3 char-style-override-16" style="font-size:0.77em;"><a class="footnote-link" href="#footnote-225-23" id="footnote-225-23-backlink">23</a></span></p>

      <p class="Metin-4">Duke Üniversitesi’nden psikiyatr Dr. Charles Nemeroff bana şöyle söylemişti: “Çok fazla CRF, aşırı tepkili olmanıza yol açar. Örneğin PTSD’si olan bir Vietnam gazisiysen ve alışveriş merkezinin park yerinde bir arabanın egzozu patlarsa, seni ilk geçirdiğin travma sırasında duyduğun hislerle dolduran şey, CRF’nin salgılanmaya başlamasıdır. Terlemeye, korkmaya başlar, buz keser ve titrediğini hissedersin, gözünde eski sahneler canlanabilir. Fazlasıyla CRF salgılayan kişilerde, irkilme tepkisi de fazlasıyla aktiftir. Örneğin, herhangi birinin arkasına geçip aniden ellerini çırparsan, ilk seferinde irkilerek sıçradığını görürsün, ancak bunu üçüncü veya dördüncü kez tekrarladığında irkilmez. Oysa beyninde çok fazla CRF salgılanan bir kişi buna alışamaz; dördüncü çırpmaya da ilkinde olduğu kadar tepki gösterir.”<span class="Character-Style-1-3 char-style-override-16" style="font-size:0.77em;"><a class="footnote-link" href="#footnote-225-24" id="footnote-225-24-backlink">24</a></span></p>

      <p class="Metin-4">Üçüncü bir değişiklik kümesi, beynin acı hissini körelten endorfinleri salgılayan opioid sisteminde görülür. Bu da hiperaktif bir hale gelir. Bu sinir devresi, bu kez beyin korteksindeki bir bölgeyle birlikte yine amigdalayı içerir. Opioidler, esrar ve onun kimyasal akrabaları olan diğer narkotikler gibi kuvvetli uyuşturucu etkisi olan beyin kimyasallarıdır. Beyinlerinde yüksek düzeyde opioid (“beynin kendi morfini”) salgılanan kişilerin acıya dayanıklılığı artar. Savaş alanındaki ağır yaralı askerlerin, çok daha önemsiz yaraları olan sivillere kıyasla, acı çekmemek için daha az dozda morfine ihtiyaç duyduklarını saptayan askeri cerrahlar bu etkiyi gözlemlemişlerdir.</p>

      <p class="Metin-4">PTSD’de de, benzeri bir şey olduğu anlaşılıyor.<span class="Character-Style-1-3 char-style-override-16" style="font-size:0.77em;"><a class="footnote-link" href="#footnote-225-25" id="footnote-225-25-backlink">25</a></span> Endorfin değişiklikleri, travmaya yeniden maruz kalmanın başlattığı sinirsel karışıma yeni bir boyut ekler: Bazı hisler <span class="char-style-override-15">körelir</span>. Bu da, uzun zamandan beri PTSD’de kaydedilmiş olan bir grup “olumsuz” psikolojik belirtiyi açıklıyor gibidir: Anhedoni (zevk alamama) ve genel duygusal uyuşukluk, hayattan kopukluk ya da başkalarının ne hissettiğiyle ilgilenmekten uzak olmak gibi. Bu durumdaki insanlara yakın olan kişiler, bu kayıtsızlığı empati eksikliği olarak algılayabilirler. Bir diğer olası etki ise, travmatik olayın geçtiği hayati dakikaları, saatleri, hatta günleri bile anımsayamamayı içeren disosiyasyon, yani zihindeki bağlantıların kopması halidir.</p>

      <p class="Metin-4">PTSD’nin yol açtığı sinirsel değişiklikler, kişiyi yaşadıklarını travmatik hale getirmeye daha da yatkınlaştırır. Hayvanlar üzerinde yapılmış bir dizi araştırmada, genç yaşta <span class="char-style-override-15">hafif</span> şiddette bile bir stres yaşamış olanların, stressiz hayvanlara kıyasla, yaşamlarının sonraki yıllarında travmanın yol açtığı beyin değişimine karşı daha korunmasız oldukları bulgulanmıştır. Aynı felaketi yaşamış kişilerden bazılarının PTSD geliştirirken, diğerlerinin geliştirmemesinin bir nedeni bu olabilir: Amigdala, tehlikeyi bulmaya ayarlıdır ve hayat karşısına bir kez daha gerçek tehlikeyi çıkardığında, daha yüksek sesli bir alarm verir.</p>

      <p class="Metin-4">Tüm bu sinirsel değişimler, kendilerini uyaran vahim ve korkunç acil durumlarla başa çıkmak açısından kısa dönemli avantajlar sağlar. Baskı altında aşırı ihtiyatlı, uyarılmış, her şeye hazır, acıya dayanıklı, bedeni sürekli fiziksel gerekliliklere cevap vermeye hazırlıklı ve –o an için– başka bir durumda can sıkıntısı yaratabilecek olaylara kayıtsız olmak, hayatta kalabilmek açısından üstünlük sağlar. Ne var ki, bu kısa dönemli avantajlar, yüksek vitese takılı kalan bir araba gibi, beyin değiştiğinde kalıcı sorunlara dönüşerek birer eğilim halini alabilir. Amigdala ve onun bağlantılı beyin bölgeleri yoğun bir travma anında yeni bir ayara geçtiğinden, uyarılma yeteneğindeki bu değişim, bir sinir korsanlığını başlatmak için daha hazırlıklı oluş, tüm hayatın bir acil durum haline gelmek üzere olduğu ve en zararsız bir anın bile denetimsiz bir korku patlamasına neden olabileceği anlamına gelir.</p>

      <p class="cizgisiz-ara-basl-k-2">DUYGUSAL AÇIDAN YENİDEN ÖĞRENME</p>

      <p class="Metin-4">Bu tür travmatik anılar, daha sonra öğrenmeye, özellikle de o travmatik olaylara daha normal tepki göstermeyi yeniden öğrenmeye müdahale ettiğinden, beynin işlevinde demirbaş olarak kalır. PTSD gibi öğrenilmiş bir korku söz konusu olduğunda, öğrenme ve bellek mekanizmaları yoldan çıkmıştır; ve bu sapmada rol oynayan beyin bölgeleri arasında, amigdala yine en önemlisidir. Ancak öğrenilmiş korkunun üstesinde gelmek açısından hayati rolü oynayan, neokortekstir.</p>

      <p class="Metin-4"><span class="char-style-override-15">Korkuya şartlanma</span>, psikologların hiç tehditkâr olmayan bir şeyin kişinin zihninde korkutucu bir şeyle eşleştirilmesinden dolayı korkutucu bir hal alması sürecine verdikleri addır. Charney, bu tür korkuların laboratuar hayvanlarına aşılandığında yıllarca sürebildiğini belirtmiştir.<span class="Character-Style-1-3 char-style-override-16" style="font-size:0.77em;"><a class="footnote-link" href="#footnote-225-26" id="footnote-225-26-backlink">26</a></span> Beynin bu korku tepkisini öğrenen, belleyen ve eyleme geçiren temel bölgesi; talamus, amigdala ve prefrontal lob arasındaki, sinir korsanlığının izlediği yol olan devredir.</p>

      <p class="Metin-4">Genelde birisi korkuya şartlanma yoluyla bir şeyden korkmayı öğrendiğinde, o korku zaman içinde yatışır. Bu, korkulan nesneyle gerçekten korkutucu herhangi bir şeyin yokluğunda tekrar tekrar karşılaşılması sonucu, doğal bir yeniden öğrenmeyle oluyor gibidir. Böylece, hırlayarak kendisini kovalayan bir kurt köpeği yüzünden köpeklerden korkmayı öğrenen bir çocuk, örneğin cana yakın bir kurt köpeğinin barındığı bir evin yakınına taşınıp köpekle oynamaya başladığında, bu korkusunu yavaş yavaş ve doğal olarak kaybeder.</p>

      <p class="Metin-4">PTSD’de, kendiliğinden yeniden öğrenme gerçekleşemez. Charney’e göre PTSD’nin yarattığı çok güçlü beyin değişiklikleri yüzünden, özgün travmaya birazcık benzeyen bir şeyin ortaya çıkarak korku yolunu güçlendirdiği her durumda, amigdala korsanlığı oluşur. Bu, korkulan şeyle sükûnet hissinin hiçbir zaman eşleşmediği anlamına da gelir; amigdala hiçbir zaman ılımlı bir tepkiyi yeniden öğrenmez. Charney’in gözlemlerine göre, korkunun “yok olması”, PTSD’li kişilerde zaten bozuk olan “etkin bir öğrenme sürecini içeriyor gibidir”; bu sürecin bozukluğu ise, “duygusal anıların anormal bir şekilde kalıcı olmasına yol açmaktadır.”<span class="Character-Style-1-3 char-style-override-16" style="font-size:0.77em;"><a class="footnote-link" href="#footnote-225-27" id="footnote-225-27-backlink">27</a></span></p>

      <p class="Metin-4">Ancak doğru deneyimlerle, PTSD bile ortadan kalkabilir; güçlü duygusal anılar ve bunların başlattığı düşünce ve tepki modelleri zaman içinde <span class="char-style-override-15">değişebilir</span>. Charney’e göre, bu yeniden öğrenme korteksin bir işlevidir. Amgidalada yer etmiş olan korku tamamen yok olmaz; olan şey, amigdalanın beynin geri kalan bölümlerine verdiği, korku tepkisi gösterme komutunu prefrontal korteksin bastırmasıdır.</p>

      <p class="Metin-4">Sol prefrontal korteksin strese karşı tampon rolü oynadığını keşfetmiş olan Wisconsin Üniversitesi’nden Psikolog Richard Davidson, “Asıl sorun, öğrenilmiş korkuyu ne kadar çabuk bıraktığımızdır,” diyor. İnsanlara yüksek ses karşısında –öğrenilmiş korkunun bir paradigması ve PTSD’nin alt düzeyde bir paraleli olarak– ilkin nefret hissinin öğretildiği bir laboratuar deneyinde Davidson, sol prefrontal korteksinde daha fazla etkinlik gösterenlerin, öğrenmeyle edinilmiş korkudan daha kolay kurtulduğu bulgulamıştır. Bu da, öğrenilmiş sıkıntı hissinden kurtulmakta yine korteksin rolü olduğunu gösterir.<span class="Character-Style-1-3 char-style-override-16" style="font-size:0.77em;"><a class="footnote-link" href="#footnote-225-28" id="footnote-225-28-backlink">28</a></span></p>

      <p class="cizgisiz-ara-basl-k-2">DUYGUSAL BEYNİ YENİDEN EĞİTMEK</p>

      <p class="Metin-4">PTSD hakkındaki daha umut verici bulgulardan biri, Yahudi Soykırımı’ndan sağ kalanlar üzerinde yapılan bir araştırmadan elde edilmiştir. Bu kişilerin dörtte üçünde yarım yüzyıl sonra bile etkin PTSD belirtileri bulunmuştur. Olumlu bulgu ise, aynı kişilerin dörtte birinde bir zamanlar bu belirtiler varken, artık yok olmuş olmasıdır; bir şekilde, hayatlarının doğal akışı içinde sorun bertaraf edilmiştir. Hâlâ bu belirtilere sahip olanlarda ise, PTSD’ye özgü katekolamin bağlantılı beyinsel değişim izleri görünürken, bunlardan kurtulmuş olanlarda bu tür değişimler görülmemiştir.<span class="Character-Style-1-3 char-style-override-16" style="font-size:0.77em;"><a class="footnote-link" href="#footnote-225-29" id="footnote-225-29-backlink">29</a></span> Bu bulgu ve benzerleri, PTSD’deki beyin değişimlerinin silinemez nitelikte olmadığı umudunu veriyor; insanlara vurulan en dehşetli duygusal damgalardan bile kurtulmanın olanaklı olduğuna, kısacası duygusal devrenin yeniden eğitilebileceğine işaret ediyor. İyi haber, PTSD oluşturacak kadar büyük travmaların bile iyileşebilecek olduğu ve bu iyileşmenin yolunun da yeniden öğrenmeden geçtiğidir.</p>

      <p class="Metin-4">Duygusal iyileşmenin kendiliğinden oluşmasının bir yolunun, en azından çocuklarda, Purdy gibi oyunlar olabileceği görülüyor. Bu oyunlar tekrar tekrar oynandığında çocuklara travmayı bir oyun biçiminde ve bir güvenlik hissi içinde yeniden yaşatır. Bu da iyileşmeye doğru iki yol açar: Biri, anının düşük düzeyli bir kaygı bağlamında tekrarlanarak duyarsızlaştırılması ve travmadan geçmemiş bir dizi tepkiyle eşleştirilmesi; diğeri ise çocukların kendi zihinlerinde o trajediye sihirli bir şekilde daha iyi bir sonuç yakıştırmasıdır. Çocuklar, Purdy oynarken bazen onu öldürerek o travmatik çaresizlik anında olayı denetim altına alabilecekleri hissini desteklemiş olurlar.</p>

      <p class="Metin-4">Bu türden, kendilerini aşan bir şiddet olayını yaşamış olan küçük çocukların, Purdy gibi oyunlar oynaması beklenebilir. Travma geçirmiş çocukların bu ölüm kokan oyunları, ilkin San Francisco’lu bir çocuk psikiyatrı olan Dr. Lenore Terr’in dikkatini çekmişti. Terr, bu tür oyunlara Purdy’nin dehşet saçtığı Stockton’a bir saatlik mesafedeki Chowchilla (California)’da, 1973 yılında günübirlik yaz kampından eve dönerken otobüsleri kaçırılan ve işkence dolu 27 saat boyunca rehine kalan çocuklar arasında rastlamıştı.</p>

      <p class="Metin-4">Terr, beş yıl sonra kurbanların oyunlarında kaçırılma olayının hâlâ yeniden canlandırıldığını görmüştü. Örneğin kızlar Barbie bebekleriyle sembolik adam kaçırma oyunları oynuyordu. Çocuklar korku içinde birbirlerine sokulmuş durumdayken, altını ıslatan diğer çocukların çişini teninde hisseden bir kız, Barbie’sini tekrar tekrar yıkıyordu. Bir diğeri, <span>‘</span>Barbie Yolcu’ oyunu oynuyordu. Bu oyunda Barbie rastgele bir yere yolculuk yapıyor ve başına bir şey gelmeden geri dönüyordu; oyunun anlamı da buradaydı zaten. Bir başka kız ise, oyuncak bebeğin bir deliğe sıkışıp boğulduğu bir sahneyi tekrarlayıp duruyordu.</p>

      <p class="Metin-4">Denetim güçlerini aşan bir travma yaşayan yetişkinlerde, felaketle ilgili anı ya da hisleri bilinç dışına iten ruhsal bir uyuşma görülürken, çocukların ruh dünyasında olay çoğu kez farklı bir biçimde işlenir. Psikiyatr Terr’in kanısına göre, travma karşısında çocuklar o kadar uyuşmuş görünmez, çünkü çektikleri sıkıntıyı çağrıştırmak ve yeniden düşünmek için fantezilerini, oyunlarını ve hayallerini kullanırlar. Travmanın gönüllü olarak yeniden sahnelenmesi, çekilen sıkıntıyı ileride geri dönüşler şeklinde patlayabilecek güçlü anılar içinde kapalı tutmak ihtiyacını da ortadan kaldırır. Söz konusu travma, dişçiye dolgu yaptırmak gibi önemsiz bir şeyse, bir ya da iki kez tekrarlama yeterli olabilir. Ancak tamamen çaresiz kalmasına neden olan bir olaysa, çocuk sayısız tekrara ihtiyaç duyar, dolayısıyla da travmayı kasvetli ve tekdüze bir ritüel şeklinde tekrar tekrar yeniden oynar.</p>

      <p class="Metin-4">Amigdalada donup kalan resme ulaşmak için bir başka yol da, bilinçdışına özgü bir ortam olan sanattır. Duygusal beyin simgesel anlamlarla ve Freud’un “birincil süreç” diye adlandırdığı tarzla; yani mecazın, öykünün, mitin, güzel sanatların mesajlarıyla büyük bir ahenk içindedir. Bu yol çoğu kez travma geçirmiş çocukların tedavisinde kullanılır. Bazen sanat, çocuklar için bir başka şekilde ifade etmeye asla yanaşmayacakları bir korku anı hakkında konuşabilmenin yolunu açabilir.</p>

      <p class="Metin-4">Bu durumdaki çocukların tedavisinde uzmanlaşmış Los Angeles’li çocuk psikiyatrı Spencer Eth, annesinin eski sevgilisi tarafından, annesiyle birlikte kaçırılan beş yaşındaki bir erkek çocuğun öyküsünü anlatıyor. Adam onları bir motel odasına götürmüş, çocuğa da bir battaniyenin altına saklanmasını emrederek, annesini öldürene dek dövmüş. Çocuk, bekleneceği gibi, battaniyenin altındayken duyduğu ve gördüğü kargaşa konusunda konuşmaktan kaçınıyormuş. Eth de ondan, kafasına göre bir resim yapmasını istemiş.</p>

      <p class="Metin-4">Eth’in anımsadığına göre, çocuk göze çarpacak kadar büyük bir çift gözü olan bir araba yarışçısının resmini çizmiş. Eth’e göre, bu kocaman gözler çocuğun katile bakma cesaretini göstermiş olmasına bir göndermeydi. Travmatik sahneye yapılan bu tür gizli göndermeler, travma geçirmiş olan çocukların neredeyse hepsinin resimlerinde görülmektedir. Eth’in bu tür çocuklardan resim çizmelerini istemesi, terapinin açılış sahnesidir. Onların zihnini meşgul eden güçlü anılar, düşüncelerine olduğu gibi resimlerine de sızmaktadır. Bunun ötesinde, resim yapmak başlı başına bir terapi işlevidir, çünkü travmayı kontrol altına alma sürecini başlatır.</p>

      <p class="cizgisiz-ara-basl-k-2">DUYGUSAL AÇIDAN YENİDEN ÖĞRENME VE TRAVMADAN KURTULMA</p>

      <p class="i--al-nt--1">Irene’in bir erkek arkadaşıyla çıkması, tecavüz girişimiyle sonuçlanmıştı. Saldırganı geri püskürtmüş olsa da, adam başına bela olmayı sürdürmüştü. Müstehcen telefon konuşmalarıyla taciz ediyor, şiddet tehdidinde bulunuyor, gece yarıları arıyor, gölge gibi takip ediyor ve her hareketini izliyordu. Kız bir kez yardım için polise başvurmuş, ancak “gerçekte hiçbir şey olmadığı”ndan sorunu önemsiz bulup geçiştirmişlerdi. PTSD belirtileri gösteren Irene, terapiye başladığında sosyalleşmekten tamamen vazgeçmiş durumdaydı, kendisini kendi evinde tutsak gibi hissediyordu.</p>

      <p class="Metin-4 para-style-override-15">Irene’in vakası, çığır açan çalışmasıyla travmadan kurtuluşun evrelerini ana hatlarıyla ortaya koyan psikiyatr Dr. Judith Lewis Herman tarafından aktarılmıştır. Herman’a göre, bu sürecin üç evresi vardır: bir güvenlik hissine kavuşmak, travmanın ayrıntılarını anımsayıp neden olduğu kaybın yasını tutmak ve sonunda, normal bir yaşam düzenini yeniden kurmak. Bu evrelerin sıralanmasında, ileride göreceğimiz gibi, biyolojik bir mantık da söz konusudur. Duygusal beynin, hayatın her an ortaya çıkabilecek acil bir durum olarak algılanması gerekmediğini bir kez daha öğrenişini yansıtan bir sıralamadır bu.</p>

      <p class="Metin-4">İlk evre, yani güvenlik hissini yeniden kazanmak; aşırı korku yüklü, aşırı kolayca uyarılabilen duygusal devreleri, yeniden öğrenmeye izin verecek kadar sakinleştirmenin yollarını bulma aşamasıdır.<span class="Character-Style-1-3 char-style-override-16" style="font-size:0.77em;"><a class="footnote-link" href="#footnote-225-30" id="footnote-225-30-backlink">30</a></span>Bu evre çoğunlukla, hastaların ürkekliğinin ve kâbuslarının, aşırı ihtiyat halinin ve paniklerinin PTSD’nin belirtilerinden olduğunu anlamalarına yardımcı olmakla başlar. Bu anlayış başlı başına, belirtileri daha az korkulacak şeyler haline getirir.</p>

      <p class="Metin-4">İlk atılan adımlardan biri de, hastaların başlarına gelen şeyleri bir ölçüde kontrol altına alabilecekleri hissini yeniden kazanmalarına yardımcı olmaktır; bu, travmanın kendisinin verdiği çaresizlik dersini, doğrudan unutmak demektir. Örneğin Irene, peşindeki adamla kendi arasında bir tampon olarak arkadaşlarını ve ailesini harekete geçirip polisin müdahalesini sağlamıştır.</p>

      <p class="Metin-4">PTSD hastalarının kendilerini “korumasız” hissetmeleri, çevrelerinde tehlikenin kol gezdiği korkusundan ötedir; güvensizlik hisleri daha yakın bir yerde, bedenlerinde ve duygularında olup bitenler üzerinde denetimlerini yitirdiklerini hissetmeleriyle başlar. Bu da PTSD’nin amigdala devrelerini aşırı hassaslaştırarak duygusal korsanlığın en küçük dürtüyle başlamasına yol açan bir durum yarattığı düşünüldüğünde, anlaşılır bir şeydir.</p>

      <p class="Metin-4">İlaçlar hastalara, kendilerini nedensiz kaygılarla dolduran, uykusuz bırakan, uykularını kâbuslarla bölen duygusal alarmların insafında olmadıkları hissini aşılamak için bir yol sunar. Farmakologlar bir gün, yalnızca PTSD’nin amigdala ve bağlantılı sinirsel aktarım devreleri üzerindeki etkilerini hedef alacak ilaçların geliştirileceğini umuyorlar. Ancak şu an için, özellikle serotonin sistemini etkileyen antidepresanlar ve sempatik sinir sisteminin etkinleşmesini durduran propranolol gibi engelleyiciler, bu değişikliklerin sadece bazılarına karşı koyabilen ilaçlardır. Hastalar ayrıca huzursuzluklarını ve sinirliliklerini dengeleme yetisini kazandıran gevşeme tekniklerini de öğrenebilirler. Fizyolojik bir sükûnet, zorbaca örselenmiş duygusal devrenin hayatın bir tehdit olmadığını keşfetmesine ve hastanın travmadan önceki güvenlik hissinin bir kısmını yeniden kazanmasına yardımcı olacak bir fırsat yaratır.</p>

      <p class="Metin-4">İyileştirme sürecindeki bir başka evre de, böylece kazanılmış güvenlik hissinin rahatlığı içinde, travmanın öyküsünü yeniden anlatma ve yeniden kurgulamayı içerir. Böylece duygusal devrenin, travmanın anısını ve bu anının yarattığı tepki başlatıcılarını yeniden ve daha gerçekçi bir şekilde anlayıp ona göre tepki vermesine imkân tanır. Hasta travmanın korkunç ayrıntılarını yeniden anlatırken, anı hem duygusal anlamı, hem de duygusal beyin üzerindeki etkileri açısından dönüşüm geçirmeye başlar. Bu yeniden anlatmanın temposu hassas bir konudur; en iyisi, bu travmadan PTSD’ye maruz kalmadan iyileşebilmiş kişilerin doğal temposunu taklit etmektir. Bu vakalarda, araya girip hastaya travmasını yeniden yaşatan anıların “dozajını” ayarlayan bir iç saat var gibidir; hasta haftalar ya da aylar boyu başından geçen korkunç olaylar hakkında neredeyse hiçbir şey anımsayamaz.<span class="Character-Style-1-3 char-style-override-16" style="font-size:0.77em;"><a class="footnote-link" href="#footnote-225-31" id="footnote-225-31-backlink">31</a></span></p>

      <p class="Metin-4">Travmaya yeniden girme ve travmadan çıkmalar arasında, travmanın kendiliğinden gözden geçirilmesi ve karşısında gösterilen duygusal tepkinin yeniden öğrenilmesi imkânı doğar. Herman’a göre, PTSD’leri inatçı olanların öykülerini yeniden anlatması, bazen baskın korkular uyandırabilir; bu tür durumlarda terapistin tempoyu düşürerek hastanın tepkilerini kendisinin dayanabileceği sınırlar içinde, yani yeniden öğrenme sürecini engellemeyecek bir menzilde tutması gerekir.</p>

      <p class="Metin-4">Terapist, travmatik olayları videoda bir korku filmi izlermişçesine, mümkün olduğu kadar canlı bir biçimde ve bütün iğrenç ayrıntılarını hatırlayarak anlatması için hastasını cesaretlendirir. Sadece gördükleri, duydukları, kokladıkları ve hissettiklerinin ayrıntıları değil; korku, iğrenme, bulantı gibi tepkiler de buna dahildir. Buradaki amaç, anıyı tümüyle sözcüklere dökebilmek; yani diğer parçalarıyla bağlantısı koparılmış olan anının bilinç düzeyine çıkarılamayan kısmını da yakalayabilmektir. Duyusal ayrıntıların ve hislerin sözcüklere dökülmesiyle, anıların neokorteksin daha fazla kontrolü altına girdiği tahmin edilmektedir; burada anıların başlattığı tepkiler daha anlaşılır, dolayısıyla da daha kolay idare edilebilir hale getirilir. Bu noktada duygusal açıdan yeniden öğrenme süreci, büyük ölçüde olayları ve yarattığı duyguları yeniden yaşayarak, ancak bu kez güvenilir bir terapist eşliğinde, güvenli ve koruma altındaki bir çevrede gerçekleştirilir. Bu da duygusal devreye anlamlı bir şeyi; travmatik anıların peşi sıra, sonu gelmez terör yerine güvenlik içinde yaşanabileceğini öğretmeye başlar.</p>

      <p class="Metin-4">Annesinin korkunç bir şekilde katline tanık olduktan sonra kocaman gözlü insan resmini çizen beş yaşındaki çocuk, ilkinden sonra başka resim çizmemiş; bunun yerine terapisti Spencer Eth’le oyunlar oynayarak ahenli bir bağ kurmuştur. Cinayetin öyküsünü ancak yavaş yavaş, önceleri kalıplar halinde, yani her defasında her ayrıntıyı aynı şekilde yeniden dile getirerek anlatabilmiştir. Zamanla, anlatısı daha açık ve kendiliğinden akıp giden bir hal almış, anlatırken bedenindeki gerginlik azalmıştır. Aynı zamanda, o sahneyle bağlantılı kâbuslarının da seyrekleşmiş olması, Eth’e göre bir “travmaya hâkim olma”nın göstergesidir. Konuşmaları yavaş yavaş, travmanın çocukta bıraktığı korkulardan, babasıyla birlikte yeni bir eve alışmaya çalışırken günlük hayatında olup bitenlere doğru kaymıştır. Sonuçta, travma izlerinin silikleşmesiyle birlikte çocuk da sadece günlük hayatından söz edebilmeye başlamıştır.</p>

      <p class="Metin-4">Son olarak, Herman’ın bulgularına göre; hastaların, yaralanma, sevilen bir kişinin ölümü, bir ilişkinin kesilmesi, birini kurtarmak için atılmamış bir adımdan duyulan pişmanlık, ya da yalnızca insanlara karşı güven duygusunun sarsılması gibi bir travmanın sonucunda uğranılan kaybın yasını tutmaları gereklidir. Bu tür acılı olayları yeniden anlatırken ortaya çıkan hüznün hayati bir yararı vardır: Travmadan bir ölçüde kurtulma yeteneği bulunduğunu gösterir. Bunun anlamı, geçmişteki o anın sürekli pençesinde kalmak yerine, hastanın ileriye doğru bakmaya başlaması, hatta umut duyabilmesi ve travmanın kıskacından kurtulmuş yeni bir hayatı kurabilmesidir. Duygusal devrenin, travmanın terörünü sürekli bir döngü içerisinde yeniden yaşatması, bozulabilecek bir büyü gibidir. Her siren sesinin bir korku seline yol açması gerekmez; gecenin içinden gelen her ses de, bir terör anısını geri döndürmek zorunda değildir artık.</p>

      <p class="Metin-4">Herman’ın söylediğine göre, belirtilerin çoğu zaman art etkileri olabilir ya da arada bir tekrarladıkları görülebilir; ancak travmanın büyük ölçüde üstesinden gelinmiş olduğunu gösteren belirli işaretler de vardır. Bunlar arasında, fizyolojik belirtilerin kontrol edilebilir bir düzeye inmesi ve hastanın travma anılarıyla bağlantılı hislere dayanabilmesi sayılabilir. Özellikle önemli olan işaret; travma anılarının beklenmedik anlarda kontrolsüz bir şekilde patlak vermeyip herhangi bir anı gibi, istendiğinde çağrıştırılabilmesi ve belki daha da önemlisi, herhangi bir anı gibi bir kenara konulabilmesidir. Sonuç olarak, güçlü, güvenilir ilişkilerle ve bu tür adaletsizliklerin olabildiği bir dünyada bile anlam kazanan bir inanç sistemiyle, yeni bir hayat kurulabilir<span class="Character-Style-1-3 char-style-override-16" style="font-size:0.77em;"><a class="footnote-link" href="#footnote-225-32" id="footnote-225-32-backlink">32</a></span> Bunların hepsi, duygusal beynin yeniden eğitiminde kazanılan başarının işaretleridir.</p>

      <p class="cizgisiz-ara-basl-k-2">DUYGUSAL ÖZEL DERS OLARAK PSİKOTERAPİ</p>

      <p class="Metin-4">Çok şükür ki travmatik anıların içine gömülü felaket anları, hayatımız boyunca birçoğumuzun başına ender olarak gelmektedir. Ancak travmatik anıları böyle güçlü bir şekilde belleğimize kazıyan devreler hayatın daha sakin anlarında işliyor olabilir. Kronik olarak umursanmamış olmak, anne-babanın ihmalkârlığına, dikkatsizlik ve şefkatsizliğine maruz kalmak, terk edilmek veya bir kayba uğramak, ya da sosyal çevre tarafından reddedilmek gibi, çocukluğun hiçbir zaman travma düzeyine erişmeyen daha sıradan güçlükleri de duygusal beyinde izlerini bırakır ve hayatın ilerideki dönemlerinde kurulan yakın ilişkilerde çarpıklıklara ve gözyaşları ile hiddete yol açar. PTSD iyileştirilebiliyorsa, birçoğumuzdaki daha üstü kapalı nitelikteki duygusal yaralar da tedavi edilebilir; psikoterapinin işi de budur. Genellikle, bu yüklü tepkileri ustaca yönetmeyi öğrenirken duygusal zekâ devreye girer.</p>

      <p class="Metin-4">Amigdala ile prefrontal korteksin daha bilgilenmiş tepkileri arasındaki hareketlilik, psikoterapinin derindeki uyumsuz duygusal eğilimleri yeniden biçimlendirişinin nöroanatomik bir modeli gibidir. Duygusal patlamalarda amigdalanın hassas şalter rolünü keşfeden nörolog Joseph LeDoux’nun varsayımına göre, “duygusal sisteminiz bir kez bir şeyi öğrendi mi, onu bir daha hiç bırakmazsınız. Terapinin yaptığı, size onu kontrol etmeyi, yani neokorteksinize, amigdalanızı nasıl bastıracağını öğretmektir. Eyleme geçme eğilimi bastırılır; ama bu sırada o eğiliminizle ilgili temel duygunuz sindirilmiş bir biçimde saklı kalır.”</p>

      <p class="Metin-4">Duygusal açıdan yeniden öğrenmenin altında yatan beyin mimarisine bakıldığında, başarılı bir psikoterapiden sonra bile geride kalan şeyin, iz bırakmış bir tepki; sıkıntı veren bir duygusal eğilimin kökündeki özgün duyarlılığın ya da korkunun bir kalıntısı olduğu anlaşılıyor.<span class="Character-Style-1-3 char-style-override-16" style="font-size:0.77em;"><a class="footnote-link" href="#footnote-225-33" id="footnote-225-33-backlink">33</a></span>Prefrontal korteks amigdalanın saldırı dürtüsünü törpüleyebilir ya da frenleyebilir, ama ilk başta tepki göstermesini engelleyemez. Dolayısıyla, duygusal patlamalarımızın <span class="char-style-override-15">ne zaman</span> olacağını belirleyemesek de, <span class="char-style-override-15">ne kadar</span> süreceklerini denetlememiz daha olanaklıdır. Bu tür patlamaların ardından daha çabuk kendine gelebilmek de, duygusal olgunluğun bir işareti olabilir.</p>

      <p class="Metin-4">Terapi sürecinde asıl değişenin, duygusal tepki bir kez başlatıldığında insanların verdiği <span class="char-style-override-15">karşılı</span><span class="char-style-override-15">klar</span> olduğu anlaşılıyor; ama ilk baştaki tepkiyi <span class="char-style-override-15">başlatma eğilimi</span> tamamen kaybolmaz. Pennsylvania Üniversitesi’nden Lester Luborsky ve meslektaşlarının yaptığı bir psikoterapi çalışması, bunun delillerini sunmaktadır.<span class="Character-Style-1-3 char-style-override-16" style="font-size:0.77em;"><a class="footnote-link" href="#footnote-225-34" id="footnote-225-34-backlink">34</a></span>Düzinelerle hastayı psikoterapiye getiren şiddetli bir kabul görme veya yakınlık bulma arzusu, ya da başarısızlık veya aşırı bağımlılık korkusu gibi, ilişkilerden doğan başlıca çatışmalar incelenmiştir. Daha sonra, ilişkilerinde bu arzu ve korkuların harekete geçtiği hastaların verdikleri (hemen her zaman amaçlarına ters düşen) karşılıklara bakılmıştır: Karşısındakinden fazla talepte bulunmak, öfke veya soğukluk şeklinde; bir aşağılanma beklentisi içinde kendini savunma güdüsüyle kabuğuna çekilmek ise, ötekinin bu görünürdeki terslikten alınması şeklinde bir karşı tepki yaratmıştır. Bu tür talihsiz temaslar sırasında, anlaşılabileceği üzere, hastalar umutsuzluk ve üzüntü, içerleme ve öfke, gerginlik ve korku, suçluluk ve kabahati kendinde bulma türünden sıkıntı verici hislerle dolmuşlardır. Hastanın belirgin eğilimi her ne ise, ister bir işle veya sevgiliyle, ister bir çocukla veya ebeveynle, ister işteki patronu veya mesai arkadaşlarıyla olsun, hemen her önemli ilişkisinde ortaya çıkmıştır.</p>

      <p class="Metin-4">Ne var ki, uzun süreli terapi sürecinde bu hastalarda iki tür değişim görülmüştür: Tepkiyi başlatan olaylara verdikleri duygusal tepkiler daha az sıkıntılı, hatta daha sakin ve şaşkın bir hal almış; görünür tepkileri ilişkiden asıl istediklerini almakta daha etkili olmaya başlamıştır. Değişmeyen şeyse, temeldeki arzu veya korkuları ile en baştaki hissin sancısı olmuştur. Terapinin bitimine birkaç seans kaldığında, hastaların sözünü ettikleri temaslar, terapiye ilk girdikleri zamana kıyasla olumsuz duygusal tepkilerinde yarı yarıya bir azalma olduğunu ve öteki kişiden şiddetle bekledikleri olumlu tepkiyi bulma olasılıklarının iki kat arttığını göstermiştir. Hiç değişmeyen şeyse, bu isteklerin kökündeki belirli duyarlılık olmuştur.</p>

      <p class="Metin-4">Beyin terimlerini kullanarak, korkulan bir durumun işaretlerine tepki olarak limbik devrenin alarm sinyalleri gönderdiğini, ancak prefrontal korteks ve bağlantılı bölgelerin yeni ve daha sağlıklı bir tepki öğrenmiş olduklarını öne sürebiliriz. Kısacası duygusal dersler, –hatta kalbin en derinlerinde yer eden, çocuklukta öğrenilmiş alışkanlıklar bile– yeniden biçimlendirilebilir. Duygusal öğrenme yaşam boyu sürer.</p>

      <div class="footnotes">
        <div class="footnote">
          <p class="Basic-Paragraph-3" xml:lang="en-GB"><a class="footnote-anchor" href="#footnote-225-14-backlink" id="footnote-225-14">14</a> <span class="char-style-override-24">Cleveland İlkokulu’ndaki katliamın devam eden travması üzerine</span> <span class="char-style-override-25">The New York Times</span><span class="char-style-override-24">’ın “Eğitim Hayatı” kısmında yazdım (7 Ocak 1990).</span></p>
        </div>

        <div class="footnote">
          <p class="Basic-Paragraph-3" xml:lang="en-GB"><a class="footnote-anchor" href="#footnote-225-15-backlink" id="footnote-225-15">15</a> <span class="char-style-override-24">Suç kurbanlarında PTSD’nin örnekleri Brooklyn’deki Mağdurlara Danışmanlık Servisi’nden psikolog Dr. Shelley Niederbach tarafından sunulmuştur.</span></p>
        </div>

        <div class="footnote">
          <p class="Basic-Paragraph-3" xml:lang="en-GB"><a class="footnote-anchor" href="#footnote-225-16-backlink" id="footnote-225-16">16</a> <span class="char-style-override-24">Vietnam an</span><span class="char-style-override-24">ısı M. Davis, “Analysis of Aversive Memories Using the Fear-Potentiated Startle Paradigm,” başlıklı yazısında, N. Butters and L.R. Squire, derl.,</span> <span class="char-style-override-25">The</span> <span class="char-style-override-25">Neuropsychology of Memory</span> <span class="char-style-override-24">(New York: Guilford Press, 1992)’den alınmıştır.</span></p>
        </div>

        <div class="footnote">
          <p class="Basic-Paragraph-3" xml:lang="en-GB"><a class="footnote-anchor" href="#footnote-225-17-backlink" id="footnote-225-17">17</a> <span class="char-style-override-24">LeDoux bu anıların, özellikle kalıcı olmalarının, bilimsel bir açıklamasını yapıyor “Indelibility of Subcortical Emotional Memories,”</span> <span class="char-style-override-25">Journal of Cognitive Neuroscience</span> <span class="char-style-override-24">(1989), cilt 1, 238-43.</span></p>
        </div>

        <div class="footnote">
          <p class="Basic-Paragraph-3" xml:lang="en-GB"><a class="footnote-anchor" href="#footnote-225-18-backlink" id="footnote-225-18">18</a> <span class="char-style-override-24">Dr. Charney ile yaptığım görüşme,</span> <span class="char-style-override-25">The New York Times</span> <span class="char-style-override-24">(12 Haziran 1990).</span></p>
        </div>

        <div class="footnote">
          <p class="Basic-Paragraph-3" xml:lang="en-GB"><a class="footnote-anchor" href="#footnote-225-19-backlink" id="footnote-225-19">19</a> <span class="char-style-override-24">Eşleştirilmiş laboratuar hayvanlarıyla yapılmış deneyler, bana Dr. John Krystal tarafından tarif edilmiş ve bunlar pek çok bilimsel laboratuarda tekrar edilmiştir. En önemli çalışmalar, Duke Üniversitesi’nden Dr. Jay Weiss tarafından yapılmıştır.</span></p>
        </div>

        <div class="footnote">
          <p class="Basic-Paragraph-3" xml:lang="en-GB"><a class="footnote-anchor" href="#footnote-225-20-backlink" id="footnote-225-20">20</a> <span class="char-style-override-24">PTSD’nin altı</span><span class="char-style-override-24">nda yatan beyin değişikliklerinin ve bunlarda amigdalanın rolünün en iyi açıklaması, Dennis Charney ve bşk.’nın “</span><span class="char-style-override-24">Psychobiologic Mechanisms of Posttraumatic Stress Disorder,” başlıklı yazısındadır.</span> <span class="char-style-override-25">Archives of General Psychiatry</span><span class="char-style-override-24">, sayı 50 (Nisan 1993), 294-305.</span></p>
        </div>

        <div class="footnote">
          <p class="Basic-Paragraph-3" xml:lang="en-GB"><a class="footnote-anchor" href="#footnote-225-21-backlink" id="footnote-225-21">21</a> <span class="char-style-override-24">Bu beyin ağı</span><span class="char-style-override-24">nda travmadan dolayı oluşan değişiklikler hakkındaki delillerin bir kısmı, PTSD’si olan Vietnam gazilerine –Güney Amerika yerlilerinin avları</span><span class="char-style-override-24">nı etkisizleştirmek için oklarının ucuna sürdükleri bir ilaç olan– yohimbin enjekte edildiğ</span><span class="char-style-override-24">i deneylerden gelmektedir. Az dozlarda yohimbin, genelde katekolaminlere karşı fren etkisi yapan belirli bir alıcının (nöron üzerinde, bir sinirsel aktarıcıyı karşı</span><span class="char-style-override-24">layan nokta) faaliyetini bloke eder. Yohimbin, freni kaldırarak bu alıcıların katekolamin salgısını hissetmesine engel olur; sonuç, katekolamin düzeyinin artması</span><span class="char-style-override-24">dır. İlaç enjeksiyonunun kaygıyı bastıran sinirsel frenleri etkisizleştirmesi, yohimbinin, 15 PTSD hastasından 9’unda paniği ve 6’sı</span><span class="char-style-override-24">nda da gerçeğe benzeyen geri dönüşleri başlatmasına neden olmuştur. Bir savaş gazisi arkasından dumanlar salarak alevler iç</span><span class="char-style-override-24">inde düşen bir helikopterin halisünasyonunu yaşarken, bir diğeriyse bir mayın tarlasında arkadaşlarının da iç</span><span class="char-style-override-24">inde bulunduğu jipin infilak ettiğini görmüştür; aynı sahne, kâbuslarından çıkmamış</span> <span class="char-style-override-24">ve yirmi yıldan fazla bir süre boyunca, sürekli geri dönüşler halinde görünmüştür. Yohimbin deneyi, West Haven, Conn., VA Hastanesi’ndeki Ulusal PTSD Merkezi’nin Klinik Psikofarmakoloji Laboratuarı</span><span class="char-style-override-24">’nın yöneticisi Dr. John Krystal tarafından yapılmıştır.</span></p>
        </div>

        <div class="footnote">
          <p class="Basic-Paragraph-3" xml:lang="en-GB"><a class="footnote-anchor" href="#footnote-225-22-backlink" id="footnote-225-22">22</a> <span class="char-style-override-24">PTSD’li erkeklerde daha az alfa-2 alıcısı bulunması: bkz. Charney, “Psychobiologic Mechanisms.”</span></p>
        </div>

        <div class="footnote">
          <p class="Basic-Paragraph-3" xml:lang="en-GB"><a class="footnote-anchor" href="#footnote-225-23-backlink" id="footnote-225-23">23</a> <span class="char-style-override-24">Beyin CRF salgılanmasının oranını düşürmeye çalışı</span><span class="char-style-override-24">rken, bunu CRF salgılayan alıcıların sayısını azaltarak telafi eder. PTSD’li kişilerde bunun olduğunun bir iş</span><span class="char-style-override-24">areti, bu sorunu yaşayan sekiz hastaya CRF enjeksiyonunun yapıldığı çalışmada görülmüştür. Genelde CRF enjeksiyonu, katekolaminleri harekete geçirmek iç</span><span class="char-style-override-24">in bedeni dolaşan, ACTH hormonlarının salgılanmasını başlatır. Ancak PTSD’li hastalardaki ACTH düzeyinde, PTSD’si olmayan bir kı</span><span class="char-style-override-24">yas grubundan farklı olarak, görünür bir değişiklik olmamıştır; bu da beyinlerinin stres hormonuyla zaten aşırı</span> <span class="char-style-override-24">yüklü oluşundan dolayı, CRF alıcılarını azaltmış oldukları</span><span class="char-style-override-24">nın işaretidir. Bu araştırma, Duke Üniversitesi’nden psikiyatr Charles Nemeroff tarafından anlatılmıştır.</span></p>
        </div>

        <div class="footnote">
          <p class="Basic-Paragraph-3" xml:lang="en-GB"><a class="footnote-anchor" href="#footnote-225-24-backlink" id="footnote-225-24">24</a> <span class="char-style-override-24">Dr. Nemeroff ile yaptığım görüşme,</span> <span class="char-style-override-25">The New York Times</span> <span class="char-style-override-24">(12 Haziran 1990).</span></p>
        </div>

        <div class="footnote">
          <p class="Basic-Paragraph-3" xml:lang="en-GB"><a class="footnote-anchor" href="#footnote-225-25-backlink" id="footnote-225-25">25</a> <span class="char-style-override-24">Benzeri bir şey PTSD’de de görülmektedir: Örneğin bir deneyde PTSD teşhisi konmuş</span> <span class="char-style-override-24">Vietnam gazilerine</span> <span class="char-style-override-25">Platoon</span> <span class="char-style-override-24">adlı sinema filminden alınmış ve özel olarak montajı yapılmış grafik çarpış</span><span class="char-style-override-24">ma sahnelerinden oluşan 15 dakika süreli bir film gösterilmiştir. Bir gruptaki gazilere endorfinleri bloke eden bir madde olan nalokson enjekte edilmiştir; filmi seyrettikten sonra bu gazilerin acıya karşı hassasiyetinde hiçbir değiş</span><span class="char-style-override-24">iklik görülmemiştir. Endorfini bloke edici madde enjekte edilmeyen gruptaysa, erkeklerin acıya karşı hassasiyetinde yüzde otuzluk bir azalma olarak endorfin salgılanmasındaki artışa iş</span><span class="char-style-override-24">aret etmiştir. Aynı sahneler, PTSD’si olmayan gaziler üzerinde hiçbir etki yaratmamıştır. Bu da PTSD kurbanlarında endorfini düzenleyen sinir yollarını</span><span class="char-style-override-24">n fazlaca hassas veya hiperaktif olduğunu göstermektedir. Bu etki sadece özgün travmayı hatırlatabilecek bir şeye yeniden maruz kaldıklarında ortaya çı</span><span class="char-style-override-24">kmaktadır. Bu sıralamada, amigdala önce görmekte olduğumuzun duygusal önemini değerlendirir. Bu araştırma Harvard’dan psikiyatr Dr. Roger Pitman tarafı</span><span class="char-style-override-24">ndan yapılmıştır. PTSD’nin diğer arazlarında olduğu gibi, bu beyin değişikliği stres altı</span><span class="char-style-override-24">nda öğrenildikten başka, bir de ilk baştaki travmatik olayı hatırlatıcı herhangi bir şey olduğunda, yeniden baş</span><span class="char-style-override-24">latılabilmektedir. Örneğin Pitman, bir kafesteki kobaylara şok verildiğinde, bunların;</span> <span class="char-style-override-25">Platoon</span> <span class="char-style-override-24">filminden sahneler izletilen Vietnam gazilerinde bulgulanan, endorfine dayalı analgezi (ağrı</span><span class="char-style-override-24">ya duyarsızlık) halinin aynısını geliştirdiğini görmüştü</span><span class="char-style-override-24">r. Haftalar sonra fareler, hiçbir akım verilmediği halde, şoka maruz kaldıkları kafeslere yeniden koyulduklarında, aynen ilk şok verildiğinde olduğ</span><span class="char-style-override-24">u gibi yeniden acıya duyarsızlık geliştirmeye başlamışlardır. Bkz. Roger Pitman, “Naloxone-Reversible Analgesic Response to Combat-Related Stimuli in Posttraumatic Stress Disorder,”</span> <span class="char-style-override-25">Archives of General Medicine</span> <span class="char-style-override-24">(Haziran 1990). Ayr</span><span class="char-style-override-24">ıca bkz. Hillel Glover, “Emotional Numbing: A Possible Endorphin-Mediated Phenomenon Associated with Post-Traumatic Stress Disorders and Other Allied Psychopathologic States,”</span> <span class="char-style-override-25">Journal of Traumatic Stress</span><span class="char-style-override-24">, sayı</span> <span class="char-style-override-24">5, 4 (1992).</span></p>
        </div>

        <div class="footnote">
          <p class="Basic-Paragraph-3" xml:lang="en-GB"><a class="footnote-anchor" href="#footnote-225-26-backlink" id="footnote-225-26">26</a> <span class="char-style-override-24">Bu b</span><span class="char-style-override-24">ölümde üzerinden geçilen beyinle ilgili deliller, Dennis Charney’in “Psychobiologic Mechanisms” başlıklı mükemmel makalesine dayalıdır.</span></p>
        </div>

        <div class="footnote">
          <p class="Basic-Paragraph-3" xml:lang="en-GB"><a class="footnote-anchor" href="#footnote-225-27-backlink" id="footnote-225-27">27</a> <span class="char-style-override-24">Charney, “Psychobiologic Mechanisms,”</span> <span class="char-style-override-24">300.</span></p>
        </div>

        <div class="footnote">
          <p class="Basic-Paragraph-3" xml:lang="en-GB"><a class="footnote-anchor" href="#footnote-225-28-backlink" id="footnote-225-28">28</a> <span class="char-style-override-24">Korkmamay</span><span class="char-style-override-24">ı öğrenmekte prefrontal korteksin rolü</span><span class="char-style-override-24">: Richard Davidson’ın çalışmasında, gönüllülerin bir ses ve ardından gelen şiddetli, iğ</span><span class="char-style-override-24">renç bir gürültü sonrasındaki terleme tepkileri (kaygının bir barometresi) ölçülmüş</span><span class="char-style-override-24">tür. Yüksek gürültü terlemede bir artışa yol açmıştır. Bir sü</span><span class="char-style-override-24">re sonra, tek başına o ses aynı artışı başlatmaya yeter hale gelmiştir; bu da gönüllülerin sese karşı bir tiksinme geliş</span><span class="char-style-override-24">tirmeyi öğrendiklerini göstermektedir. Rahatsız edici gürültüden bağımsız olarak sesi duymaya devam ettiklerindeyse, öğrenilmiş</span> <span class="char-style-override-24">tiksinme tepkisi kaybolmaya başlamıştır –ses, terlemede bir artışa yol açmamıştır. Gönü</span><span class="char-style-override-24">llülerin sol prefrontal korteksi ne kadar etkin olursa, öğrenilmiş korkuyu o kadar kolaylıkla silmişlerdir.</span></p>

          <p class="Basic-Paragraph-3" xml:lang="en-GB"><span class="char-style-override-24">Prefrontal lobların korkuyu atlatmakta oynadığı rolü gösteren bir baş</span><span class="char-style-override-24">ka deneyde ise laboratuar fareleri, böylesi çalışmalarda çoğu kez olduğu gibi, elektrik şokuyla eşleştirilmiş</span> <span class="char-style-override-24">bir sesten korkmayı öğrenmişlerdir. Fareler daha sonra, cerrahi bir müdahaleyle, beyinlerindeki prefrontal loblar ve amigdalanın bağlantısı kesilerek, bir tür lobotomi geçirmiş</span><span class="char-style-override-24">lerdir. Bunu takip eden bir kaç gün içerisinde fareler, elektrik şoku olmadan sesi duymuşlardır. Zaman içinde, daha önce sesten korkmayı öğrenmiş</span> <span class="char-style-override-24">fareler bu korkularını kaybetmişlerdir. Ancak bağlantısı kesilmiş prefrontal lobları olan fareler, korkmamayı öğrenmek iç</span><span class="char-style-override-24">in iki kat daha fazla zaman gereksinmişlerdir; bu da prefrontal lobların korkuyu idare etmekte ve daha da genelde, duygusal dersleri kavrayabilmekte oynadığı hayati role işaret etmektedir. Bu deney New York Üniversitesi Sinir Bilim Merkezinden Joseph LeDoux’nun yüksek lisans öğrencisi olan Maria Morgan tarafından yapılmış</span><span class="char-style-override-24">tır.</span></p>
        </div>

        <div class="footnote">
          <p class="Basic-Paragraph-3" xml:lang="en-GB"><a class="footnote-anchor" href="#footnote-225-29-backlink" id="footnote-225-29">29</a> <span class="char-style-override-26">PTSD’de iyileşme: Bu çalışma bana Manhattan’daki Mt. Sinai Tıp Okulu Travmatik Stres Çalışmaları Programını</span><span class="char-style-override-26">n yöneticisi ve sinir kimyageri olan Rachel Yehuda tarafından aktarılmıştır. Sonuçlar hakkındaki yazım</span> <span class="char-style-override-27">The New York Times</span> <span class="char-style-override-26">(6 Ekim 1992)de yayı</span><span class="char-style-override-26">nlanmıştır.</span></p>
        </div>

        <div class="footnote">
          <p class="Basic-Paragraph-3" xml:lang="en-GB"><a class="footnote-anchor" href="#footnote-225-30-backlink" id="footnote-225-30">30</a> <span class="char-style-override-24">Travmadan kurtulma yolu: Judith Lewis Herman,</span> <span class="char-style-override-25">Trauma and Recovery</span> <span class="char-style-override-24">(New York: Basic Books, 1992).</span></p>
        </div>

        <div class="footnote">
          <p class="Basic-Paragraph-3" xml:lang="en-GB"><a class="footnote-anchor" href="#footnote-225-31-backlink" id="footnote-225-31">31</a> <span class="char-style-override-24">Travmanın “dozu”: Mardi Horowitz,</span> <span class="char-style-override-25">Stress Response Syndromes</span> <span class="char-style-override-24">(Northvale, NJ: Jason Aronson, 1986).</span></p>
        </div>

        <div class="footnote">
          <p class="Basic-Paragraph-3" xml:lang="en-GB"><a class="footnote-anchor" href="#footnote-225-32-backlink" id="footnote-225-32">32</a> <span class="char-style-override-24">En azından yetişkinler için yeniden öğrenmenin sürdüğü bir başka düzey, felsefidir. Kurbanların ezeli sorusu olan, “</span><span class="char-style-override-24">Neden ben?” yanıtlanması gerekmektedir. Travmanın kurbanı olmak, insanın dünyanın güvenilir bir yer ve hayatta başı</span><span class="char-style-override-24">mıza gelenlerin adaletli olduğuna; yani, erdemli bir hayat yaşandığı takdirde kaderimizi belirleyebileceğimize karşı duyduğu inancı kırar. Kurban’ı</span><span class="char-style-override-24">n kafasındaki bilmecenin yanıtları tabii ki felsefi veya dini olmak durumunda değildir; amaç, bu dünyaya ve insanlara güvenilebilirmişcesine yaşamayı</span> <span class="char-style-override-24">sürdürmeye olanak verecek bir inanç veya iman sistemini yeniden inşa etmektir.</span></p>
        </div>

        <div class="footnote">
          <p class="Basic-Paragraph-3" xml:lang="en-GB"><a class="footnote-anchor" href="#footnote-225-33-backlink" id="footnote-225-33">33</a> <span class="char-style-override-24">Bastırılmış olsa da, ilk korkunun devam etmekte olduğu; laboratuar farelerinin, elektrik şokuyla eş</span><span class="char-style-override-24">leştirildiğinde zil gibi bir sesten korkmaya şartlandırıldıkları çalışmalarda gösterilmiş</span><span class="char-style-override-24">tir. Fareler daha sonra zili duyduklarında, beraberinde şok olmasa da, fareler korkuyla tepki göstermiştir. Bir yıl içerisinde (fare ömrünün neredeyse üç</span><span class="char-style-override-24">te biri), yavaş yavaş fareler zile karşı korkularını kaybetmişlerdir. Ancak zil tekrar elektrik şokuyla eşleştirildiğ</span><span class="char-style-override-24">inde korku tüm gücüyle yeniden yerleşmiştir. Korku bir an içinde geri gelmiş, ancak yatışması aylarca sü</span><span class="char-style-override-24">rmüştür. Bu durumum insanlardaki benzeri; yıllarca âtıl kalmış, uzun zaman öncesinden bir travmatik korkunun, ilk travmayı hatırlatacak bir ş</span><span class="char-style-override-24">ey olduğunda, tüm gücüyle bir sel gibi geri gelmesidir.</span></p>
        </div>

        <div class="footnote">
          <p class="Basic-Paragraph-3" xml:lang="en-GB"><a class="footnote-anchor" href="#footnote-225-34-backlink" id="footnote-225-34">34</a> <span class="char-style-override-24">Luborsky’nin terapi araştırmasının detayları Lester Luborsky ve Paul Crits-Christoph’un</span> <span class="char-style-override-25">Understanding Transference: The CCRT Method</span> <span class="char-style-override-24">(New York: Basic Books, 1990)’da yer almaktadır.</span></p>
        </div>
      </div>
    </div>
  </div>
</body>
</html>
