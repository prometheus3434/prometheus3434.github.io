<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Bilinmeyen</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="calibre1">"Yoğurt da vardı."</p>
<p class="calibre1">Uzun yol... Oktay anlatmıştı. Afyon yakınlarında mı ne, yol üstü bir lokantada, pano gibi bir şey yapmış lokantacı. Her gelen şoför vesikalık fotoğrafını yapıştırıyormuş oraya. Pano fotoğrafla doluymuş. Kendisi de yapıştırırdı fotoğrafını. “Ben de geçtim buradan. Bu dünyadan."</p>
<p class="calibre1">Kaşıklayarak, çabucak yedi yemeğini. Soğanı da bitirdi. Kasaya gitti.</p>
<p class="calibre1">"Ne vardı?"</p>
<p class="calibre1">Adam vahşileşir o zaman. Kesin vahşileşir. Uzun yolda, dağları, tepeleri, tarlaları gördüğünde. Hepsi önüne serilmiş. Bir türlü altından geçemeyeceği bulutlar gökyüzünde, basardı gaza, basardı ama faydasız. Git, git, faydasız...</p>
<p class="calibre1">“Hayırlı işler."</p>
<p class="calibre1">Parayı gömleğin cebine koydu. Koydu ama karısı buna da kızıyordu işte. Cüzdan kullanmalıymış. Ne derdi var bu kadının? Arabaya bindi. Kontağı açtı. Radyonun düğmesine dokundu.</p>
<p class="calibre1">“Sensiz saadet neymiş tatmadım bilemem ki."</p>
<p class="calibre1">Serçeparmağı ile dişlerini kurcaladı. Dikimevi’ne sürdü arabayı. Onca yıla rağmen hâlâ bir tuhaf oluyordu içi buralardan geçerken. Yurdun önünde beklediği o gece... Cezaevinden bile daha kötüydü orada beklemek...</p>
<p class="calibre1">Dikimevi meydanından Cemal Gürsel'e döndü. Kolej’in orada bir müşteri bulurdu kesin. Saatine baktı: Sekize yirmi var.</p>
<p class="calibre1">"Dokuzda bırakırım arabayı.”</p>
<p class="calibre1">Kızılay tarafında gökyüzü kızarmıştı. Ne güzel mevsim şu bahar! Hukuk Fakültesi’ni geçer geçmez karşı kaldırımdan bir adam el sallayıp koşmaya başladı, peşinden de bir kadın. Frene bastı. Durdu. Arkaya oturdular.</p>
<p class="calibre1">"Bahçeli'ye” dedi adam. Taksimetreyi çalıştırdı.</p>
<p class="calibre1">"Acaba?" diyordu arka koltuktaki adam. "Acaba, acaba?” diye soruyor yankılanıyordu suskunluk arabanın içinde, bir sürü arabanın arasında giderlerken, durarak öne doğru ve sonra kalkınca yaslanarak tekrar.</p>
<p class="calibre1">"Acaba, acaba?” diyordu arka koltuktaki adam. Düşünüyordu, hiç anlamadan bilmeden düşündüğünü. Uğultular içinde, oradan oraya ip gibi uzayan sesler içinde, ipler karmakarışık.</p>
<p class="calibre1">"Babanız biraz rahatsızlandı." diyen o yabancı sesi düşünüyordu. O yabancı kadının ahizeyi tutan elini görüyordu, açılıp kapanan dudaklarını. Gerideki belirsiz sesleri düşünüyordu, belirsiz görüntüler çizen. Evin, birbiriyle dik açıda kesişen çizgilerini eğen büken belirsiz sesler. Annesinin sesi belki de, eli yanağında, ağzı şaşkınlıktan açık, ayakta duruyor ve duvarları eğip büken bir şeyler söylüyor.</p>
<p class="calibre1">"Babanız biraz rahatsızlandı."</p>
<p class="calibre1">Gerisini kötücül hayal gücüne bırakıyorlar. Nihat öldüğünde Bülent’e de “Ufak tefek sıyrıklar var." demişler telefonda. Gerisini hayal gücü hallediyor nasıl olsa.</p>
<p class="calibre1">Karısı yanında sessiz oturuyordu. Arada sırada dizine dokunduruyordu elini. Mihri onun yüzüne bakamıyor. Mih-ri’nin baktığı yerde hayal gücü tıkır tıkır işliyor:</p>
<p class="calibre1">Öğle güneşi ile sevimsiz bir aydınlığa bürünmüş cami av-lusundalar. Çoktan anlaşılmış “babanız biraz rahatsızlan-dı"nın anlamı. Tabut duruyor orada. Annesi ağlıyor, kardeşleri ağlıyor. Bir ucuna (ayakucuna) doğru daralıyor tabut. İçinde! Orada! Artık orada! Sonra alıp cenaze arabasına yerleştiriyorlar. Araba yeşil. Mezarlığa gidiyorlar. Yan yana bir sürü mezar. Defin memuru belgeleri istiyor. Babasını mezara indiriyorlar. Herhangi bir yük taşınırken söylenen şeyleri söylüyorlar: “yavaş", “biraz yukarı", “dikkat edin", “kenara doğru”. Sonra kefenin düğümlerini çözüyorlar. Beton kapağı kapatıyorlar. Üzerine toprak atıyor herkes, kurtulmayı umarak bir şeylerden. Güneşten. Gökyüzünün maviliğinden... Kendisi, kardeşleri toprak atıyor...</p>
<p class="calibre1">Hayal gücü tıkır tıkır işliyor. Gördüğü birkaç cenazeden, definden ne varsa hatırlayıp bulup getiriyor, tıkır tıkır işliyor. İnsanların çok iyi bildiği bir şey: Ölmek. Her gün yapıyorlar bunu. Geride kalanlar ölenleri gömüyor. Her gün yapıyorlar bunu.</p>
<p class="calibre1">Mihri başını salladı. Kendine gelmek için başını salladı.</p>
<p class="calibre1">Bir türlü inanamıyordu, “Babanız biraz rahatsızlandı." cümlesinin gerçekten babasının biraz (çok değil biraz) rahatsızlandığı anlamına geldiğine. Keşke annesini isteseydi telefona. “Siz kimsiniz?” diye sorsaydı. “Hemen geliyorum.” deyip karısıyla birlikte çıkmıştı. Yemek masası öylece kalmıştı, neyin hatırası olacağı belirsiz.</p>
<p class="calibre1">Demirtepe'ye geldiklerinde, binalardan birine baktı. Onu burada, ikinci katın penceresinde görmüştü birkaç kez. Pencerenin önünde otururken, birileriyle konuşurken ve tuhaf gelirdi bu Mihri'ye: Bir belediye otobüsünün içindeyken ya da caddenin kalabalığında yürürken babasını görmek. Kimse de bilmiyor bunu. Tuhaf. Tuhaf ve mahrem. Yani ona el sallayabilir miydi? Babası sinirlenirdi. Sinirlenir miydi?</p>
<p class="calibre1">Bir gün Hollanda’nın bir maçını seyrediyorlardı birlikte. O her zamanki gibi, kanepeye oturmuş, ayaklarını da altına toplamıştı, sağ eliyle sağ ayak bileğini tutuyordu, her zamanki gibi ciddi. Van Basten ceza sahasının dışından nefis bir vole vurmuştu da top direğe çarpıp sahaya geri dönmüştü. “Yazık oldu çocuğa!” demişti babası. Böyle söylemişti: "Yazık oldu çocuğa!" O zaman babasına sarılmak ve ağlamak istemişti. O ne yapardı acaba? Belki o da ağlardı, anlayarak anladığı şeyi. Belki de onu itmez, reddetmez ama aptal bir duygusallık olarak görürdü bu hareketini. “Ter kokuyorsun.” derdi. Çünkü nasıl olduysa, ne olduysa, yapacakları, konuşacakları şeyler en başından belliydi. Annesinin uyandırıp “Baban geldi." dediği ve babasının da ıslak bıyıkları ile yanaklarından öptüğü o sabahtan bile çok daha önce belliydi. Belleğin hatırladığı en eski yaşantıdan çok daha önce.</p>
<p class="calibre1">Karısı dizine dokundu. “Mihri." dedi yumuşak bir sesle, tekrarladı, “Mihri." Karısına baktı. Kaşları ile gözleri arasındaki mesafe artmıştı. Demek o da biliyordu bilinmesi gereken her neyse.</p>
<p class="calibre1">Babası biraz rahatsızlanmıştı ve o, Bahçeli’ye giden bir taksinin arka koltuğunda, neyle karşılaşacağını, bu günü yıllar sonra nasıl hatırlayacağını bilmeden, başıboş hatıralarla boğuşuyordu.</p>
<p class="calibre1">Bir gece tuvalete kalktığında, uykusu kaçmış, salondaki pencereden dışarıyı seyretmişti. O sırada babası da kalkmıştı. Orada, karanlık salonda bulunması, dışarıyı seyretmesi, açıklanmaya muhtaç şeyler gibi görünmüş ve bu açıklamadan (babasından) kaçmak için televizyonun arkasına saklanmıştı ki bu daha da aptalcaydı. Babası onu televizyonun arkasında saklanırken görse ne diyecekti, nasıl açıklayacaktı? Çünkü açıklama beklerdi o. Bekler miydi gerçekten? Anlamaz mıydı insanın kendi kendisini soktuğu acıklı veya gülünç durumları, televizyonun arkasında, gecenin bir yarısı, iki büklüm?</p>
<p class="calibre1">O da babasına benzemekten korkmuş muydu gençliğinde? Karanfil Sokağı'nda karşılaştıkları akşam, “Baba senin hayatın beni kovalıyor. Hem de nasıl biliyor musun, bir kadın kılığında kovalıyor. Karşıma fırsatlar, olanaklar, ne bileyim işte tesadüfler filan çıkararak kovalıyor." dese, buna benzer şeyler söylese anlar mıydı acaba?</p>
<p class="calibre1">Ve şimdi biraz rahatsızlanmış mıydı gerçekten, yoksa ona da mı olmuştu bir gün herkese olacak olan?</p>
<p class="calibre1">Bütün bu gördükleri neyin belirtisi; şu ışıklandırılmış yol, şu fıskıye, yolun ortasında bekleyen şu sıska ihtiyar, yemek yiyenler, bilardo oynayanlar, fotokopi çektirenler, arabalarına benzin alanlar, en sıradan faaliyetler şimdi neyin belirtisi? Bir felaketin mi?</p>
<p class="calibre1">Eğer öyleyse, bu haber ne zaman çıktı yola? On yıl önce mi, yirmi yıl önce mi? Ne zaman? Kantinde arkadaşları ile satranç oynarken mi, fotoğrafçılık kursuna giderken mi, inekten korktuğu için azar işittiğinde mi, kolejden ayrılmak istediğini söylediğinde mi, karşısında ilk kez sigara içtiğinde mi, evlendiğinde mi? Ne zaman?</p>
<p class="calibre1">Ve hangi hayatların kıyısından geçip, hangi can sıkıcı gerçekleri yok sayıp ulaştı ona, masada oturmuş, az sonra telefon çalacağından habersiz yemek yerken?</p>
<p class="calibre1">"Buradan sola."</p>
<p class="calibre1">Bu karısının sesiydi. Ona bakamadı, dışarı baktı. 3. Cad-de'ye dönüyorlardı.</p>
<p class="calibre1">Taksiyi görünce Çağla elini kaldırdı.</p>
<p class="calibre1">“Görmüyor musun dolu işte!" dedi Onur, sinirlenmişti. Duygularının sıkışık düzeni onu buraya zorlamıştı sonunda, bağırıp çağırmak, kırıp dökmek...</p>
<p class="calibre1">“Hem neden taksiyle gidiyorsun ki?"</p>
<p class="calibre1">İki eliyle sırt çantasının kayışlarına asıldı. Başı önde yürüyordu. Şimdi ona bir başka günün sabahı gibi geliyor, ama daha bu sabah gelmişti bu lanet şehre, bu kız için, ona bu kız deme, o Çağla.</p>
<p class="calibre1">"Böyle bırakmak istemiyorum seni." dedi Çağla.</p>
<p class="calibre1">Böyle ya da başka türlü, ne değişir ki! Ne çok şey bekliyor, istiyordu Çağla'dan bilemezsiniz. Ama bu başına buyruk istekler yapacağını yapmış, çoktan çöle çevim.işti ruhunu. Artık hiçbir sevgi sözcüğü, sarılma, öpüş işe. yaramaz; kaktüsler ve kertenkeleler dışında bir şey yok burada, gidin buradan, gidin!</p>
<p class="calibre1">Onur, “Bak işte şu boş!" dedi aynı kızgınlıkla, elini sallayıp taksiyi durdurdu. Keşke İngiliz Edebiyatı okuyacak yerde tıp okusaydı...</p>
<p class="calibre1">“Onur lütfen, böyle..."</p>
<p class="calibre1">Şoförü gösterip, “Hadi Çağlacığım, hadi bin. Bekletme adamı.” dedi Onur, keşke tıp okusaydı.</p>
<p class="calibre1">Çağla taksiye bindi (Şaşırt bizi Çağla, şaşırt bizi!), taksi hareket etti (Salak!), arka pencereden el salladı (Neye yarar!).</p>
<p class="calibre1">Ne yapacak şimdi Onur? Nasıl baş edecek göğsündeki bu ağırlıkla? Az önce aklına gelen o aptalca düşüncenin peşinden mi gidecek, avunmak umuduyla?</p>
<p class="calibre1">"Keşke tıp okusaydım.” O zaman aşka inanmazdı. Kalp vücuda kan pompalar, kalbin karıncıkları, kulakçıkları vardır, bir sorun çıkarsa göğüs kafesi açılır ve kalp dışarı çıkarılır, bir doktor onu elinde tutar, bacaktan aldıkları bir damarı taktıktan sonra kalbi yerine koyarlar. “Bir hafta hiç hareket etmeden sırtüstü yatacaksınız." Çağla da taksiye binip arkadaşının doğum günü partisine gidecek. ..</p>
<p class="calibre1">Çevresine bakındı. Hava kararmak üzereydi. Kollarını iki yana açıp başını salladı.</p>
<p class="calibre1">Çağla, caddenin Beşevler'e çıkacağını söylemişti. Oradan garı bulabilirdi. Yürümek istiyordu. (Bütün gün ne yaptın sanki?) Kimseye yüzünü göstermeden... Kimse bakmıyor zaten.</p>
<p class="calibre1">Yola çıkmadan önceki heyecanını düşündü, çantasını hazırlayışını. .. O zaman ne kaktüs vardı ne de kuyruklarıyla çöle dönmüş ruhunun üzerinde ip gibi izler bırakan kertenkeleler. Nesnelerin duyurduğu heyecanı düşündü. Çağla’ya aldığı hediye, ona göstermek için ayırdığı fotoğraflar, yolda okumak için bir kitap, mont, walkman, kasetler... Bu heyecanla dalga geçen bir kederle boğuşuyordu şimdi ve kederin hızlı çalışan büyük bıçaklan var, bölünüyor Onur, parçalanıyor.</p>
<p class="calibre1">Beşiktaş’tan vapura binen o muydu? Dışarıda oturmuş, çantasını kucağına almış, ayaklarını kaldırıp korkuluklara dayamış, yolculuğun boca ettiği duygularla baş etmeye çalışıyordu. Hava nefisti. Üsküdar'ın üzerinde gökyüzü “beylik yıldızlarıyla kadife yastığında yatıyordu." Bakalım Çağla da sevecek miydi Oktay Rifat’ı? Saçlarını kestirdiğini yazmıştı son mektubunda, “Kepçe kulaklar merhaba, özlemiştim sizi.” Birlikte tatile çıksalar bu yaz. Belki sevgili olurlar gerçekten, sevişirler belki. Mektuplarından birinde, hâlâ liseli bir kız gibi olduğundan söz ediyordu, ne istediğini hâlâ bilmiyormuş. Lisedeki Çağla. Fizik laboratuvarında aynı gruptaydılar. Üzerine ışık tutulan su dolu cam bir kapta dalga deneyleri yapıyorlardı. Çağla, “Şimdi bunlardan birinin üzerinde olmak isterdim." demişti, beyaz kâğıdın üzerine düşen dalga gölgelerini gösterip. O zaman sevmişti onu. Bir de mezuniyet çayında, belinin yumuşaklığından şaşkına ve erkeğe dönerek dans ederken sevmişti. Dans bittikten sonra ellerine bakmıştı, yumuşaklık hâlâ oradaydı. Çağ-la’nın beyaz elbisesi hâlâ oradaydı.</p>
<p class="calibre1">Haydarpaşa Garı’na girdiğinde, peronda bekleyen insanlar mükemmel bir bütünün parçaları gibi görünmüştü. Her şey olması gerektiği gibiydi. Dünya yuvarlak ve Güneş'in etrafında dönüyor ve mutluluk sabunundan yaptığı silahı makinistin sırtına dayamış “Daha hızlı, daha hızlı!” diyerek beş aydır görmediği Çağla’yı görmeye gidiyor. Dışarıda karanlık, küçük kesintilerle uzayıp giderken, o trenin camında yansıyan yüzüne bakıyor, saçı düzgün mü, yüzünde sivilce var mı, dişleri temiz mi, ağzı açlıktan kokar mı? Bir naneli sakız ve kolonyalı mendil. Bütün bu hazırlıklar, süslenmeler, geri döneceğini, günün biteceğini düşünmeden. Ama nasıl düşünebilirdi ki Allah aşkına? Çağla ayaklarını iyice bitiştirmiş, önünden geçen vagonlara dikkatle bakarak duruyordu işte orada.</p>
<p class="calibre1">Başlangıçta ikisi de çok neşeliydi. Garın pastanesinde çay ve poğaça ile kahvaltı etmişler ve birbirlerini ne çok özlediklerini söylemişlerdi boyuna; aralarındaki “şeyi” söze dökmenin henüz başka bir yolu yoktu. Böyledir bu işler, insanların birbirleriyle ilişkileri! Bir sözlük oluşturursun ve konuşurken o sözlüğe bakarak konuşursun. “Sana fena halde aşığım Çağla!” Eveet, şimdi bakalım bunu nasıl söyleyebiliriz... İşte burada: “Benim için değerlisin Çağla.”</p>
<p class="calibre1">“Ben de sana çok değer veriyorum.” demişti Çağla, “Seni çok sevdiğim bir yere götüreceğim."</p>
<p class="calibre1">Onur da sevmişti Seğmenler Parkı'nı. Her şeyden önce çok az insan vardı ve bahar her yerde bahardı; güzelim İstanbul’da, lanet Ankara’da. Bir bankta oturmuş, saatlerce konuşmuşlardı. Çağla, çok sigara içtiğini söyleyerek Onur'un elinden paketi almıştı, ki bunun ne demek- olduğunu anlamak için de hemen sözlüğe bakmak gerekir.</p>
<p class="calibre1">Çağla ikinci dönem derslerden iyice soğumuştu. Sürekli asıyordu okulu. Güzel bir arkadaş grubu vardı, gezip tozuyorlardı birlikte. Son mektubunda da yazmıştı. Çok tatlı insanlardı, tanısa Onur da çok severdi, ama Onur "Bu kaktüs de neyin nesi?” diye sormaya başlamıştı bile. Kıskançlık bir taksiye atlamış, şoförün omzuna dokunup “Öndekini takip et!” diyerek Onur’un peşine takılmıştı, sizin hiçbirinizin haberi yok!</p>
<p class="calibre1">Onur, kıskançlıktan kaçmaya çalışırken berbat bir lise hatırasının kucağına düşmüştü. Lise basket takımının maçını seyretmeye gitmişlerdi bir gün, okulu asıp. Onların sınıfından bir çocuk da takımdaydı. Kenan. Yakışıklı bir çocuktu. Maç öncesi takımlar ısınırken, Çağla en öndeki sıraya kadar inmiş, Kenan’a seslenmişti. Sesi gittikçe incelerek defalarca bağırdığı halde, Kenan bakmamıştı ona. Şelki duymamış, belki koçtan çekinip bakamamıştı. Onur ise birkaç sıra yukarıda, iki büklüm oturuyor, Kenan’ın bakmasını hem istiyor hem de istemiyordu. Bunu anlıyorsunuz değil mi?</p>
<p class="calibre1">İşte parkta Onur’un yanında oturan Çağla, yıllar önce Kenan'a bağıran Çağla'ydı. Geçen yazki ve mektuplardaki Çağla değildi.</p>
<p class="calibre1">“İstanbul’u hiç mi özlemiyorsun?”</p>
<p class="calibre1">“Hayır!” dedi, “Şimdilik halimden hoşnutum. Bizimkilerin hayatı da daha iyi. İstanbul çok yormuştu onları. Hem burada yeni insanlar tanıyorum, okul ortamını seviyorum.”</p>
<p class="calibre1">Bütün bunların üstüne şu doğum günü partisini de duyunca (tabii ki hemen reddetmişti Çağla’nın birlikte gitme önerisini), akşama kadar somurtmuş, neredeyse hiç konuş-mamıştı. Berbat etmişti her şeyi.</p>
<p class="calibre1">Başka türlü olabilir miydi? Onur bunu sordu kendi kendine, iki eliyle sırt çantasına asılmış yürüyordu. Daha soğukkanlı davranabilir miydi? Gardaki pastanede, belediye otobüsünde, parkta, ağızları kuruyana, boğazları yanana kadar konuştuktan sonra, Çağla taksiye kendisi trene binip gidebilirler miydi? Hayır efendim, hayır! Konuşmak kimi zaman sevişmekten beter eder insanı!</p>
<p class="calibre1">Binaların üzerinde, bir bulut halinde ve çığlık çığlığa dönüp duran kuşları fark etti. Küçük, siyah kuşlardı bunlar... Nerede olduğunu anlamaya çalıştı. Çağla, gara çıkan bir alt-geçitten söz etmişti. Çağla... Geçmiş miydi yoksa? Durup çevresine bakındı.</p>
<p class="calibre1">“Gar ne tarafta acaba?"</p>
<p class="calibre1">Ali eliyle işaret edip, garın geride kaldığını söyledi, “Bir altgeçit var, oradan gidebilirsin.”</p>
<p class="calibre1">Bir süre konuşmadan yürüdüler. Sonra Yunus geri dönüp garı soran çocuğa baktı.</p>
<p class="calibre1">“Ne oldu, neye bakıyorsun?" diye sordu Ali.</p>
<p class="calibre1">"Az önce yanımızdan geçmişti bu çocuk, ellerini kollarını sallayarak, söylene söylene gidiyordu. Şimdi de öyle mi, diye baktım. Evet, neyse... Seni dinliyorum.” dedi Yunus, “Telefon etti, demiştin."</p>
<p class="calibre1">Ali'nin pek isteği kalmamıştı, hatta anlatmaya başladığı için kendine kızıyordu.</p>
<p class="calibre1">“Eve.t işte... Telefon etti. Akşam... Yemekten sonra... Daha bir şey söylemeden gülmeye başladı. Katıla katıla gülüyor! Ben biraz kaygılandım açıkçası. Sinirleri bozulmuş, diye düşündüm... Arada oluyor çünkü böyle şeyler, özellikle de pazar akşamları. Ama hiç böyle gülmezdi. Ali, dedi, bunu gülerek anlatmak zorundayım. Ancak gülerek anlatabilirim. Ne oldu anne, ne anlatacaksın, dedim. Bugün ben ne yaptım biliyor musun, dedi. Bir ölü yıkadım, dedi. Bu arada da gülüyor ha! Ben de başladım gülmeye. Annem bir yandan anlatıyor... Bi,r arkadaşının annesi ölmüş, cesedi yıkanacak ama kimse giremiyor yanına. Bir tek kadın varmış yıkayıcı. Biriniz gelin, tek başıma yapamam, demiş. Annem bakmış kimse gidemiyor, girmiş içeri. Cesedi evire çevire yıkamışlar. Sonra da kefene sarıp tabu ta yerleştirmişler."</p>
<p class="calibre1">“Böyle şeyler köyde o kadar olağandır ki! Orada herkes doğuştan bir ölü yıkayıcıdır. Köylüler doğar yaşar ve ölür, şehirliler ise doğuyorlar, yaşıyorlar ve ölümden korkuyorlar."</p>
<p class="calibre1">Dedesinin yıkanışını anlatmaya başladı Yunus. Her şeyi bilen, bütün yaşantıları bilgi olarak paketleyebilen biri gibi anlatıyordu. Başkalarında olmadığını, sadece kendisinde olduğunu düşündüğü bir duyarlılığın tarafını tutarak anlatıyordu ve Ali'yi de iyice öfkelendiriyordu onun bu bilmişli-ği, okuyucuları için gidip-gören-anlatan gazeteci tavırları.</p>
<p class="calibre1">“...köyün mezarlığında bunu kanıtlayacak pek çok aile büyüğü yatıyor. Selvilerin altında.”</p>
<p class="calibre1">Ali göz ucuyla Yunus'a bakıp, hayatımı karartırıyor, diye düşündü. Yunus her zamanki aksak ritmini tutturmuş, kendi mutsuzluğu içinden başını çıkarıp sonra tekrar oraya batarak yürüyordu. Hayır boğulmuyor, her nasılsa ve durmadan konuşuyor! Ali onun yüzünden yalnız kalmış, insanlardan uzaklaşmıştı.</p>
<p class="calibre1">Okulda tanışmışlardı. Yunus bir üst sınıftaydı. Yıllık çalışmaları için yapılan toplantılardan birinde, Ali'nin getirdiği karikatürlere bakmış, “ince bir mizahı" olduğunu söylemişti. Yıllık toplantıları, gidip bir yerde içmeler, derken her gün görüşmeye başlamışlar, sonra hiç olmayacak bir şey olmuş ve Yunus’un topallığı Ali'ye bulaşmıştı, “Yahu nasıl olur bu?” Boşuna sormuştu Ali, diğerinden daha uzun olan bacağını dizinin biraz üzerinden kavrayıp sürüklerken ve iki muntazam bacak yardımıyla hızla uzaklaşan insanların arkasından bakarken, boşuna sormuştu.</p>
<p class="calibre1">Göz ucuyla Yunus'a baktı, ine çıka bir şeyler anlatıyordu yine, farkında değildi sanki, ikisi hiçbir topluluğa dahil olamayacaklar, kimse istemeyecek bu ucubeleri aralarında.</p>
<p class="calibre1">“Geçen gitmemde amcam, evin hemen arkasında bulduğu bir buçuk metre boyunda bir yılan gömleği gösterdi.” “Yılan gömleği de ne demek?” Başka kimsesi yok çünkü Ali'nin, ne kadar kızsa da Yunus’tan başkası yok.</p>
<p class="calibre1">“Yılanlar deri değiştirir ya, gömlek diyor bizimkiler ona. Hakikaten bir buçuk metre, şöyle bir şey. Ve amcamın dediğine göre evin altında yaşıyormuş bu yılan. Köydeki her evin altında bir yılan varmış. Şimdi bak şehirliler bundan korkar, değil mi? Ama köylüler yılanların altında yaşadığı evi koruduğuna inanıyor.”</p>
<p class="calibre1">“Niye köylüler diye söz ediyorsun onlardan?” Çünkü Yunus’tan başkası yok, Ali'yle konuşan, onu dinleyen, dinlemekten çok konuşan, hayatını karartan.</p>
<p class="calibre1">“Kendimi onlardan biri gibi görmüyorum. Kim kime ne kadar borç verdi, kimin tarlası nasıl bölüşüldü, düğünde kim ne taktı... insan ilişkilerinden örülmüş ve çıplak tene giyilmek zorunda kalınmış kaşındıran bir kazak gibi. Şehri bu yüzden seviyorum, bol bir elbise."</p>
<p class="calibre1">Bunu söylerken eliyle bir yay çizmiş, çevredeki insanları göstermişti.</p>
<p class="calibre1">“Ama yalnız kalıyorsun burada." dedi Ali, “yalnız kalıyoruz” diyemedi.</p>
<p class="calibre1">Hemen söylediğine pişman etti Yunus, biraz yaklaşmaya çalışsa, aynı dertten mustariplermiş gibi hissetse, pişman oluyordu.</p>
<p class="calibre1">“Yalnızlık mı? Bin bir türlü insanın canını dişine takarak yaşayabildiği bir şehirde, anne babamız yaşında insanların dilendiği, çocukların tiner kokladığı bir şehirde, yalnızlık değil öfke duyulur ancak.”</p>
<p class="calibre1">Ay, ay, ay. .. Ali de öfke duydu! Ve hep yaptığı gibi hızlı yürümeye başladı. Bir çeşit cezaydı bu, Yunus'u caddeler sokaklar boyunca yürüttüğü yetmiyormuş gibi, bir de hızlı yürüyerek cezalandırıyordu ve Yunus daha hızlı batıp çıkıyor şimdi, kısa bacak, uzun bacak, kısa bacak uzun bacak kısa bacak, durdu.</p>
<p class="calibre1">"Bak şu adamları görüyor musun? Bunlar Remzi Karadeniz'in adamları. İşten dönüyorlar sanırım."</p>
<p class="calibre1">Ali'yi de durdurmuş, omzuna tutunup uzun bacağının üzerinde yükselmişti, böyle yapınca boyu birden uzuyordu. Sanki, onu cezalandırmak istediğinin farkındaymış ve bu cezadan kaçmak için bir yol arıyormuş gibi geldi Ali’ye. Yu-nus’un gösterdiği adamlara baktı. Yunus ise, yine duyarlı gazeteci tavrını takınmış anlatıyordu:</p>
<p class="calibre1">“Remzi Karadeniz bir nakliyeci. Sakarya ile Mithatpa-şa'nın kesiştiği yerde duruyor adamlarıyla birlikte. Bir yeri filan yok. Telsizi var, kahvede oturuyor, müşteri gelince adamları onu çağırıyor. Gözleri kan çanağı, kıpkırmızı suratlı bir adam. Her müşterisinin elini sıkar, alttan alan bir işgüzarlığı var. Kart bile bastırmış, ‘Karadeniz Nakliyat iyi günler ve hayırlı işler diler' gibi bir şey yazıyor kartta.”</p>
<p class="calibre1">Yeniden yürümeye başladılar. Önlerinde bacakları eğri, kıçları dışarıda üç adam yürüyordu, omuzlarında kolanlar. Ali içlerinden birinin açık sarı bir gömleği olduğunu gördü. Sokak lambalarının ışığında parlıyordu. O sarı gömlekli adama acıdı, kendine acıdı, Yunus'a acıdı.</p>
<p class="calibre1">“Sakarya'da bir bira içelim mi?" diye sordu.</p>
<p class="calibre1">Birahane kalabalıktı. Açık havada, tahta taburelere tünemiş insanlar bira içiyor, yüksek sesle birbirlerine bir şeyler anlatıyor, bazen başlarını geriye atarak kahkahalarla gülüyorlardı. Birahanenin içinden gelen ağır yağ kokusunu, sokağın köşesindeki kokoreççiden yükselen dumanı, alkolün iyice uçucu hale getirdiği insan uğultusunu, hafif bir rüzgâr alıp uzaklaştırıyordu... Sakarya'nın ayyaşları, ağdalı el kol hareketleri ile kenarda oturanlardan içki parası istiyor, samimiyetlerin ödülü olarak istedikleri paradan fazlasını alıp gidiyor, içliköfte satıcısı üzeri naylonla kaplı tepsiyle kalabalığa yaklaşıyor, yara bandı ya da çiçek satan küçük çocukları garsonlar kovalıyor, piyango satıcıları biletleri sallayarak masaların arasında dolaşıyor, boynuna asılı birkaç fotoğraf makinesiyle beyaz saçlı beyaz bıyıklı fotoğrafçı müşteri çekmek için flaş patlatıyor, yıllardır gazete satan adam tanıdık yüzlere gülümseyerek gazetenin manşetini bağırıyor, masaların kıyısına kadar gelip bir tanıdığına bakanlar, kenardan tek vücutmuş gibi görünen ve garsonları isimleriyle çağıran bu kalabalığı utangaç bakışlarla inceliyordu.</p>
<p class="calibre1">Hiç yapacağı şey değildi aslında. Çok utanıyordu. Neredeyse teker teker bakmıştı oturanların yüzüne, ama yoktu, yoktu ve çok utanıyordu. Zaten olsaydı da utanacaktı. Birkaç adım atmış uzaklaşıyordu ki biri seslendi birahaneden.</p>
<p class="calibre1">“Melek, Melek!”</p>
<p class="calibre1">Dönüp baktı, önce tanıyamadı, yüzüne ışık vurunca tanıdı, Orhan’dı. Sıkışık masaların, taburelerin arasından ona doğru geliyordu.</p>
<p class="calibre1">“Melek sen gelir miydin buralara?”</p>
<p class="calibre1">Yalçın... Hayır, bir yalan uydurdu. Birbirlerine nasıl olduklarını, hayatın nasıl gittiğini sordular. Orhan "birlikte bir bira içmeye” çağırdı onu. Kabul etmedi Melek, eve gitmesi gerektiğini söyledi. Yalan. Orhan masaya, Muhsin’in yanına döndü.</p>
<p class="calibre1">“Bizim lisedendi,” dedi taburesine yerleşirken, “ben dahil bütün erkekler aşıktı ona."</p>
<p class="calibre1">"Hoş kızmış." dedi Muhsin, tuzlu fistıkların kabuklarını ufalıyordu. Sonra birden başını kaldırıp, “Oğlum ne yapacağız? Çıktı geldi Bülent diyelim, ne söyleyeceğiz? Yarın görünce ne diyeceğiz?”</p>
<p class="calibre1">İkisi de sıkıntıyla bira bardaklarına uzandı.</p>
<p class="calibre1">“Ben derim ki bırakalım kendi öğrensin. Yonca elbet söyler bir gün ona. Hem belki yanlış düşünüyoruzdur, ne belli!”</p>
<p class="calibre1">“Yok oğlum yok! Yonca bizi görünce hemen çekti elini çocuğun elinden. Ne demek bu?"</p>
<p class="calibre1">“Kız fena takılıyor, demek.”</p>
<p class="calibre1">“Evet, kız fena takılıyor. Peki biz ne diyeceğiz, senin kız fena takılıyor Bülent mi diyeceğiz?”</p>
<p class="calibre1">Ne diyeceklerini bilmiyorlardı. Öğleden sonra okulda, Yonca’yı biriyle el ele görmüşler ve Bülent'in dersten çıkmasını bekleyemeden, onunla karşılaşmaktan korkarak, çünkü yüzlerinden belli olabilir her şey, Karanfil Sokağı’ndaki kahvelerden birine gitmişlerdi; blöflü pişti, tavla, bilardo, masa tenisi, unutma sporları... Akşama kadar.</p>
<p class="calibre1">“Muhsin peki bize ne bundan!" dedi Orhan, boş bardağını kaldırıp garsona gösterirken. “Sanki kız bizi boynuzlamış gibi, şu işe bak ya! Resmen kalbim sıkışıyor! ”</p>
<p class="calibre1">“Sahiden bize ne!” diye karşılık verdi Muhsin. Bir süre suskun oturdular, sinemadan çıkmış gibi oldular, hava güneşli, adam kadın yüzünden aşağı atlayıp intihar etti, ama bu bir filmdi ve hava güneşli... Garson da köpüklü bir bira getirdi işte. Tamam.</p>
<p class="calibre1">Tamam da, nasıl yapabildi bunu Yonca!</p>
<p class="calibre1">“İlişkilerinin de ne olduğu belli değildi ki!" dedi Orhan, ortada bir aşk meselesi varsa, kim bırakıp gidebilir! Kim çiğnemek istemez bu sakızı!</p>
<p class="calibre1">“Bülent'in söylediklerini hatırlıyor musun?"</p>
<p class="calibre1">Hatırlıyordu Orhan, “Benim tam bir erkek gibi davranmamı istiyor. O duvara yaslanmış duruyor olacak, ben de elimi başının hemen yanından duvara dayayacağım, ne haber bebek, diyeceğim. Böyle biri olmamı istiyor." Orhan’la Muhsin çok gülmüşlerdi buna, oysa Bülent, “Erkek olamayacak kadar mutsuzum ben." demişti, demişti ve içlerine oturmuştu bu söz.</p>
<p class="calibre1">Orhan birasını yudumladı ve duysa Bülent’in epey kızacağı bir şey söyledi: “Bülent çok duygusal biri." Bunu söylerken, Bülent’in Yonca için yazdığı şiirleri düşünmüştü, upuzun şiirler. Bir gün burnunda sivilce çıkmıştı, nasıl dalga geçmişlerdi onunla... “Sivilceli şair!"</p>
<p class="calibre1">“Hangimiz değiliz ki!" diye karşılık verdi Muhsin. Okuldaki bütün o insanların, derslerin, her şeyin canlarını iyice sıktığı bir öğleden sonra kütüphaneye gidip saklambaç oynadıkları günü düşünüyordu. Süreli yayınlar salonunda. Mavi, kırmızı ciltlerle dolu metal rafların arasında. Ses çıkarmadan ama çılgınlar gibi gülerek. Üçü... Üçü iyi arkadaştı. Bülent, “Sizden iyi dinleyici yok bu dünyada!” diyordu. Her şeylerini anlatıyorlardı birbirlerine. Her şeylerini... Amfinin en arka sırasında tek başına oturduğu kimya dersinde yaptığı şeyi bile anlatmıştı Muhsin. Aslında Bülent’i şanslı görüyordu, tutkuyla bağlı olduğu bir kız vardı hiç olmazsa. Oysa kendisi, bir olasılık hesabından müthiş yorgun düşmüş ve şansını baştan kaybetmişcesine uzak duruyordu kızlardan. Tabii kızların buna pek aldırdığı söylenemez!</p>
<p class="calibre1">“Ne düşünüyorsun?"</p>
<p class="calibre1">“Ne bileyim ben, bir sürü şey geliyor aklıma. Keşke bizi tamştırmasaydı Yonca’yla."</p>
<p class="calibre1">“Şu yemekhanedeki günü diyorsun, değil mi? Fakat Yonca da hakkımızda her şeyi biliyordu, fark ettin mi?"</p>
<p class="calibre1">“Rahmetli bizden söz etmeyi pek severdi." dedi Muhsin, sıkı bir kahkaha patlattı. Orhan da güldü.</p>
<p class="calibre1">“Haydi kalk gidip söyleyelim." dedi sonra birden.</p>
<p class="calibre1">“Önce bir ara istersen.” dedi Muhsin. “Ben de bir tuvalete gideyim."</p>
<p class="calibre1">Orhan kasadan bir jeton aldı. Bülent evdeydi. Hemen, ders çıkışı neden beklemediklerini sordu. “Gelince anlatırız.” dedi Orhan.</p>
<p class="calibre1">Otobüste konuya kimin gireceğini konuştular. Muhsin, “Sen başla," dedi Orhan’a, “senin hep komik kalabilen bir tarafın var."</p>
<p class="calibre1">“Göğsümü kabartıyorsun." dedi Orhan gülümseyerek.</p>
<p class="calibre1">Apartmana girerken Muhsin, “lyi içmişler galiba." dedi, giriş katındaki resim galerisinden gelen gürültüyü kastediyordu.</p>
<p class="calibre1">Evet... Biz hepimiz çok sarhoşuz. Öyle sarhoşuz ki, felaket felaket içiyoruz, yani felaket. Hepimiz, evet. Galerinin sahibi, ağabeyim, Saruhan Ağabey, Nur Abla, o kadınlar, herkes herkes. Çok. Çok sarhoşuz.</p>
<p class="calibre1">Sonra Saruhan Ağabey ortaya çıkıyor. Deli adam. Deli bu adam ya, "Arrivaa!” diye bağırıyor, dizini yere koyuyor, el çırpıyor. Ama çok komik, çok komik. “Mamma mia!” diye bağırıyor. Bir dizi yerde. Deli adam. Nur Abla eteğini kaldırmış onun çevresinde dans ediyor, yani dönüyor. Şimdi herkesin döndüğü gibi. Saruhan Ağabey elini çırpıyor, ay çok komik, başıyla Nur Abla’yı izliyor, yani Nurcuğunu.</p>
<p class="calibre1">Ben onların seslerini duymuştum. Side'de. Side’deyken, sevişiyorlardı duşta. Ay çok komik bu.</p>
<p class="calibre1">Hay Allah biz hepimiz çok sarhoşuz. Galerinin sahibi de sarhoş. Resimlerin önünde duruyoruz ve ağabeyim de sarhoş. Ona bakıyorum, bakıyorum ve ben anlıyorum hemen, yeni başlamış içmeye, hızlı içmiş çok içmiş, burnu, kulok... ay işte kulakları kızarmış. Bir tuhaf bakıyor. Resim yaparken böyle bakar. Ama bazen. Yüzlerce resim yaptı ağabeyim benim. Tuvallerini de kendi yapıyor. Evimiz atölye gibi zaten, atölye gibi oldu, temizlikçi kadın bulamıyoruz. Hay Allah neler geliyor aklıma benim.</p>
<p class="calibre1">Ağabeyim galeri sahibi ile konuşuyor. O kadını sevmiyorum. Ağabeyime asılıyor gibi, gibi geliyor bana. Çarpık şey! ilk sergi için eve gelmişti. Ben ona kahve yapmıştım. Ay çok komik. Ağabeyimin resimlerini seçmişti. Ama eskiden yaptığı şeyleri. Ama ben pek sevmem o resimleri. Geometri var içinde. Paralel çizgiler çileden çıkarır beni, midem bulanır benim, nefret ederim paralel şeylerden. Bak şimdi bile bulanıyor, şimdi bile. Öyle resimler yapıyordu ağabeyim ilk başlarda. Bir sürü demir, kalas, mermer falan çiziyordu. Ama bir sürü, bir sürü. Ama aralarına şöyle dimdik duran bir adam saklıyordu mutlaka, işte ben o insanlara bayılıyordum, çok seviyordum ben onları. Gözlerinin altından kalın paslı bir demir çubuk geçen, istiflenmiş kalasların önünde dimdik duran pardösülü ve mutsuz ve sanki beni bekleyen benim sevgimi bekleyen o insanlara bayılıyordum işte, işte şimdi ben çok sarhoşum. Şimdi birbirleriyle tartışan, kavga eden bir sürü adam sarmış çevremizi. Ağabeyim son yıllarda böyle şeyler çiziyor. Kavgalar. Ama nasıl küfrediyorlar, vuruyorlar birbirlerine, yere düşenleri tekmeliyorlar... Ama çok çok hoşuma gidiyor benim. Hele renkleri. Fıstık yeşili nar kırmızısı. Bitiyorum ağabeyimin renklerine, müthiş müthiş sarhoşum, başımı tutamıyorum yerinde, yerinde durmuyor, çok komik ama...</p>
<p class="calibre1">Amcama giderken bir resmini hediye götürdü ağabeyim. Kolunun altında ne güzel taşıyordu resmini, ay çok güzeldi vallahi. Eve girince resmi saran kağıdı kendisi yırtmıştı. Boydan boya yırtmıştı. Bir kerede yırtmıştı. Bir sandalye çekip üzerine koymuştu. Amcamın bizi sevip sevmediğini bilmiyorum. Ağabeyime sorunca kızıyor bana. Bana kızıyor ama şimdi çok çok sarhoşum. Midem de bulanıyor. Koluma giriyorlar şimdi benim. Kusacağım ben kusmak istiyorum. Tuvalete eğiliyorum. Ağabeyim saçlarımı tutuyor benim. “Burnunu kapa, burnundan gelmesin." diyor. “Yirmi üç yaşındayım ve hayat burnumdan geldi benim. Hepinizin hayatı burnumdan geldi." diyorum onlara, hepsine çok kızgınım şimdi ben, birden çok kızıyorum, gözlerimden yaş geliyor, bir daha eğiliyorum tuvalete, ağabeyim saçlarımı tutuyor, dizlerim titriyor benim. Hiç halim yok. Yüzümü yıkıyor ağabeyim benim. “Kız delirdin yine kız." diyor. Gülüyor. Ama benim halim yok. Bir yere uzanıyorum ben, başım dönüyor, dudaklarım koskocaman oluyor, kocaman, ne olur kusmayayım tekrar. Tekrar, tekrar, tekrar derken biri dürtüyor beni, çok parlak, çok aydınlık. “Tamam." diyor ağabeyim, “Hadi Ebru, hadi güzelim." Saruhan Ağabey de geliyor, çok parlak geliyor, koluma giriyorlar. “Sana artık bir koca bulmak lazım." diyor, dirseğimi de yiyor, düşecek gibi oluyorum, “Git başımdan!” diyorum, “İspanyol bozuntusu!" diyorum. Gülüyorlar. Ben de gülüyorum. Ama felaket ağrıyor başım. Nur Abla geliyor. Sarılıyor. Terinin kokusunu duyuyorum. “Güzelim benim." diyor, “Bahtsız yavrucak." Ya niye söylüyor bunu! Niye? Ağlıyorum işte. Ağlatıyor beni. Ağlıyorum. Ağlıyorum. Ağabeyim burnumu siliyor. “Tamam kız!" diyor, “Beni de ağlatacaksın.” diyor, ama o da ağlasın, o da ağlasın, neler geldi bizim başımıza, neler geldi...</p>
<p class="calibre1">Arabaya biniyoruz, bindiriyorlar beni. Nur Abla yanıma oturuyor. “Hadi, işkembeciye!” diyor Saruhan Ağabey.</p>
<p class="calibre1">"Ulus’takine gidelim." diyorum ben burnumu çekerek, ağabeyim anlıyor, dönüp bana bakıyor, ben tekrar başlıyorum ağlamaya o zaman. Dışarı bakıyorum. Arabaya doluşup ailecek çıktığımız tatilleri düşünüyorum. Ağlıyorum...</p>
<p class="calibre1">“Birazdan güneş doğacak." diyor ağabeyim bana dönüp, elini uzatıyor. Elini tutuyorum.</p>
<p class="calibre1">"Daha hızlı gidemez misin, sütçü kamyonları bile bizi geçiyor." diyor Saruhan Ağabey.</p>
<p class="calibre1">Süt kamyonu Opera’yı geçince Gazi Lisesi'ne doğru dönüp bulvardan ayrıldı. Bakkalların, büfelerin önünde dura dura ilerliyordu. Her durduğunda yüzü kırış kırış bir adam kamyondan aşağı atlıyor, bir koşu dükkanın camına asılı yazıyı okuyordu: “Süt 3 yoğurt l”</p>
<p class="calibre1">Ulucanlar Caddesi üzerindeki bir bakkalın önüne süt ve yoğurt kasalarını atar gibi bıraktığında, caddenin aşağısında kalan sokakların birinde bir köpek havlamaya başladı.</p>
<p class="calibre1">Uyandığında köpek susmuştu. Oğlan gözlüklüydü kız kısa boylu. Öyleyse bunlar Cemil ile Nazlı olmalıydı. Ahmet-ler Postanesi’nin orada görmüştü. Cemil gözlüklü Nazlı kısa boylu. El ele tutuşmuş yürüyorlardı, el ele tutuşup kayan patenciler gibi, televizyonda çekirdek içlerken seyrettiği.</p>
<p class="calibre1">Pijamasının paçalarını çoraplarının içine soktu. Terliklerini giydi, dizlerini avuçlayıp yataktan kalktı, bir gün kalkamayacak.</p>
<p class="calibre1">Daha uykudayken, ağzı açık uyuyor, horluyor ve kaşını-yorken, uyanınca yapacağını bildiği şeyi yapmak için gömme dolaba yürüdü, kapağını açtı. Sağ yanağını kapağın iç tarafına asılı küçük aynaya uzattı, baktı, baktı... Korkusu boşunaydı.</p>
<p class="calibre1">Tuvalete giderken takvimin kırmızı çerçevesini itti: 14. Küçük oğlunun dönmesine on gün var. Bu pazar değil öbür pazar. İki hafta diye gitti, sonra üçe çıkardı. Geriye on gün kaldı. Trendeki çocuk gibi oldu. İzmir'e giderken trendeki o çocuk hiç konuşmuyordu, konuşmuyordu. Tren Polatlı’yı geçtikten sonra bir yerde durmuştu. Çocuk da o zaman konuşmuştu işte. Bir sayı söylemişti, iki binli üç binli bir şey. “Ankara'dan beri şu kadar elektrik direği geçtik." demişti.</p>
<p class="calibre1">Tuvalete girdi. Bazı geceler buraya kadar gelemez ya da gelmek istemez, pencereyi açıp aşağıya, bahçeye işerdi. Gençken olurdu ama bu. Evden daireye, daireden eve yürür, öğle tatillerinde bile eve geldiği olurdu. Ulus'tan buraya az yol değil. O zaman gençti, At Pazarı’ndaki kahvede saatlerce oturabiliyor, sigara içebiliyor, hafta sonları bir güzel kafayı çekiyor, karısını dövüyor ve bahçede çamaşır asılıymış değilmiş, aldırmıyordu bile, pencereyi açıp, pijamasını indirirken. Ama bak şimdi iki yırtıcı hayvan var göğsünde. Öksürüğüyle besliyor onları, sabahları ve geceleri, günde iki defa.</p>
<p class="calibre1">Karısı kahvaltıyı hazırlarken divana yerleşip bahçeyi seyretmeye koyuldu. Ağaçlar yemyeşildi. Böyledir onlar: Kururlar, yeşerirler, hiçbir şey saklamazlar insandan. Şimdi iyi günleri, yapraklı günleri. Büyük oğlu tahtaları çürüdüğü için sökmeseydi, bugün şurada bir çardak ve hanımelleri de olacaktı, akşamları kokacaklardı. Minderler bahçe kapısıyla ev arasında dizilmiş boş boş duruyordu. Kömürlüğe baktı. Yıkılan duvarı büyük oğluyla baştan örmüşlerdi ama yine de eğri gibiydi duvar. Kömürlüğün içi tıka basa dolu sanki de, duvar şişkinleşmiş. Olmayacak şey değildi bu! Yani eskiden. Emekli olduktan sonraki birkaç yıl ilkbahar dedin mi çıkardı sokağa, sonbahara kadar. Şöyle hava erken kararır, insanın içi bir tuhaf olur ya, o zamana kadar... Akşamları yemeğini yedikten sonra, gezerdi bir güzel. Denizciler’i, Ulucan-lar'ı, Demirlibahçe’yi, Cebeci’yi filan dolaşır, yakılacak ne varsa toplayıp getirirdi. Sonbaharda kömürlük karton kutular, sebze meyve kasaları, masa sandalye ayaklan, gazetelerle dolup taşardı ve o da bir karıncaydı işte evinin yolunu hiç şaşırmayan, yazın bitişine üzülen, üzülen ve hâlâ üzülüyor.</p>
<p class="calibre1">Akşamları yine dolaşıyordu, ama eski gücü kalmamıştı, eski bacakları. Şöyle bir dolanıp geri dönüyor ve oğullarının kömür almasını bekliyordu içi pır pır ederek, her an vazgeçebilirlermiş gibi.</p>
<p class="calibre1">Kedilerden birinin musluğun taşından su içtiğini gördü, sonra da o kocaman ayakkabılı soytarıları; çamaşır iplerinin üzerinde hoplayıp zıplıyor, ağaçların arasında koşuşturuyor, kediyi kovalıyorlardı, zavallı kedi. Birbirlerinin ayaklarına basıp yere düşene kadar seyretti, her biri çoktan göçmüş gitmiş bir aile büyüğüne benzeyen bu eski tanışları. Şimdi yatağın altındaki kutuyu çıkarsa hepsinin teker teker bulur fotoğrafım. Gösterir parmağını bastırıp: Bu Eşref Ağabey, bu Hatice Yenge...</p>
<p class="calibre1">Kahvaltı hazırdı. Ekmeğine çemen sürdü, çayını içti, bir iki zeytin, bir parça peynir yedi. Masadan kalktı. Pijamalarını çıkarıp kahverengi pantolonunu ve küçük oğlunun aldığı açık mavi gömleği giydi. En üstteki düğmeyi ilikledi, hiçbir şey süzülmesin boynundan içeri, kımıltılı ve ıslak ölüm gibi hiçbir şey. Kımıltılı ve ıslak olmasa ölümden niye korksun ki!</p>
<p class="calibre1">Yeniden geçti aynanın önüne. Sağ yanağını diliyle itekleyip iyice yaklaştı aynaya... Geri çekildi. Başı dönüyordu. Kısa kesilmiş beyaz saçlarını sıvazladı, dolabın kapağını kapattı. Şimdi şenlik zamanı.</p>
<p class="calibre1">Basamaklarına boş kömür tenekeleri dizilmiş karanlık, dar merdivenden indi, taşlığın camlı kapısını açıp bahçeye çıktı. Soytarılar armudun dibinde üst üste yığılmış uyuyordu. Bahçe kapısının mandalını kaldırdı, kapıyı arkasından kapatırken eve baktı. Ev de ona baktı, kararmış tahtadan ve paslı sacdan yüzünü kaldırıp.</p>
<p class="calibre1">Sokağın üst tarafından bir köpek havladı. Bir köpek havlamasıyla yıkılıp gidecekmiş gibi duran, ama içinde yaşayan insanlarla birlikte ayakta kalan, birbirine yaslanan iki katlı evlerin dar sokağına çıktı. Kimse yoktu.</p>
<p class="calibre1">Cadde tarafından her zamanki uğultu geliyordu. Çarşambanın uğultusuydu bu, işe giden insanların, dükkâncıların, işportacıların, işşiz güçsüzlerin uzattığı eldi bu, düşmesin diye ihtiyarlar kendi çukurlarına. Uzanıp tuttu bu eli.</p>
<p class="calibre1">Taş basamakları, bir iki üç... on üç çıktı, işte her zamanki yerindeydi Talat Paşa Caddesi. Gözlerinin önünde. Silahlar patlamıştı burada, pavyonlarda kavgalar çıkmış, kadınlar bıçaklanmış, polis baskınları olmuştu, burada karşıdan karşıya geçmeye çalışırken çocuklar, ihtiyarlar ezilmiş, ca-yırtılı frenler, feryatlar duyulmuştu. Düğünler olmuştu, gece yarılarına kadar elektrosaz, darbuka, bahçeye çekilmiş ışıkların altında, kahveden alınan sandalyelerde oturarak, ikisini birleştirip çocuk uyutarak. Burada evler yıkılmış ve yanmıştı. Yatırların başında dua edilmiş, asırlık camilerinde. namaz kılınmıştı. O bütün bunları yaşamış, unutmuş, sonra yine yaşamış ve yine unutmuştu, çünkü esas olan budur. insan bu yaşa kadar ancak unutarak yaşayabilir. Marifet sanki!</p>
<p class="calibre1">Hemen sağındaki dükkanın önünde süngerleri dışarı fırlamış koyu kahverengi bir sandalye duruyordu. Bu onun sandalyesiydi, akşam dükkancı içeri alır, sabah yerine koyar, telefon direğinin dibine. Oturdu. Arif onu görünce dükkândan çıkıp yanma geldi, eğilip yanağını inceledi.</p>
<p class="calibre1">“Yok bir şey ha Ahmet Ağabey!"</p>
<p class="calibre1">“Yok tabii ya! Boşa konuştunuz, uyku uyutmadınız bana!"</p>
<p class="calibre1">Yana dönüp kolunu sandalyenin arkasına, çenesini de koluna dayadı ve seyretmeye başladı cümbüşü, şenliği, her gün burada olan, her sabah başlayan. Güneş Dörtyol tarafında şimdi. Oradan oraya gidiyor birileri, sonra bir şeyi unuttuklarını fark edip geri dönüyorlar. Neyi unuttular acaba? Düşünüyordu. Kimi zaman düşünmüyor, yalnızca bakıyordu. Bakıyordu, körüklü otobüsler savrula savrula geçiyor, minibüsler homurduyor, kepenkler açılıyor, bakkal süt kasalarını içeri alıyor, tüpçü kamyonuna tüp yüklüyor, mobilyacı naylonla kaplı kanapeyi, birkaç sandalyeyi dışarı çıkarıyor, hamamın bacasından beyaz bir duman yükseliyor, her şey gözlerinin önünde.</p>
<p class="calibre1">Selamünaleyküm, diyorlar, aleykümselam, diyorlar, küfür ediyorlar, bu da oluyor çünkü. Arabalarından iniyorlar, kapılarının arkasından birbirlerine bağırıyorlar, ellerini ileri ileri uzatarak. Kavga mı çıkacak acaba? Hayır, basıp gaza gidiyorlar. Manav halden yüklemiş kamyonetini geliyor, kasaları ne güzel yanar, büfenin önünde tekel birası kasaları, kuruyemişçi kavurma makinesini dışarı çıkarıyor, az kalsın ezilecekti çocuk, otobüs durağında toplaşmış bekliyorlar, sazcı da geldi işte dükkanını açmaya, vitrinin önünü kapatan dalı kesmiş, gece mi kesti, bir ambulans, herhalde Nu-mune'nin, yoksa Doğumevi mi, lokantan dolaba sütlaçları diziyor, pavyonun önündeki arabayı yıkayan Selim değil mi, Selim tabii, hortum çekmiş dışarı, bir kadın minibüse biniyor...</p>
<p class="calibre1">“Başka bir imkan yok." diye düşünüyordu minibüse binen kadın. Başka bir imkan yok. Düşüp bayılacak yine. Bir sabah minibüse binemeden, oto yıkamanın, kasabın veya tüpçünün önünde birden durup, elleriyle yüzünü kapatıp, "Ölüyorum, ölüyorum!” diye bağıracak herkesin ortasında, söylediğine en önce ve en çok kendisi inanarak düşüp bayılacak, dağınık dururken, habersiz dururken birden çevresine toplanacak olan insanların arasında, ortasında. Sonra onu kaldıracaklar, “İbni Sina yakın!" diyecekler, sonra bir süre ilaçlarla yaşayacak, bir bardak su ve mavili morlu kapsüller, pempe haplar, ötekiler, boşalmış kafasının içi bomboş olacak. Başka bir imkan yok, başka bir şey görünmüyor büfenin üzerindeki aynadan koltukların sehpaların ve yemek masasının daralttığı salonu seyrederken. Güneş almaz, misafir oturmaz. Yine delirecek yine ilaçlar. O zaman Mahmut rahatlayacak ve evdeki bütün böcekler, lavabonun içinde ölü gibi duran ama suyu açınca birden kaçan, oraya buraya, içini kaldıran o uzun antenleriyle.</p>
<p class="calibre1">Saç lastiği sıkıyordu, geriye itip gevşetti, saçları iki yandan alnına döküldü...</p>
<p class="calibre1">Dört aydır bakıcılığını yaptığı kadın neredeyse keldi. Ölsün diye beklediği (Ölsün diye, çünkü başka neyi bekler bu dünyada insan!) kadının kabuk bağlamış sivilcelerle dolu kafasını ve bu sivilceleri örtemeyen birkaç tutamdan ibaret beyaz saçını düşündü. Keşke düşünmeseydi.</p>
<p class="calibre1">Ölsün diye beklediği bu kadın ölürse kendisine haksızlık etmiş olacaktı. Büyük haksızlık. Her sabah sekizde onun için evden çıkıyor, bunun gibi bir minibüse binip İsmet Paşa Mahallesi’ne onun için gidiyor, orada video oynatan kahvelerde, küçücük berber dükkanlarında ve çorbacılarda iş bekleyen amelelerin önünden, kapısı açık bekar odalarının önünden onun için geçiyor, girişi hep sidik kokan apartmana onun için giriyordu; takma dişlerini ters taktığında elini ağzına sokup çıkarmak, altını temizlemek, oturduğu yerden durup dururken düştüğünde kaldırmak ve gençliğinde çocuklarını koca bir leğenin içinde başlarına vura vura yıkayan bu kadını yıkamak için. Vücuduna değmeden, bulaşık eldiveniyle, sabun beziyle...</p>
<p class="calibre1">Kadın ağlıyordu yıkanırken, sonra birden gülmeye başlıyordu ama yine ağlar gibi. Yalnızca kemik, yalnızca damar ve deri olmuş o vücut o tabut elbisesi, tövbe ya Rabbi!</p>
<p class="calibre1">Öğle yemeğinden sonra kadın uyuyordu. O uyurken kaç defa banyodaki aynada, eteğini kaldırıp bacaklarına, kazağını sıyırıp kollarına bakmıştı: Sarkıyor mu etleri ya da şu mora çalan yeşil leke nedir dizinin biraz üzerindeki? Aklını kaçıracak...</p>
<p class="calibre1">Çocukları olmadığına göre (bu yüzden doktor doktor dolaşmış, bir sürü ilaç kullanmıştı), gençlik neye yarardı? Bu geniş çatı, bu göğüsler bazen aynanın önünde acıtarak sıktığı, kendi cezası.</p>
<p class="calibre1">Mahmut da evde durmuyor artık. Hafta sonları hele, bağ-lasan durmuyor. Öğlene kadar ancak. Sonra kahveye ya da partiye. Bağlasan durmaz. Leş gibi sigara kokmuş geliyor akşam. Annesi "İçkisi yok ya sen ona bak." diyor. Sonra başlıyor kendi hikâyelerini anlatmaya, çoğu kocasının kemerini pantolonundan çıkarıp ikiye katlamasıyla ve komşuların yetişmesiyle biten hikâyeler. Ah anacığı, düğünden önce alnı terleye terleye gerdek gecesini anlatmıştı, o iş bitince silinsin diye oyalı bezler koymuştu çeyizine kat kat.</p>
<p class="calibre1">“Düşüp bayılacağım yine."</p>
<p class="calibre1">Minibüs durup kalktıkça midesi bulanıyordu. Şoför ayaktaki yolculara ışıklan geçene kadar eğilmelerini söyledi. Eğildiler. Birinin, kara kıvırcık saçlı genç bir adamın başı hemen burnunun dibine geldi. Adamın saçları çekirdekli kuru üzüm gibi kokuyordu, kuru üzümle dolu bir kavanoz gibi. Başını çevirdi, içi bir tuhaf kalkarak, sanki yaşlı kadını, yastığı yüzüne kapatıp boğacak ya da yıkarken başını tutup banyonun fayanslarına iki üç kere vuracak, içinde öyle bir his. Kadının yüzüne, boynuna, ellerine yayılmış o lekelerin zaten söylediği bir şeyi kendince tekrar edecek: Ölüyorsun, ölüyorsun pis moruk!</p>
<p class="calibre1">"Şunu uzatır mısınız!" diye tekrarladı sağ omzuna dokunan elin sahibi. Parayı alıp öne uzattı.</p>
<p class="calibre1">Banu, parayı şoföre verirken sordu: “Sizinkilerin haberi var mı?"</p>
<p class="calibre1">"Hiç söyler miyim!" dedi Nilay, “Bir arkadaşımın asker akrabasını ziyarete gittik. Olacak iş mi! Hiç söylenir mi! Bunu söylesem annem de ablam da hemen küser vallahi..."</p>
<p class="calibre1">"Canım ne var sanki, oturup konuşmuşsunuz...”</p>
<p class="calibre1">‘Tamam da, onca erkeğin arasında ne işim var benim! Hem öyle bir bakıyorlar ki...”</p>
<p class="calibre1">Banu, “Böyle mi gittin yoksa!" diye sordu, Nilay’ın beyaz bluzuna bakarak.</p>
<p class="calibre1">Evet öyle gitmişti. Sevgi gelip mesai çıkışı kendisiyle Ma-mak’a gelip gelemeyeceğini sorduğunda hemen reddetmişti, ne işi vardı Mamak’ta! Fakat her zamanki gibi, Sevgi çabucak ikna etmişti. O da mesai bitmeden gidip tuvalette saçını taramış, rujunu tazelemiş, koltuk altlarını koklayıp deodo-ranını sıkmıştı bluzunun üzerinden.</p>
<p class="calibre1">Hoş bir kızdı. Herkes söylerdi bunu; annesi, ablası, eş dost, hatta bankaya gelen ve artık içlerinde güzel bir kadının kırıp dökeceği satıp savuracağı bir şey kalmamış yaşlı kadınlar ve erkekler... “Maşallah kızımıza, maşallah!” Bir de söyleyemeyenler vardı tabii! O, havale makbuzunu yazıcıya yerleştirirken ya da talimatlı hesaplar defterine bakmak için dolaba giderken nasıl bakıyorlardı kim bilir? Belki onu masaların, döner sandalyelerin, bilgisayarların, yazıcıların, telefonların, defterlerin, kağıtların arasından çekip çıkarmayı düşleyen romantik erkekler de olmuştu, Ayhan gibi mesela. Ayhan öyle birine benziyordu.</p>
<p class="calibre1">Evi arayıp annesine, Çıkrıkçılar Yokuşu’nda Sevgi için perdelik kumaş bakacaklarını söylemişti. Ziyaretine gittikleri çocuk, Emin, Sevgi'nin uzak bir akrabasıydı, Mersin’den. Birkaç sefer mesai saatinde arayıp Sevgi'yle uzun uzun konuşmuştu.</p>
<p class="calibre1">Altı buçuğa doğru varmışlardı, bir şey okulu yazıyordu kapıda. Sevgi, Emin’i ziyarete geldiklerini söyleyince, başlarına bir sürü asker üşüşmüş, sırıtarak “Kısa dönem mi?” diye sormuşlardı, yılışık, pis kokulu şeyler. "Ne bileyim!” demişti Sevgi, “Üniversite okuyanlar ne oluyorsa onlardan." Kimliklerini verip, piknik masalarına benzer masaların olduğu bahçede beklemeye başlamışlardı. Az sonra iki asker gelmişti yanlarına. Sevgi tanıyamamıştı Emin’i. Bir çığlık almıştı, bankada bir tanıdığını görünce de çığlık atardı. Harun Bey bir gün ikaz etmişti.</p>
<p class="calibre1">Emin’in yanında temiz yüzlü, sessiz bir çocuk vardı. “Bu Ayhan!” demişti Emin, “Bizim koğuştan." Hemen anlatmaya başlamıştı, ilk üç hafta göz açıp kapayana kadar geçmişti, cumaya yemin törenleri vardı. “O ne demek?" diye sormuştu, bir elini silaha bir elini arkadaşının beline koyarmışsın, bir yemin edermişsin, ancak o zaman asker olunurmuş. Şartlar çok ağırmış, ha bire eğitim yaptırıyorlarmış. Bir bölük komutanı varmış, yüzbaşı, adam çok sertmiş, bütün bölüğü eğitim alanında saatlerce süründürmüş. Toz toprak içinde kalmışlar. Kulakları yanmış kıpkırmızı olmuş, krem sürüyorlarmış. Bazılarının sesleri kısılmış. Neden? Bağırmaktan. Her şeyi bağırarak söylemek gerekiyormuş, yoksa azarı işitiyormuşsun. Özellikle tekmil verirken. “Tekmil ne demek?” diye sormuştu Sevgi gülerek. Anlatmıştı Emin. Nefes almadan konuşuyordu. Içtimalarda, komutanın karşısına, dur dur, içtima ne demek, gülmüşlerdi hep birlikte, Ayhan peki, evet o da gülmüştü, ama sessiz ve gidip gazozla kaymaklı bisküvi almıştı dördüne, Emin göğüs cebinin düğmesine iple bağlı metal bir düdük çıkarmıştı, bu da neydi Allah aşkına, onlar soruyor, Emin anlatıyordu. Yemekler çok kötüymüş, kahvaltıda bazen şehriye çorbası çıkıyormuş, pembe bir suyun içinde yüzen şehriyeler, bir gün sucuklu yumurta çıkmış, ama nasıl biliyor musunuz, şöyle kocaman çamaşır kazanı gibi bir kazanın içinde yumurtanın beyazı sümük gibi, ay çok iğrençsin Emin, Emin gülmüştü, peki ya Ayhan, evet o da gülmüştü ve çok güzeldi gülüşü, ama hiç konuşmuyordu bu çocuk, arada sırada Emin'i onaylamak için başını sallıyor ve ikisine bakıyordu, bir ona bir Sevgi'ye, güzel bakışlarla, öyle salyasını yutan köpek gibi değil, Emin demişti ki Ayhan sivil hayat denmesinden hoşlanmıyormuş, hayat bir tanedir diyormuş, Ayhan Emin’in omzuna vurmuştu, hafif kızarmıştı evet ve yine ona ve Sevgi’ye bakmıştı evet, Sevgi televizyon seyredebiliyor musunuz diye sormuştu, sadece milli maçları, dünyadan haberleri yokmuş, yeni bir şarkıcı çıkıp çıkmadığını bile bilmiyorlarmış, askerlik bittikten sonra sivil hayatta zorlanacaklarmış, Sevgi’yi dürtüp saati göstermişti, yedi buçuğa geliyordu, kimliklerini alana kadar yanlarından aynlmamıştı Ayhan ve Emin, sonra vedalaşmışlardı, bir iki adım atmışlardı ki Ayhan seslenmişti arkalarından, Nilay diye Sevgi diye, yanlarına gelmişti, bana neler verdiniz bilemezsiniz demişti, sonra koşarak Emin'in yanına gitmişti, çok hoşlanmıştı, içi titremişti, gerçekten ona ne vermişti ki acaba, ona ne verdiğini bilmiyordu, ne demek istediğini anlamamıştı ama çok hoşuna gitmişti, sen hiç konuşma hiç konuşma, sonra birden...</p>
<p class="calibre1">"Nilay kız iniyoruz!”</p>
<p class="calibre1">Çıkrıkçılar Yokuşu’nun başında indiler.</p>
<p class="calibre1">“Şule’ye ben ayrıca orlon aldım.” dedi Banu, Nilay’ın koluna girip.</p>
<p class="calibre1">"Aaa Şule’ye gidiyoruz değil mi öğlen! Fatma ne aldı acaba, yarım mı Cumhuriyet mi?"</p>
<p class="calibre1">“Bugün gitmeden alacak, daha kambiyodakilerden para toplamamış.”</p>
<p class="calibre1">Kaan geldiklerini görünce kapıyı açtı, içeri girerken bankamatikten para çeken adam gözlerini dikmiş...</p>
<p class="calibre1">iki kadına bakıyordu. İki genç kadın. Yaşları yirmi beş var, yok. Oysa anlamamıştı, bilememişti kendisininki kaç yaşında... Elli iki yaşında çıkmıştı, o da kaç seferden sonra kaçırmıştı ağzından. Çocuğu bile var.</p>
<p class="calibre1">Yusuf tiksintiye benzer bir şey duyuyordu. Kadın olduğu için değil de yaşlı olduğu için yumuşakmış meğer. Avukatlık bürosunda bu iş bu kadar olur. Gitmeyeceğine yemin ediyor sabahları, “Yeter lan artık! Ayıp lan artık!” diyor, ama sonra akşam oluyor, olan oluyor yani, yani APK'lı Suna. İptal. Kart iade. Kartını aldı.</p>
<p class="calibre1">“Para vermiyor." dedi arkasında bekleyen adama.</p>
<p class="calibre1">Caddeye çıkıp hızlı hızlı yürümeye başladı. Gardaki bankamatikten para çekebilirdi, daha yirmi beş dakikası var. Ama zaten bu mesele değil. Mesele başka. Oda karanlık olduğu için anlayamadı kadının yaşını. Mesele bu. Işığı kapatan da kendisi, o da ayrı mesele. Orada, floresan lambanın altında olmazdı ki, kadın girmeden hemen kapamıştı ışığı. Sonra içeride konuşmalar, kahkahalar, derken kapı açılmış, gelmişti ve eteğini çıkarmadan donunu çıkarmıştı, gömleğinin bir iki düğmesini çözmüştü. Deri kanapeye uzanmıştı. “Gel hadi aslanım!" Içine girince, içindeyken, kadının bir bacağını kaldırıp kanapenin üstüne atmasını beklemişti. Böyle yaparsa daha derine girerim, her şey daha iyi olur, bu iş böyle olur, zavallı bir kadın mı bu kötü yola düşmüş, yoksa düpedüz bir fahişe mi işini iyi bilen, göğüslerini açmayan, bacağını yukarı kaldırmayan, seni orospu, seni kaltak ve bir tren çelik köprüyü zangırdatıyor ve Sıhhiye Köprüsü’nün altından geçen arabaların uğultusu kulağına kadar geliyor, cam açık, köprünün altında erkekler belki köfte ekmek yi-yorlardır, ayran içiyorlardır, bacağını yukarı kaldır, bacağını kaldır! Saçları san. Bir eliyle ensesini sıvazlayan, “Aslanım!” diyen bir fahişe mi bu kadın, değilse ne, ne? Kanapenin derisi, kendi teri ve kadının parfümü hep birlikte kokuyor.</p>
<p class="calibre1">Elli iki yaşında, çocuklu bir kadın. Bir cumartesi üçü birlikte Çiftlik’e gittiler. Oldu bütün bunlar. Geneleve gitmekten daha iyi mi? Suna'yı hayal etmekten daha mı iyi? APK'lı Suna... Hayır kimse bilmiyor! Bir tek kendisi biliyor, bir de dayanamayıp yazmıştı evrak kayıt defterine, o kadar.</p>
<p class="calibre1">Kalçaları ve bacakları yüzünden hoşlanıyordu Suna'dan. Ona bu kadınlıkları yüzünden iyi davranıyordu, kimseye davranmadığı kadar. Getirdiği evrakı kaydederken veya gelen evrakları teslim ederken halini hatırını soruyor ve sabırsızlanıyordu, bamyasmı sızlatan o an gelsin diye, geri dönüp bankodan uzaklaşırken kalçalarını ve bacaklarını görsün diye, görmek için sabırsızlanıyordu, kupkuru bir istekle, çopurlaşmış bir istekle.</p>
<p class="calibre1">Bir gün dayanamayıp evrak kayıt defterinin geçmiş sayfalardan birine yazmıştı: “S’yi yusyuvarlak kalçaları ve bacakları yüzünden...” Cer Dairesi’ne gelen 4182 kayıt no.lu evrakın satırına, kurşunkalemle, hem silik hem de yazısını değiştirmeye çalışarak, başka biri, mesela Cihan yazmış gibi.</p>
<p class="calibre1">Yaz sabahıydı, temmuz olabilir, ağustos değil, çaycı yeni çıkmıştı, kapıyı kapatacakken Suna girmişti içeri. Bacaklarını tam görememişti. Lacivert dar eteğinin göbeğinin hemen altında yaptığı bir iki hafif kırışıklığı görebilmişti. Öğleden önce çıkarılması gereken bir evrak uzatıp gitmişti. O giderken, Cihan’ın yokluğundan istifade, dirseklerinin üzerinde doğrulup daha fazlasını görebilmek için başını uzatmıştı Yusuf. Daha fazlasını, iki yana sallanan eteğinin altında yuvarlaklaşan kalçaların ve anlamını bir türlü çözemediği bir eğri olarak bileklerine inen, topuklu siyah ayakkabılarının içinde kaybolan bacakların daha fazlasını. Dizlerinin arkasındaki o belli belirsiz çizgileri parmaklarını diliyle ıslatıp silmeyi isteyerek. Bu bacakları bu kalçaları ve onları her gün iki sefer bankonun önüne kadar getiren sonra da götüren bu kadını silmek için dizlerinin arkasındaki o çizgilerden başlayarak, parmaklarını ıslatıp. Sonra bütün çizgileri beline kadar, boynuna kadar, kuruyunca tekrar yalayıp parmaklarını, tekrar mavi mürekkep lekeleriyle dolu parmaklarını... Dayanamamış, evrak defterinden rasgele bir sayfa açmış, yazmıştı. Bir cümle bile değil. Kocaman sarı sayfaları enine uzayan siyah ciltli defterlerden birinde birkaç kelime. Bankoya yaslanıp evrak alıp veren, sonra da giden Suna'nın kaydı, işte müdürüm burada!</p>
<p class="calibre1">Cihan izindeyken ya da odadan çıktığında, açıp okuyordu yazdıklarını, elinde kaygan bir sabun tutuyormuş gibi oluyor ve fahişeyi çekiyordu canı, yüzü yanarken, ince bıyıkları titrerken çünkü elli iki yaşında, çocuğu bile var.</p>
<p class="calibre1">“Önüne baksana!"</p>
<p class="calibre1">Durup, “Ne bağırıyorsun lan!” diye horozlandı çarptığı adama. Adam da geri dönüp yanına geldi, alnını Yusuf’un alnına dayayacak kadar yaklaştırdı, tıslayarak konuşmaya başladı: “Sen ne diyorsun ulan, ne konuşuyorsun!"</p>
<p class="calibre1">"Tamam kardeşim, tamam, yapmayın!" diyerek etraftaki birkaç kişi araya girdi.</p>
<p class="calibre1">“Niye kavga ediyorlar ki!" diye söylendi kendi kendine, minibüsten inerken görmüştü iki kişinin dalaştığım. Herkes bağırıyor birbirine. O da bağırıyor, karısına bağırıyor (kadın altta kalmıyor tabii, hemen karşılık veriyor), bazen çocuklara da bağırıyor. Küçüğü düşünceli, onu düşünüyor, üzmemeye, sözünden çıkmamaya çalışıyor. Büyüğü annesine çekmiş. Gösteriş meraklısı. Umurunda bile değil kim ödüyor okul taksidini. Evde sabaha kadar kim proje çiziyor bu yaşında. Emekli bir adam. Bir de babasının giyimini beğenmiyor. Efendim bir mağazada ona çok yakışacağını düşündüğü bir gömlek görmüş! Ne demek şimdi bu?</p>
<p class="calibre1">Kendi kendine de bağırıyor, kim karışır! Deli derler, geçer giderler, acele bir işleri vardır muhakkak, belki kooperatif taksidinin, belki de üzerinde “Sayacınızı dış etkilerden koruyunuz." yazan bir su faturasının son günüdür. Uzun bir sıra vardır, vezneden merdivenlere kadar uzamış hatta bir alt kata kadar inmiştir. Neden? Çünkü bilgisayar arıza-lanmıştır. Merdivenlerin basamaklarına dizilmiş bekleyenler aralarında konuşmaya başlarlar. Geçen defa da böyle olmuştu, derler. Tabii zordur hayat.</p>
<p class="calibre1">“Zordur ama güzel olduğunu da görmüştüm ben gençliğimi."</p>
<p class="calibre1">Fakat bekarken yaşadığı hayat, yaptığı çapkınlıklar öyle hızlı koştular ki, şimdi bile, elli altı yaşında yani, ona. ensesini seyretmek kalıyor o güzel günlerin. Bir şaplak atacak kadar bile yaklaşamıyor. Tabii yaşı müsait değil ve hayatın da kalmışsa biraz dibinde kalmıştır, işte o kadar!</p>
<p class="calibre1">İyi ama hayat bile bir kadına dönüştü, şimdi ne olacak? Tutkuyla sevdiği, bu sevginin karşılığında azalıp çoğalan ilgisine mazhar olduğu bir genç kadın. Yanında oturuyor, belki eli elinde. Sonra birden kalkıyor, siyah çerçeveli bir gözlük takıyor, gözlük çok yakışıyor, ama numarasız olduğundan kuşkulanıyor o. Her neyse canım, gözlüğü takıyor ve koltuğa oturup, bacak bacak üstüne atıp gazete okumaya başlıyor. Belden yukarısı gazetenin arkasında kalıyor. İnce, uzun parmaklarını görüyor manşetin üzerinde: “SABRIMIZ KALMADI." Onun da kalmadı. Kadına “Beni sevmiyorsun, biliyorum." diyor. Gazetenin üzerinden bakıp “Evet!” diyor ona kadın, kuru bir evet. Bu bir yenilgi. Toptan bir yenilgi. Yenildi ve bunun tuhaf hazzıyla dolu, hayat bu, mağlup olursun ve haz alırsın, aynı anda. Koynuna alır ve kovar. İkisinin de tadı aynıdır.</p>
<p class="calibre1">Boş versene! O gözlüklü güzel kadın orada gazete okuya-dursun, kendisi nelerle uğraşıyor. Menopozda bir eş ve iki çocuk. Apartmandaki sorunlar var bir de. Park yeri yüzünden birbirlerine bir dolu laf söylüyorlar. Halbuki sırf park yeri için yönetici oldu. İki numara da egzoz dumanından şikaye tçi. Herkesin haklı olduğu ve gittikçe genişlediği bir apartman modeli geliştirmeli. Şu kalorifer işinin de peşini bırakmalı. Ne anlarlar otomatik kontrollü sistemlerden! Donsunlar hep birlikte. Üzülürse bir tek kapıcıya üzülür, üç çocukla hayat mücadelesi. Yağmur yağınca su basıyor dairelerini. Yazık vallahi.</p>
<p class="calibre1">Kafasını toparlayıp yapacağı işleri düşündü. Önce Vakıf-lar'a uğramaya karar verdi.</p>
<p class="calibre1">Sabun ve zeytin kokan dükkana girdi. Metal raflarla iyice daralmış küçük dükkanın içinde şöyle bir dolaştı. Bal, evet</p>
<p class="calibre1">bir kiloluk. Pembe zeytin... “Pembe zeytin yok mu?"</p>
<p class="calibre1">“Haftaya gelecek ağabey.” dedi kasadaki adam.</p>
<p class="calibre1">O zaman yeşil sabun, üç paket. Karısı bulaşıkları artık sabunla yıkıyor, daha sağlıklıymış. Sağlıktan ölecekler bir gün. Merhumu nasıl bilirdiniz? Çok sağlıklıydı!</p>
<p class="calibre1">Sonra Modern Çarşı’ya. Banyo perdesi. Eskisi yırtılmış ve küf bağlamış. Tamam. Sakın üzerinde geometrik şekiller olan bir şey almasınmış. Tamam. Açık renkli, çiçek desenli. Tamam dedik ya! Kendi kendisine konuşmak zwunda bıraktılar onu bu yaştan sonra. Baldızın çocuğu gibi. Tuvalete gittiğinde mutlaka konuşuyor ken.di kendine. Sesi salona kadar geliyor. Dokuz yaşında. Çok yalnız bırakmışlar çocuğu evde. Ne zaman yalnız kalsa konuşmaya başlıyor, bir şeyler anlatıyor. Onu da çok yalnız bıraktılar. Bir eş ve iki çocuk, üçü birlikte hoop geri çekildiler. Çekilirken el çabukluğuyla yaşının yazılı olduğu tabelayı elli altı yaptılar. Hakem görmedi. Hakem var mı acaba? Kadri Ağabey karsından boşanmış, yaşına filan bakmadan, altmışında ama rahat. Demek ki dibinde biraz kalmış hayatın. Kadri Ağabey de el alem ne der, demeden kaldırıp dikmiş kafasına, helal sana Kadri Ağabey! Delikanlı adammışsın.</p>
<p class="calibre1">işlerini halledip, ellerinde torbalarla Heykel’in oraya geldiğinde, ortalığın ana baba günü olduğunu gördü. Bu kadar insanın arasından bu torbalarla eve ulaşamayacağından korktu bir an. Siren sesleri duydu. Dışkapı tarafından geliyordu .</p>
<p class="calibre1">“İşte yine geçiyorlar.” dedi yüksek sesle.</p>
<p class="calibre1">Geçiyorlardı anonslarla, sirenlerle, parlak siyah renkli, siyah camlı makam otomobillerinin içinde, elli metrede bir sırtları yola dönük dizili polislerin arasından, kuş uçurtmayan bakışlarla kaldınmdaki insanlara bakan, kapılan açmaya ve silahlarına davranmaya hazır takım elbiseli korumaları taşıyan araçların, polis arabalarının eşliğinde.</p>
<p class="calibre1">O, bu konvoyun en arkasında, bir polis arabasının arka koltuğunda, bir elinde telsiz, diğer eliyle apış arasını kaşıyor ve önde oturan amirinin ensesine bakıyor.</p>
<p class="calibre1">Hızla geçiyorlar, “Kim geçiyor acaba, cumhurbaşkanı mı, başbakan mı, meclis başkanı mı, içişleri bakam mı yoksa vali mi, kim bu devlet büyüğü?" merakıyla şaşkın şaşkın bakan insanların, tenlerinde zehirli bir böcek geziniyor-muşcasına irkilen insanların arasından. Bir an için yaptıkları, yapacakları işi unutarak bakıyorlar bu hızlı sürüngene. Saçı sakalına karışmış, yüzü isten kapkara bir adam fırlıyor aralarından ve konvoyu göstererek bağırıyor: “DURDURUN ŞUNLARI DURDURUN DURDURUN!" Çevresindeki insanlar, başlarına bir bela açabilir ne de olsa, uzaklaşıyor avaz avaz bağıran bu adamdan.</p>
<p class="calibre1">Mavi kırmızı ışıklar yana yandıra gidiyorlar hızla, koşsan yetişemezsin, bağırsan sesini duyuramazsm.</p>
<p class="calibre1">O, amirinin ensesine bakıyor. Şapkası saçını terletiyor ve ayın on beşini bekliyor, “Yarın yatacak maaşlar.” Devletin görevlisi, devletin koruyucusu; neden korkuyorsa devlet, onca kalm yüksek duvarı, dikenli teli, nizamiyeli kapısı, demir parmaklıkları, gizli kameraları, metal dedektörleri var, ki ötünce ne yapacağını şaşırır insan, anahtardır ya da bozuk para, ben suçsuzum.</p>
<p class="calibre1">O, hafta sonu hanımını alıp gideceği sanat müziği programını düşünüyor. Bu kez bir davetiye ayarladı ona Mustafa. Önlerden bir yere oturup kameramanın eline de üç beş kuruş sıkıştırdı mı...</p>
<p class="calibre1">Kızılay Postanesi'nin önünden geçiyorlar. Göreve yeni başladığı zamanki olayı hatırlıyor. Üniversite öğrencilerini... Postanenin orada sıkıştırmışlardı. Telgraf çekmeye gelmişler. Ama yarmışlardı kordonu. Yardılar da ne oldu, Abdi İpekçi Parkı'nda siviller toplamıştı hepsini...</p>
<p class="calibre1">İşte devlet gidiyor. Siyah parlak makam otomobilleri, azarlayıcı anonslar, döne döne yanan mavi kırmızı ışıklar, devlet gidiyor, hızlı bir sürüngen, korkutarak insanları, kutsal kitaplar nasıl korkutursa öyle.</p>
<p class="calibre1">Korkulan biri olmak hoşuna gidiyor. Bu uzun konvoyun en sonundaki arabada, arka koltukta, ayın on beşini beklerken, şu kaldırımlarda şaşkın bakan insanları, kendisininki gibi hayatları sürdürmeye çalışan insanları korkutacak gücü olduğunu, gücü ve telsizi, tabancası, üniforması olduğunu bilmek ve üniformasının yazlık ve kışlıkları olduğunu, iki yılda bir yenilendiğini bilmek hoşuna gidiyor. Eniştesinin polislikten neden ayrıldığını anlayamıyor. Gazi Mahal-lesi'nde bir elektrikçi dükkânı! Üniformalarını çıkarıp soluk lacivert önlük giymek ve bıyık bırakmak. Kışın kesmişti bıyığını, “Yanlış iş<sup class="calibre3">V</sup> yaptık, yazın kesecektik asıl.” demişti. Bu yaşına gelip ilk kez bıyık bırakınca bilemedi tabii.</p>
<p class="calibre1">Bulvarda ilerliyorlar, Bakanlık’ı, Meclis’i geçiyorlar. Ken-nedy Caddesi’ne giriyorlar. (Oradan sola dönülemez ki! Nasıl döndüler?) Konvoy duruyor ve fırlıyor amirinden önce, yerini alıyor.</p>
<p class="calibre1">Caddeye girmek isteyen araç sahiplerini Meclis Kavşa-ğı’na “yönlendiriyor.” "Giriş yasak!” diyor sürücülere. Orada devlet var çünkü, her yerde olduğu gibi orada da devlet var, oraya dönüş yok. Kırmızı plakalar, korumalar, telsizler, koşuşturmalar, kuş uçurtmayan bakışlar ve o, o, o şimdi birden geceki rüyasını hatırlıyor.</p>
<p class="calibre1">Denizlili Murat’ı görmüştü rüyasında, polis okulunun koridorlarına benzeyen bir koridorda karşılaşıyorlar, bir köşeden çıkıveriyor Murat, yalnızca kafası var ama! “Bu nasıl iş!” diyemeden konuşmaya başlıyorlar. Koridorda durup konuşuyorlar, onun alnını açık bırakan kısa kesilmiş siyah kıvırcık saçını, içinden kıllar fışkıran iri kulaklarını, sürme çekilmiş gibi duran gözlerini görüyor, ama boynundan aşağısını göremiyor ve işin doğrusu biraz da eğilerek konuşuyor onunla. Büyük, keskin bir bıçakla, yanlışlıkla kesilmiş boynundan herhalde, diye düşünüyor ve bir çıbanı kapatmak ister gibi iki yara bandıyla şöyle çaprazlama kapatılmış boynunu görüyor. Acaba kafasının içi irinle mi dolu? Ama Denizlili konuşuyor, hatta sırıtıyor. Sonra “Hadi eyvallah." deyip gidiyor. Bedensiz başı yuvarlanmıyor, normalde yuvarlanması gerekir, yok bu yürüyor...</p>
<p class="calibre1">Trafik polisinin bir sürücüyle tartıştığını duydu. Tartışmaya ne gerek var! Her şey çok açık değil mi? Arabaya yaklaştı, ellerini yarı açık cama koyup, “Bayan tartışmaya gerek yok, başbakanımız burada, açılış var. Buraya girmek yasak, hadi lütfen!"</p>
<p class="calibre1">"Açılışmış!" dedi Figen, direksiyonu sertçe çevirerek. "Kan kokuyordu ağzı, iğrenç!”</p>
<p class="calibre1">"Sen de niye ısrar ediyorsun, bilmiyor musun sanki bu adamları!" Arabaya bindiğinden beri ilk kez konuşuyordu. Figen, iyi ki de konuştu yani, diye geçirdi içinden.</p>
<p class="calibre1">Onlar da farkındalar ama söyleyemiyorlar, arka koltukta biri oturuyor olsaydı, şöyle sorardı kendi kendine ve üzerine vazife olmayarak: Neden hâlâ birlikteler ki? Aşk filan kalmamış ilişkilerinde. Daha doğrusu şöyle, heyecanları kılık değiştirmiş. Eskiden konuşmaktan sevişmekten heyecan duyarlardı, şimdi birbirlerine kızmaktan, haklı olduklarını hissedip birbirlerini azarlamaktan heyecan duyuyorlar ve yürüyerek bir yere gidecek olsalar, o da pek ender, Metin hızla ve burnundan soluyarak önden yürüyor, sırtıyla Figen'i cezalandırıyor, kim bilir ne için!</p>
<p class="calibre1">Sıkışık trafiğin içinde Bakanlık’a doğru yavaş yavaş ilerliyorlardı. Konuşmuyorlardı. Yolu bu kadar uzatmak canlarını iyice sıkmıştı. Ne işkence! Üstelik Figen gaz pedalından çok frene ve debriyaja basıyor ve Metin’in soluğundan içeriye yayılan kokuya sinirleniyordu. Camını sonuna kadar açtı. Metin oralı olmadı.</p>
<p class="calibre1">Kimse dayanamaz bu gerilime, kimse onların yanında olmak istemez şimdi. Tuncay olsaydı mesela şimdi arka koltukta, ne yapardı acaba? Saçma sapan şeylerden söz ederdi, sessiz kalmayı kaldıramazdı. Kapıyı açıp aşağı atlamak, "Bıktım sizden, ayrılın da kurtulun!” diye bağırmak varken, Figen'e, kazıya ne zaman gideceğini nereye gideceğini filan sorardı. Çok umursuyormuş gibi. Bir bakıma umursuyor. Figen kazıdayken Metin böyle uyuz olmuyor. “Erkekler dünyasına hoş geldin." diyor Tuncay. Çapkınlık filan değil sözünü ettiği, sadece şu: Metin ikide bir saatine bakmıyor, gittikleri her birahanede telefon sormuyor (halbuki tuvalet sorulur), ne yiyecekleri nerede yiyecekleri sorun olmuyor, garsona fazla bahşiş vermeleri sorun olmuyor, yemek kötü çıkarsa geğirip geçiyorlar, sorun olmuyor; öyle, garsonu çağır olmazsa lokantanın sahibini çağır, şikayet et, yok!</p>
<p class="calibre1">Metin, vücudunu gecenin bittiğine bir türlü ikna edemiyordu, otomobillerin metalik, bulanık ırmağını seyrederken içi bulanıyor, dizleri bile ağrıyordu. Çok içmişlerdi.</p>
<p class="calibre1">Gerçekten çok içmişlerdi. Tarık’ın terfiini kutlamak için çalıştığı bankanın lokaline gitmişlerdi. Epey kalabalıktılar. Se-vinç'le sevgilisi de gelmişti. Sevinç'i görünce Metin hemen içmeye başlamıştı. Figen, iyice eğilip omuzlarını masaya yaslamış, masanın karşı tarafında oturan çiftle sohbet ediyordu. Metin o çiftten nefret ediyordu. Aralarında hiç sorun yokmuş, her şey, bu arada yataktaki hayatları da, güllük gülistanlıkmış gibi davranıyorlardı. Halbuki adı gibi biliyordu Metin, öyle değildir, öyle olamaz. Adam gözlerini süze süze bakıyor, sürekli sırıtıyor ve hafta sonları yaptıkları "etkinliklerden” söz ediyordu, dağ yürüyüşleri, kasaba gezileri, yardım faaliyetleri... Figen’se, Metin'e kaşarlanmış tiyatro oyuncularını hatırlatan bir üslupla üniversitedeki sorunları anlatıyordu. Neymiş, asistan değil de sanki köleymiş, bilimsel araştırmanın b'si yokmuş, kazılarda milletin aklı uçkurundaymış, bak bak bak!</p>
<p class="calibre1">Metin, Figen’in bu hallerinden nefret ediyordu. Önemli bir kadın. Önemli yerlerde önemli tanıdıkları var, profesörler, yazarlar, hepsi. Tanınmış bir öğretim görevlisinden mi söz ediyor, Günay Bey değil, Günay, diyor. illet oluyor buna Metin.</p>
<p class="calibre1">Bunları düşünürken dönüp Figen’e baktı. Alnı, burnu, ağzı her şeyi itiraf ediyor, Metin'i bir kez daha haklı çıkarıyordu. (Niye ayrılmıyor bunlar?)</p>
<p class="calibre1">Tuncay, Metin’in yanına oturmuştu ve belki de bu sorunlu çifte çok yakın oturmak zorunda kaldığı için, sürekli bir şeyler mırıldanarak, hızlı hızlı içiyordu. Yemeğin sonuna doğru masadaki biriyle kol kola girip, lokalin bahçesindeki fıskıyeli havuza gitmişler, ayakkabılarını çıkarıp, paçalarını sıvayıp, ayaklarını havuza sokmuşlardı, bir hayli gürültü patırtı çıkararak. Görevliler uyarmış, hava gerginleşmiş, masa-dakiler apar topar kalkmıştı. Tuncay’la o çocuk lokalin bahçe kapısına işemişti sonra, kadınlara aldırmıyorlardı. Hiç takmaz zaten kadınları Tuncay. Taksiyle eve dönerken üçü arkada oturmuştu. Tarık öndeydi. Tuncay ortalarına oturmuş, kollarını ikisinin omzuna atmıştı. Dili ağzında dolaşarak, onları ne çok sevdiğini söylüyordu durmadan. Metin, Figen’in "Al şu adamı yanımdan!” der gibi bakan gözlerini görüyor, hoşnutsuzluğunu belli etmek için üfler gibi verdiği soluklarını duyuyor, hem Figen’e hem de Tuncay’a kızıyordu. Taksiden inince Tuncay, Tarık’a da uzun uzun sarılmış, Tarık itmeye çalışmıştı onu, korku ve tiksintinin gerdiği kollarıyla. Metin çekip uzaklaştırmıştı Tuncay’ı, aynı anda hem dövmek hem de kucaklamak isteyerek. Figen, "Bizde mi kalacak?” diye sorunca (Siz soru der misiniz buna!), Metin Tuncay’ı alıp bir işkembeciye götürmüştü; şimdi Figen’in burnunu neredeyse camdan dışarı çıkarması bundan. Biraz ayılınca Tuncay konuşmaya başlamıştı. "Bu ilişki seni mahvediyor Metin. Tanınmayacak haldesin.” Sus be sus!</p>
<p class="calibre1">Sabaha karşı dönmüştü eve. Biliyordu kendilerine ne olduğunu: Düşüyorlardı, birbirlerine çelme taka taka o merdivenlerden, bir öpüşle, bir bakışla, incelikle teker teker çıktıkları basamaklardan, ah kafam ah kolum, düşüyor, yuvarlanıyorlardı, al sana bir tekme hayatımı mahvettin, iteyim şunu özgürlüğümü elimden aldı. Sırtındaki sivilceler iğrenç. Şu göbeğine biraz dikkat etse. Saçları dökülüyor, lavabo saç dolu. Markette kasa sırası için adamla kavga etti, inanılacak gibi değil. Külotunu çişten sapsan olana kadar giyiyor, iyice pisleşti. Kendine durmadan ayakkabı alıyor. Pastırma...</p>
<p class="calibre1">Sonunda Tunus Caddesi’nde bir park yeri bulabildiler. Hemen bir çocuk yaklaştı yanlarına, Figen’in tartışmasına, “Giderken alırsın!” demesine fırsat vermeden parayı uzattı Metin. Bu kadın öfdürecek onu.</p>
<p class="calibre1">Yürümeye başladılar.</p>
<p class="calibre1">“Ortopedik özürlüler yararına...”</p>
<p class="calibre1">Metin’in kartlara uzanan kolunu tutup, “Hayır! Hayır, almayacağız." dedi Figen.</p>
<p class="calibre1">Kart satan adam bir şey demeden karşı kaldırıma geçti.</p>
<p class="calibre1">"Ortopedik özürlüler için...”</p>
<p class="calibre1">Walkman’i kapatıp, anlamadım, der gibi başımı sallıyorum.</p>
<p class="calibre1">“Ortopedik özürlüler için kart almak ister misiniz?"</p>
<p class="calibre1">"Ne kadar?" diye soruyorum boş bulunarak, kötü biri olması için insanın hep kendinde olması gerekiyor. Fiyatını söylüyor, genç bir adam, iyi giyimli. Üzerinde fotoğrafı olan bir kimlik kartı gösteriyor, satışa yetkisi olduğunu belgeleyen bir kart. Buna da ne gerek var şimdi!</p>
<p class="calibre1">“Ben size dört tane vereyim." diyor.</p>
<p class="calibre1">"Hayır!” diyorum, kendime geliyorum, “Yalnızca bir tane alacağım, bir tane.”</p>
<p class="calibre1">Parayı veriyorum, kartlar arasından renklerini beğendiğim bir tanesini seçiyorum. Gömleğimin cebine koyuyorum. “Vicdanım mısın pezevenk!” diye çıkışıyorum adama</p>
<p class="calibre1">içimden, “Vicdanımsan bu hakaret sana az bile!" Walk-man'in düğmesine basıyorum.</p>
<p class="calibre1">Bazen yekpare bir öfke duyuyorum, kendisi de yekpare görünen hayata. Evet işte tam burada, bu saatte devam eden hayata. Bu kadar zıt şey nasıl bir araya gelmiş, birbirini bulmuş?</p>
<p class="calibre1">Hemen hatırlıyorum tabii, Nergis’in bir gündüz vakti be-. ni arayışını. Öğleden önceydi, telefonun çalmasına hiç alışık olmadığım bir saat. Nergis’in sesi ağlamaklıydı, belki de ağlıyordu. "Herkes törene indi." dedi. Sustu, geriden bir bandonun sesi geliyordu. “Bahçede tören var.” dedi. Bahçede, mayıs güneşinin altında marşlar çalan bir bando. “Ben inmek istemedim, odada yalnızım... Çok kederliyim Abidin. Kederden ölebilirim. O gün okuduğun şiir... Keşke her şey o şiirdeki gibi olsa, kirli çamaşırlarla sabunlar, diyorum Abidin, ayrı semtlerde..."</p>
<p class="calibre1">Kafam karmakarışıkkarmakarışık.</p>
<p class="calibre1">Galiba geçmişe bakmak geleceğe bakmaktan daha heyecanlı! Tüpün ne zaman bittiğini, üç kardeşten hangimizin termosifon için gazyağı almaya gittiğini, dondurmanın ilk çıktığı günü, annemin yaptığı yemeği, hangi dersten sınav olduğunu yazdığım o eski günlüklerim, kapımn altından atılan, on yıl sonra nerede ve ne durumda olacağımı ayrıntısıyla anlatan bir mektuptan daha çok heyecanlandırır beni. Hatırlamak...</p>
<p class="calibre1">Bunları düşünürken, belleğin o sert süngeriyle ruhumu temizliyormuş gibi küçük daireler çiziyorum elimle havada, çünkü bir seyircim var. Yıllardır bıkmadan usanmadan seyrediyor beni. Ona kalırsa dünyanın en iyi oyuncusuyum. Ben de artık ne yapsam, bu seyircimin çok hoşuna giderdi kesin, diye düşünüyorum. Mesela tercüme bürosunda çalışırken bana geçici bir masa vermişlerdi ve çaycı Galip çay getirmişse, tam içecekken telefon çalmışsa, koltuğumu bi-</p>
<p class="calibre1">raz geriye itip, bacak bacak üstüne atıp, telefonda konuşurken çay içmekte üstüne olmayan biri gibi içerdim çayımı; ahizeyi kulağımla omzum arasına sıkıştırıp iki şekeri atar, hızlı hızlı karıştırır, kaşığı çıkarmadan bardağı elime alır, diğer elimle tabağı tutar ve büyük yudumlarla içerdim çayımı. Bardağın alt kısmını her yudumdan sonra tabağın kenarına sürter, kaşığın kaymasına işaretparmağımla engel olurdum... Seyircimin çok hoşuna gidiyordu kesin.</p>
<p class="calibre1">Bir gün o masanın çekmecelerinden birini açmıştım. Öyle biraz oyalanmak, dinlenmek için. Bir havaalanı elektrik tesisatı şartnamesini İngilizceye çevirmek pek sıkıcı bir işti. Bir bakayım şu çekmecede ne var, demiştim. Açtım. Tek bir kâğıt vardı. Beyaz bir kâğıt, üzerine kalın uçlu bir kurşunkalemle Borges'irl “Anlar" şiiri yazılmıştı. Bu bir mucize, diye düşünmüştüm. Bu bir mucize ama senin de belam verdi Allah, ta yukarıdan.</p>
<p class="calibre1">Bazı şeyler peşimi bırakmıyor. Geçen kış botlarımın bağını değiştirmek için girdiğim Kolej’in oradaki ayakkabı tamircisi... Adam bir çift yeni bağ ve düğüm olduğundan bir türlü çıkaramadığım eski bağlan kesmem için bir falçete uzatmıştı bana, tezgâhın gerisinden. Tek parça çelikten yapılmış, sapı kararmış bu ağır falçeteyi elime alır almaz anlamıştım: Çok keskindi ve bu kadar keskin bir şey artık imkânı yok peşimi bırakmazdı benim. Eski bağları kazasız belasız kestim, ama aklıma geldikçe hâlâ ürperir iki yana sallarım başımı. Seyircim görmesin.</p>
<p class="calibre1">Kimi zaman öyle geliyor ki, hayatım boyunca katı hale geçemedim ben, durmadan masaların, koltukların, sehpaların altına ve yetişkinlerin ayaklarının dibine çöken, bereket versin havadan ağır bir gaz olarak yaşadım bunca yılı. Yirmi altı yılı. Ve bu yirmi altı yıl boyunca tek bir şeyi istedim, tek bir şeyin peşinden koştum, koş dedim ruhuma, koş alçak, koş pislik, o da koştu... Karşıma çıkan herkesin, kadın erkek, çoluk çocuk, herkesin bana aşık olmasını istedim. İşte benim basit gerçeğim! Ama artık, içkili ve kalabalık bir akşam yemeği hayal ediyorum. Açık havada, çıplak ampullerin altında. Güzel şeyler yiyip içmişiz. Nefis bir yaz gecesi. Masada kalan son kişi ben olmak istiyorum. Eşlerin birlikte kalkmasını seyrediyorum sessizce. Sonra erkeklerden yemeğe yalnız gelmiş kadınları evlerine bırakmalarını rica ediyorum. Masada tek başıma kalmak istiyorum. Rüzgârla sallanan çıplak ampullerin altında. Ağustosböceklerini dinliyorum ve bir parça kuru ekmek atıyorum ağzıma.</p>
<p class="calibre1">“Tuhaf adamım ben!”</p>
<p class="calibre1">Kendisinden hep böyle söz eder Mustafa Amca. Bora’nın babası öldüğünde başsağlığı dilemeye gitmiştik. Mustafa Amca da oradaydı. Durup dururken topuğundaki nasırı ve bir kerpetenle o nasırı nasıl koparmaya çalıştığını anlatmıştı. Belki de durup dururken değildir. Yani evdeki o ağır havayı dağıtmak için anlatmış olabilir. Bak şimdi düşünüyorum bunu. Kardeşimle ben kendimizi tutamayıp gülmüştük, ama çok da utanmıştık.</p>
<p class="calibre1">Mustafa Amca gibi olmak istiyorum ben de. Kendimden başka biri gibi söz etmek istiyorum.</p>
<p class="calibre1">Kafam karrnakarışıkkarmakarışık.</p>
<p class="calibre1">Koyun Pazarı Sokağı’nı tırmanan o ihtiyar... Kale’ye çıkıyordum, görmüştüm. Biraz göbeği olan, beyaz saçlı bir adamdı. Sırtında büyük bir çuval vardı, ağır bir şey olduğu belli oluyordu. Hırıltılar çıkararak, iki büklüm yürüyordu. Pantolonunun fermuarının açık olduğunu fark ettim, hem de sonuna kadar, iç çamaşırları görünüyordu. Her şey gün gibi ortadaydı: O yükü taşıması için fermuarının açık olması gerekiyor. Benim gibi genç birinin hiç ihtiyaç duymayacağı bir denge unsuru olarak ya da kim bilir belki de, az sonra yükün altında çatlayıp yere yığılacağının bir işareti, habercisi olarak.</p>
<p class="calibre1">Benim üzerimde de böyle işaretler vardır mutlaka. (Fermuarımı kontrol ediyorum hemen, kapalı!) Geçmiş yaşantılarımı, pişmanlıklarımı tekrar eden bir makineye dönüştüğümü ve artık ispat etmekten, göstermekten, kanıtlamaktan, beni güzel gösterecek aynalar aramaktan yorulduğumu belirten işaretler. Görüyorlar mı bütün bunları, anlıyorlar mı, diye dikkatle bakıyorum insanlara. Ama o kadar çoklar ki, onları insan olarak göremiyorum! Onlar da beni göremi-yorlardır. Şehir böcekleriyiz biz.</p>
<p class="calibre1">Kulaklarım ağrıyor. Kulaklıkları çıkarıp walkman'i kapatıyorum. Bir serinlik hissediyorum. Hoşuma gidiyor bu. Sonra çevreme bakıyorum. Kumrular Sokağı’na gelmişim. Az ilerde bir döviz bürosu ve önünde uzun bir kuyruk, kuyruğun sonunda yedek subay kıyafeti içinde Burhan, benim sevgi'li dostum, en sondaki fakir uyak... Tereddütsüz veriyorum kararımı, görmezlikten gelerek geçip gidiyorum, iyi bir şey yaptığımı düşünüyorum.</p>
<p class="calibre1"></p>
<p class="calibre1">lyi bir şey yaptım.</p>
</body>
</html>
