<?xml version="1.0" encoding="utf-8"?>
<html xmlns="http://www.w3.org/1999/xhtml">
  <head>
    <title>kitap-28</title>
    <meta http-equiv="Content-Type" content="text/html; charset=utf-8" />
  

</head>
  <body id="kitap" xml:lang="tr-TR">
		<div>
			<p></p>
			<p id="toc_marker-6-5"><st c="0">Onun Sevmediği Şeyleri Yapın</st></p>
			<p xml:lang="en-GB"><span xml:lang="tr-TR"><st c="29">“Kendini görmek dünyanın en zor işidir” dedi Mama Nono. </st><st c="86">“Düşünün ki aynaya baktığınızda bile gördüğünüz şey yüzünüz değil, yüzünüzün yansımasıdır.”</st></span></p>
			<p xml:lang="en-GB"><span xml:lang="tr-TR"><st c="177">Madam Bobogel biraz homurdandı, ama bir şey söylemedi. </st><st c="233">Aklı karışmış gibiydi. </st><st c="256">Bakışlarını yukarı dikti, bir süre tavanı izleyerek öylece kaldı.</st></span></p>
			<p xml:lang="en-GB"><span xml:lang="tr-TR"><st c="321">Mama Nono devam etti:</st></span></p>
			<p xml:lang="en-GB"><span xml:lang="tr-TR"><st c="343">“Kendinizi çok amatörce kullanıyorsunuz. </st><st c="385">Bütün vaktinizi kendi küçük kişiliğinizle ve onun gündelik ihtiyaçlarıyla meşgul olarak geçiriyorsunuz. </st><st c="489">Sahte kişiliğinizin daracık dünyasının içine sıkışıp, orada yalnızca kendinizle ilgileniyorsunuz. </st><st c="587">Kişisel problemleriniz, kişisel korkularınız, pişmanlıklarınız, arzularınız, anılarınız, başarılarınız, başarısızlıklarınız... </st><st c="714">Bütün ömrünüz takıntılı bir şekilde kendinizi düşünerek geçiyor.</st></span></p>
			<p xml:lang="en-GB"><span xml:lang="tr-TR"><st c="778">Hepiniz yorgun, bıkkın, her türden budalalık ve zalimlikle hırpalanmış bir haldesiniz. </st><st c="866">Kendinizle ve birbirinizle dövüşmekten yara bere içinde kalmışsınız.</st></span></p>
			<p xml:lang="en-GB"><span xml:lang="tr-TR"><st c="934">Yüzünüzde belirgin bir yara izi olsa ve size o yarayı tamamen yok edebilecek bir güzellik salonu bildiğimi söylesem, hemen onun yerini öğrenmek ister ve koşa koşa oraya gidersiniz. </st><st c="1116">Size içsel yaralarınızı yok edebileceğinizi ve onları tek bir iz kalmayacak şekilde silebileceğinizi söylesem, heyecana kapılır ve bunu nasıl başarabileceğinizi öğrenmek için hemen harekete geçer misiniz? </st><st c="1321">Masumiyetinizi tekrar kazanabileceğinizi söylesem, ilginizi çeker mi?</st></span></p>
			<p xml:lang="en-GB"><span xml:lang="tr-TR"><st c="1390">Masumiyet kelimesi incitmemek ve incitilmemek anlamına gelir. </st><st c="1453">Masumiyet hiçbir incinişin olmadığı bir zihin durumudur. </st><st c="1510">Eğer duygusal ve hassas biriyseniz, hayatınız boyunca birçok defa kendinizi incitilmiş hissetmiş olmalısınız. </st><st c="1620">Zihniniz sevgililerinizden, arkadaşlarınızdan, ailenizden, sıradan tanıdıklarınızdan ve yabancılardan aldığı yaraları silebilir mi?</st></span></p>
			<p xml:lang="en-GB"><span xml:lang="tr-TR"><st c="1751">Evet! </st><st c="1758">Zihniniz yaralarını silebilir, yenilenebilir, masum, canlı ve enerjik bir hale gelebilir. </st><st c="1848">Zihnin nasıl çalıştığını beraberce inceledik. </st><st c="1894">Şimdi, bu bilgilerin ışığında sahte kişiliğin pençesinden nasıl kurtulabileceğimize bakacağız.</st></span></p>
			<p xml:lang="en-GB"><span xml:lang="tr-TR"><st c="1988">Sahte kişiliği uyduran, onu yoktan var eden zihin olduğu için sahte kişilikten kurtulmaya çalışırken yine daha önceki derslerde öğrendiğiniz yöntemi kullanmanız ve zihnin içeriğine bakmanız gerekiyor.</st></span></p>
			<p xml:lang="en-GB"><span xml:lang="tr-TR"><st c="2189">Kısacası uyanık kalacak, kendinizi hatırlayacak, iç gözlem yapacaksınız. </st><st c="2263">Zihinsel, duygusal ve fiziksel kalıplarınızı görmeye başladığınızda, alışkanlıklarının esiri bir varlık olduğunuzu keşfedeceksiniz.</st></span></p>
			<p xml:lang="en-GB"><span xml:lang="tr-TR"><st c="2394">Alışkanlıklarınızı yeterince sık gördüğünüz zaman, onların ne zaman ve nasıl ortaya çıkacaklarını öngörebilir ve onlara karşı hazırlıklı olmaya başlayabilirsiniz. </st><st c="2558">Böylece alışkanlıklarınızın eline düşmeden, onlara mahkûm olmadan, özgürce yaşama şansını yakalarsınız. </st><st c="2662">Alışkanlıklarının esiri olmaktan kurtulan kişi, sahte kişiliğinden de kurtulmuş demektir, çünkü sahte kişilik dediğimiz şey yalnızca bir dizi alışkanlıktan ibarettir. </st><st c="2829">Dikkatinizi ona yönelttiğinizde sahte kişiliğin foyası meydana çıkar. </st><st c="2899">Dikkat geldiğinde, o devre dışı kalır.</st></span></p>
			<p xml:lang="en-GB"><span xml:lang="tr-TR"></span></p>
			<p xml:lang="en-GB"><span xml:lang="tr-TR"><st c="2937">Eski duygu ve düşünce alışkanlıklarınıza direnç göstermelisiniz. </st><st c="3003">Otomatikleşmiş tepkileriniz, duygularınız ve düşüncelerinizle karşılaştıkça, kendinize daima şunları söyleyin: ‘Hayır, böyle değil! </st><st c="3135">Bu böyle olamaz! </st><st c="3152">Ben böyle değilim! </st><st c="3171">Buna ihtiyacım yok! </st><st c="3191">Bunu istemiyorum!’ ”</st></span></p>
			<p xml:lang="en-GB"><span xml:lang="tr-TR"><st c="3211">Madam Bobogel yüzünü ekşitti, “Hayır, böyle değil!” diye mırıldandı. </st><st c="3281">Gözlerini yine bana dikmişti. </st><st c="3311">“Hapishaneden kaçma kursu böyle olamaz!” diye devam etti. </st><st c="3369">“Ben böyle talihsiz bir madam değilim! </st><st c="3408">Bu garibana ihtiyacım yok! </st><st c="3435">Bu karması kokuşuk, çakrası buruşuk yazarı istemiyorum!”</st></span></p>
			<p xml:lang="en-GB"><span xml:lang="tr-TR"><st c="3491">Ses çıkarmadım.</st></span></p>
			<p xml:lang="en-GB"><span xml:lang="tr-TR"><st c="3507">Mama Nono yine aldırış etmedi. </st><st c="3539">“Sahte kişiliğiniz ortadan kaybolunca kişilikten mahrum kalacağınızı düşünüp, tereddüt etmemelisiniz” dedi. </st><st c="3647">“Siz uyanık olduğunuz sürece hiçbir şekilde kişiliğe gereksiniminiz yoktur. </st><st c="3723">O gerçek değildir, kullanışlı değildir ve katiyen bir ihtiyaç değildir. </st><st c="3795">O, sadece sizi her anlamda kısıtlayan bir yalan, bir kurmacadır.</st></span></p>
			<p xml:lang="en-GB"><span xml:lang="tr-TR"><st c="3859">Mevcut halinizle kişiliğe mahkûmsunuz, ama doğru çalışmayı kararlı bir şekilde uygularsanız bu mahkûmiyet sona erecek. </st><st c="3979">Endişe etmeyin, kişilikten mahrum kalmayacaksınız; kişilikten özgür kalacaksınız.</st></span></p>
			<p xml:lang="en-GB"><span xml:lang="tr-TR"><st c="4060">Koşulsuzca sevdiğiniz ve her zaman yalnızca iyiliğini istediğiniz birini düşünün. </st><st c="4143">Anneniz, eşiniz, çocuğunuz veya kardeşiniz... </st><st c="4189">Uygun bulduğunuz birini seçin ve onun hayatını gözden geçirin. </st><st c="4252">Bugüne kadar muhakkak onun mutluluğu için uğraşmış, elinizden gelen her şekilde ona yardımcı olmaya çalışmışsınızdır.</st></span></p>
			<p xml:lang="en-GB"><span xml:lang="tr-TR"><st c="4369">Onun daha mutlu, daha huzurlu olmasını sağlamak için şimdiye dek neler yaptınız? </st><st c="4451">Onun mutluluğuna mâni olan kişilik özelliklerini biliyor musunuz? </st><st c="4517">Onun kişilik özelliklerini incelerken ve onu daha yakından tanımaya çalışırken onu yargılıyor, üzüyor ve hırpalıyor musunuz? </st><st c="4642">Onu bazen beceriksizlikle suçluyor ve cezalandırıyor musunuz? </st><st c="4704">Kimi zaman onun mutluluğu zaten hiç hak etmediğini düşünüyor musunuz? </st><st c="4774">Bu düşüncenizi onunla paylaşıyor musunuz? </st><st c="4816">Yoksa onu hiç yargılamıyor, sadece mutlu olmasını istediğiniz için sevgi ve şefhatle mi yaklaşıyorsunuz? </st><st c="4921">Eğer bir yolunu bulsaydınız, ona zarar veren kişilik özelliklerini ortadan  kaldırmak için var gücünüzle çalışır mıydınız?</st></span></p>
			<p xml:lang="en-GB"><span xml:lang="tr-TR"><st c="5042">Şimdi bir de kendinizi düşünün. </st><st c="5075">Sevdiğiniz o kişi için yaptığınız şeyleri, kendiniz için hiç yaptınız mı? </st><st c="5149">Daha mutlu, daha huzurlu olmak için şimdiye dek neler yaptınız? </st><st c="5213">Mutluluğunuza mâni olan kişilik özelliklerinizi biliyor musunuz? </st><st c="5278">Kişilik özelliklerinizi incelerken ve kendinizi daha yakından tanımaya çalışırken kendinizi yargılıyor, üzüyor ve hırpalıyor musunuz? </st><st c="5412">Kendinizi bazen beceriksizlikle suçluyor ve cezalandırıyor musunuz? </st><st c="5480">Kimi zaman mutluluğu zaten hiç hak etmediğinizi düşünüyor musunuz? </st><st c="5547">Bu düşünceyi sık sık tekrarlıyor musunuz? </st><st c="5589">Yoksa kendinizi hiç yargılamıyor, sadece mutluluğunuzu istediğiniz için sevgi ve şefhatle mi yaklaşıyorsunuz? </st><st c="5699">Eğer bir yolunu bulsaydınız, size zarar veren kişilik özelliklerinizi ortadan kaldırmak için var gücünüzle çalışır mıydınız?</st></span></p>
			<p xml:lang="en-GB"><span xml:lang="tr-TR"><st c="5823">Koşulsuzca sevdiğiniz kişilere karşı ne kadar özverili ve hoşgörülü davranıyorsunuz, değil mi? </st><st c="5919">Ne yazık ki onlara gösterdiğiniz özeni kendinize göstermezsiniz. </st><st c="5984">İnsanların büyük bölümünün hayatta en kötü davrandığı kişi kendileridir. </st><st c="6057">O kadar ki, bir arkadaşınız size kendinize davrandığınız gibi davransaydı büyük olasılıkla onunla görüşmeyi keserdiniz.</st></span></p>
			<p xml:lang="en-GB"><span xml:lang="tr-TR"><st c="6176">Kendinize karşı sergilediğiniz sert ve hoyratça yaklaşımın tamamen değişmesi gerekmektedir. </st><st c="6269">Kendinize sevgi ve şefhatle yaklaşmalı, hatalarınıza karşı hoşgörülü ve bağışlayıcı olmalısınız. </st><st c="6366">Daha özgür, daha mutlu ve daha huzurlu olmak için hiç yılmadan, pes etmeden, büyük bir kararlılık ve azimle çalışmalısınız. </st><st c="6490">Tıpkı koşulsuzca sevdiğiniz biri –anneniz, eşiniz, çocuğunuz veya kardeşiniz– için bir dakika bile duraksamadan, gözünüzü kırpmadan yapacağınız gibi...</st></span></p>
			<p xml:lang="en-GB"><span xml:lang="tr-TR"><st c="6641">Çalışmanın yöntemi, zihni izlemektir. </st><st c="6680">Nefesinize odaklanıp, kendinizi hatırlamalı ve dikkatinizi tamamıyla sahte kişiliğinize yöneltmelisiniz. </st><st c="6785">Kendinizi mercek altına almanız ve hiç ara vermeden, dur durak bilmeden izlemeniz gerekiyor. </st><st c="6878">Ne yaptığınızı, nasıl düşündüğünüzü, ne hakkında düşündüğünüzü, ne zaman ve nasıl tepki verdiğinizi, temel kişisel stratejilerinizi, korkularınızı ve arzularınızı her an izlemeniz gerekiyor. </st><st c="7069">Sahte kişiliği izlemek için yeni ve özel bir dikkat etme biçimi gerekmez. </st><st c="7143">Normalde dışa yöneltmekte olduğunuz aynı dikkati içe doğru çevirin, o kadar.</st></span></p>
			<p xml:lang="en-GB"><span xml:lang="tr-TR"><st c="7219">Şunu hiç unutmayın: Siz zihniniz değilsiniz, bedeniniz değilsiniz, kişiliğiniz değilsiniz. </st><st c="7311">Siz izlediğiniz şeylerin hiçbiri değilsiniz. </st><st c="7356">Bütün bunları izleyensiniz. </st><st c="7384">Yarattığınız sahte kişilik sizin dikkatli bakışınız altında dağılıp gittiğinde korkmayın, üzülmeyin. </st><st c="7485">Bugüne kadar ona büyük bir aşkla bağlandığınız, ona çok fazla yatırım yaptığınız ve bütün umutlarınızı ona bağladığınız için paniğe kapılmayın. </st><st c="7629">Dağılıp gidecek olan şey sadece sahte kişiliktir ve o gidince siz daha evvel hiç bilmediğiniz bir yaşamla karşılaşacaksınız. </st><st c="7754">Sıradan bir insan kendisine sahte kişiliği tarafından dikte edilen şekilde yaşar. </st><st c="7836">Siz bu düzeni bozacak, gerçek anlamda özgürlüğe kavuşacaksınız.</st></span></p>
			<p xml:lang="en-GB"><span xml:lang="tr-TR"><st c="7899">Kendinizi izlerken hiçbir şekilde yargılamamanız, gördüğünüz şeyleri iyi veya kötü olarak yorumlamamanız ve tamamen tarafsız kalmanız gerekiyor. </st><st c="8045">Bu çalışmanın en önemli noktası budur, değişimin kalbi bu noktada atmaktadır: Objektif olmak. </st><st c="8139">Kendinizi eleştirmeye, suçlamaya veya övmeye başladığınız zaman bilin ki kendinizi unuttunuz, uyudunuz ve sahte kişilik tahtına geri oturdu. </st><st c="8280">Dikkatiniz oradaysa, sahte kişilik orada yoktur demiştim. </st><st c="8338">Eğer gördüklerinizi yargılamaya başladıysanız, dikkatinizi yitirdiniz ve düşünmeye daldınız demektir.</st></span></p>
			<p xml:lang="en-GB"><span xml:lang="tr-TR"></span></p>
			<p xml:lang="en-GB"><span xml:lang="tr-TR"><st c="8439">***</st></span></p>
			<p xml:lang="en-GB"><span xml:lang="tr-TR"></span></p>
			<p xml:lang="en-GB"><span xml:lang="tr-TR"><st c="8443">Sahte kişiliği sahnedeyken gözlemlediğinizde gördüğünüz şeyler karşısında tarafsız kalmanız çok zordur, çünkü genellikle çirkin olan veya size acı veren taraflarınızı yok sayarsınız. </st><st c="8627">Onları görmemek için elinizden geleni yaparsınız ve çoğu zaman bunlar sizin kör noktalarınız olarak kalırlar. </st><st c="8737">Bazen de size suçluluk duyuran şeyler yaparsınız. </st><st c="8787">Vicdan azabı çekmemek için o şeyleri yapmadığınızı hayal eder veya yaptıklarınızı zihninizde değiştirir, yeni bir hikâye yazarsınız. </st><st c="8920">Sahte kişilik başkaları tarafından bilinmesini istemediği şeyleri derinlere saklar. </st><st c="9004">O kadar ki, onların varlığını kendi bile unutur.</st></span></p>
			<p xml:lang="en-GB"><span xml:lang="tr-TR"><st c="9052">Çalışmayı yaparken kendinizi görünmeye çalıştığınız gibi değil, olduğunuz gibi görmeniz gerekiyor. </st><st c="9152">Neyle karşılaşırsanız karşılaşın tarafsızlığınızdan ödün vermemelisiniz. </st><st c="9225">Hatalarınızı, onlarla özdeşleşmeden ve kendinizi yargılamadan sadece izlemelisiniz.</st></span></p>
			<p xml:lang="en-GB"><span xml:lang="tr-TR"><st c="9308">Akıp giden zihinsel filminizi biraz izlediğiniz zaman dışarıya ve kendinize karşı taktığınız maskelerin altında çok çirkin şeyler yattığına tanık olabilirsiniz. </st><st c="9470">Yalancı, kendini beğenmiş, kibirli, hırsız, numaracı, şehvet düşkünü, fırsatçı, açgözlü, cimri, zalim, duyarsız, gösteriş düşkünü, vahşi, bencil, hırslı, pasif, korkak, ikiyüzlü, başkalarına bağımlı, erdemlerini sergileme meraklısı, dedikoducu ve kindar olduğunuzu görebilirsiniz. </st><st c="9751">Yargılamaya ve eleştirmeye başlamayın. </st><st c="9790">Moralinizi bozmayın, kendinize kızmayın ve şunu unutmayın: Bu gördüklerinizin hiçbiri siz değilsiniz. </st><st c="9892">Kendinizi onlarla özdeşleştirmeyin. </st><st c="9928">Siz, bunları izleyensiniz. </st><st c="9955">Bunlar, sahte kişiliğin hatalarıdır ve sizin bütün bu hataları üstünüze alınmadan gözlemlemeniz gerekiyor. </st><st c="10062">Gördüğünüz şey her ne olursa olsun, onu değiştirmeye çalışmayın. </st><st c="10127">Buradaki amacınız gördüğünüz şeyi değil, onunla olan ilişkinizi değiştirmektir. </st><st c="10207">Siz, sahte kişilik olduğunuz yanılsamasından kurtulduğunuz zaman bütün bu hatalar kendiliğinden yok olup gidecektir.</st></span></p>
			<p xml:lang="en-GB"><span xml:lang="tr-TR"><st c="10323">Çalışma yaparken uyanık kalmayı sık sık unutacaksınız. </st><st c="10379">Bu son derece doğaldır, çünkü alışkanlıklarınız çok köklüdür. </st><st c="10441">Kendinizi her zamanki şartlı tepkilerinize kaptırmış olduğunuzu görürseniz üzülmeyin, kendinize kızmayın ve moralinizi bozmayın. </st><st c="10570">Hatırladığınız zaman hemen çalışmaya tekrar başlayın. </st><st c="10624">Sahte kişilikten kurtulmak kolay bir iş değildir. </st><st c="10674">Sabırlı olun ve netice almak için acele etmeyin, çünkü acele içinde kimse kendisini tanıyamaz. </st><st c="10769">Unutmayın ki hızlı yavaştan daha iyi değildir. </st><st c="10816">Her ikisi de doğaldır ve doğrudur.</st></span></p>
			<p xml:lang="en-GB"><span xml:lang="tr-TR"><st c="10850">Sahte kişiliği zayıflatmak için başvurabileceğiniz en etkili yöntemlerden biri onun sevmediği şeyleri yapmaktır. </st><st c="10964">Elbette, burada size zarar verecek şeylerden bahsetmiyorum, ama onun rahatını bozacak ve alışkanlıklarını sarsacak eylemlerde bulunulması gereklidir. </st><st c="11114">Mesela evde oturmayı seviyorsa, daha sık dışarı çıkın veya dışarıda olmak istiyorsa, evde oturun. </st><st c="11212">Uykuya düşkünse, erken kalkın. </st><st c="11243">Tembelse, hareket etmesini sağlayın. </st><st c="11280">Çok aktifse, hiçbir şey yapmadan biraz vakit geçirmesini sağlayın, yavaşlatın. </st><st c="11359">Sevmediği yemekleri yedirin. </st><st c="11388">Sevmediği kişilerle daha sık görüşmesini sağlayın ve bu görüşmelerde uyanık kalarak, sabır antrenmanı yapmasını sağlayın. </st><st c="11510">Çok konuşkansa ve başkalarına söz hakkı tanımıyorsa, susmasını ve dinlemesini sağlayın. </st><st c="11598">İçe kapalı, suskun ve utangaçsa, topluluk içinde çok konuşturun. </st><st c="11663">Sahte kişiliğinizi izledikçe onu daha yakından tanımaya, huylarını öğrenmeye başlayacaksınız. </st><st c="11757">Zamanla kendi egzersizinizi kendiniz oluşturabilirsiniz.</st></span></p>
			<p xml:lang="en-GB"><span xml:lang="tr-TR"></span></p>
			<p xml:lang="en-GB"><span xml:lang="tr-TR"><st c="11813">***</st></span></p>
			<p xml:lang="en-GB"><span xml:lang="tr-TR"></span></p>
			<p xml:lang="en-GB"><span xml:lang="tr-TR"><st c="11817">Kıskançlık, öfhe gibi duygular size zarar verirler ve ıstırap çekmenize sebep olurlar. </st><st c="11905">Bu hepinizin katılacağı, bariz bir gerçektir. </st><st c="11951">Öte yandan duygusal durumlarınızla özdeşleşerek sahte kişiliğinizi kuvvetlendirdiğiniz gerçeğini gözden kaçırıyor olabilirsiniz. </st><st c="12080">Kendinizi tanımlarken ‘Ben çok kıskanç biriyim’ veya ‘Ben öfhelenince gözüm dünyayı görmez’ gibi şeyler söylüyor ve bazı duygusal durumlarınızla övünüp böbürleniyorsanız, bunun sahte kişiliğinizin bir oyunu olduğunu fark etmelisiniz.</st></span></p>
			<p xml:lang="en-GB"><span xml:lang="tr-TR"><st c="12313">Sahte kişilik size der ki: ‘Sen herhangi biri değilsin. </st><st c="12370">Senin birçok özelliklerin var. </st><st c="12401">Mesela kıskançsın!’ Ve bu sizin hoşunuza gider çünkü bunun sizi özel kıldığını düşünürsünüz. </st><st c="12494">Düşüncelerinizle ve duygusal durumlarınızla hiçbir zaman özdeşleşmemeli, onlarla daima aranıza mesafe koymalısınız. </st><st c="12610">Sahte kişiliğinizden uzaklaşmaya, onunla aranızı soğutmaya çalışırken kendinize şu gerçeği her fırsatta hatırlatın: Siz duygularınız ve düşünceleriniz değilsiniz.</st></span></p>
			<p xml:lang="en-GB"><span xml:lang="tr-TR"></span></p>
			<p xml:lang="en-GB"><span xml:lang="tr-TR"><st c="12772">***</st></span></p>
			<p xml:lang="en-GB"><span xml:lang="tr-TR"></span></p>
			<p xml:lang="en-GB"><span xml:lang="tr-TR"><st c="12776">Şimdi bir egzersiz yapalım. </st><st c="12805">Nefesinize odaklanın, uyanın ve kendinizi hatırlayın. </st><st c="12859">Birkaç dakika boyunca dikkatinizi vücudunuzda gezdirin, var olan gerginlikleri saptayın ve gevşetin.</st></span></p>
			<p xml:lang="en-GB"><span xml:lang="tr-TR"><st c="12959">Yeterince gevşemiş ve rahat olduğunuzu hissettiğinizde herhangi bir konuda normalden biraz daha yüksek bir sesle konuşmaya başlayın. </st><st c="13093">Ne hakkında konuştuğunuzun hiçbir önemi yok. </st><st c="13138">Dün akşam izlediğiniz maçı veya sinemada son izlediğiniz filmi anlatabilirsiniz. </st><st c="13219">Dilerseniz başınızdan geçen bir olayı anlatabilirsiniz, hatta bir hikâye de uydurabilirsiniz.</st></span></p>
			<p xml:lang="en-GB"><span xml:lang="tr-TR"><st c="13312">Ne anlatırsanız anlatın, kendinizi bütün dikkatinizi vererek dinlemenizi istiyorum. </st><st c="13397">Dikkatinizin tümünü sesinize odaklayın ve kendinizi sanki bir başkasını dinliyormuş gibi, aktif olarak dinleyin. </st><st c="13510">Araya düşünceler girerse, onlara karşı ilgisiz kalın. </st><st c="13564">Tüm ilginizi ısrarla kendi sesinize çevirin.</st></span></p>
			<p xml:lang="en-GB"><span xml:lang="tr-TR"><st c="13608">Dikkatinizin tamamını ona yönelttiğinizde, ses tonunuzun her zamankinden farklı olduğunu hissettiniz mi? </st><st c="13714">Kullandığınız kelimeleri daha özenli mi seçtiniz? </st><st c="13764">Her zamankinden daha çok veya daha az mı duraksadınız?</st></span></p>
			<p xml:lang="en-GB"><span xml:lang="tr-TR"><st c="13818">Bir dahaki sefere bir arkadaşınızla konuşurken  bu egzersi zi hatırlamanızı ve tıpkı şimdi yaptığınız gibi bütün dikkatinizi kendi konuşmanıza vermenizi istiyorum. </st><st c="13982">Kendinizi hatırlayarak yaptığınız konuşmalarınızın otomatik  konuşmalarınızdan  ne kadar farklı olduğunu görünce, şaşıracaksınız. </st><st c="14110">Gün boyunca yaptığınız her konuşmada uyanık kalmaya çalışın. </st><st c="14171">Unuttuğunuz zaman üzülmeyin, cesaretinizi kırmayın. </st><st c="14223">Çalışmaya devam edin.</st></span></p>
			<p xml:lang="en-GB"><span xml:lang="tr-TR"></span></p>
			<p xml:lang="en-GB"><span xml:lang="tr-TR"><st c="14244">***</st></span></p>
			<p xml:lang="en-GB"><span xml:lang="tr-TR"></span></p>
			<p xml:lang="en-GB"><span xml:lang="tr-TR"><st c="14248">Zihninizi izlerken kendinize karşı dürüst ve samimi olmakta zorlanacaksınız, çünkü kötü bir şeyler görmekten korkacaksınız. </st><st c="14373">Eğer dikkatle ve tarafsızca, zihninizi rahatsız etmeden, bastırmadan ve engellemeden izlemeyi başarabilirseniz, gerçekten de kötü bir şeylerle karşılaşacaksınız. </st><st c="14535">Bu kolay bir yüzleşme değildir, o yüzden bir arkadaşınıza karşı dürüst ve samimi olmanız bile kendinize karşı dürüst ve samimi olmanızdan daha kolaydır.</st></span></p>
			<p xml:lang="en-GB"><span xml:lang="tr-TR"></span></p>
			<p xml:lang="en-GB"><span xml:lang="tr-TR"><st c="14687">Gördüğünüz kötü şeyler hakkında yorum yapmayın, vicdan azabına ve suçluluk duygusuna kapılmayın. </st><st c="14785">Onlar, siz değilsiniz. </st><st c="14808">Kendinizi bildiniz bileli içinizdeki kötü şeylerle savaştınız, itiştiniz ve çatıştınız. </st><st c="14896">Zekânıza zarar vermekten ve sizi mutsuz etmekten başka bir işe yaramayan bu içsel savaşa artık bir son verin. </st><st c="15006">İçinizde her neyle karşılaşırsanız –iyi, kötü, ahlaksız– yargılamayın ve sessizce, sakince izleyin. </st><st c="15106">Siz kendinizi çırılçıplak gördüğünüzde, gerisi kendiliğinden hallolur. </st><st c="15177">Yanılgının doğası, görüldüğünde yok olmaktır. </st><st c="15223">Kendinizi hatırlamaya, uyanık kalmaya devam edin. </st><st c="15273">Bir değişim yaratmak için uğraşmayın. </st><st c="15311">Değişim, izlemenin yan etkisi olarak kendiliğinden gerçekleşir. </st><st c="15375">Sizin bir müdahalede bulunmanız gerekmez.</st></span></p>
			<p xml:lang="en-GB"><span xml:lang="tr-TR"><st c="15416">Kendinizi kalıptan kalıba dökmeye, değiştirmeye, geliştirmeye çalışmayın. </st><st c="15491">Bu tip uğraşlar yalnızca zamanınızı ve enerjinizi israf eder. </st><st c="15553">Bir gelecek hayal edip, onun içine kendinizin düzeltilmiş bir modelini yansıtmaya çalışmaktan vazgeçin. </st><st c="15657">Gelecek için olan tüm uğraşları terk edin ve dikkatinizi tamamen içinde bulunduğunuz bu ana odaklayın. </st><st c="15760">Kendinizi hatırlayın ve hayatın her olayına onlar geliştikçe her an karşılık verin.</st></span></p>
			<p xml:lang="en-GB"><span xml:lang="tr-TR"><st c="15843">Kişiliğinizi geliştirme çabalarınız, sahte kişiliğinizin size oynattığı incelikli oyunlardan biridir. </st><st c="15946">Sahte kişiliğin gerçek olduğuna inanır ve onu şekillendirmeye, düzeltmeye çalışırsınız. </st><st c="16034">Oysa ortada düzeltecek bir şey yoktur, çünkü sahte kişiliğin kendisi tamamen uydurmadır. </st><st c="16123">Kendinizi daha iyi, daha cesur, daha sevgi dolu, daha cömert, daha dürüst yapmaya çalışmanız gerekmez. </st><st c="16226">Yıllarca süren alışkanlıkları ve şartlandırmaları iptal etmeniz yeterlidir. </st><st c="16302">Sahte kişilik devre dışı kalınca ortaya çıkan şey zaten saf, sevgi dolu ve son derece güzel olacaktır.</st></span></p>
			<p xml:lang="en-GB"><span xml:lang="tr-TR"></span></p>
			<p xml:lang="en-GB"><span xml:lang="tr-TR"><st c="16404">***</st></span></p>
			<p xml:lang="en-GB"><span xml:lang="tr-TR"></span></p>
			<p xml:lang="en-GB"><span xml:lang="tr-TR"><st c="16408">Çevrenizdekiler sizin kişiliğinizin olumsuz yönlerinden bahsederse, söyledikleri şeyler doğru olsa bile siz katiyen duymak istemezsiniz. </st><st c="16546">Birisi size tembel olduğunuzu söylerse canınız sıkılır, moraliniz bozulur.</st></span></p>
			<p xml:lang="en-GB"><span xml:lang="tr-TR"><st c="16620">Öte yandan eğer gerçekten tembel biriyseniz, zihninizi izlediğinizde bunu kaçınılmaz olarak kendiniz gözlemleyeceksiniz. </st><st c="16742">‘Tembellik’, sizin sahte kişiliğinizin alışkanlıklarından biriyse ve siz çalışma yaparken bu gerçeği fark ederseniz, bu konuda dışarıdan yapılacak olan yorumlar sizi eskisi gibi rahatsız etmeyecektir. </st><st c="16943">Öncelikle, bunun doğru olduğunu siz zaten biliyorsunuz. </st><st c="16999">Tembelliğin orada olduğunu kendi gözlerinizle gördünüz. </st><st c="17055">Artık onu inkâr etmeye veya yok saymaya çalışmıyorsunuz. </st><st c="17112">İkincisi, artık eskisi gibi alıngan olmanıza gerek kalmadı, çünkü şunu biliyorsunuz: Siz, o değilsiniz. </st><st c="17216">‘Tembellik’ ve siz ayrı şeylersiniz. </st><st c="17253">Siz, sahte kişiliği ve sahte kişiliğin tembellik özelliğini izleyensiniz.</st></span></p>
			<p xml:lang="en-GB"><span xml:lang="tr-TR"><st c="17326">Kendinizle olan ilişkiniz bu tanışıklık seviyesine ulaştığında birisi size tembel olduğunuzu söylerse, vereceğiniz tepki eskisinden çok farklı olacak. </st><st c="17478">‘Evet, doğru’ diyeceksiniz. </st><st c="17506">‘İçeri baktım ve orada tembelliği gördüm. </st><st c="17548">Onun orada olduğunun farkındayım.’</st></span></p>
			<p xml:lang="en-GB"><span xml:lang="tr-TR"><st c="17582">Kendinizi tanımaya başladığınızda açgözlü, kavgacı, öfheli veya tembel olduğunuzu görmek sizin için bir utanç kaynağı değil, bir keşif haline gelecek. </st><st c="17734">Gerçeği onu değiştirmeye çalışmadan görmek, kendinizi tam da olduğunuz gibi görmek  ve gördüklerinizle özdeşleşmemek, onlardan utanmamak size müthiş bir özgürlük ve enerji sağlayacak.</st></span></p>
			<p xml:lang="en-GB"><span xml:lang="tr-TR"><st c="17916">Normalde, başınıza gelen iyi şeylerin hep sizin sayenizde olduğunu söylemeye, kötü şeyler için de çevrenizi ve şartları suçlamaya koşullanmış haldesiniz. </st><st c="18071">Başarılarınızın sorumluluğunu seve seve, can atarak alırsınız. </st><st c="18134">Ortada iyi bir şey varsa, göğsünüzü gere gere ‘Ben yaptım!’ dersiniz. </st><st c="18204">Öte yandan bir başarısızlık söz konusuysa katiyen sorumluluk almazsınız. </st><st c="18277">Başınıza gelen kötü olayların sorumlusu daima dünya, şartlar, çevre, şans, kader ve başka şeylerdir. </st><st c="18378">Sizin dışınızdaki herkes ve her şey sorumludur.</st></span></p>
			<p xml:lang="en-GB"><span xml:lang="tr-TR"><st c="18425">Oysa kendinizi tanımaya ve sahte kişiliğin siz olmadığınızı anlamaya başladığınızda, duyduğunuz utanç azalır. </st><st c="18536">Artık ne olduğunuzdan kaçmanıza gerek yoktur. </st><st c="18582">Çirkin taraflarınızı inkâr etmenize, yok saymanıza, bastırmanıza veya saklamanıza gerek yoktur. </st><st c="18678">Mükemmel olmanıza gerek yoktur. </st><st c="18710">O zaman içinizde gördüğünüz şeyleri bütün boyutlarıyla kabul edebilirsiniz ve mazeret üretmeden, karşı koymadan onlarla birlikte yaşamaya başlayabilirsiniz. </st><st c="18867">Böylece hayatınızda ilk defa kendisiyle çatışmayan, ne olduğundan kaçmayan, uyum içinde bir varlık olmanın nasıl bir şey olduğunu tecrübe edersiniz. </st><st c="19016">Siz çalışmaya ve uyanık kalmaya devam ettiğiniz sürece içinizdeki ahenk de artacaktır ve en sonunda içinizde geçmişle ilgili hiçbir utanç, hiçbir pişmanlık kalmayacaktır.</st></span></p>
			<p xml:lang="en-GB"><span xml:lang="tr-TR"><st c="19186">Sahip olduğunuz belli bir miktar enerji var. </st><st c="19232">Bu kısıtlı enerjiyi ya sahte kişiliğinizi beslemek için kullanırsınız ya da uyanık kalmak için. </st><st c="19328">İkisini birden yapmanız olanaksızdır.</st></span></p>
			<p xml:lang="en-GB"><span xml:lang="tr-TR"><st c="19365">Eğer içinizde bir çatışma varsa ve bir tarafınızı beğenip kabul ederken diğer tarafınızı itip yok sayıyorsanız enerjinizi çatışmayla heba etmiş olursunuz. </st><st c="19521">İçinizde, ne olduğunuza dair bir utanç ve pişmanlık taşıyorsanız, bu da çok büyük bir enerji kaybıdır.</st></span></p>
			<p xml:lang="en-GB"><span xml:lang="tr-TR"><st c="19623">Enerjinizi kendinizle savaşmak için mi harcamak istersiniz, yoksa kendinizi tanımak için mi? </st><st c="19717">Sahte kişiliğin pençesinden kurtulmak için çok enerjiye ihtiyacınız var.  </st><st c="19790">Oysa siz  o enerjiyi çekişmelerle, dedikoduyla, yersiz endişe ve korkularla, birbirinizle kavga ederek, birbirinizle yarışarak, hırslara kapılarak, saldırgan davranarak ve daha başka birçok yolla israf ediyorsunuz.</st></span></p>
			<p xml:lang="en-GB"><span xml:lang="tr-TR"><st c="20003">Kendinizi hatırladığınız zaman, o güne değin israf edip durduğunuz enerji size kalır ve sizin mutluluğunuza, yaratıcılığınıza, huzurunuza katkıda bulunmak için kullanılır.</st></span></p>
			<p xml:lang="en-GB"><span xml:lang="tr-TR"></span></p>
			<p xml:lang="en-GB"><span xml:lang="tr-TR"><st c="20175">***</st></span></p>
			<p xml:lang="en-GB"><span xml:lang="tr-TR"></span></p>
			<p xml:lang="en-GB"><span xml:lang="tr-TR"><st c="20179">Sahte kişiliğinizin geçmişte yapmış olduğu şeylerin utancından kurtulmakta güçlük çekiyorsanız, şu egzersizi yapın:</st></span></p>
			<p xml:lang="en-GB"><span xml:lang="tr-TR"><st c="20295">Gözlerinizi yumun, nefesinize odaklanın. </st><st c="20337">Dikkatinizi bedeninizde gezdirin ve gerginliklerin tümünü tespit edip, gevşetin. </st><st c="20418">Yeterince rahatlamış olduğunuzda geçmişten bugüne taşıdığınız utanç duygusunu bütün yoğunluğuyla hissedin. </st><st c="20525">Dikkatinizi tamamen bu duyguya yöneltin. </st><st c="20566">Duygunun yavaş yavaş somutlaştığını ve bir şekle büründüğünü hayal edin. </st><st c="20639">Kendinize bir imaj dayatmayın, bırakın gözünüzde ne canlanıyorsa canlansın.</st></span></p>
			<p xml:lang="en-GB"><span xml:lang="tr-TR"><st c="20714">Utanç duygunuz somutlaşıp belirgin bir hale geldiğinde onu bir bebek gibi şefhatle kucağınıza alın ve ona sevgiyle sarılın.</st></span></p>
			<p xml:lang="en-GB"><span xml:lang="tr-TR"><st c="20838">Aynı egzersizi geçmişten taşıdığınız vicdan azabı, öfhe ve başka zararlı duygularla olan ilişkinizi değiştirmek için kullanabilirsiniz.</st></span></p>
			<p xml:lang="en-GB"><span xml:lang="tr-TR"></span></p>
			<p xml:lang="en-GB"><span xml:lang="tr-TR"><st c="20974">***</st></span></p>
			<p xml:lang="en-GB"><span xml:lang="tr-TR"></span></p>
			<p xml:lang="en-GB"><span xml:lang="tr-TR"><st c="20978">Sahte kişiliğin tahtını sallamak için bir başka egzersiz:</st></span></p>
			<p xml:lang="en-GB"><span xml:lang="tr-TR"><st c="21036">Bir gün boyunca başınıza gelen her olayı kabul edin. </st><st c="21090">Elbette birisi size fiziki bir zarar vermeye kalkışırsa durup dayak yemeniz gerektiğini söylemiyorum, ama birisi sizinle münakaşaya girerse veya size hakaret ederse sessiz kalın. </st><st c="21269">Otomatik yanıtlarınıza başvurmayın ve şartlı tepkilerinize teslim olmayın. </st><st c="21344">İçinde bulunduğunuz duruma direnmeyin, aşağılansanız bile üzerinize alınmayın. </st><st c="21423">Yalnızca bir izleyici olarak kalın.</st></span></p>
			<p xml:lang="en-GB"><span xml:lang="tr-TR"><st c="21458">Başaramazsanız ve her zamanki mekanik tepkinizi verirseniz üzülmeyin, vazgeçmeyin. </st><st c="21542">Denemeye yeniden başlayın ve kaldığınız yerden devam edin.</st></span></p>
			<p xml:lang="en-GB"><span xml:lang="tr-TR"></span></p>
			<p xml:lang="en-GB"><span xml:lang="tr-TR"><st c="21600">***</st></span></p>
			<p xml:lang="en-GB"><span xml:lang="tr-TR"></span></p>
			<p xml:lang="en-GB"><span xml:lang="tr-TR"><st c="21604">Sahte kişiliğin barındırdığı çelişkileri görün ve onları gidermek için var gücünüzle çalışın. </st><st c="21699">Mesela uzun ve sağlıklı yaşamak istersiniz, ama spor yapmaya üşenirsiniz. </st><st c="21773">Zayıf olmak istersiniz, ama aşırı yemek yersiniz. </st><st c="21823">Arkadaşlarınız sizin arkanızdan konuşmasın istersiniz, ama siz dedikodu eder ve onları çekiştirirsiniz. </st><st c="21927">Her gün bu şekilde davranmaya devam edersiniz. </st><st c="21974">Elinizden hiçbir şey gelmez, çünkü alışkanlıklarınız bu yönde gelişmiştir. </st><st c="22049">Bir alışkanlık, bir gereklilik değildir. </st><st c="22090">Uyanık kalarak ve kendinizi izleyerek alışkanlıklarınızı gözlemleyin. </st><st c="22160">Dikkatiniz, onları zamanla kıracak ve sonra doğru yönde dönüştürecektir.</st></span></p>
			<p xml:lang="en-GB"><span xml:lang="tr-TR"><st c="22232">Alışkanlıklarınızı değiştirmek adına, yapamayacağınız bir şeyi yapmaya kalkışmayın. </st><st c="22317">Öncelikle, yaptığınız zararlı şeyleri yapmayı bırakın. </st><st c="22372">Yüzme öğrenirken çocuk havuzundan başladığınız gibi, ilk olarak size değiştirmesi en kolay görünen alışkanlıklarınızı bırakarak başlayın. </st><st c="22510">Sözgelimi sosyal medyada çok fazla vakit harcıyorsanız veya çok fazla oyun oynuyorsanız bunlardan başlayın.</st></span></p>
			<p xml:lang="en-GB"><span xml:lang="tr-TR"></span></p>
			<p xml:lang="en-GB"><span xml:lang="tr-TR"><st c="22617">***</st></span></p>
			<p xml:lang="en-GB"><span xml:lang="tr-TR"></span></p>
			<p xml:lang="en-GB"><span xml:lang="tr-TR"><st c="22621">Diyelim ki sahte kişiliğinizin şimdiye dek hep çok bencilce davranmış olduğunu keşfettiniz. </st><st c="22714">Eskiden olan şeyleri bugün telafi edemezsiniz, ama şimdi, bu anda daha az bencil olmaya başlayabilirsiniz. </st><st c="22821">Geçmişin bittiğini görün ve kabul edin. </st><st c="22861">Bitip giden bir geçmişteki davranışlarınızdan ötürü üzüntü duyarak enerjinizi israf etmeyin. </st><st c="22954">Değiştirebileceğiniz tek şey bu andır. </st><st c="22993">Siz bu anda değişirseniz, hayat da size karşılık verir. </st><st c="23049">Çevrenizdeki kişiler belki bu değişikliğe hemen olumlu yanıt veremezler. </st><st c="23122">Bunu katiyen dert etmeyin. </st><st c="23149">Unutmayın ki insanlar böyledir. </st><st c="23181">Sahte kişilikleri onları belli şekillerde davranmaya zorlar. </st><st c="23242">Bir insanın gerçek anlamda bir değişim geçirmesinin ne kadar zor olduğunu herkes bilir. </st><st c="23330">Hapishaneden çıkan birine iş verirken herkesin çekinmesi bu yüzdendir.</st></span></p>
			<p xml:lang="en-GB"><span xml:lang="tr-TR"><st c="23400">Başkalarının fikirlerini değiştiremezsiniz. </st><st c="23445">Geçmişte yapmış olduğunuz şeylerden ötürü sizi yargılamaya devam ederlerse, değiştiğinize inanmazlarsa ve sizi affetmezlerse aldırmayın. </st><st c="23582">Yapabileceğiniz hiçbir şey yok. </st><st c="23614">Siz, kendi zihninizden başka hiçbir şeyi değiştiremezsiniz. </st><st c="23674">Sizi kabul eden ve seven kişiler muhakkak olacaktır. </st><st c="23727">Onlarla sevgi dolu, dürüst ve samimi ilişkiler kurmaya devam edin ve diğerleri için endişe edip üzülmeyi bırakın.</st></span></p>
			<p xml:lang="en-GB"><span xml:lang="tr-TR"></span></p>
			<p xml:lang="en-GB"><span xml:lang="tr-TR"><st c="23840">***</st></span></p>
			<p xml:lang="en-GB"><span xml:lang="tr-TR"></span></p>
			<p xml:lang="en-GB"><span xml:lang="tr-TR"><st c="23844">Başkaları tarafından onaylanmaya ihtiyaç duyduğunuz sürece özgürlüğe kavuşamazsınız. </st><st c="23930">Başkalarını düşünerek, onları memnun etmeye ve onlara kendinizi beğendirmeye çalışarak vaktinizi ve enerjinizi boşa harcamayın. </st><st c="24058">Size küçüklüğünüzden beri başkaları üzerinde yarattığınız izlenimi her şeyden daha çok önemsemeniz, diğerleri tarafından beğenilmek için var gücünüzle çalışmanız öğretildi. </st><st c="24231">Onların takdirini, hayranlığını kazanmak için çırpındınız.</st></span></p>
			<p xml:lang="en-GB"><span xml:lang="tr-TR"></span></p>
			<p xml:lang="en-GB"><span xml:lang="tr-TR"><st c="24289">Başkalarının sizin hakkınızda ne düşündüğünü önemsemeyin. </st><st c="24348">Normalde her zaman onların sizin en kötü halinizi görmüş olmalarından korkar, endişe içinde kendinizi yiyip bitirirsiniz. </st><st c="24470">Belki sizin hakkınızda kötü bir şey duymuş veya öğrenmişlerdir? </st><st c="24534">Belki de hakikaten en kötü halinizi görmüşlerdir ve sizin berbat biri olduğunuzu düşünüyorlardır? </st><st c="24632">Ne fark eder?</st></span></p>
			<p xml:lang="en-GB"><span xml:lang="tr-TR"><st c="24645">Kişilerin sizin hakkınızdaki düşünceleri sadece düşüncelerdir ve düşüncelerini herhangi bir anda değiştirebilirler. </st><st c="24762">Bugün size hayrandırlar, yarın hiç beğenmezler. </st><st c="24810">Sizin kendiniz hakkındaki görüşleriniz bile son derece değişkendir. </st><st c="24878">Birisi size hakaret eder veya işten atılmak gibi bir başarısızlığa uğrarsınız ve kendinizi son derece değersiz bulmaya başlayıverirsiniz. </st><st c="25016">Sizin kendiniz hakkındaki imajınız bile bu kadar kolay incinebilir bir haldeyken, diğerlerinin fikirlerini neden önemseyesiniz?</st></span></p>
			<p xml:lang="en-GB"><span xml:lang="tr-TR"><st c="25143">Hayatınızı nasıl yaşayacağınıza başkalarının karar vermesine müsaade etmeyin ve onların size biçtikleri değere hiçbir şekilde önem atfetmeyin. </st><st c="25287">Yüceltilseniz de, övülseniz de, darbeler yeseniz ve hakaretlere boğulsanız da aldırış etmeyin. </st><st c="25382">Övgüye ve eleştiriye kulak asmayın. </st><st c="25418">Özgür olun, kendi iradenizle hareket edin. </st><st c="25461">Önemli olan tek şey sizin kendinizi tanımanız ve zihninizle olan ilişkinizi değiştirerek, mekanik olmaktan kurtulmanızdır.</st></span></p>
			<p xml:lang="en-GB"><span xml:lang="tr-TR"><st c="25583">Başkalarından dolayı canınızı hiçbir zaman sıkmayın, yalnızca azimle çalışmaya devam edin.</st></span></p>
			<p xml:lang="en-GB"><span xml:lang="tr-TR"></span></p>
			<p xml:lang="en-GB"><span xml:lang="tr-TR"><st c="25674">***</st></span></p>
			<p xml:lang="en-GB"><span xml:lang="tr-TR"></span></p>
			<p xml:lang="en-GB"><span xml:lang="tr-TR"><st c="25678">Sevdiğiniz biri hakkında bazen negatif düşüncelere kapılıyorsanız, bu düşünceleri önemsememeli ve ciddiye almamalısınız. </st><st c="25800">Belki yakın bir arkadaşınız çok pahalı bir araba aldı veya harika bir iş buldu. </st><st c="25880">Onu kıskandınız, hatta belki onun böyle güzel şeyleri hak etmediğini bile düşündünüz. </st><st c="25966">Siz ne tür bir insansınız ki arkadaşınız hakkında bu kadar kötü düşünebiliyorsunuz?</st></span></p>
			<p xml:lang="en-GB"><span xml:lang="tr-TR"><st c="26049">Negatif düşünceleriniz sadece zihinsel alışkanlıklardan ibarettir. </st><st c="26117">Sizin hakkınızda bir şey söylemiyorlar veya sizi kötü bir insan yapmıyorlar. </st><st c="26194">Siz, düşünceleriniz değilsiniz. </st><st c="26226">Bunlar ezberlenmiş, mekanik, alışkanlık enerjisiyle çalışan düşüncelerdir. </st><st c="26301">Zihninizin içinde akıp giden düşünce nehriyle özdeşleşmeyin. </st><st c="26362">Orada kaynayan dedikodu kazanına daha fazla odun atmayın. </st><st c="26420">Onların orada olduklarını fark edin ve daha sonra dikkatinizi hemen oradan çekin. </st><st c="26502">Enerji, dikkati takip eder. </st><st c="26530">Dikkatinizi neye doğrultursanız, onu beslersiniz. </st><st c="26580">Negatif düşünce kalıplarından dikkatinizi çekin. </st><st c="26629">Daha fazla bir şey yapmanıza gerek yoktur. </st><st c="26672">Sizin dikkatiniz olmayınca onlar besinsiz kaldıkları için zaman içinde zayıflarlar ve belli bir süre sonra tamamen yok olurlar.</st></span></p>
			<p xml:lang="en-GB"><span xml:lang="tr-TR"><st c="26799">Zihninizin bütün alışkanlıkları sizin dikkatinizle beslenirler. </st><st c="26864">Siz herhangi bir kişinin kötü niteliklerini düşünmeye daldığınızda, zihninizin kötü düşünme alışkanlığını pekiştirmiş olursunuz. </st><st c="26993">Üstelik zihniniz sizin arkadaşınız hakkında düşündüğünüzü ayırt edemez, yalnızca sizin düşündüğünüz kötü nitelikle dolar. </st><st c="27115">Diyelim ki siz X bir arkadaşınızın çok kibirli olduğunu düşünüyorsunuz. </st><st c="27187">Zihin, bu niteliğin sizde değil X arkadaşınızda bulunuyor olduğunu düşünmenizle ilgilenmez. </st><st c="27279">Odaklandığınız nitelik kibir olduğu için, zihin kendini kibirle doldurur. </st><st c="27353">Siz, kendinizde olmayan, yalnızca başkalarında gördüğünüz kusurlar hakkında düşündüğünüzü zannedersiniz. </st><st c="27458">Aslında yaptığınız şey kendinizi o kusurla doldurmak ve zihninizi o yönde programlamaktır.</st></span></p>
			<p xml:lang="en-GB"><span xml:lang="tr-TR"><st c="27548">Bunun tam tersi de geçerlidir, yani başkalarında gördüğünüz iyi niteliklere odaklanarak zihninizi iyi ve güzel şeylerle, incelik ve zarafetle doldurabilirsiniz, ama bu konuyu daha sonra ele alacağız.</st></span></p>
			<p xml:lang="en-GB"><span xml:lang="tr-TR"></span></p>
			<p xml:lang="en-GB"><span xml:lang="tr-TR"><st c="27748">Zihninizin başkaları hakkında kötü düşüncelere kapılmasını ve o düşünceleri evirip çevirmesini nasıl önleyebilirsiniz? </st><st c="27868">Kötü düşüncelere hâkim olmanın yöntemi şudur: Onlara aldırmayın, dikkatinizi başka yere çevirin ve ilham verici bir şey düşünün.</st></span></p>
			<p xml:lang="en-GB"><span xml:lang="tr-TR"><st c="27996">Zihninizi kötü düşünceler taciz ettiği zaman bunları fethetmenin en iyi yöntemi onlara aldırmamaktır. </st><st c="28099">Kendinizi onlara kaptırmayın ve dikkatinizi onlardan çekin. </st><st c="28159">Eğer dikkatinizi çekerseniz hiçbir duygu veya düşünce sizi ele geçiremez. </st><st c="28233">Aynı yöntem arzular için de geçerlidir. </st><st c="28273">Çeşitli arzular zihninizi işgal ettiğinde kötü veya zayıf bir insan olduğunuzu düşünmeyin, kendinizi ayıplamayın ve kendinize kızmayın. </st><st c="28409">Kendinizi kınayan bir tavır takınırsanız yalnızca zihninizde çatışma çıkarırsınız ve içsel durumunuzu daha da karmaşık bir hale getirirsiniz. </st><st c="28551">Akıllıca davranın ve dikkatinizi arzulara vermeyi reddedin. </st><st c="28611">Arzular size egemen olurlar, çünkü siz onlara ilgi gösterirsiniz. </st><st c="28677">Onlara kapılmamaya çalışırken bile onları düşünürsünüz. </st><st c="28733">Yani zihniniz hâlâ arzulanan nesneyle doludur.</st></span></p>
			<p xml:lang="en-GB"><span xml:lang="tr-TR"><st c="28779">Arzu, zihnin bir fikir üstünde sabit tutulmasından ibarettir. </st><st c="28842">Dikkatinizi oradan çekin ve takıntınızdan sıyrılın. </st><st c="28894">Deneyin, bunun çok da zor olmadığını kendiniz göreceksiniz. </st><st c="28954">Başarısız olursanız pes etmeyin. </st><st c="28987">Her defasında yeniden deneyin. </st><st c="29018">Eninde sonunda negatif düşüncelerinizin ve takıntılarınızın üstesinden geleceksiniz.</st></span></p>
			<p xml:lang="en-GB"><span xml:lang="tr-TR"></span></p>
			<p xml:lang="en-GB"><span xml:lang="tr-TR"><st c="29102">***</st></span></p>
			<p xml:lang="en-GB"><span xml:lang="tr-TR"></span></p>
			<p xml:lang="en-GB"><span xml:lang="tr-TR"><st c="29106">Keyifli olmayan ve size sıkıcı gelen şeyler yapmak zorunda olduğunuzda sahte kişilik hemen direnç gösterir. </st><st c="29215">Evi temizlememeniz için, spora gitmemeniz için, erken kalkmamanız için elinden geleni yapar. </st><st c="29308">Onun sevmediği, istemediği bir şeyi yapmanıza engel olabilmek için fabrika gibi bahane üretir. </st><st c="29403">Aslında size sıkıntı veren bir eylem hakkında düşünmek, onu yapmanın kendisinden katbekat zordur. </st><st c="29501">Diyelim ki ertesi sabah diş hekimine gideceksiniz ve dişiniz çekilecek. </st><st c="29573">Üstelik dişçi koltuğundan korkan birisiniz... </st><st c="29619">Zihniniz sizi sabaha kadar uyutmaz, acı dolu senaryolar kurar ve sizi endişelere boğar. </st><st c="29707">Sonra gider, koltuğa oturursunuz ve bütün iş on beş dakika içinde sona erer. </st><st c="29784">Böylece on beş dakikalık bir sıkıntı yüzünden bütün bir gece ıstırap çekmiş olursunuz. </st><st c="29871">Gelecekte gerçekleşecek olan tatsız bir olay hakkında düşünmek ona katlanmayı daha kolay bir hale getirmez, yalnızca bir gece uykusuz kalmanıza ve korkular içinde kıvranmanıza neden olur.</st></span></p>
			<p xml:lang="en-GB"><span xml:lang="tr-TR"><st c="30058">Yapmak zorunda olduğunuz sıkıcı, rutin işlerle uzlaşın. </st><st c="30115">Onları gönülsüzce ve yenik bir tavırla değil, can atarak ve bütün kalbinizle kabul edin; onlara ‘Evet!’ deyin. </st><st c="30226">Sahte kişilik ne kadar direnirse dirensin, vazgeçmeyin ve asla pes etmeyin. </st><st c="30302">Size en zor gelen şeylere süper güç uygulayın. </st><st c="30349">Mesela spor yapmak size zor geliyorsa sahte kişilik size ‘Hayır!’ dediğinde aldırış etmeyin. </st><st c="30442">Gülümseyin ve ‘Evet!’ deyin. </st><st c="30471">‘’Evet! </st><st c="30479">Bugün spor yapacağım.’</st></span></p>
			<p xml:lang="en-GB"><span xml:lang="tr-TR"><st c="30501">Yarını düşünmeyin. </st><st c="30521">Yarını, yarın gelince düşünürsünüz. </st><st c="30557">Aynı süper gücü tekrar tekrar uyguladığınızda sahte kişiliğin direnci kırılır.</st></span></p>
			<p xml:lang="en-GB"><span xml:lang="tr-TR"><st c="30635">Bu yöntemi, dişinizi çektirmek gibi her ne kadar acı verici olsa da gerçekleşmesi kaçınılmaz olan şeylere de uygulayın. </st><st c="30756">Onları kabul edin ve onlar hakkında zihninizde beliren düşüncelere, endişelere, korkulara hiç yüz vermeyin. </st><st c="30864">Zihniniz size ‘Yarın dişin çekilecek ve canın yanacak!’ dediğinde katiyen ilgilenmeyin. </st><st c="30952">Dikkatinizi başka bir yere odaklayın. </st><st c="30990">Böylece canınız gerçekten yanması gereken zamanda, yani dişiniz çekilirken yanmış olur. </st><st c="31078">Daha önce değil.</st></span></p>
			<p xml:lang="en-GB"><span xml:lang="tr-TR"></span></p>
			<p xml:lang="en-GB"><span xml:lang="tr-TR"><st c="31094">***</st></span></p>
			<p xml:lang="en-GB"><span xml:lang="tr-TR"></span></p>
			<p xml:lang="en-GB"><span xml:lang="tr-TR"><st c="31098">Hiç kimse her zaman iyi veya kötü değildir. </st><st c="31143">Bütün insanlar birbirlerine benzer ve tıpkı sizin değiştiğiniz gibi başkaları da değişir. </st><st c="31233">Bu gerçeği iyi kavrar ve hep hatırlarsanız çevrenizdeki kişilerle olan ilişkiniz bambaşka bir nitelik kazanır. </st><st c="31344">Ne yazık ki çoğu zaman başkalarının da sahte kişiliklerinin pençelerinde olduklarını, zihinsel alışkanlıklarının kurbanı olduklarını, mekanik tepkiler verdiklerini ve uykuda olduklarını unutursunuz. </st><st c="31543">Bu yüzden diğer insanlarla aranızda çekişmeler ve itişmeler sürüp gider.</st></span></p>
			<p xml:lang="en-GB"><span xml:lang="tr-TR"><st c="31615">Oysa onların uykuda oldukları gerçeğini hatırlarsanız, kırıcı ve kaba davranışlarından etkilenmez ve incitici sözlerinden alınmazsınız. </st><st c="31752">Ne yaparlarsa yapsınlar, onlarla çatışmaz ve kavga etmezsiniz. </st><st c="31815">Bütün bu zararlı ve yanlış eylemleri kendilerini hatırlamadıkları ve zihinlerini izlemedikleri için yaptıklarını bilirsiniz.</st></span></p>
			<p xml:lang="en-GB"><span xml:lang="tr-TR"><st c="31939">Siz artık zihninizin nasıl çalıştığını izleyerek öğrendiğiniz ve başkalarının zihinlerinin de sizinki gibi çalıştığını anladığınız için insanları yargılamayı bırakmalısınız. </st><st c="32114">Kişiler hakkında ‘O saldırgan biri...’ ‘Falanca kişi yalancının teki...’ ‘Öteki kendini beğenmiş...’ gibi peşin hükümlere asla itibar etmemelisiniz. </st><st c="32263">‘O böyle biri değil, onun zihni böyle çalışıyor’ demelisiniz, çünkü zihinsel mekanizmanın nasıl işlediğine bizzat tanık olmuş, bunu kendinizi gözlemleyerek anlamışsınızdır.</st></span></p>
			<p xml:lang="en-GB"><span xml:lang="tr-TR"><st c="32435">Ayrıca geçmişte hata yapmış olan birinin mevcut koşulda dosdoğru olabileceğini de aklınızdan çıkarmamalısınız. </st><st c="32547">Normalde, insanlarla ilgili bir hükme vardığınızda o izlenimin değişmesi çok zordur ve bu kişi ile on gün sonra da karşılaşsanız, bir yıl sonra da karşılaşsanız fikirlerinize geçmişten gelen izleniminiz yön verir. </st><st c="32761">Fakat o kişi, bu süre içinde bambaşka birine dönüşmüş olabilir. </st><st c="32825">Kendini hatırlama, uyanma ve zihnini izleme çalışması yapan bir kişi olarak siz, insanlarla her karşılaşmanızda önyargılara, sabit fikirlere ve geçmişten taşıdığınız izlenimlere sahip olmak yerine yepyeni ve taze, geçmişin yargılarını taşımayan bir bakışa sahip olmalısınız.</st></span></p>
			<p xml:lang="en-GB"><span xml:lang="tr-TR"></span></p>
			<p xml:lang="en-GB"><span xml:lang="tr-TR"><st c="33099">***</st></span></p>
			<p xml:lang="en-GB"><span xml:lang="tr-TR"></span></p>
			<p xml:lang="en-GB"><span xml:lang="tr-TR"><st c="33103">Sahte kişilik paylaşımcı ve cömert değildir. </st><st c="33149">Birisine bir şey verirken bütün kalbiyle veremez. </st><st c="33199">Hatta bazen bir armağan verirken içten içe kabul edilmemesini umut ettiği bile olur. </st><st c="33284">Arkadaşları onun evine geleceği zaman en güzel çikolataları kaldırır, kendine saklar. </st><st c="33370">Pazarda güzel meyveler görürse herkesin önüne geçip ilk kendisi seçmeye çalışır. </st><st c="33451">Kimi zaman kendisine de cimrilik eder ve satın aldığı pahalı ve şık bir kıyafeti giymeye kıyamayıp, özel bir günde giymek üzere dolabında saklar. </st><st c="33597">Yıllardır giymediği elbiseleri dolabında öylece durur, ama onları kimseye vermez. </st><st c="33679">Evi ağzına kadar kullanılmayan eşyalarla doludur, ama bunları da ihtiyacı olanlara dağıtmak çoğu zaman aklına bile gelmez. </st><st c="33802">Bunların hepsi sahte kişiliğin açgözlülüğünden kaynaklanan davranışlardır ve size ıstırap çektirmekten başka bir işe yaramazlar.</st></span></p>
			<p xml:lang="en-GB"><span xml:lang="tr-TR"><st c="33930">Sahte kişiliğin bencilliğini ve açgözlülüğünü kırmak için paylaşmaya başlamalısınız. </st><st c="34016">Sahip olduğunuz her güzel şeyi, her fırsatta paylaşın. </st><st c="34071">Yemeğinizi paylaşın, giysilerinizi paylaşın, bilgilerinizi paylaşın, sevginizi paylaşın, şarkılarınızı paylaşın, kitaplarınızı paylaşın, neşenizi ve sevincinizi paylaşın. </st><st c="34242">İstifçi olmayın. </st><st c="34259">Her şeyi biriktirip, kendinize saklamayın. </st><st c="34302">Komşunuzdan daha çok şeye sahipsiniz diye gizli gizli sevinmeyin. </st><st c="34368">Arkadaşınızdan daha çok şeye sahipsiniz diye kendinizi ondan üstün görmeyin.”</st></span></p>
			<p xml:lang="en-GB"><span xml:lang="tr-TR"><st c="34445">Madam Bobogel birdenbire “Doğuştan gelen hakkım olan kozmik kraliçeliğimi kimseyle paylaşamam!” diye çıkıştı.</st></span></p>
			<p xml:lang="en-GB"><span xml:lang="tr-TR"></span></p>
			<p xml:lang="en-GB"><span xml:lang="tr-TR"><st c="34555">“Buram buram çürümüş balık kokan acayip tavsiyelerinizi kendinize saklayın!”</st></span></p>
			<p xml:lang="en-GB"><span xml:lang="tr-TR"><st c="34632">Mama Nono gülümsedi. </st><st c="34654">“Sizinle küçük bir egzersiz yapalım sevgili madam” dedi. </st><st c="34711">“Paylaşmakta çok zorlananlar için ideal bir başlangıç egzersizidir. </st><st c="34779">Mesela sol elinizdeki asayı, sağ elinize vererek başlayabilirsiniz. </st><st c="34847">Daha sonra da sağ eliniz asayı, sol elinize armağan eder ve bir süre bu şekilde devam ederek verememe alışkanlığınızı biraz sarsarsınız.”</st></span></p>
			<p xml:lang="en-GB"><span xml:lang="tr-TR"><st c="34984">Madam Bobogel yüzünü ekşitti, ama denileni yapmaya koyuldu.</st></span></p>
			<p xml:lang="en-GB"><span xml:lang="tr-TR"><st c="35044">“Zamanla, bütün kalbinizle paylaşmayı öğreneceksiniz” dedi Mama Nono. </st><st c="35115">“Bu sayede kalbiniz daha evvel hiç tatmadığınız bir sevinçle, eşsiz ve benzersiz bir mutluluk duygusu ile dolacak.” “Bu acınacak derecede gülünç egzersizlerle nereye varılmaya çalışılıyor?” diye söylendi Madam Bobogel. </st><st c="35334">“Sahte kişiliğinizden kurtulun diye tutturdunuz, ama ben kendi kutsal kişiliğimi hiçbir şeye değişmem. </st><st c="35437">Kişiliğinden kurtulması gereken biri varsa, o da şu gariban yazardır. </st><st c="35507">Onun kişiliği çok sahte, besbelli.”</st></span></p>
			<p xml:lang="en-GB"><span xml:lang="tr-TR"><st c="35542">Yüzünü ekşitip bana dik dik baktı, ama hiç oralı olmadım. </st><st c="35601">Bu defa sahiden kızmamıştım, söyledikleri yalnızca komiğime gitmişti.</st></span></p>
			<p xml:lang="en-GB"><span xml:lang="tr-TR"><st c="35670">“Bir okur sorumuz var” dedi Mama Nono. </st><st c="35710">“Buyurun, sizi dinliyoruz.”</st></span></p>
			<p xml:lang="en-GB"><span xml:lang="tr-TR"><st c="35737">“Merhaba. </st><st c="35748">Benim merak ettiğim şey şu: Sahte kişiliğimden kurtulmayı başarırsam geriye ne kalacak? </st><st c="35836">Bomboş, renksiz ve karaktersiz biri olup çıkacak mıyım?”</st></span></p>
			<p xml:lang="en-GB"><span xml:lang="tr-TR"><st c="35892">“Hayır” dedi Mama Nono. </st><st c="35917">“Aksine, hiç olmadığınız kadar dolu olacaksınız. </st><st c="35966">Sevgiyle, şefhatle, coşkuyla, neşeyle ve bilgelikle dolacaksınız. </st><st c="36032">Sahte kişiliğin size koyduğu sınırlar ortadan kalktığında özgür olacaksınız. </st><st c="36109">O gidince geriye benim ‘patron’ dediğim şey kalacak. </st><st c="36162">Yani gerçek benliğinizle, ruhunuzla, özünüzle baş başa kalacaksınız. </st><st c="36231">Bu oldukça kârlı bir takas olacak. </st><st c="36266">Sizi mutsuz etmekten ve kısıtlamaktan başka bir işe yaramayan sahte kişiliği verip, sonsuzluğu alacaksınız. </st><st c="36374">Hiçbir anlamı olmayan, uydurma bir şey gidecek ve her şey sizin olacak. </st><st c="36446">Bunu kavrayabilmeniz için kendiniz tecrübe etmeniz gerekli.”</st></span></p>
			<p xml:lang="en-GB"><span xml:lang="tr-TR"><st c="36506">“Patronun ne olduğunu tam olarak anlayamıyorum” dedi okur. </st><st c="36566">“Patron sizin gerçek benliğinizdir” dedi Mama Nono. </st><st c="36618">“Siz, olmadığınız her şeyi üzerinizden attığınızda geriye o kalır. </st><st c="36685">Patronun ne olduğu hakkında düşünmeyin, çünkü bu hiçbir işe yaramaz. </st><st c="36754">Siz yalnızca kendiniz zannettiğiniz sahte şeylerden kurtulun, o kadar. </st><st c="36825">Sahte olanlar dökülüp gittiğinde gerçek olan ortaya çıkacaktır.</st></span></p>
			<p xml:lang="en-GB"><span xml:lang="tr-TR"></span></p>
			<p xml:lang="en-GB"><span xml:lang="tr-TR"><st c="36888">***</st></span></p>
			<p xml:lang="en-GB"><span xml:lang="tr-TR"></span></p>
			<p xml:lang="en-GB"><span xml:lang="tr-TR"><st c="36892">Sahte kişilik kendisini eleştiren kişilere hemen kızmaya programlıdır. </st><st c="36964">Oysa çoğu zaman kendi kusurlarınıza karşı kör olduğunuz için başkalarının onları size göstermesi, ayna tutması gereklidir. </st><st c="37087">Eksik ve kusurlu taraflarınız size bir başkası tarafından işaret edilmedikçe, onları kendiniz bulup gidermeniz çok zordur. </st><st c="37210">Bu yüzden aslında sizi eleştiren kişileri en kıymetli öğretmenleriniz olarak görmeniz gerekmektedir.</st></span></p>
			<p xml:lang="en-GB"><span xml:lang="tr-TR"><st c="37310">Size hatalarınızı söyleyen kişi, elbette mükemmel değildir. </st><st c="37371">O da birçok açıdan eksik ve kusurludur ve o da sizin tarafınızdan eleştirilmeye muhtaçtır çünkü daha evvel de söylediğim gibi her insan kendisinin kör noktasıdır. </st><st c="37534">Sizin tarafınızdan kısacık bir süre içinde kolayca gözlemlenen, bariz bir kusuru karşınızdaki insanın kendisinde görmesi yıllar sürebilir. </st><st c="37673">Bu yüzden size kendinizde düzeltmeniz gereken şeyleri gösteren kişilere içinizdeki gizli hazineleri ortaya çıkaran biri gözüyle bakın.</st></span></p>
			<p xml:lang="en-GB"><span xml:lang="tr-TR"></span></p>
			<p xml:lang="en-GB"><span xml:lang="tr-TR"><st c="37807">Eleştiri kaldırmak sahte kişilik için hiç kolay değildir. </st><st c="37866">Hemen savunmaya geçer ve karşısındakini suçlamaya başlar. </st><st c="37924">Birisi sizi eleştirdiği zaman hemen mekanik bir şekilde tep ki vermeyin. </st><st c="37997">Sakin kalın, hemen cevap yetiştirmeyin, ezbere hareket etmeyin. </st><st c="38061">Eleştiriyi haklı da bulsanız, haksız da bulsanız alışkanlıktan doğan karşılıklara başvurmayın. </st><st c="38156">Nefesinize odaklanın ve kendinizi izleyin. </st><st c="38199">Söylenilen şey doğruysa, faydasını göreceksiniz. </st><st c="38248">Doğru değilse, zaten ortada kızmak için bir neden bulunmuyor.</st></span></p>
			<p xml:lang="en-GB"><span xml:lang="tr-TR"><st c="38309">Siz de birisini eleştirirken ağır ve suçlayıcı bir şekilde konuşmamaya büyük özen göstermelisiniz. </st><st c="38409">Eğer kibar ve şefhatli bir dil kullanamazsanız, eleştiriniz karşınızdaki kişiyi yaralamaktan başka bir sonuç vermez.</st></span></p>
			<p xml:lang="en-GB"><span xml:lang="tr-TR"></span></p>
			<p xml:lang="en-GB"><span xml:lang="tr-TR"><st c="38525">***</st></span></p>
			<p xml:lang="en-GB"><span xml:lang="tr-TR"></span></p>
			<p xml:lang="en-GB"><span xml:lang="tr-TR"><st c="38529">Sahte kişilik mekanik olarak, ezbere konuşur ve aktif olarak dinlemeyi katiyen beceremez. </st><st c="38620">Hepiniz muhakkak hayatınız boyunca birçok defa öfheye kapılıp, sonradan söylediğinize pişmanlık duyduğunuz sözler sarf etmişsinizdir. </st><st c="38754">Bazen de siz kırıcı sözleri ve hakaretleri işiten taraf olursunuz. </st><st c="38821">Sözlerin insanlar üzerinde çok büyük bir gücü vardır. </st><st c="38875">Onlar kullanım şekillerine göre büyük hasarlar verip yıkıma yol açabilirler veya yaraları sarıp iyileştirebilirler. </st><st c="38991">Bazen bir dostunuz hiçbir şey söylemeden, sadece sizi can kulağıyla dinleyerek, yani aktif olarak dinleyerek bile acınızı hafifletebilir. </st><st c="39129">Duymakla aktif olarak dinlemek arasında dağlar kadar fark vardır. </st><st c="39195">Aktif olarak dinlemek demek bütün dikkatinizi vererek dinlemek demektir. </st><st c="39268">Arkadaşınız konuşurken siz hayallere dalıyor, kendi düşüncelerinizin sesini dinliyor veya zihninizden onun sözü bitince vereceğiniz cevabı hazırlıyorsanız, onu aktif olarak dinlemiyorsunuz demektir.</st></span></p>
			<p xml:lang="en-GB"><span xml:lang="tr-TR"></span></p>
			<p xml:lang="en-GB"><span xml:lang="tr-TR"><st c="39466">Bugünden başlayarak bir deneme yapın. </st><st c="39505">Bir sonraki konuşmanızda, tartışmanızda veya sohbetinizde karşınızdaki kişi yi tüm benliğinizi vererek dinlemeye çalışın. </st><st c="39627">Sahte kişiliğiniz bir cevap yetiştirmek için kıvranacak, konuşma sırasının ona gelmesi için sabırsızlanacaktır. </st><st c="39739">Aldırış etmeyin. </st><st c="39756">Eğer konuşan kişi sizinle bir sorununu paylaşıyorsa çözüm önerilerinizi sıralamaya başlamayın. </st><st c="39851">Muhtemelen sizin çözüm önerilerinize değil, onu gerçekten dinlemenize ihtiyacı vardır. </st><st c="39938">Sessiz kalın ve yalnızca dinleyin. </st><st c="39973">Düşüncelere dalarsanız nefesinize odaklanarak kendinizi geri getirin ve sakin bir şekilde dinlemeye devam edin. </st><st c="40085">Karşınızdakinin sözünü kesmeyin, hemen kendi hayatınızdan örnekler vermeye kalkışmayın ve sizden tavsiye istenilmediği sürece tavsiyelerde bulunmayın.</st></span></p>
			<p xml:lang="en-GB"><span xml:lang="tr-TR"><st c="40235">Konuşurken daima kendinizi hatırlamaya çalışın. </st><st c="40284">Ezberlediğiniz konuşmaları papağan gibi tekrarlamayın, dikkatinizi söylediğiniz sözlere odaklayın. </st><st c="40383">Sahte kişilik başkalarının yerine ve başkalarının adına da konuşmaya çalışır. </st><st c="40461">Eşinizin, çocuğunuzun veya bir başka yakınınızın adına konuşmaktan kaçının. </st><st c="40537">Kendinizi ifade ederken kırıcı olmamaya özen gösterin. </st><st c="40592">Birisini eleştirirken ‘Hep böyle yapıyorsun’ gibi genellemeler yaparsanız, geçmişi bugüne taşımış olursunuz. </st><st c="40701">Şimdi, bu anda olan şeye odaklanın. </st><st c="40737">Dürüst olmak, kaba olmayı gerektirmez. </st><st c="40776">Söyleyeceğiniz şey ne olursa olsun, onu incitici olmadan, kibar ve şefhatli bir şekilde dile getirmenin bir yolu muhakkak vardır.</st></span></p>
			<p xml:lang="en-GB"><span xml:lang="tr-TR"><st c="40905">Konuşurken kendinizi hatırlamayı ve uyanık kalmayı başarabilirseniz, sahte kişiliğinizin her zaman ezbere sarf ettiği yıkıcı ve kırıcı sözlerin eskisi gibi kolayca ağzınızdan dökülmediklerini fark edeceksiniz.</st></span></p>
			<p xml:lang="en-GB"><span xml:lang="tr-TR"></span></p>
			<p xml:lang="en-GB"><span xml:lang="tr-TR"><st c="41115">***</st></span></p>
			<p xml:lang="en-GB"><span xml:lang="tr-TR"></span></p>
			<p xml:lang="en-GB"><span xml:lang="tr-TR"><st c="41119">Düşünceleriniz bazen size ‘Kendime daha iyi bakmalıyım, kilo vermeliyim, sigarayı bırakmalıyım...’ gibi güzel ve faydalı şeyler söyler. </st><st c="41256">Bu tip düşünceler genellikle süratle gelip geçerler ve siz onlara pek aldırmaz, söylediklerine kulak asmazsınız. </st><st c="41369">Öte yandan kendinize karşı zalimce yargılar içeren düşünceler hemen ilginizi çeker. </st><st c="41453">‘Beceriksizin tekiyim, çirkinim, aptalım...’ gibi düşünceler zihninizde belirdiği anda onlara derhal takılır, bütün dikkatinizi bu yargılayan düşüncelere odaklarsınız. </st><st c="41621">Kendini beğenmemek, kendini eleştirmek, hatta kendinden nefret etmek çok sık rastlanılan, zararlı zihinsel alışkanlıklardır. </st><st c="41746">Eğitimsiz, disiplinsiz ve başıboş bırakılan zihin içe doğru saldırır ve özeleştiriye dalıp, kendini yaralar.</st></span></p>
			<p xml:lang="en-GB"><span xml:lang="tr-TR"><st c="41854">Sizi yargılayan, yaralayan düşüncelere enerjinizi vermeyin. </st><st c="41915">Onlarla ilgilenmeyin, onlara sahip çıkmayın, peşlerine takılmayın ve onlarla itişip dövüşmeyin. </st><st c="42011">Nefesinize odaklanarak, dikkatinizi o düşüncelerden çekip uzaklaştırın. </st><st c="42083">Siz onlara dikkatinizi yöneltip, enerjinizi vermezseniz, beslenemezler ve birer birer sönüp giderler.</st></span></p>
			<p xml:lang="en-GB"><span xml:lang="tr-TR"><st c="42184">Kendinden nefret etmenin tam tersi, yani kibir de çok sık rastlanılan, zararlı zihinsel alışkanlıklardan biridir. </st><st c="42299">Dış dünyadaki nesneler ve kişiler insana çekici gelerek dikkatini dağıtır ve onu aldatarak, kendinden uzaklaştırır. </st><st c="42415">Bu yetmezmiş gibi zihni kibirle programlanan kişi bir de kendi yetenekleri, kendi güzelliği ve kendine duyduğu büyük hayranlık tarafından aldatılıp kandırılır.</st></span></p>
			<p xml:lang="en-GB"><span xml:lang="tr-TR"><st c="42574">Çok zengin, çok şöhretli, çok yetenekli, çok güzel veya çok zeki olabilirsiniz, hatta bunların hepsi birden de olabilirsiniz. </st><st c="42701">Elbette bunda hiçbir sakınca yoktur. </st><st c="42738">Sakıncalı olan bunlara tutunmanız, sıkı sıkıya yapışmanız, kendinizi onlara kaptırmanız ve kendinizi bunlarla tanımlamanızdır. </st><st c="42865">Bütün bunlar elinizden her an kaçıp gidebilecek ve bir gün kaçınılmaz olarak sona erecek şeylerdir. </st><st c="42965">Zirvede olmak iyi gibi görünür, ama kişinin üzerinde orada kalma baskısı oluşur. </st><st c="43046">Zirve için daima azılı bir rekabet vardır ve sizden daha iyi olan, yerinizi alabilecek biri de muhakkak bulunur.</st></span></p>
			<p xml:lang="en-GB"><span xml:lang="tr-TR"><st c="43158">Zihninizi kibirden koruyun, çünkü zihin kibirle dolarsa onu eğitmek güçleşir ve zihni eğitimsiz olan bir insanın hayatı karanlık ve huzursuzdur. </st><st c="43304">Uyanık ve tetikte olun. </st><st c="43328">Zihninizin nasıl işlediğini, size ve başkalarına neler ettiğini sorgulayın ve gözlemleyin. </st><st c="43419">Unutmayın ki bir insanın bu hayatta elde edebileceği en büyük başarı zihnini eğitmesi ve kendini hatırlayarak, sahte kişiliğinin maskesini düşürmesidir.”</st></span></p>
			<p xml:lang="en-GB"><span xml:lang="tr-TR"> </span></p>
			<p xml:lang="en-GB"><span xml:lang="tr-TR"><st c="43572">“Bırak  böyle  kalalım,  bir  dargın  bir  barışık Nasıl olsa dünyada bütün işler karışık.”</st></span></p>
			<p xml:lang="en-GB"><span xml:lang="tr-TR"><st c="43658">Sedat Ergintu </st></span></p>
		</div>
	<div id="charCountTotal" value="43673"></div></body>
</html>
