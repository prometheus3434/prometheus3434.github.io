<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.6.5" name="Generator" />
  <link href="../Styles/style.css" rel="stylesheet" type="text/css" />

  <title>Doğa İncelemesinin Amacı ve Değeri</title>
</head>

<body>
  <h3 class="h30"><a id="a114"></a>Doğa İncelemesinin Amacı ve Değeri</h3>

  <p class="p0">Stoacılar için doğa felsefesi, felsefenin üç ana araştırma alanından biri olup, asıl amacı doğanın bilgisidir. Burada doğal olarak Stoacıların doğa incelemeleriyle ilgili iki soruyu cevaplamak gerekir. Doğa nedir ve doğa incelemesinin değeri, anlamı nedir?</p>

  <p class="p0">Birinci soruyla ilgili olarak Diogenes Laertius şunları söylemektedir:</p>

  <p class="p4"><span class="t13">&ldquo;Stoacılar doğadan bazen dünyayı bir arada tutan şeyi, bazen yeryüzündeki şeyleri varlığa getiren şeyi kastederler: Buna göre doğa, kendiliğinden hareketli, varlığa getirdiği şeyleri, belli dönemlerde, tohumsu (seminal) ilkelere uygun olarak gerçekleştiren ve ayakta tutan, onların kendilerinden çıktıkları eylemleri gerçekleştiren güçtür&rdquo; (DL, VII, 148).</span></p>

  <p class="p0">Diogenes bir başka yerde doğayı meydana getiren şeylerin neler olduğu hakkında daha ayrıntılı bilgi vermektedir. Buna göre Stoacılar doğa incelemesini şu bölümlere ayırmaktadırlar: ı) Cisimler; ıı) İlkeler; ııı) Unsurlar; ıv) Tanrılar; v) Yüzeyler, dolu veya boş uzay. Diogenes bu sınıflamanın hemen ardından bunun doğa incelemesinin ele aldığı konuların türlerine göre yapılan bir bölme olduğunu, onun cinse dayanan bir bölmesinin ise üç şeyi, evren, unsurlar ve nedenlere ilişkin soruşturmayı içine aldığını söylemektedir (DL, VII, 132).</p>

  <p class="p0">Doğa incelemesinin amacı ve değerine gelince; Stoacıların bu konuda Epikurosçularla hemen hemen aynı görüşte olduklarını söyleyebiliriz: Epikuros için doğanın bilgisinin amacı, evrenin ne olduğunun araştırılması ve bilinmesi değil de ahlak felsefesine hizmet etmesidir. Aynı şekilde Stoacılar için de doğanın bilgisi kendisinden başka ve daha önemli olan bu amacı yerine getirme bakımından bir anlam ve değer taşımaktadır. Epikurosçular gibi Stoacılara göre de insan hayatının temel amacı mutluluğa erişmektir. Mutluluk ise &lsquo;doğaya uygun yaşamak&rsquo;tan ibarettir. Dünyanın veya doğanın bir bütün olarak bilgisi veya sistemli kavranışı, bu amaç bakımından önemli ve vazgeçilmezdir. Daha somut olarak doğa felsefesi bize kim olduğumuzu, dünya içindeki yerimizi, dünyanın genel işleyişi içinde nasıl rol alabileceğimizi veya ona nasıl uyabileceğimizi, böylece nasıl mutlu bir hayat yaşayabileceğimizi göstermesi bakımından değerli ve zorunludur.</p>

  <p class="p0">Epikurosçular, mutlu olmamız için boş inançlarımızdan kurtulmamız, hayatımızı zehir eden temelsiz korkularımızı bir yana bırakmamız gerektiği düşüncesindeydi. Onlara göre bu boş inanç veya temelsiz korkuların başında ise iki şey gelmektedir: Ölümden sonra yaşayacağımız ve tanrıların dünyayla, bu arada özel olarak bizimle yakından ama esas olarak olumsuz bir yönde ilgilendikleri düşünceleri. Stoacılar ise bunun tam tersi bir anlayışa sahiptir: Onlar <span class="t12">mutluluğumuz için bu dünyanın her şeyi bilen, her şeyi planlayan bilge ve akıllı bir varlığın elinden çıktığı, gerek bütününde gerekse parçalarında uyumlu ve mükemmel olduğu, hatta mümkün olan en mükemmel bir dünya olduğu</span> görüşüne sahip olmamız gerektiğini düşünmektedirler.</p>

  <p class="p0">O halde Stoacıların bu konuda Platon ve Aristoteles&rsquo;in genel dünya görüşünü izlediklerini söylememiz mümkündür. Daha önce gördüğümüz gibi Platon, Sofistlerin &lsquo;insanın her şeyin ölçüsü olduğu&rsquo; tezine insanın değil, &lsquo;Tanrı&rsquo;nın her şeyin ölçüsü olduğu&rsquo; görüşüyle karşı çıkmıştı. Platon özellikle <span class="t12">Timaios</span>&rsquo;ta dünyanın iyi, hayırsever bir Tanrı&rsquo;nın, <span class="t12">Demiorgos</span>&rsquo;un elinden çıktığı ve onun tarafından mümkün olan en mükemmel bir tarzda meydana getirildiğini savunmuştu. Aristoteles de belli ölçüde bu düşünce çizgisini devam ettirmiş ve Tanrı&rsquo;yı evrenin ereksel nedeni kılmıştı. &lsquo;Belli ölçüde&rsquo; diyoruz, çünkü Aristoteles&rsquo;in Tanrı&rsquo;sı, bildiğimiz gibi, Platon&rsquo;un <span class="t12">Demiorgos</span>&rsquo;u gibi dünyayı akılsal ilkelere göre yaratan veya şekillendiren bir varlık değildi. Onda evrenin doğa olarak kendine mahsus ve kendi gücüyle ayakta duran, bağımsız bir varlığı ve düzeni, işleyişi vardı. Öte yandan Aristoteles için Tanrı, evrendeki varlıkların kendi hayatını, etkinliğini ve mutluluğunu taklit etmeleri, kendi paylarına gerçekleştirmeleri mümkün olan bir ahlâkî mutluluk ve mükemmellik idealiydi ve O&rsquo;nun özü Platon&rsquo;un da savunmuş olduğu gibi akıldan, akılsallıktan ibaretti.</p>

  <p class="p0">Sokrates öncesi döneme ait filozoflardan bazılarının evrenin yaratıcı veya oluşturucu ilkesinin akılsal bir varlık olduğu yönünde benzeri bir düşünceye sahip olduklarını biliyoruz. Anaksagoras başlangıçtaki karışıma ilk hareketi veren, şeylerin belirli varlıklar olarak ortaya çıkmasını sağlayan şeyin Akı<span class="t12">l</span> (Nous) olduğunu söylüyordu. Sokrates öncesi filozoflar arasında özellikle Herakleitos bundan daha da ileri giderek, her şeyin kendisinden meydana geldiği canlı, kendinden hareketli Ateş&rsquo;in aynı zamanda akıllı, bilge, tanrısal bir şey olduğunu öne sürüyordu. Ateş&rsquo;te doğanın bütün işleyişini idare eden şey, onun dışında bir şey değil, onun bizzat tözünü teşkil eden Akı<span class="t12">l</span>&rsquo;dı (Logos) ve bu görüşünün sonucu olarak da Herakleitos, Tanrı&rsquo;yı Doğa&rsquo;nın kendisine, daha doğrusu onun ilkesi olan Ateş&rsquo;e özdeş kılmıştı.</p>

  <h3 class="h30"><a id="ncx933"></a><a id="a115"></a>Doğa-Tanrı Özdeşliği</h3>

  <p class="p0">Stoacılar da aynı görüşleri dile getirmekte, ancak onlar bu yönde gerek Platon ve Aristoteles&rsquo;ten gerekse Anaksagoras ve Herakleitos&rsquo;dan daha ileri gitmekte ve Aristoteles&rsquo;ten farklı olarak Doğa ile Tanrı arasında bir ayrım yapmamaktadırlar. Aristoteles&rsquo;in bir düşünce ve akıl olan Tanrı&rsquo;sını kabul etmekle birlikte bu Tanrı&rsquo;yı Doğa&rsquo;nın içine sokmakta, ona özdeş kılmaktadırlar. Böylece Aristoteles&rsquo;in terimleriyle ifade edersek Stoacılarda Tanrı, evrenin sadece &lsquo;ereksel neden&rsquo;i değildir, aynı zamanda &lsquo;maddî, formel ve fail nedeni&rsquo;dir. Öte yandan Stoacılar doğa anlayışları bakımından Aristotelesçi olmamakla birlikte - çünkü Aristoteles&rsquo;te Doğa, amaç güden bir etkinliğin ilkesi veya kaynağı olmakla birlikte, Stoacıların doğasından farklı olarak akılsal bir fail değil, her bireysel varlık içinde onun kendini mükemmelleştirmek, Formuna erişmek için gösterdiği bilinç-dışı çabanın ilkesidir -doğa felsefelerinde Aristoteles&rsquo;in madde-Form ayrımından ve daha özel olarak dört unsur kuramından çok sayıda şey almışlardır.</p>

  <p class="p0">Aynı şekilde Stoacılar, Platon&rsquo;la birlikte bu dünyanın mümkün olan en mükemmel bir dünya olduğunu, çünkü Tanrı&rsquo;nın eseri olduğunu, akıllı ve ereksel bir yapıya sahip olduğunu kabul etmekle birlikte, Platon&rsquo;dan farklı olarak onun içindeki her şeyle birlikte Tanrı&rsquo;nın ta kendisi olduğunu söylemektedirler. Bu bağlamda olmak üzere Platon&rsquo;un madde-dışı gerçekliklerden meydana gelen İdealar dünyasını reddettikleri gibi onun ruh ile beden arasında yaptığı ayrıma karşı çıkarak, Tanrı veya Akıl da içinde olmak üzere her şeyi maddî olana indirgemekte veya maddeyi tanrılaştırmaktadırlar.</p>

  <p class="p0">Bununla birlikte Stoacıların evren tasarımı konusunda en fazla kendisine yaklaştığı veya esinlendiği kişi, Herakleitos&rsquo;tur. Zaten bunu da açık olarak belirtmektedirler. Stoacılar hem evrenin tözünü oluşturan şeyi Ateş olarak almak, hem de bu Ateş&rsquo;i kendiliğinden canlı, hareketli, akıllı bir varlık olarak görmek ve böylelikle onu tanrılaştırmak konusunda Herakleitos&rsquo;u takip etmektedirler.</p>

  <p class="p0">Stoacılar doğa sistemlerinin ayrıntılarında Herakleitos&rsquo;tan sonra Yunan felsefesinde ortaya çıkan bazı gelişmeleri de dikkate almışlar, örneğin Herakleitos&rsquo;un Logos veya Tanrı&rsquo;sının erek gütmeyen etkinliğini redderek Doğa&rsquo;yı Platon gibi tümüyle ereksel bir etkinliğin alanı olarak kabul etmişlerdir. Bu anlayışlarının bir sonucu olarak geliştirdikleri tanrısal inayet görüşleri de Herakleitosçu olmayan, Platonculukla birleştirilmesi ve değerlendirilmesi gereken bir görüş olarak ortaya çıkmaktadır.</p>

  <p class="p0">Stoacıların Doğa&rsquo;yla Tanrı arasında bir ayrım yapmamalarından, evreni veya doğayı Tanrı&rsquo;ya özdeş kılmalarından ortaya çıkan önemli bir sonuç da, onlarda doğa incelemesiyle Tanrı incelemesinin bir ve aynı şey olması gerektiğidir. Aristoteles&rsquo;in varlığın bilimi olan metafiziği bir anlamda teolojiye indirgemesi gibi Stoacılar da doğa bilimini son tahlilde teolojiye indirgemek durumunda kalmaktadırlar. Bu olgu ise doğa incelemesini Stoacılar için <span class="t12">salt bilimsel-teknik bir inceleme olmaktan çıkarmakta, bu incelemeye aynı zamanda metafizik ve ahlâkî bir derinlik kazandırmaktadır.</span> Böylece Epikurosçuların herhangi bir dinsel ilgi ve kaygıdan kurtararak deyim yerindeyse &lsquo;laikleştirmek&rsquo; istedikleri doğa bilimi, Stoacılarda Aristoteles&rsquo;in ona verdirmek istediği bağımsız bir araştırma alanı olma niteliğinden uzaklaşarak, hatta Platon&rsquo;da olduğundan daha büyük ölçüde dinsel bir anlam ve havaya bürünmektedir.</p>

  <p class="p0">Artık Stoacıların doğa felsefelerini ayrıntılarında ele almaya girişebiliriz. Önce Diogenes&rsquo;in Stoacıların doğa incelemesinin ilk bölümü olarak zikrettiği cisim öğretilerinden başlayalım.</p>

  <h3 class="h30"><a id="ncx940"></a><a id="a116"></a>Cisimler</h3>

  <p class="p0">Platon&rsquo;un <span class="t12">Sofist</span> diyalogunda varlık üzerine ilginç bir tartışmadan söz etmiştik. Bu, varlığın ne olduğu konusunda yapılan bir tartışmaydı. Platon burada &lsquo;varlık&rsquo;la ilgili olarak birbirine zıt görüşleri savunan iki grup olduğunu belirtmişti: Varlığın &lsquo;maddî&rsquo; olduğunu ileri sürenler ve onun maddî olmadığını savunanlar. Birinciler yalnız &ldquo;gördükleri ve dokundukları şeylerin var olduğu&rdquo;nu söyleyenler veya varlığı maddeye veya cisme indirgeyenlerdi. Platon önce &ldquo;Toprağın Oğulları&rdquo; diye adlandırdığı bu maddecileri incelemekte ve onlara &lsquo;ruh&rsquo; gibi bir şeyin var olup olmadığını sormaktaydı. Acaba bu insanlar bazı ruhların iyi, adil, bilge, bazılarının kötü, cahil olduğunu red mi edeceklerdi? Eğer bu tür şeylerin var olduğunu kabul ederlerse, onlar iyilik, adalet, bilgelik gibi şeylerin var olan, ancak gözle görülmeyen, elle dokunulamayan şeyler olduğunu kabul etmiş olmayacaklar mıydı? Ruhun bir cisim olduğunu iddia edenler bile herhalde bilgeliğin bir cisim olduğunu söyleyemezlerdi. Böylece bir cisim olmayan, ancak var olan herhangi bir şeyi kabul ettiklerinde, maddeciler, görüşlerinin yanlış olduğunu kabul etmek zorunda kalacaklardı (246 a-247 d).</p>

  <p class="p0">Bilindiği gibi bu tartışmanın sonucunda <span class="t12">Sofist</span> diyalogunun baş kahramanı olan Elealı Yabancı varlık hakkında yeni bir ölçüt getirmekteydi. Buna göre &ldquo;gerçekten var olan bir şey, ne kadar küçük olursa olsun, doğası gereği, başka bir şey üzerine etkide bulunmak veya başka bir şeyin etkisine uğramak gücünde olan bir şey&rdquo; olmalıydı ve bu ölçüt kullanıldığı takdirde materyalist, materyalizminden vazgeçmek zorunda kalacaktı (247 e).</p>

  <p class="p0">Platon&rsquo;un varlığın ölçütü ile ilgili olarak Elealı Yabancı&rsquo;nın ortaya koyduğu bu akıl yürütmeden Stoacıların hiç etkilenmediklerini, daha doğrusu söz konusu ölçütü bütünüyle kabul etmekle birlikte bunu materyalizmden vazgeçmek için ciddi bir gerekçe olarak görmediklerini, tersine aynı ölçüte dayanarak varlığın veya var olan her şeyin maddî-cisimsel olduğunu, maddî-cisimsel olmayan herhangi bir şeyin ise var olmadığını ileri sürdüklerini gözlemekteyiz. Cicero, Zenon&rsquo;un &lsquo;ancak bir cismin&rsquo; bu ölçütü yerine getirdiğini, çünkü ancak bir cismin &ldquo;bir şey üzerine etkide bulunmak veya bir başka şeyin etkisine uğramak gücüne sahip olduğu&rdquo;nu ileri sürdüğünü söylemektedir (Acad, 1, 39).</p>

  <p class="p0">Sextus Empiricus da aynı şeyi söylemekte ve Stoacıların &ldquo;cisimsel olmayan bir şeyin ne bir şey üzerine etkide bulunmak ne de başka bir şeyin etkisine uğrama özelliğine sahip olmadığı&rdquo;nı söylediklerini belirtmektedir (MK, 2, 263 ).</p>

  <p class="p0">Acaba Stoacıları bu görüşe iten şey nedir? Kaynaklar bu konuda bize bazı bilgiler vermektedir. Bu bilgilere göre Stoacılar etkide bulunma veya etkilenme kavramı konusunda tamamen maddî-fiziksel bir anlayışa sahiptirler. Çünkü onlar, fiziğinde aynı görüşü savunan Aristoteles&rsquo;i izleyerek, &lsquo;uzaktan etki&rsquo;yi kabul etmemekte ve bir şeyin başka bir şey üzerinde etkide bulunmasını ancak o iki şey arasında doğrudan bir &lsquo;temas&rsquo;a bağlamaktadır. Diğer yandan onlar cisimsel olmayan şeyler arasında böyle bir &lsquo;temas&rsquo; kavramının anlamsız olduğunu düşündükleri gibi, cisimsel olan bir şeyle cisimsel olmayan bir şey arasında herhangi bir temasın mümkün olmadığını da düşünmektedirler. Bu görüşün özel bir sonucu, maddî olmayan bir varlık olarak tasarlanan ruhla beden arasında herhangi bir etkileşmeyi mümkün görmemeleri, tersine böyle bir etkileşmenin olması için ruhun kendisini de bir cisim olarak kabul etmeyi zorunlu bir olgu görmeleri biçiminde karşımıza çıkmaktadır.</p>

  <p class="p0">Gerçekten de Nemesius&rsquo;e göre Kleanthes hiçbir gayrı-maddî varlığın bir cisimle, hiçbir cismin de gayrı-maddî bir varlıkla etkileşme içinde olmadığını, tersine bir cismin ancak yine bir cisimle etkileşme içinde olmasının mümkün olduğunu ileri sürmüştür. Ona göre beden hasta olduğunda veya bir fiziksel bir darbeye maruz kaldığında ruhun bundan etkilendiğini, buna karşılık ruh bir utanç veya korku duyduğunda bedenin de bundan etkilendiğini ve yüzün kızardığı veya sarardığını gördüğümüze göre bundan ruhun bir cisim olduğu sonucuna ulaşmamız zorunludur. Aynı yönde akıl yürüten Krizippos&rsquo;un da ölümü ruhun bedenden ayrılması olarak açıkladığı, öte yandan gayrımaddî olan bir şeyin bedenden ayrılmasının söz konusu olamayacağı, çünkü böyle bir şeyin bedenle bir temas içinde olmasının mümkün olmadığı, ancak ruhun hem bedenle temas halinde olduğu hem de ondan ayrıldığı görüldüğüne göre bundan ruhun da bir cisim olması gerektiği sonucuna vardığını görmekteyiz (LS, 45 C, D).</p>

  <p class="p0">Böylece Stoacıların sadece ruhun bir cisim olduğunu tasdik etmekle kalmadıkları, Platon&rsquo;un yukarda sözünü ettiğimiz pasajda onun maddî-olmayan bir varlık olduğu görüşünü temellendirmek için kullandığı erdemlerin gayrı-maddî şeyler oldukları görüşünün kendisine de karşı çıkarak, onların kendilerini de maddî cisimler olarak açıklamaktan çekinmedikleri anlaşılmaktadır. Bir Platoncu olarak Stoacılardan hiç hoşlanmayan Plutarkhos&rsquo;un konuyla ilgili verdiği bilgiye göre Krizippos, erdemlerin algılanabilirliği konusunda şu kanıtı ileri sürmüştür: Erdem ve erdemsizlik (vice) duyu algısının nesneleridir. Biz hırsızlık, zina, korkaklık, nezaket gibi şeylerin fiillerini görme gücüne sahibiz. O halde erdem ve erdemsizliğin duyu algılarımız üzerinde etkide bulunma gücü vardır ve duyum, algılayan özneyle algılanan nesne arasında fiziksel bir temas gerektirir.</p>

  <p class="p0">Stoacıların ruh hakkında sahip oldukları bu maddeci-cisimci anlayışlarının mantıksal sonucu olarak, ruhun ölümsüzlüğünü reddettiklerini düşünebiliriz. Ancak durumun tam olarak böyle olmadığı da görülmektedir. Ruh hakkında yine maddeci bir görüşe sahip olan ve özellikle ölüm olayında kendisini meydana getiren atomların çözülmesinden ötürü insan ruhunun da ortadan kalkacağını ileri süren Epikuros&rsquo;tan farklı olarak, Kleanthes&rsquo;in bütün ruhların, Krizippos&rsquo;un ise sadece <span class="t12">bilge insanların</span> ruhlarının bir şekilde ölümsüz oldukları görüşünü savundukları anlaşılmaktadır. Fakat bu, mutlak anlamda bir ölümsüzlük de değildir, içinde yaşadığımız evrenin sonunu belirleyecek evrensel yangın olayına kadar onların varlıklarını bir şekilde devam ettirdikleri anlamına gelmektedir.</p>

  <p class="p0">Acaba var olan şeyleri sadece maddî-fiziksel varlıklar yani cisimler olarak gören ve bu görüşleriyle tutarlı olarak da ruhu, hatta erdemleri bile bir tür cisim olarak kabul eden Stoacılar, cismin kendisini nasıl tanımlamaktadır? Bu konuda onların modern çağın bir başka ünlü ve tutarlı materyalisti olan Hobbes&rsquo;un <span class="t12">Leviathan</span>'da cisim hakkında getirmiş olduğu tanımın hemen hemen aynını verdiklerini görmekteyiz.</p>

  <p class="p0">Bilindiği gibi Hobbes bu eserde, evrenin bir cisim olduğu ve cisimlerden meydana geldiği, onda cisimlerden başka herhangi bir varlığın olmadığı veya cisim olmayan şeyin evrenin bir parçası olmadığı genel tezini ileri sürerken cismin kendisini &ldquo;en, boy ve derinliğe sahip&rdquo; bir şey olarak tanımlamaktadır. İşte Stoacılar da cisimle ilgili olarak bu aynı özellikleri belirtmekte, ancak buna aynı zamanda cismin dış baskıya &ldquo;direnme&rdquo; (resistance) gücüne sahip olduğunu eklemektedirler. İşte bu son özellik, ilerde göreceğimiz gibi Stoacıların cismi, onunla karışması mümkün olan yer&rsquo;den (place) ayırmalarını sağlama görevini yerine getirmektedir; çünkü yer de cisimle aynı özellikleri yani üç boyutta uzanma özelliğini taşımaktadır ama onun böyle bir direnme gücü yoktur.</p>

  <p class="p0">Öte yandan Hobbes, cisim hakkında verdiği bu tanımdan Tanrı&rsquo;nın var olmadığı sonucuna geçer. Çünkü eğer var olan şeyler ancak eni, boyu, derinliği olan cisimlerse ve eğer evrende cisim olmayan bir şey yoksa bundan ya Tanrı&rsquo;nın da bir cisim olduğu veya Tanrı&rsquo;nın var olmadığı sonucu çıkar. Hobbes&rsquo;un bu tanımdan hareketle geleneksel Hıristiyanlık tarafından cisim olarak tanımlanmayan bir varlık olarak Tanrı&rsquo;nın mevcut olmadığı sonucuna geçmesine karşılık; Stoacıların ruh konusunda düşündüklerine uygun bir biçimde Tanrı&rsquo;nın (veya Tanrıların) kendisini de bir cisim olarak almakta hiçbir mahzur görmedikleri anlaşılmaktadır. Onlara göre ruh ve ruhtaki erdemler gibi Tanrı da bir cisimdir. Ancak o nasıl bir cisimdir veya cisimler arasında, özleri itibariyle cisim olarak kalmakla birlikte, bir ayrım yapmak mümkün müdür? İşte bu sorunun cevabını vermek için Stoacı doğa felsefesinin ikinci önemli sorununa, cisimlerin veya daha genel olarak doğanın ilkelerinin neler olduğu konusuna geçmemiz gerekmektedir.</p>

  <h3 class="h30"><a id="ncx952"></a><a id="a117"></a>İlkeler</h3>

  <p class="p0">Stoacılar doğanın ilkeleri (arkhai) derken bir bütün olarak evrenin, daha özel olarak evreni meydana getiren varlıkların yani cisimlerin en genel anlamda kurucu unsurlarını, bileşenlerini kastetmektedirler. İlkeler, Stoacılarda, Aristoteles&rsquo;in madde ve Formu gibi var olan her şeyin son tahlilde kendilerine indirgenebileceği en genel varlık çeşitleridirler. Öte yandan onların doğal veya doğa bilimsel cephelerini, boyutlarını aşan metafizik ve ethik bir boyutları da vardır.</p>

  <p class="p0">İlkelerin neler olduklarını ve onların doğalarını teşkil eden öz niteliklerini kavramak için yine Diogenes Laertius&rsquo;un verdiği bilgilerden başlayalım:</p>

  <p class="p4"><span class="t13">&ldquo;Stoacılar biri etkin, diğeri edilgin olmak üzere evrenin iki ilkesi olduğunu ileri sürerler. Edilgin olan, hiçbir niteliği olmayan [hiçbir belirleme almamış olan] bir töz yani maddedir; etkin olan ise bu tözde içkin olan akıl (Logos) yani Tanrı&rsquo;dır; çünkü Tanrı ezeli-ebedidir ve tüm maddeyi kendi başlarına bireysel varlıklar olarak meydana getirendir&rdquo; (DL, VII, 134).</span></p>

  <p class="p0">Bu pasajdan açık olarak ortaya çıktığı gibi Stoacılar var olan her şeyin ölçütü olarak tanımladıkları &lsquo;bir başka şey üzerine etkide bulunma özelliğini etkin bir ilkeye, &lsquo;bir başka şeyin etkisine uğrama özelliğini ise edilgin bir ilkeye mal etmekte, evrenin sadece bu iki ilkeden meydana geldiğini kabul etmekte ve söz konusu etkin ilkeyi &lsquo;Tanrı&rsquo;, edilgin ilkeyi de bir önceki bölümde değindiğimiz gibi, dar anlamda &lsquo;madde&rsquo; olarak tanımlamaktadırlar. Öte yandan bu tez, Stoacılarla ilgili olarak, gerek evrenin bütünü &ndash;evrenin bir bütün olarak edilgin bir maddesi ve bu madde üzerine etkide bulunan bir başka şeyi, Platon&rsquo;un varlığını kabul ettiği bir &lsquo;alem ruhu&rsquo; vardır&ndash; gerekse onu meydana getiren bireysel varlıklar veya cisimler için geçerlidir. Bireysel varlıklarda her türlü belirlemeyi, bir varlığı diğer bir varlıktan ayıran her türlü özellikleri veya nitelikleri kabul eden bir şey, Aristotelesçi anlamda bir &lsquo;madde&rsquo; ile bu belirlemeyi meydana getiren, ona bu özellik veya nitelikleri kazandıran bir şey, yine Aristotelesçi anlamda bir &lsquo;Form&rsquo; vardır.</p>

  <p class="p0">Stoacıları bu iki ilkenin varlığına götüren nedeni ise Sextus Empiricus şöyle açıklamaktadır:</p>

  <p class="p4"><span class="t13">Stoacılar var olan her şeyin tözü olan şeyin kendisi bakımından hareketsiz ve herhangi bir belirleme almamış bir şey olduğunu düşündükleri için onun bir nedenin etkisi altında harekete geçirilmesi ve belirleme kazanması gerektiğini ileri sürmektedirler. Onlar nasıl tunçtan yapılmış güzel bir esere baktığımızda, onun maddesinin kendisi hareketsiz olduğundan bu eserin yapıcısını bilmek istersek, hareket içinde olan ve belli bir biçim ve düzene sahip olan evrenin maddesini gördüğümüzde de onu harekete geçiren ve çeşitli biçimler kazandıran şeyin ne olduğunu araştırma ihtiyacımızın doğal olduğunu söylemektedirler. Öte yandan bu diğer şeyin, ruhumuzun bizim bedenimizde bulunması, onun her tarafına yayılmış olması gibi bu maddenin her tarafına yayılan bir güç olmasının muhtemel olduğunu savunmaktadırlar (DBK, 1, 75-76).</span></p>

  <p class="p0">Zenon ise maddenin temel özelliklerini şöyle sıralamaktadır:</p>

  <p class="p4"><span class="t13">&ldquo;Bu tözün kendisi [madde],</span> <span class="t14">sonludur</span> <span class="t13">ve o, var olan her şeyin ortak</span> <span class="t14">taşıyıcısıdır</span> <span class="t13">(substantia); o, ayrıca [sonsuza kadar]</span> <span class="t14">bölünebilir</span> <span class="t13">ve</span> <span class="t14">aralıksız olarak değişmeye tabidir;</span> <span class="t13">onun parçaları değişir, ama bu parçalar varlıktan yokluğa gidecek bir şekilde ortadan kalkmazlar&rdquo; (LS, ??).</span></p>

  <p class="p0">Zenon sayısız farklı biçimlere bürünen balmumunda olduğu gibi her şeyin temeli olan maddenin kendine ait içkin hiçbir formu, şekli veya niteliği olmadığını, ancak öte yandan onun her zaman şu veya bu nitelikle birleşmiş ve ondan ayrılamaz bir durumda olduğunu düşünmektedir.</p>

  <p class="p4"><span class="t13">&ldquo;Ayrıca var olmayan bir şeyden meydana gelmemesinden ve yokluğa gitmemesinden ötürü bir başlangıcı veya sonu olmadığından o [madde] ezelden bu yana soluk ve</span> <span class="t14">hayata sahiptir</span> <span class="t13">ve bazen bütünü, hazan parçaları bakımından akla uygun bir</span> <span class="t14">hareket içinde bulunur</span><span class="t13">&rdquo; (LS, 44 D).</span></p>

  <p class="p0">Stoacıların savundukları bu ilkeler kuramının büyük ölçüde Aristoteles&rsquo;in etkisi altında bulunduğuna şüphe yoktur. Onların özellikle madde hakkında getirdikleri bu açıklamanın, hemen hemen tümüyle Aristoteles&rsquo;in damgasını taşımakta olduğunu görmekteyiz. Çünkü Stoacılar, daha önce de işaret etmiş olduğumuz gibi, birinci olarak, Aristoteles gibi varlığın biri tamamen belirsiz ve hareketsiz, diğeri tamamen belirli ve fiil halinde bulunan iki ilkeden meydana geldiği görüşündedirler. İkinci olarak onlar maddeyi, yine Aristoteles gibi, kendisi bakımından tamamen belirsiz, tamamen hareketsiz, sonlu, her türlü değişmenin öznesi veya taşıyıcısı olan şey olarak tanımlamaktadırlar. Nihayet Aristoteles gibi Stoacılar da evrende somut veya bağımsız olarak herhangi bir &lsquo;ilk madde&rsquo;nin varlığına inanmamaktadırlar; çünkü Aristoteles gibi Stoacılar için de bağımsız, herhangi bir form almamış madde, ancak bir fiksiyon olup, yalnızca zihinsel analiz sonucunda kendisine eriştiğimiz bir kavramdır.</p>

  <p class="p0">Bununla birlikte benzerlik burada bitmekte olup, Aristoteles&rsquo;le Stoacılar arasında gerek varlık felsefeleri, gerekse daha özel olarak fizikleri bakımından bu benzerliği büyük ölçüde önemsiz kılan bazı temel farklılıklar da vardır. İlkin Stoacılar Aristoteles&rsquo;ten farklı olarak madde gibi etkin ilkeyi yani Aristotelesçi terminolojiyle &lsquo;Form&rsquo;u, kendi terminolojilerine göre aklı veya Tanrı&rsquo;yı, sürekli olarak hatırlattığımız gibi, tamamen <span class="t12">maddi yapıda</span> bir varlık olarak görmektedirler. O, bazı bakımlardan maddeden farklı olmakla birlikte son çözümde yine de <span class="t12">maddî-fiziksel</span> bir şeydir.</p>

  <p class="p0">İkinci ve daha önemli olarak Stoacılar madde ile etkin ilke arasındaki ilişkiyi Aristoteles gibi bir <span class="t12">kuvve-fiil ilişkisi</span> olarak görmemektedirler. Daha açık bir ifadeyle onlar maddede, Aristoteles&rsquo;ten tümüyle farklı olarak <span class="t12">hiçbir kuvvenin varlığım kabul etmemektedirler,</span> çünkü onlarda kuvvete veya güce sahip olan şey, <span class="t12">sadece etkin ilkedir.</span> Bunun sonucu olarak onlarda madde, Aristoteles&rsquo;in zaman zaman savunduğu gibi kesinlikle <span class="t12">göreli</span> bir şey olarak tanımlanmamaktadır.</p>

  <p class="p0">Üçüncü olarak Stoacılar madde ile etkin ilke arasındaki ilişkiyi Aristoteles&rsquo;ten tamamen farklı olarak suya batırılan bir bezin her tarafına suyun nüfuz etmesi, onun bezin her zerresine tam bir şekilde yayılması tarzında yine tamamen fiziksel bir olay olarak düşünmektedirler.</p>

  <p class="p0">Dördüncü olarak Aristoteles&rsquo;in, Formu, bir türü başka bir türden ayıran öze (essence) özdeş kılmasına, böylece bir tür içindeki bir bireyi başka bireylerden ayıran özellikleri bir başka ilkeye yani maddeye yüklemesine karşılık Stoacılar, bireysel varlıkların veya tikel cisimlerin <span class="t12">özsel veya özsel olmayan nitelikleri arasında herhangi bir ayrım yapmamakta,</span> onların özleri yanında ilineklerini de aynı etkin ilkenin eseri olarak açıklamaktadırlar.</p>

  <p class="p0">Nihayet bütün bunlardan daha da önemli olmak üzere Aristoteles&rsquo;in doğanın dışında, ondan ayrı, ona aşkın kişisel bir varlık, her zaman fiil halinde bulunan ve kuvveyle yani maddeyle hiçbir ilişkisi olmayan bir varlık olarak Tanrı&rsquo;nın varlığını kabul etmesine karşılık Stoacılar böyle bir Tanrı&rsquo;nın varlığını tanımamakta, onu Doğa&rsquo;nın kendisine veya onun aktif ilkesine özdeş kılmaktadırlar. Bunun sonucu olarak onlarda Aristoteles&rsquo;in madde, Form ve Tanrı&rsquo;dan meydana gelen &lsquo;kutsal üçlü&rsquo;sünün yerini <span class="t12">sadece madde ve etkin ilke veya Tanrı&rsquo;dan oluşan bir ikili</span> almaktadır.</p>

  <p class="p0">Ancak onların bununla yaptıkları şey, son tahlilde Tanrı&rsquo;yı değil, Aristoteles&rsquo;in Formunu ortadan kaldırmaları ve Tanrı&rsquo;ya Aristoteles&rsquo;in Form&rsquo;una verdirdiği işlev ve sorumluluğu yüklemeleri olmaktadır. Bu ekonomi için ödedikleri bedel ise Aristoteles&rsquo;te Doğa&rsquo;nın Tanrı karşısında sahip olduğu otonomisinden vazgeçmeleri, onun kendi mantığına ve yasalarına sahip bir varlık alanı olarak Tanrı karşısındaki bağımsızlığını feda etmeleridir.</p>

  <h3 class="h30"><a id="ncx970"></a><a id="a118"></a>Tanrı, Akıl veya Ateş</h3>

  <p class="p0">Stoacıların edilgin ilkesi veya maddesi üzerinde söyleyebileceğimiz daha fazla şey yoktur. Ancak evrenin etkin ilkesi, Tanrı veya akıl demek olan diğer ilke, özel bir inceleme ve değerlendirmeyi hakketmektedir.</p>

  <p class="p0">Bu ilkeyle ilgili olarak ilk söylememiz gereken şey, daha önce işaret etmiş olduğumuz gibi Stoacıların onu Herakleitos gibi ateşe özdeş kılmış olduklarıdır. Bunun gerisinde ise muhtemelen Herakleitos gibi Stoacıların da ateşi veya sıcaklığı kendiliğinden hareketli, canlı bir şey olarak görmeleri yatmaktadır. Herakleitos hem varlıkların ana maddesini oluşturacak hem değişerek başka şeyleri meydana getirme gücüne sahip olacak bir ilke veya &lsquo;arkhe&rsquo; arayışında bu özelliklere sahip bir şey olarak ateşi görmüştü. Aristoteles de biyolojisinde canlı varlıkların tohumlarında büyümenin nedeni olarak sıcaklığı kabul etmişti. Stoacıların Aristoteles&rsquo;in kendisine <span class="t12">biyolojik bir içerik</span> kazandırdığı bu ateş veya sıcaklık kavramını daha genel olarak <span class="t12">evrendeki her türlü hareket ve değişmeyi</span> açıklamak için kullandıkları anlaşılmaktadır. Cicero, Stoacıların bu konudaki akıl yürütmelerinin gerisinde yatan gözlemlerini öz bir biçimde şöyle ifade etmektedir:</p>

  <p class="p4"><span class="t13">&ldquo;Beslenme ve büyüme gücüne sahip olan her şeyin, kendisi olmaksızın beslenme ve büyümeyi gerçekleştiremeyeceği bir hayat ateşini (vital heat) içinde barındırdığı bir gerçektir; çünkü sıcak ve ateşsi olan her şey bizzat kendi gücüyle hareket eder&rdquo; (İG, 155).</span></p>

  <p class="p0">Stoacılığın başlangıcında yani Zenon ve Kleanthes döneminde etkin ilkenin tek başına ateşe veya sıcaklığa özdeş kılınmasına karşılık, Krizippos&rsquo;tan itibaren onun yerini ateşle havanın karışımından meydana gelen &lsquo;sıcak nefes&rsquo;in (pneuma) aldığı anlaşılmaktadır. Bu değişmenin nedeni olarak da, dönemin fizyolojisinde ortaya çıkan bir değişmeye işaret etmemiz mümkündür: Bu dönemin tıp yazarları fizyolojik olayları açıklamak için kalpten çıkıp atardamarlar yoluyla bütün vücuda yayılan bir &lsquo;hayat ruhu&rsquo; (vital spirit) kavramını ortaya atmışlardır ve bu hayat ruhunu &lsquo;sıcak bir nefes&rsquo; olarak açıklamışlardır. Bundan da Krizippos&rsquo;un, Zenon ve Kleanthes&rsquo;in ateşe özdeş kıldıkları etkin ilkeyi &lsquo;sıcak nefes&rsquo; olarak tanımlama geleneğini başlatmış olduğu anlaşılmaktadır.</p>

  <p class="p0">Öte yandan ister ateş ister ateşle havanın bileşimi olan &lsquo;sıcak nefes&rsquo; olsun, Stoacıların bu ilkeyi &lsquo;akıllı&rsquo;, bir amaca göre eylemde bulunan, bir plan izleyen bir varlık olarak tanımladıkları görülmektedir. Aetius&rsquo;un bu konuda verdiği bilgiye göre;</p>

  <p class="p4"><span class="t13">&ldquo;Stoacılar Tanrı&rsquo;nın akıllı olduğunu söylerler, onun planlı olarak evreni meydana getirdiğini ... tüm dünyaya yayılan bir nefes olduğunu, içinde bulunduğu maddenin değişmelerine göre farklı adlar aldığını ileri sürerler&rdquo; (LS, 46 A).</span></p>

  <p class="p0">Stoacıların bir amaca uygun olarak evreni meydana getiren ve ona içkin olan akıllı ateşinin, Herakleitos&rsquo;un evrenin ilkesi olarak kabul ettiği akıllı ateşiyle olan benzerliği açıktır. Bununla birlikte Stoacıların akıllı ateşi, Herakleitos&rsquo;un ateşinden önemli bir noktada ayrılmaktadır: Herakleitos&rsquo;un Tanrı&rsquo;sı da evrene içkindir ve akıllıdır, ancak onun Stoacıların sözünü ettikleri türden bir amacı, hedefi olmaksızın evreni yönettiğini biliyoruz. Herakleitos&rsquo;un &lsquo;Zaman, dama oynayan bir çocuktur; hükümdarlık gücü bir çocuğun gücüdür&rdquo; sözleriyle Tanrı, Zeus veya Logos&rsquo;u herhangi bir üst ereği olmaksızın evreni belirli zamanlarda ateşten meydana getiren ve yine ateşle ortadan kaldıran bir varlık olarak tanımladığını görmüştük.</p>

  <p class="p0">Stoacıların özü itibariyle akıl olan bu Tanrı&rsquo;sı bir bakıma Aristoteles&rsquo;in Tanrı&rsquo;sına benzemektedir, çünkü Aristoteles&rsquo;in Tanrı&rsquo;sı da akıllıdır, hatta aklın kendisidir; ancak Aristoteles&rsquo;in Tanrı&rsquo;sının dünyayı herhangi bir amaca göre yönetme yönünde bir etkinliği olmadığı gibi Aristoteles&rsquo;te dünyanın veya doğanın kendisinin de böyle bir bilinçli amaçsallığa sahip olmadığını biliyoruz. Daha önce üzerinde geniş olarak durduğumuz gibi Aristoteles evreni, ne yapısı ne tarihi bakımından tanrısal bir planın ürünü veya gerçekleşmesi olarak görmediği gibi öte yandan onda evren, ereklere yönelen bireysel varlıkların bilinçli çabalarının sonucu olarak da ortaya çıkmaz. Aristoteles&rsquo;te ancak doğal varlıkların doğalarını gerçekleştirme yönünde yaptıkları fiillerin kaynağını <span class="t12">kendi içlerinde bulmaları,</span> kendilerinde bulunan bir ilkeden veya eğilimden hareketle gerçekleştirmeleri anlamında bir ereksellikten söz etmek mümkündür. Buna karşılık Stoacıların, doğada ve doğal nesnelerde varlığını ileri sürdükleri erekselliğin bunu tamamen aştığını görmekteyiz..</p>

  <p class="p0">Peki acaba bu Tanrı, Platon&rsquo;un Ti'ma<span class="t12">l</span>os&rsquo;unda ortaya koyduğu şekilde <span class="t12">Demiorgos</span> olan Tanrı mıdır? Çünkü Platon&rsquo;da <span class="t12">Demiorgos&rsquo;un</span> dünyayı belli bir amaç güderek, belli bir plana göre meydana getiren akıllı bir varlık olarak tanımlandığını görmüştük. Akıllı bir varlık olarak Demiorgos&rsquo;la Stoacıların Tanrı&rsquo;sı arasında belli bir benzerlik olmakla birlikte bu benzerliği de fazla ileri götürmemek gerekir. Çünkü, daha önce birkaç vesileyle işaret ettiğimiz gibi, Stoacıların Tanrı&rsquo;sı <span class="t12">Demiorgos&rsquo;tan</span> farklı olarak evrenin aşkın değil, <span class="t12">içkin</span> ilkesidir; onu içinden yöneten sanatçı-yapıcısıdır; o evrene başlangıcında akılsallık veya düzenliliği kazandırıp daha sonra onun bu akılsallık ve düzenliliğe göre gelişmesini mümkün kılan bir güç olmayıp bu akılsallık ve düzenliliğin ta kendisidir. Güzel bir şekilde söylenmiş olduğu gibi &lsquo;Stoacıların Tanrı&rsquo;sının evreninkinden ayrı bir hayat hikâyesi yoktur&rsquo;.</p>

  <p class="p0">Stoacılar tarafından Tanrı, Akıl veya Zeus olarak adlandırılan bu etkin ilkenin, &lsquo;pneuma&rsquo;nın, ateşin veya &lsquo;sıcak nefes&rsquo;in evreni ve içindekileri yaratma, meydana getirme veya daha genel olarak etkide bulunma, çalışma tarzı nedir?</p>

  <p class="p0">Stoacıların bunun için yine biyolojik temelli bir kavrama, &ldquo;tohumsu ilkeler&rdquo; (seminal principles) kavramına başvurdukları görülmektedir. Diogenes Laertius bunu açıklamak için ilginç bir benzetme &ndash;muhtemelen Stoacıların kendilerinin kullanmış oldukları bir benzetme&ndash; yapmaktadır:</p>

  <p class="p4"><span class="t13">&ldquo;Nasıl sperma, meni sıvısı içinde bulunursa, dünyanın tohumsu ilkesi olan Tanrı da aynı şekilde etkide bulunur&rdquo; (DL, VII, 136).</span></p>

  <p class="p0">Aeitus biraz farklı bir dille &ldquo;akıllı, amaç güden, belli bir düzene göre dünyayı meydana getiren Tanrı&rsquo;nın her şeyin kendilerinden ötürü zorunlu bir biçimde meydana geldiği tohumsu ilkeleri içinde bulundurduğu &ldquo;nu söylemektedir (LS, 46 A).</p>

  <p class="p0">Böylece Stoacıların meni sıvısında bulunan spermanın bu spermadan meydana gelecek varlığın daha sonraki bütün gelişmelerinin ilkesi veya kaynağı olması, onun daha sonraki gelişim veya açılım planını içermesi gibi Tanrı&rsquo;nın evrende var olan bütün şeylerin ve onların yaşayacakları bütün değişme ve gelişmelerin ilkesi veya kaynağı olduğu, onların gelişim veya açılım planını içerdiği görüşünde oldukları anlaşılmaktadır Daha kozmolojik bir dille söylersek Stoacılara göre evrenin meydana gelişinin başlangıcında yer alan ateş, daha sonra kendisinden meydana gelecek olan her şeyin ilkelerini veya hikâyelerini içeren bir tohum gibi iş görmektedir.</p>

  <p class="p0">Stoacıların daha özel veya somut olarak bu etkin ilke veya &lsquo;sıcak nefes&rsquo;e çeşitli ve farklı işlevler yükledikleri görülmektedir. Bu işlevlerin bazısının bütün varlıklarda ortak olduğu, bazısının ise farklı varlık türlerine göre farklılık gösterdiği görülmektedir. Stoacılara göre söz konusu &lsquo;pneuma&rsquo; veya &lsquo;sıcak nefes&rsquo;, hem varlıklara iç birliklerini (unity) sağlamaktadır, hem de onlara, onları birbirlerinden ayıran bireysel, özel niteliklerini kazandırmaktadır. Başka bir ifadeyle o hem varlıkların <span class="t12">özdeşliklerini, devamlılıklarım</span> sağlayan şeydir; hem de <span class="t12">onları birbirlerinden ayıran, farklılaştıran, özelleştiren</span> şey.</p>

  <p class="p0">Stoacıların bu karmaşık olguyu açıklamak için yine ilginç bir kavrama, &lsquo;gerilim&rsquo; (tension, tensility) kavramına başvurduklarını görmekteyiz. Afrodisyaslı Aleksandros &lsquo;sıcak nefes&rsquo;in ana özelliğini, çifte bir hareket olarak tanımlamaktadır: &lsquo;Aynı zamanda şeyin kendinden dışa doğru ve dışardan kendine doğru çifte bir hareket&rsquo;. Nemesius bu çifte hareket hakkında daha somut bilgi vermektedir:</p>

  <p class="p4"><span class="t13">&ldquo;Stoacılara göre cisimlerde, onları aynı zamanda içe ve dışa doğru hareket ettiren bir gerilim gücü vardır. Bu güç, içe doğru bir hareket olarak onların birliğini ve tözünü meydana getirir; dışa doğru bir hareket olarak ise nicelikler ve nitelikleri meydana getirir&rdquo; (LS, 47 1, J).</span></p>

  <p class="p0">Böylece Stoacıların doğada görülen iki olguyu, varlıkların birbirlerinden farklı hatta birbirlerine zıt iki ana özelliklerini açıklamak için sözü edilen aynı &lsquo;gerilim&rsquo; kavramına başvurdukları anlaşılmaktadır. Bu olgulardan ilki bir varlığın birliği ve aynılığı, diğeri başka varlıklardan farklılığı ve bireyselliğidir. Gerek bir bütün olarak evrenin kendisinin, gerekse onun içinde bulunan bireysel varlıkların her birinin bir birliği olduğunu, parçalarının birbirlerinden ayrılma veya ayrışma durumunda olmadığını, onların yani bireysel varlıkların sürekli olarak bir ve aynı şey olarak kaldığını görmekteyiz. Öte yandan bireysel bir varlığın, kendisini başka varlıklardan ayıran niceliksel ve niteliksel bazı özelliklere sahip olduğunu da gözlemlemekteyiz. İşte Stoacılar ister inorganik, ister organik veya insani varlıklar söz konusu olsun, bütün varlıkların bu birlik, bütünlük ve devamlılıklarını sağlayan şeyi söz konusu gerilime yükledikleri gibi yine ister inorganik, ister organik veya insani varlıklar söz konusu olsun, onları birbirlerinden ayıran niteliksel ve niceliksel f<span class="t15">a</span>rklılıkları da yine bu aynı gerilim özelliği veya gücüyle açıklamaktadırlar.</p>

  <p class="p0">Daha somut olarak ifade edersek bu gerilim, inorganik varlıklarda, örneğin bir su damlasında veya metalde bu varlıkların kendilerinden meydana geldikleri parçaların yani su zerreciklerinin veya metal parçacıklarının birbirlerinden ayrılmaması, birbirlerine yapışmasını (cohesion) sağlayan &lsquo;fiziksel kuvvet&rsquo; olarak kendini göstermekte veya bu işi yapmaktadır. Aynı gerilim, daha üst bir varlık tabakasını meydana getiren bitkilerde &lsquo;fiziksel kuvvet&rsquo;e ek olarak onların beslenme ve büyümelerinin ilkesi olan &lsquo;canlılık kuvveti&rsquo; olarak karşımıza çıkmaktadır. Hayvanlarda o, bu ikisine ek olarak arzu kuvvetini de içine alan &lsquo;ruh&rsquo; olarak kendini göstermektedir. Nihayet akıllı varlıklarda, bütün bunların üstünde düşünen, planlayan, karar veren kuvvet olarak gerçek anlamda &lsquo;akıl&rsquo; veya &lsquo;egemen ruh&rsquo; (psykhe hegemonikon) olarak kendini göstermektedir.</p>

  <p class="p0">Bu ise Stoacıların yine Platon ve Aristoteles&rsquo;ten farklı olarak, evrende <span class="t12">gerek inorganik varlıkla organik varlık, gerekse organik varlığın kendi türleri arasında kategorik bir ayrım yapmadıkları,</span> tersine bütün varlıkları birbirleriyle akraba gördükleri, <span class="t12">evrende iş gören bütün aktif veya canlı güçleri bir ve aynı ilkeyle açıkladıkları, böylece inorganik, organik ve insani varlık türleri arasındaki farklılıkları nitelikten ziyade bir nicelik farkı</span> olarak gördükleri anlamına gelmektedir.</p>

  <p class="p0">&lsquo;Sıcak nefes&rsquo;in varlıkların hem birliğini hem de farklılıklarını meydana getiren ilke olması ve birbirinden farklı varlık türlerinde farklı adlarla kendisine işaret edilmesi gereken farklı işlevlere sahip olması, bu farklı varlık türlerinin farklılığını daha özel olarak nasıl açıklayabileceğimiz sorusunu gündeme getirir. Başka deyişle aynı &lsquo;sıcak nefes&rsquo;in farklı varlık türlerinde farklı işlevleri meydana getirecek şekilde farklılaşması acaba nasıl olmaktadır?</p>

  <p class="p0">Anlaşıldığına göre Stoacılar çeşitli varlık türleri arasındaki farklılığı yine tamamen <span class="t12">fiziksel bir şekilde, onların aktif ilke olan ateş ve havayı farklı miktarlarda veya ölçülerde içlerinde bulundurmalarıyla</span> açıklamaktadırlar. Buna göre &lsquo;sıcak nefes&rsquo;i oluşturan iki bileşen olan ateş ve hava, farklı oranlarda birbirine karışmış olduklarından farklı şeyleri meydana getirirler. Böylece bir taş, hayvan ve insanın her biri, gerçekte bu ateş-hava karışımın farklı bir oranını ifade ederler. Bu son görüş ise bizi Stoacıların doğa felsefelerinin bir başka önemli kuramına, karışım kuramına götürmektedir.</p>

  <h3 class="h30"><a id="ncx993"></a><a id="a119"></a>Karışım</h3>

  <p class="p0">Stoacılara göre bir karışım veya bileşim olan, sadece &lsquo;pneuma&rsquo; veya &lsquo;sıcak nefes&rsquo; değildir; Stoacılar bir bütün olarak evrenin kendisinin yanı sıra onu meydana getiren bütün bireysel varlıklar veya cisimleri de başka yönden bir karışımın (mixture) ürünü olarak açıklamaktadırlar.</p>

  <p class="p0">Aristoteles <span class="t12">Oluş ve Yokoluş Üzerine</span> adlı eserinde bir araya gelme veya birleşmeyle (synthesis) karışım (miksis veya krasis) arasında ayrım yapar. Birincinin yani mekanik karışımın örneği olarak arpa ve bağday tanelerinin bir araya getirilmesini verir ve bu birleşme olayında arpa ve bağday tanelerinin kendi özelliklerini kaybetmemelerinden, birbirlerinden ayrılabilir olmalarından ötürü bunun bir karışım olmadığını söyler. İkincinin yani günümüz diliyle kimyasal karışımın örneği olarak ise bakır ve kalayın bir araya getirilmelerinden söz eder. Ona göre bu ikinci tür bir araya getirmede ortaya çıkan şey, özellikleri karıştırılan şeylerin karşılıklı etkisi sonucu olarak ortaya çıkan eştürden (homojen) bir şeydir. Öte yandan Aristoteles, bu tür bir karışımın olabilmesi veya böyle bir karışımdan söz edilebilmesi için karıştırılan şeylerden birinin diğerinden çok fazla olmaması gerektiğini de söyler. Örneğin, ona göre bir şarap damlasını çok büyük miktarda suyla karıştırırsak ortaya su ve şaraptan farklı olan bir şey çıkmaz; sadece şarap kendi özelliğini kaybederek suya dönüşür veya suyun bir parçası olur (Oluş ve <span class="t12">Yokoluş Üzerine,</span> 1, 10).</p>

  <p class="p0">Stoacılar bu iki tür bir araya gelme veya karışma türünü kabul etmekle birlikte, onlara Aristoteles&rsquo;in varlığını kabul etmedikleri üçüncü bir karışımı eklemek ihtiyacını duyarlar. Bu, bir cismin başka bir cismin bütünü içine yayıldığı, onunla tamamen karıştığı, öyle ki birinci cismin her bir parçasının ikinci cismin her bir parçası ile birleştiği, bununla birlikte iki cismin hem tözlerini, hem özlerini korudukları karışım türüdür.</p>

  <p class="p0">Konuyla ilgili bilgi veren Afrodisyaslı Aleksandros Krizippos&rsquo;un üç karışım türünü birbirinden ayırdığını söylemektedir: Bunlar ı) iki veya daha çok tözün bir aynı yerde yanyana gelmesi, birbirleriyle temas halinde bulunmasından ortaya çıkan karışım; ıı) tıbbi ilaçlarda olduğu gibi iki ayrı tözün karşılıklı olarak ve tümüyle birbiriyle karışmasından, birinin diğeri içine yayılmasından, öyle ki her birinin kendine özgü niteliklerinin ortadan kalkmasından ve ortaya başka bir cismin çıkmasından meydana gelen karışım , ııı) iki ayrı tözün ve niteliklerinin eşkapsamlı (co-extended) olarak birbirine nüfuz etmesinden, ancak başlangıçtaki tözleri ve niteliklerini kaybetmemelerinden meydana gelen karışımdır. Bu son karışımın birinci karışımdan farkı, bir araya getirilen iki cisimden birinin her bir parçasının diğerinin her bir parçasına nüfuz etmiş ve ondan ayrılamaz bir durumda bulunmasıdır; ikinci karışımdan farkı ise onda cisimlerin her birinin karışımdan sonra da kendi özelliklerini korumaya devam etmesidir.</p>

  <p class="p0">Krizippos bu üçüncü karışımın örneği olarak ruhla bedenin birleşmesinden meydana gelen bileşik cismi vermektedir. Ona göre bu özel karışımda ruh ve beden karşılıklı olarak tözlerini ve niteliklerini korumakla birlikte ruh bedenin her parçasına, her noktasına tümüyle nüfuz etmekte, onunla tam olarak karışmaktadır. Aleksandros Stoacıların ateşin demirle birleşmesi veya ateşin demiri ısıtmasını da bu aynı türden bir karışım olarak gördüklerini belirtmektedir (LS, 48 C).</p>

  <p class="p0">Stoacıları bu üçüncü tür karışımın varlığını kabule götüren gerekçeyi veya ihtiyacı anlamak zor değildir: Onlar, buraya kadar çeşitli vesilelerle işaret ettiğimiz, gibi evrende cisim olmayan herhangi bir şeyin varlığını kabul etmemektedirler. Öte yandan cismin biri etkin diğeri edilgin iki ilkeden meydana geldiğini söylemektedirler. Bu bir cismin aslında yine cisimsel iki şeyden, iki cisimden meydana geldiği anlamına gelmektedir. Bu iki şey arasındaki farkı ise onlar sadece birinin diğerine göre daha ince, daha akıcı bir cisim olmasıyla açıklamaktadırlar.</p>

  <p class="p0">Stoacılar yine daha önce işaret ettiğimiz gibi &lsquo;uzaktan etki&rsquo;yi kabul etmemektedirler. Bu bir cismin diğer cisme etki etmesi, onun üzerinde etkide bulunması için diğerine bitişik olması, onunla temas halinde olmasını gerektirmektedir.</p>

  <p class="p0">Bu iki kabulden Stoacılar aklın veya Tanrı&rsquo;nın veya sıcak nefesin edilgin madde üzerine etkide bulunabilmesi için ona tam olarak nüfuz etmesi, onun her tarafına yayılması gerektiği sonucunu çıkarmaktadırlar.</p>

  <p class="p0">Krizippos&rsquo;un konuyla ilgili verdiği örnekten hareket ederek söylememiz gerekirse, Stoacılara göre, insan bedeni canlıdır yani onun belli bir organı veya parçası değil, <span class="t12">her tarafı</span> canlıdır. Bu onun her tarafına canlılık ilkesinin nüfuz etmesi, yayılmış olmasını gerektirir. Yaşayan, duyuma sahip olan insan bedeninin bazı kısımlarının diğerlerine göre daha fazla canlı olduğunu, daha duyarlı (sensible) olduğunu kabul etmek doğru değildir. Bunun mümkün olması için ise ruhun yani &lsquo;sıcak nefes&rsquo;in bedenin her tarafına aynı ölçüde, aynı şekilde, aynı yoğunlukta nüfuz etmiş olması gerekir. Hiçbir bileşik varlık veya onun herhangi bir parçası, en küçük bir parçası yoktur ki, onun veya bu parçasının maddesi, kendisine tamamıyla yayılmış, kendisiyle tamamen karışmış olan sıcak nefesten, Tanrı&rsquo;dan veya akıldan yoksun olsun.</p>

  <p class="p0">Öte yandan bu Stoacıların bir başka görüşüyle, Epikurosçulardan farklı olarak savundukları cismin <span class="t12">sürekli olduğu</span> ve <span class="t12">sonsuza kadar bölünebilir olduğu</span> görüşleriyle de yakından ilişkilidir. Stoacılar bu görüşlerinin sonucu olarak ve Aristoteles&rsquo;in iddiasının tersine son derece küçük bir zeytin yağı damlasının büyük miktarda suyla birleşmesinde, zeytinyağı özelliğini kaybedip su haline geleceği görüşünü reddederler: Cisim sonsuza kadar bölünebilir olduğundan ötürü sözü edilen zeytin yağı damlası da sonsuza kadar bölünebilir olacak ve böylece suyun düşünülebilecek en küçük parçasında her zaman zeytin yağının düşünülebilecek en küçük bir parçası bulunacaktır.</p>

  <h3 class="h30"><a id="ncx1004"></a><a id="a120"></a>Unsurlar</h3>

  <p class="p0">Böylece Stoacılar evrenin veya onu teşkil eden cisimlerin kurucu unsurlarını veya bileşenlerini yalnızca iki ana şeye, tümüyle etkin olan ateş veya sıcak nefesle tümüyle edilgin olan maddeye indirgemekle kalmamakta, aynı zamanda onları Aristoteles&rsquo;in dört unsur kuramıyla ilişki içine sokmaktadırlar. Bunu yaparken de Aristoteles&rsquo;in dört unsur kuramının kendisinde de önemli birtakım değişiklikler gerçekleştirmektedirler. Stoacı unsurlar kuramını ve bu değişikliklerin neler olduğunu görmek üzere yine kaynaklara bakalım.</p>

  <p class="p0">Galenos&rsquo;a göre Stoacılar toprak ve suyun, ne kendilerini ne diğer varlıkları ayakta tutan şeyler olmadıkları, onların ancak hava ve ateşin gücünden pay almak suretiyle birliklerini korudukları, hava ve ateşin ise sahip oldukları &lsquo;gerilim&rsquo; gücü sayesinde kendi varlık ve birliklerini sağlamaları yanında diğer iki unsurla yani su ve toprakla karışmak suretiyle onlara birliklerini, kararlılıklarını ve tözlüklerini kazandırdıkları görüşünü ileri sürmüşlerdir (LS, 47 F).</p>

  <p class="p0">Nemesius da aynı yönde konuşarak Stoacıların bazı unsurları etkin, bazılarını edilgin kabul ettiklerini, hava ve ateşi birinci, su ve toprağı ise ikinci gruba soktuklarını bildirmektedir (LS, 47 D).</p>

  <p class="p0">Diogenes Laertius bu açıklamalara bazı başka bilgiler eklemektedir. Bu bilgilere göre Stoacılar ateşi sıcaklık, suyu nemlilik, havayı soğukluk ve toprağı kurulukla tanımlamaktadırlar. Ayrıca sabit yıldızlar küresinin kendisinden yapıldığı maddeyi yani &lsquo;esir&rsquo;i de, Aristoteles&rsquo;ten farklı olarak, ateşin bir türü olarak kabul etmektedirler. Nihayet onlar evreni dıştan, çevreden merkeze doğru sırayla &lsquo;esir&rsquo;den yani ateşten, havadan, sudan, nihayet her şeyin temeli, dayanağı olan topraktan meydana gelen varlık tabakalarına veya halkalarına ayırmaktadırlar (DL, VII, 137).</p>

  <p class="p0">Stobaios, Zenon&rsquo;un her şeyin ateş, hava, su ve toprak olmak üzere dört unsurdan meydana getirdiğini, ancak bu unsurlar arasında ateşe özel bir yer verdiğini söylemektedir. Bunun nedeni, ona göre, Zenon&rsquo;un geri kalan üç unsuru <span class="t12">ateşin değişimlerinden</span> başka bir şey olarak görmemesidir. Stobaios, bunun dışında Zenon&rsquo;un diğer üç unsurun ateşten meydana geldikleri gibi sonunda ateşe döneceklerini söylediğini, ateşin kendisinin ise bir başka şeye dönüşmeyeceğini ileri sürdüğünü belirtmektedir. Bu, Zenon&rsquo;un ateşi yalnızca unsurlardan bir unsur, dört unsurdan biri olarak almadığı, ateşi aynı zamanda en <span class="t12">mükemmel veya en gerçek anlamda unsur</span> olarak kabul ettiği anlamına gelmektedir.</p>

  <p class="p0">Nihayet Stobaios&rsquo;un verdiği son ve önemli bilgi Stoacıların, her şeyin kendisinden gelip kendisine döndüğü kendine özgü (sui generis) bir unsur olan bu ateşin diğer unsurları nasıl meydana getirdiğine ilişkin öğretileriyle ilgilidir. Buna göre Stoacılar ateşin yoğunlaşma (condensation) yoluyla havayı meydana getirdiğini, su ve toprağın da yine ateşin gitgide daha yoğunlaşması sonucu ortaya çıktığını söylemektedirler. Bunun tersine olarak, onlara göre, toprak seyrekleştiğinde suyu, suyun seyrekleşmesi havayı, havanın seyrekleşmesi ise ateşi meydana getirmektedir (LS, 47 A).</p>

  <p class="p0">Bütün bu bilgileri yan yana getirdiğimizde ortaya iki önemli sonuç çıkmaktadır: ilk olarak Stoacıların &lsquo;ateş&rsquo;inin ilk bakışta düşünebileceğimizden çok daha karmaşık bir özelliğe sahip olduğu anlaşılmaktadır. İkinci olarak Stoacılar, yukarda söylediğimiz gibi bir yandan Aristoteles&rsquo;in dört unsur öğretisini kabul ederken diğer yandan bu öğreti üzerinde gerçekten önemli bazı değişiklikler gerçekleştirmektedirler.</p>

  <p class="p0">Önce birinci nokta üzerinde duralım: Stoacıların evrenin kurucu ilkeleri olarak edilgin madde ile sıcak nefesi veya ateşi kabul ettiklerini görmüş, bundan Stoacıların maddeyi sanki &lsquo;sıcak nefes&rsquo;ten ayrı bir şey olarak gördükleri izlenimine varmıştık. Ancak bu izlenimin tam doğru olmadığı, çünkü Stoacıların bir yandan bu etkin ilke veya sıcak nefesle edilgin ilke yani madde arasında ayrım yaparken, diğer yandan <span class="t12">onların her ikisini de bir ve aynı şeyin yani ateşin değişimleri</span> olarak kabul ettikleri anlaşılmaktadır. Buna göre ateş, ateş olarak etkin ilke veya akıldır, ancak öte yandan edilgin ilke olan madde veya onu meydana getiren su ve toprak da aslında onun yani ateşin <span class="t12">değişimlerinden</span> başka bir şey değildir. O halde son tahlilde <span class="t12">evrende gerçekte tek bir şey vardır: Ateş.</span> Her şey ondan gelip yine ona dönmektedir. Bu geliş ve gidiş veya evrenin varlığa gelişi ve ortadan kalkışı süreci, aslında ateşin diğer üç unsura dönüşmesi ve bu üç unsurun tekrar ateşe dönüşmesi sürecinden başka bir şey değildir.</p>

  <p class="p0">Böylece Stoacıların evreninin ilk bakışta birbirinden farklı ilkeler, ayrı kurucu unsurlardan meydana gelen bir şey gibi görünmesine karşılık, daha derinden baktığımızda durumun tam olarak böyle olmadığını görmekteyiz: Çünkü Stoacılar için <span class="t12">ateş evrenin hem etkin hem edilgin ilkesidir; ateş, hem dört unsurdan biridir, hem de asıl unsur, Unsur&rsquo;dur.</span> Evrende ateşten başka bir ilke olmadığı gibi gerçek anlamda ondan başka herhangi bir unsur da yoktur. Gerek diğer ilke, gerekse diğer unsurlar ateşin olsa olsa kendisini başka biçimlerde, başka işlevlerle ortaya koymasından ibarettir. Daha önce tüm doğayı baştan başa kuşatan tek bir etkin ilkenin var olduğunu, bu ilkenin çeşitli varlık tabakaları veya türlerine göre farklı adlar -fiziksel kuvvet, doğa, ruh ve akılaldığını görmüştük. Ona burada eklememiz gereken şey ettiğimiz gibi, Stoacılara göre maddenin veya cismin ana özelliği bir etkide bulunmak veya bir etkiyi kabul etmektir. Onlara göre madde bu yeteneği ancak kendisine belli özellikler veren bazı iç güçler sayesinde kazanmıştır. İşte Stoacılar söz konusu etkinin kaynağı ve ilkesi olan bu şeyi yani kuvveti, gücü maddenin ana özelliği olarak almaktadırlar. Stoacılar evrenin ana yapı taşı, ilkesi, arkhesi olan şeyin madde veya cisim olduğunu söylemekle birlikte, bu maddenin ana özelliğini Platon veya Aristoteles gibi bir İdea&rsquo;dan veya Form&rsquo;dan gelen etkiyi kabul ederek, onun sayesinde biçim, düzen veya belirlilik kazanmak olarak tanımlamazlar. <span class="t12">Tersine onlara göre bu biçim, düzen verme, etkide bulunma, maddenin kendi özelliği, onun canlı, dinamik vasfıdır.</span> Stoacılarda madde, böylece ilerde Descartes&rsquo;ın ileri süreceği gibi ana özelliği sadece üç boyutta uzanma, uzam olan bir şey değildir; tersine o, Descartes&rsquo;ın asla kabul etmek istemediği, ruhun ana özelliği olduğunu ileri sürdüğü şeyin kendisine yani &lsquo;düşünme&rsquo; özelliğine sahiptir. Madde, daha doğrusu onun aktif kısmı olan <span class="t12">pneuma,</span> sıcak nefes, etkindir, canlıdır ve düşünür; çünkü o akıldır, akıllıdır.</p>

  <p class="p0">Aynı doğrultuda analizimizi sürdürerek şunu da söylememiz mümkündür: Stoacılar bir yandan gerçekten var olan her şeyin maddî olduğunu söylerken, öbür yandan bu madddi olanın içinde bir ayrım yapmakta ve onun iki kısımdan meydana geldiğini belirtmektedirler: Üzerinde etkide bulunulan, bu etkiyi kabul eden edilgin kısım ve bu etkiyi meydana getiren, onun nedeni olan aktif, dinamik kısım. Böylece onlarda modern çağlarda Newton&rsquo;dan itibaren karşımıza çıkacak iki kavram kendini göstermektedir: <span class="t12">Madde</span> ve <span class="t12">Kuvvet.</span> Buradan bir adım daha ileri gidersek Stoacılar aslında şunu söylemektedirler: <span class="t12">Maddenin ana özelliği kuvvettir.</span></p>

  <p class="p0">Stoacıların unsur kuramlarına geri dönelim: Bu kuramın Aristoteles&rsquo;inkinden farkına ilişkin olarak da birkaç noktaya işaret edebiliriz. İlk olarak, Aristoteles&rsquo;in dört unsuru dört ana niteliğin yani sıcaklık, soğukluk, kuruluk ve yaşlığın mümkün ikili bileşimlerine (sıcak-kuru, sıcak-yaş, soğuk-kuru, soğuk-yaş) özdeş kılmasına (sıcak ve kuru= ateş; sıcak ve yaş= hava; soğuk ve yaş= su ve soğuk ve kuru=bu fiziksel kuvvetin, ruhun, aklın üzerine geldiği, kendisini belirlediği diğer şeyin, diğer ilkenin yani maddenin de aslında onun bir başka şeklinden, bu etkinin öznesi, onu kabul eden şey, onun dayanağı veya taşıyıcısı olması bakımından kendisinden başka bir şey olmadığıdır.</p>

  <p class="p0">Böylece Stoacılık mutlak bir <span class="t12">varlık monizmi</span> olarak karşımıza çıkmaktadır. Bu Yeniçağ&rsquo;da başka örneklerine Spinoza veya Hegel&rsquo;de rastladığımız türden bir monizmdir; evrende tek bir ilkenin, tek bir varlığın olduğu, onun Ruh, Akıl veya Tanrı olduğunu söyleyen panteist bir monizm veya monist bir panteizmdir. Spinozacı panteizmin aslında ortada tek bir tözün, Tanrı&rsquo;nın olduğunu, bu Tanrı&rsquo;nın öte yandan Doğa&rsquo;nın ta kendisi olup, ona Doğa denmesinin mümkün olduğunu (Deus sive Natura), onun yani Tanrı&rsquo;nın veya Doğa&rsquo;nın Düşünce ve Yayılım veya Zihin ve Madde olarak iki ana özniteliği (attribut) bulunduğunu veya bu iki birbirinden farklı ana varlık biçimi olarak kendini gösterdiğini söylemesi gibi; Stoacılık da gerçekte var olan şeyin yalnızca Tanrı olduğunu ama ona aynı zamanda evren diye de işaret edilebileceğini, diğer yandan onun kendisini etkin olan Akıl ve edilgin olan Madde olarak iki farklı ana biçimde gösterdiğini söylemektedir. Stoacılıkla Hegelciliği birbirinden ayıran temel fark ise, ikincinin Tanrı veya Ruh&rsquo;u Tarih&rsquo;e özdeş kılmasına karşılık birincinin böyle bir tarih anlayışına sahip olmaması, Tanrı&rsquo;yı sadece <span class="t12">kozmik süreçlerin ve varlıkların</span> tözü veya toplamı olarak görmesinde yatmaktadır.</p>

  <p class="p0">Buradan yine Stoacı materyalist görüşün bir diğer ana önemli özelliği çıkmaktadır: Stoacılar da Epikurosçular gibi materyalisttir. Ancak onların madde anlayışı Epikurosçuların madde anlayışından çok farklıdır. Bu sadece onların maddeyi Epikurosçular gibi sonsuza kadar bölünemez olan atomlar olarak ele almamalarından, tersine onun sonsuza kadar bölünebilir olduğunu kabul etmelerinden ileri gelen bir farklılık değildir; <span class="t12">Maddeyi özü itibariyle aktif, dinamik bir şey olarak görmelerinden,</span> onun esas özelliği olarak, Epikurosçular gibi büyüklüğü veya yayılımı değil, <span class="t12">kuvveti, gücü, enerjiyi</span> ön plana almalarından ileri gelen bir farklılıktır.</p>

  <p class="p0">Çünkü buraya kadar yaptığımız bütün açıklamalarımızda işaret toprak) karşılık, Stoacıların Aristoteles&rsquo;in dört ana niteliğinin <span class="t12">her birine</span> ayrı bir unsuru tekabül ettirdikleri görülmektedir. Böylece onlarda ateş, sıcak olana; hava, soğuk olana; su, ıslak olana ve nihayet toprak, kuru olana özdeş kılınmaktadır.</p>

  <p class="p0">İkinci olarak Aristoteles&rsquo;in dört unsurun daha gerisinde gerçek anlamda değil de kavramsal anlamda bir &lsquo;ilk madde&rsquo;yi (<span class="t12">prima materia</span>) kabul etmesine ve bu ilk maddenin mümkün nitelik çiftlerini almak suretiyle dört unsuru meydana getirdiğini düşünmesine karşılık Stoacılar böyle bir ilk maddenin varlığını kabul etmemekte, daha doğrusu onu ateşin kendisine özdeş kılmaktadırlar.</p>

  <p class="p0">Üçüncü olarak Aristoteles&rsquo;in dört unsurun birbirlerine dönüşmesi sürecini bir unsurun kendisini meydana getiren iki nitelikten biri yerine diğer bir niteliği alması olarak açıklamasına karşılık -örneğin sıcak-kuru olan ateşin iki niteliğinden biri olan kuru yerini yaşa bıraktığında ateş havaya dönüşür- Stoacıların aynı olayı açıklamak üzere Sokrates öncesi <span class="t12">Doğa Filozoflarının</span> ana modeline geri döndüklerini ve bu dönüşümleri açıklamak üzere yoğunlaşma-seyrekleşme veya kasılma-genişleme kavramına başvurduklanı görmekteyiz.</p>

  <p class="p0">Son olarak, Aristoteles&rsquo;in ay-üstü dünyası cisimlerinin kendisinden meydana geldiği madde olarak beşinci tür bir unsuru yani &lsquo;esir&rsquo;i kabul etmesine karşılık, Stoacılar böyle ayrı, farklı bir unsurun varlığını kabul etmemekte, göğü dört unsurdan biri, en mükemmel anlamda unsur veya tek unsur olan ateşten meydana getirtmektedirler.</p>

  <p class="p0">Bu son görüş, önemli bir sonuç olarak, Stoacıların <span class="t12">ay-altı ve ayüstü dünyalar arasında her bakımdan yani gerek maddeleri, gerekse tabi oldukları yasallıklar, düzenlilikler bakımından ayrım yapan Aristotelesçi görüşü reddettikleri anlamına gelmektedir.</span> Stoacılarla ilgili genel bir gözlem olarak onların mümkün olduğunu gördükleri her yerde Aristoteles&rsquo;in bu tür ayrımlarını reddettiklerini söyleyebiliriz. Örneğin daha önce değindiğimiz gibi onlar bilgi kuramlarında, deney ile akıl arasındaki ayrımı reddederek, aklı hemen hemen tümüyle deneye indirgemektedirler. Varlık kuramlarında da aynı bakış açısını benimseyerek evrenle Tanrı arasındaki ayrımı reddetmektedirler. Ahlak felsefelerine geçtiğimizde de onların Aristoteles&rsquo;in olumsal-insani alanla doğal-zorunlu alan arasında yaptığı önemli ayrımı reddetme çabası içinde olacaklarını göreceğiz.</p>

  <h3 class="h30"><a id="ncx1023"></a><a id="a121"></a>Yer, Boşluk, Zaman ve Süreklilik</h3>

  <p class="p0">Stoacıların cismin ana özelliği olarak üç yönde uzanmayı yani üç boyutta yayılımı (extension) kabul ettiklerini söylemiş, onların buna ayrıca onun &ldquo;direnme&rdquo; (resistance) gücüne veya özelliğine sahip olmasını eklediklerine işaret etmiştik.</p>

  <p class="p0">Cismin tanımına bunu eklemelerinin nedeni, yine daha önce işaret ettiğimiz gibi, onu yer&rsquo;den (place) ayırma arzu veya ihtiyaçlarıdır. Galenos, Stoacıların üç boyuta veya yayılıma sahip olmanın cismin yer ve boşlukla ortak olarak paylaştığı bir özellik olduğunu kabul etmek zorunda olduklarını söylerken bu nedene değinmektedir. (LS, 49 E).</p>

  <p class="p0">Sextus Empiricus ise açık olarak Stoacıların yerle boşluk arasında bir ayrım yaptıklarını söylemektedir: Buna göre;</p>

  <p class="p4"><span class="t13">&ldquo;boşluk, var olan bir şey [yani cisim] tarafından işgal edilmesi mümkün olan, ancak işgal edilmemiş olan şey veya içinde cismin olmadığı veya cisim tarafından işgal edilmemiş olan aralıktır (interval); yer ise var olan bir şey [cisim] tarafından işgal edilmiş ve bu şeye özdeş kılınmış olan şeydir&rdquo; (DBK, 2, 3).</span></p>

  <p class="p0">Stoacıların bu son görüşleriyle kastettiklerinin evrenin <span class="t12">içinde</span> bir boşluk olmadığı, ancak evrenin <span class="t12">dışında,</span> evreni çevreleyen bir boşluktan bahsetmenin mümkün olduğuna ilişkin tezleri olduğunu anlıyoruz. Gerçekten gerek Galenos gerekse Simplikios Stoacıların böyle bir görüşe sahip olduklarını açıkça söylemektedirler. Simplikios, Stoacıların evrenin dışındaki boşluğun varlığıyla ilgili olarak şöyle bir kanıt ortaya attıklarını belirtmektedir: Evrenin dış sınırı olan sabit yıldızlar küresinin kenarında oturan bir insan düşünelim. Bu insan bulunduğu noktadan elini dışarıya doğru uzatsın. Elini dışarıya doğru uzatabilirse bu evrenin dışında bir şey olduğu ve onun bundan dolayı elini dışarı uzatabildiği anlamına gelir. Eğer elini uzatamazsa yani orada bir şey elini dışarıya uzatmasına engel olursa, bu da yine dışarda bir şey olduğu ve bu şey bir engel oluşturduğu için onun bunu yapamadığı anlamına gelir. Sonuç olarak her iki şık da evrenin birliği ve bütünlüğü olan bir cisim olarak sonlu olmakla birlikte onun dışında bir şeyin, boşluğun olmasının mümkün olduğunu gösterir (LS, 49 F).</p>

  <p class="p0">Bundan Stoacıların aslında yer ile boşluk arasında kategorik bir ayrım yapmadıkları anlaşılmaktadır. Çünkü onlara göre yer, bir cisim tarafından <span class="t12">fiilen işgal edilen boşluk,</span> boşluk ise bir cisim tarafından işgal edilmesi mümkün olmakla birlikte içinde bu işgalin fiilen gerçekleşmemiş olduğu yer&rsquo;dir. Başka bir ifadeyle boşluk, bir cisim olan evrenin dışında kalan veya dışında bulunan yer; buna karşılık yer, evrenin kendisi ve onu meydana getiren cisimler tarafından işgal edilen boşluktur.</p>

  <p class="p0">Aristoteles fiziğinde yer&rsquo;in varlığını kabul etmiş, ancak boşluğu reddetmiştir. Çünkü Aristoteles&rsquo;e göre bir şeyin yer&rsquo;i, &lsquo;onu içine alan hareketsiz cismin iç sınırıdır&rsquo;. Bundan dolayı evrende her varlık bir yer&rsquo;de iken &ndash;çünkü her varlığı içine alan bir başka varlık vardır&ndash; evrenin kendisi bir yer&rsquo;de değildir &ndash;çünkü evrenin kendisinin dışında evreni içine alan bir başka varlık yoktur&ndash; (<span class="t12">Fizik,</span> IV, 4).</p>

  <p class="p0">Boşluğa gelince, Aristoteles, ne cisimler tarafından işgal edilen, ne cisimlerin içinde ne de cisimlerden ayrı veya onların dışında bir boşluğun var olduğunu kabul etmez. Bu da sonuç olarak, Aristoteles için ne evrenin <span class="t12">içinde,</span> ne <span class="t12">dışında</span> herhangi bir boşluğun var olmadığı anlamına gelir (<span class="t12">Fizik,</span> IV, 5-8).</p>

  <p class="p0">Stoacıların bu konuda da Aristoteles&rsquo;ten farklı düşündükleri görülmektedir. Gerçi Stoacılar, Aristoteles&rsquo;le &ndash;ve daha sonra bu konuda onunla aynı görüşü paylaşan Descartes&rsquo;la&ndash; birlikte hareketin olabilmesi için boşluğun var olması gerektiği görüşünü reddetmektedirler. Ayrıca organik bir birlik olarak evren tasarımları, Stoacıların bir cismi diğerinden ayıran kesintiler veya aralıklar olarak boşluk fikrini kabul etmelerine engel teşkil etmiş görünmektedir. Ancak yine de onlar Aristoteles&rsquo;ten farklı olarak, evrenin <span class="t12">dışında</span> bir boşluğu reddetmek için bir neden görememektedirler. Stoacıların kendi içinde birlik ve sürekliliği olan tıkız (compact) ve sonlu bir evreni her yanından kuşatacak &lsquo;cisimdışı&rsquo; (incorporeal) sonsuz bir boşluk kavramını, ne genel varlık kuramlarına ne de daha özel olarak doğa felsefelerine ters düşen bir şey olarak görmedikleri anlaşılmaktadır.</p>

  <p class="p0">Ancak onlar yer&rsquo;i neden Aristoteles gibi &lsquo;çevreleyen cismin hareketsiz ilk sınırı&rsquo; olarak değil de &lsquo;cisim tarafından işgal edilmesi mümkün ve fiilen işgal edilen bir tür ayrı cisim&rsquo; gibi ele almak ihtiyacını duymaktadırlar? Yer&rsquo;i &lsquo;cisim tarafından işgal edilmesi mümkün olan ve fiilen de işgal edilen bir tür ayrı cisim&rsquo; olarak ele almaları, Stoacıları bir cisim tarafından işgal edildiğinde bir aynı yer&rsquo;de iki ayrı cismin bulunması şeklinde saçma bir sonucu kabul etme tehlikesine götürmeyecek midir?</p>

  <p class="p0">Stoacıları yer hakkındaki bu görüşlerine götüren ana nedenin, onları bu kozmolojilerinde varlığını ileri sürdükleri belli zamanların sonunda evreni bekleyen büyük yangın (conflagration) öğretilerinde yattığı anlaşılmaktadır. Öte yandan onların &lsquo;bir aynı yer&rsquo;de iki ayrı cismin bulunması&rsquo; yönünde yukarda işaret ettiğimiz itirazın fazla ağırlığı olan itiraz olmadığı görüşünde oldukları anlaşılmaktadır. Ne demek istediğimizi açıklayalım:</p>

  <p class="p0">Stoacı kozmolojinin ana öncülleri tek ve sonlu bir evrenin var olduğu, bu evrenin bir başlangıç ile sonunun bulunduğu, bunlar arasında belli bazı aşamalardan geçtiği, üç bin veya otuz bin yıl süren bu aşamaların sonunda ve Stoacılar tarafından Büyük Yıl diye adlandırılan yılda her şeyin evrensel bir yangın olayı içinde kendisinden geldiği Ateş&rsquo;e tekrar geri döndüğü ve arkasından bu aynı sürecin birçok defa, hatta bazı Stoacılara göre sonsuz defa tekrarlandığıdır. İşte bu öncüller, Stoacıları, evreni, sonlu olmakla birlikte Aristoteles&rsquo;in düşündüğü gibi <span class="t12">hacım bakımından değişmeyen bir cisim</span> olarak ele almama gibi bir sonuca götürmektedir. Çünkü bu varsayımda sözü edilen Büyük Yangın olayında, bu yangının sonucu olarak evrenin <span class="t12">genişlemesi</span> gerektiğinde, ateşin kendisi içinde genişlemesinin mümkün olabileceği bir yere ihtiyaç vardır. Öte yandan bu yer ise yeni evren doğduğunda yani ateş soğuyarak veya katılaşarak daha küçük bir yer işgal ettiğinde, bu evren tarafından işgal edilmemiş olarak kalması ve bir sonraki büyük yangında evrenin tekrar kendisine genişleyeceği boşluk olarak varlığını sürdürmesi gereken yer olmalıdır.</p>

  <p class="p0">Ancak Stoacı varsayımda evrenin dışında bulunan söz konusu boşluk, evrenin dağılmasına yol açma tehlikesi içermeyecek midir? Hayır. Stoacılar ne evrenin içindeki yer&rsquo;in ne de evrenin dışındaki boşluğun böyle bir tehlike göstermediği görüşündedirler: Onlara göre boşluk bir <span class="t12">cisim olmadığı için</span> bir cisim olan evren üzerinde herhangi bir etkide bulunma gücüne sahip değildir. Öte yandan evreni bir arada tutan şey, bütün cisimleri bir arada tutan ve onların dağılmalarını önleyen, &lsquo;sıcak nefes&rsquo;tir. Bu &lsquo;sıcak nefes&rsquo;, sahip olduğunu bildiğimiz &lsquo;gerilim&rsquo; gücüyle bütün cisimler gibi bir bütün olarak evrenin de birlik ve bütünlüğünü sağlayacak ve böylece onun dışarıya yani söz konusu boşluğa akmasını, dağılmasını, parçalanmasını önleyecektir.</p>

  <p class="p0">Bu ise evrenin içinde yer&rsquo;i, cisimlerin yerini, cisimlerin kendilerinden ayrı, cisimler tarafından işgal edilen bir şey olarak kabul etmenin bir aynı yerde iki cismin bulunması şeklinde saçma bir sonuca yol açacağı şeklinde bir itiraza yol açabilir. Ancak Stoacıların yer anlayışlarının böyle bir &lsquo;saçma&rsquo; sonucu doğuracağı görüşünde olmadıkları anlaşılmaktadır. Çünkü onlara göre bir aynı yerde iki cismin bulunması anlamında sözü edilen sakınca ancak yer&rsquo;in cisimle <span class="t12">aynı türden</span> bir varlık olarak kabul edilmesi durumunda geçerlidir. Kendileri ise yer&rsquo;in, cisimle aynı türden bir varlık olduğunu düşünmemektedirler.</p>

  <p class="p0">Stoacılara göre, birbirinden farklı türden cisimlerin bir aynı yerde aynı zamanda bulunmaları da pekala mümkündür: Nitekim evrenin etkin ilkesi olan &lsquo;sıcak nefes&rsquo;, edilgin ilkesi olan maddeden farklı türden bir cisimdir; ama onun, diğerinin her tarafına yayılmış olarak onunla <span class="t12">aynı yeri</span> işgal ettiğini söylemekte hiçbir imkânsızlık yoktur. Bu anlamda bir canlının ruhunun onun bedeniyle benzer şekilde bir ve aynı yeri işgal ettiğini düşünmekte de hiçbir sorun bulunmamaktadır.</p>

  <p class="p0">Böylece Stoacı fiziğin son önemli kavramına, <span class="t12">zaman</span> kavramına gelmekteyiz. Aristoteles <span class="t12">Fizik&rsquo;te</span> yer veya uzay gibi zamanın da gerçek, bağımsız bir varlığı olmadığını ileri sürmüştür. Ona göre nasıl ki, yer veya uzayın nesnelerden bağımsız, tözsel bir varlığı yoksa ve o, sadece &lsquo;çevreleyen cismin hareketsiz iç sınırı&rsquo;ndan başka bir şey değilse, aynı şekilde zamanın da bağımsız veya tözsel bir varlığı, gerçekliği yoktur; o harekete bağlıdır ve &lsquo;önce ve sonraya göre hareketin sayısı&rsquo;dır. Öte yandan Aristoteles burada sayıdan kastettiği şeyin de &ldquo;sayan sayı&rdquo; veya &ldquo;aritmetik sayı&rdquo; değil, sayılan nesnelerin kendisiyle sayıldıkları sayıya benzer olan sayı yani &ldquo;sayılan sayı&rdquo; olduğunu söylemiştir (Fizik, IV, 10-11).</p>

  <p class="p0">Stoacılar, zamanın kendine özgü, bağımsız bir gerçekliği olmadığı konusunda Aristoteles&rsquo;in bu görüşünü de paylaşmaktadırlar. Onlar da zamanın harekete bağlı olduğunu, hareketin bir ilineği olduğunu kabul etmektedirler. Simplikios, Zenon&rsquo;un zamanı, genel olarak hareketin, Krizippos&rsquo;un ise &lsquo;evrenin hareketi&rsquo;nin bir boyutu veya cephesi olarak tanımladıklarını söylemektedir. Stobaios buna bir başka Stoacı olan Poseidoniuos&rsquo;un zamanı &lsquo;hareketin boyutu veya hızlılık ve yavaşlığın ölçüsü&rsquo; olarak tanımladığını eklemektedir (LS, 51 A, E).</p>

  <p class="p0">Aristoteles Fizik&rsquo;inde zamanı sayıyla tanımladıktan sonra önemli bir meseleyi gündeme getirmiştir: Sayma gücüne sahip olan tek bir varlık vardır: Ruh. O halde zamanın varlığı, ruhun varlığına mı tabidir? Aristoteles bu soruyu &lsquo;evet&rsquo; diye cevaplandırır (Fizik, IV, 14) ve bazı felsefe tarihçileri bundan Aristoteles&rsquo;in zaman hakkında tamamen idealist bir görüşe sahip olduğu sonucunu çıkarırlar. Gerçekten de sayacak bir varlık olmazsa sayılacak bir şeyin olmayacağı açıktır. Böylece ruh olmayınca, sayının da olmayacağını düşünmek akla yakındır. Bu durumda varlığı devam edecek olan şey, zaman değil, ancak onun taşıyıcısı olan hareket olacaktır. Başka bir deyişle böyle bir varsayımda hareket hiç şüphesiz yine olabilecek, fakat onun sayılabilir cephesi veya boyutu olarak zamanın varlığı tehlikeye düşecektir (Ross, 111) .</p>

  <p class="p0">Stoacıların zaman konusunda Aristoteles&rsquo;in genel bakış açısını paylaşmakla birlikte, onunla ilgili olarak daha az öznelci bir görüşe sahip olduklarını söyleyebiliriz: Stoacılarda zaman &ldquo;hareketin boyutu&rdquo; veya cephesi olarak sayılmaya veya sayılabilir olmaya bağımlı değildir, üç boyutlu olan yer&rsquo;in sadece bir cisim tarafından işgal edilebilir olmasına bağlı olması gibi onlarda zaman da sadece hareketin varlığına bağımlıdır.</p>

  <p class="p0">Ancak Stoacıların zamanın, bir boyutu veya cephesi olduğunu söyledikleri hareket hangi harekettir? Çünkü evrende sayısız hareket vardır. Daha önce değindiğimiz gibi, Zenon&rsquo;un zamanı &lsquo;genel olarak hareket&rsquo;e bağımlı kılmasına karşılık Krizippos&rsquo;un bu hareketin evrenin veya onun en dış küresinin hareketi olduğunu düşündüğü ortaya çıkmaktadır. Öte yandan Stoacıların evrenin ezeli-ebedi ve sürekli bir hareket içinde olduğu görüşünü savunduklarını bildiğimize göre, bundan Krizippos&rsquo;un kendisini evrenin hareketine bağlamak suretiyle zamana da hareket gibi ezeli-ebedilik kazandırmak istediğini söyleyebiliriz.</p>

  <p class="p0">Aristoteles <span class="t12">Fizik</span> te zamanı ele aldığı kısımda bir başka önemli konuyu daha gündeme getirir. Bu bir şeyin &lsquo;zamanda olma&rsquo;sıyla neyin kastedildiği sorusudur. Aristoteles bunun üç anlama gelebileceğini söyler. Ona göre &lsquo;zamanda olmak&rsquo;, ı) zaman olduğu sırada var olmak; ıı) zamanın bir parçası veya özniteliği olmak; nihayet ııı) zaman aracılığıyla sayılabilir olmak anlamlarına gelebilir. Şimdi geçmiş ve gelecek, zamanın parçaları olmaları bakımından zamandadırlar; olaylar ise kendisiyle ölçülebilir olmaları bakımından zamandadırlar. Aristoteles her zaman olan veya daimi olarak var olan şeylerin, örneğin Tanrı ve zorunlu hakikatlerin ise bu anlamlardan hiçbiri bakımından zamanda olamayacaklarını düşünür ve bunun sonucu olarak bu tür şeylerin, zaman-dışı olduklarını söyler (IV, 12-13).</p>

  <p class="p0">Buna karşılık Krizippos&rsquo;un <span class="t12">hareketin ve her şeyin zamanda olduğu</span> görüşünü savunduğu anlaşılmaktadır. Böylece ona göre evrenin etkin ilkesi olan Tanrı, Aristoteles&rsquo;in aksine, zaman-dışı bir varlık değildir, sürekli olarak kendi kendini hareket ettiren ezeli-ebedi bir neden, bir fail olarak <span class="t12">zamanda</span> bulunan varlıktr.</p>

  <p class="p0">Aristoteles yine <span class="t12">Fizikte</span> zaman kavramını analiz ettiği yerde onun hem uzunluk (extension) bakımından, hem bölünmesinin bir en son sınırı olmaması bakımından sonsuz olduğunu söyler. Bu görüşünün bir sonucu olarak, ay-altı alemindeki hareketlerin bir başlangıç ve bitiş noktalarına sahip olmaları açısından sonlu olmalarına karşılık, göğün hareketinin dairesel olması, dairesel bir hareketin ise bir başlangıç ve bitiş noktasına sahip olmamasından ötürü sonsuz olduğunu ileri sürer. Ancak, zaman hareketin sayısı olduğuna göre, bundan başlangıcı ve bitişi olmayan bir hareketin sayısı olması bakımından zamanın da bir başlangıcı ve bitişinin olmayacağı, dolayısıyla evrenin ezeli ve ebedi olması gerektiği sonucu çıkar.</p>

  <p class="p0">Stoacılar da bu görüşü izlemekte; ancak onlar Aristoteles&rsquo;in zaman bakımından bir başlangıcı ve sonu olmayan ezeli-ebedi evreni yerine <span class="t12">zaman bakımından kesilmeyen bir süreklilik içinde birbirini takip eden kendi sayısız evrenlerini</span> geçirmektedirler. Bununla birlikte zaman bakımından birbirini izleyen bu evrenler arasında her şeyin ateşe dönüştüğü evrensel yangınların varlığını da kabul etmektedirler. Bu durumda aklımıza doğal olarak şu soru gelmektedir: Bu evrensel yangın olaylarının zaman bakımından durumu nedir?</p>

  <p class="p0">Sözü edilen bu evrensel yangın olayları, evrenin ezeli-ebediliği bakımından birer kesinti meydana getirmeleri gerekmez mi?</p>

  <p class="p0">Stoacıların böyle bir kesintinin yarattığı sakıncayı ortadan kaldırmanın yolunu aradıkları ve bunun için de Plutarkhos&rsquo;un sözünü ettiği bir görüşü benimsedikleri anlaşılmaktadır. Bu ise zamanı sadece içinde bulunduğumuz evrenin değil, aynı zamanda büyük yangında varlığı tasavvur edilen evrenin de hareketinin boyutu olarak görmeye dayanan görüştür (LS, 51 C).</p>

  <p class="p0">Stoacıların bu görüşü, Tanrı&rsquo;nın evrenin her aşamasında sürekli olarak etkin olduğu, hatta evrensel yangın aşamasında onun bu etkinliğinin en yüksek noktasına ulaştığı, çünkü bu aşamada onun her şeyi içine aldığı, yaktığı ve kendine dönüştürdüğü yönündeki bir başka ana görüşleri tarafından da desteklenmektedir.</p>

  <p class="p0">Zamanın sonsuza kadar bölünebilir olduğu tezi gerek Aristoteles, gerek Stoacılarda önemli bir problemi gündeme getirir: Bu, zamanın en küçük parçası olan &lsquo;an&rsquo;ın veya &lsquo;şimdi&rsquo;nin nasıl yorumlanabileceği problemidir. Aristoteles hareket gibi zamanın da sürekli olduğu ve dolayısıyla sonsuza kadar bölünebilir olduğu görüşünü savunmuştur. Bu durumda onda en küçük, bölünemez bir zaman olarak &lsquo;an&rsquo; kavramı söz konusu olamaz. Gerçekten de Aristoteles, yerin veya uzayın ve hareketin sürekli, dolayısıyla sonsuza kadar bölünebilir olduklarını kabul ettiği gibi, &lsquo;an&rsquo;ların da zamanın kısımları olmadığını ve sonsuza kadar bölünebilir olduklarını kabul eder. Başka deyişle, nasıl ki en küçük bir doğru yoksa Aristoteles&rsquo;e göre mümkün olan en küçük bir zaman da yoktur.</p>

  <p class="p0">Stoacıların da bu görüşü benimsedikleri görülmektedir. Stobaios, Krizippos&rsquo;un &ldquo;hiçbir zamanın tam olarak var olmadığı&rdquo;nı (present), sürekli şeylerin sonsuza kadar bölünmelerinin mümkün olmasından ötürü her zamanın veya &lsquo;an&rsquo;ın da sonsuza kadar bölünebilir olduğunu söylediğini belirtmektedir (LS, 51 B). Her zaman olduğu gibi bu konuyla ilgili olarak da Stoacılara karşı çıkan Plutarkhos, bu görüşün &lsquo;şimdi&rsquo;yi ortadan kaldırdığını, onu &lsquo;yakın geçmiş&rsquo; ve &lsquo;yakın gelecek&rsquo;e indirgediğini, bu görüşün bir sonucu olarak Stoacı Arkhedemos&rsquo;un &lsquo;şimdi&rsquo;yi geçmiş ve geleceğin bir tür buluşma veya bağlantı noktası olarak aldığını, ancak bunun zamanın bütününü ortadan kaldırmak anlamına geldiğini hatırlatır: Eğer &lsquo;şimdi&rsquo; bir zaman değil de, zamanın sadece bir sınırıysa ve zamanın kendisi bu tür &lsquo;şimdi&rsquo;lerden yani sınırlardan meydana geliyorsa, bu, zamanın hiçbir gerçekliği olmadığı, çünkü tümüyle sınırlardan, bağlantı noktalarından meydana geldiği anlamına gelmez mi? Öte yandan biz zamanla ilgili olarak tam da bunun tersini yani geçmişin artık var olmadığı, geleceğin ise henüz var olmadığı, var olan şeyin ise sadece &lsquo;şimdi&rsquo; olduğunu düşünmez miyiz? (LS, 51 C)</p>

  <p class="p0">Stoacıların &lsquo;şimdi&rsquo;yi geçmiş ve geleceğin buluşma noktası, bir sınır veya nokta olarak almanın yarattığı güçlükleri azaltmak için onu aynı zamanda kendine mahsus bir varlığa veya &lsquo;süre&rsquo;ye (duration) sahip bir şey olarak alma yönünde bazı çabalarının olduğu anlaşılmaktadır. Stobaios, Poseidoniuos&rsquo;un onu kısmen geçmiş, kısmen gelecek ve kısmen içinde bulunulan andan meydana gelen bir bütün olarak açıklamaya çalıştığını söylemektedir. Ona göre bu sonuncu yani &lsquo;şimdi&rsquo;nin kendisi de kısmen geçmişe, kısmen geleceğe ilişkin birer parçaya sahiptir (LS, 51 D). O halde &lsquo;şimdi&rsquo;yi bir zaman veya zamanın bir parçası olarak kabul etmek bizi saçma birtakım sonuçlara götürse de, dar veya gerçek anlamda değil de geniş anlamda ve en azından algı düzeyinde onu gerçekliği olan bir &lsquo;süre&rsquo; olarak düşünmekte zorunluluk vardır.</p>

  <h3 class="h30"><a id="ncx1054"></a><a id="a122"></a>Ebedi Dönüşler Kuramı</h3>

  <p class="p0">Antik Yunan felsefesinde Platon ve Aristoteles bütün zaman ve uzaylar için tek bir evrenin var olduğunu, var olabileceğini savunmakta, onun zaman bakımından bir başlangıcı olmadığı gibi bir sonunun da bulunmadığını söylemektedir.</p>

  <p class="p0">Buna karşılık atomcuların yani Demokritos ve Epikuros&rsquo;un eşzamanlı olarak birden fazla, hatta sayısız evrenin veya dünyanın varlığını kabul ettiklerini biliyoruz. Demokritos ve Epikuros&rsquo;ta sonsuz uzayda, sonsuz sayıdaki atomlar, sonsuz bir zamandan beri birbirleriyle sonsuz çarpışmalara ve birleşmelere girerek sonsuz olmasa da sayısız dünyalara, bazısı ortadan kalkarken, başka bazısı da yeni ortaya çıkmaya başlayan dünyalara yol açmaktaydılar.</p>

  <p class="p0">Herakleitos&rsquo;a gelince, onun bir aynı evrende eşzamanlı olarak ateşten diğer unsurlara ve diğer unsurlardan ateşe doğru ikili bir hareketin, yukarı doğru hareketle aşağı doğru hareketin varlığını kabul ettiğini görmüştük. Ancak Herakleitos&rsquo;ta, bu hareketlerin evrenin tarihi içinde birbirlerini izlediklerine yani her şeyin ateşten gelme olayını yine onların ateşe dönmesi olayının takip ettiğine ve bu sürecin zaman içinde sayısız bir biçimde tekrarlandığına dair açık bir öğreti mevcut değildir.</p>

  <p class="p0">İşte Stoacıların bütün bu birbirinden farklı görüşleri birleştirdikleri ve böylece kendilerine kadar Yunan felsefesi tarihinde benzerine rastlanmayan son derecede orijinal bir &lsquo;ebedi dönüş&rsquo;ler kuramını ortaya attıkları görülmektedir. Stoacılar, <span class="t12">tek bir evrenin</span> var olduğu konusunda Platon ve Aristoteles&rsquo;le aynı görüştedirler. Ancak onlardan farklı olarak bu biricik evrenin zaman <span class="t12">bakımından tekrarlandığım</span> düşünmektedirler. Onlara göre bu birbirini izleyen evrenlerden her biri aynı süreci izlemekte yani aynı safhalardan geçerek varlığa gelmekte ve ortadan kalkmaktadır.</p>

  <p class="p0">Öte yandan Stoacılar sözünü ettiğimiz bu sürecin kendisini, Herakleitos gibi eşzamanlı olarak gerçekleşen iki birbirine zıt hareketten meydana gelen bir süreç olarak düşünmemektedir. Stoacılar da birbirini takip eden evrenlerden her biri, genel oluş şeması bakımından, başlangıçta yer alan evrensel bir yangın olayından başlamakta; bir sonraki aşamada ateşten diğer unsurlara ve varlıklara geçilmekte, bunu diğer unsurların ve varlıkların yeniden ateşe dönerek onun içinde erimeleri, yok olmaları aşaması izlemekte, böylece evrenin genel oluşum devresi kapandıktan sonra aynı süreç, aynı noktadan başlayıp aynı safhalardan geçerek tekrar etmektedir. Görüldüğü gibi &lsquo;ebedi dönüşler&rsquo; kuramı, evrenin bu aynı süreci izleyerek döngüsel bir biçimde yeniden ve yeniden meydana geldiğini ve ortadan kalktığını ileri süren kuramdır.</p>

  <p class="p0">Stoacıları böyle bir orijinal kurama götüren nedenler veya gerekçelerin neler olduğu konusunda elimizde fazla bilgi bulunmamaktadır. Long-Sedley, onun şu üç temel tezinin kaçınılmaz bir sonucu olduğu görüşündedir: ı) Evrenin ilkeleri olan Tanrı ve Madde, ezeli-ebedidir ve Tanrı yine ezeli-ebedi olarak etkindir; ıı) İçinde bulunduğumuz aktüel dünya bütünü itibariyle etkin ilkede bulunan &lsquo;tohumsu ilkeler&rsquo; tarafından nedensel olarak belirlenmiş zaman bakımdan sınırlı bir olaylar grubundan ibarettir. ııı) Aynı nedenler zorunlu olarak aynı sonuçları meydana getirirler. Bu üç tezden birinci ile ikinci, Tanrı&rsquo;nın etkinliğinin içinde bulunduğumuz dünyanın (evrenin) ortadan kalkmasından sonra da devam etmesi gerektiği görüşünü içermektedir. Stoacıların bu devam eden durumu evrensel yangınla özdeşleştirmek için başka nedenleri de vardır: Evreni bekleyen evrensel yangın aynı zamanda diğer evrenin meydana gelmesinin başlangıcını oluşturmakta, dolayısıyla da evrenin bu başlangıç noktasına yeniden gelmesi gerekmektedir (LS, 311).</p>

  <p class="p0">Bu açıklama mantıklıdır; ancak bu &lsquo;ebedi dönüş&rsquo; kavramını anlamak için Antik Yunan felsefesinin Hıristiyanlığın &lsquo;tarihsel&rsquo; zaman kavramından tamamen farklı olan &lsquo; kozmik&rsquo; zaman kavramına başvurmak daha doğru görünmektedir. &lsquo;Yaratım&rsquo;, &lsquo;ilk günah&rsquo;, &lsquo;kefaret&rsquo; gibi kavramlarla tarihsel bir perspektife sahip olan Hıristiyanlığın doğrusal, geriye dönülemez tarihsel zaman kavramının tersine, antik Yunanlar zamanı mevsimlerin tekrarlanan düzeni (ilkbahar-yaz-sonbahar-kış ve sonra tekrar ilkbahar-yaz-sonbahar-kış vs.) veya evren küresinin tekrarlanan devirleri (gündelik-yıllık devirler) olarak aralıksız bir tarzda aynı noktalardan geçen bir daire gibi görmekteydiler. Nitekim Platon, Timaios&rsquo;ta zamanı &ldquo;değişmez ezeli-ebediliğin hareketli imgesi&rdquo; olarak tanımlamıştır. Aristoteles&rsquo;in de zamanı evrenin en dış küresinin ezeli-ebedi dönme hareketinin ölçüsü veya sayısı olarak aldığını biliyoruz. Böylece Antik Yunan filozofları zamanı, her anının sadece bir defaya mahsus bir tarzda yaşandığı ve bir daha geri dönmemek üzere ortadan kalktığı doğrusal (linear) bir şey olarak görmemekte; tersine Paul Valery&rsquo;in dediği gibi &ldquo;her an yeniden başlayan &lsquo;sonsuz bir gidiş içinde her zaman aynı daireyi çizen (cyclical) bir nokta olarak tanımlamaktaydılar. Böyle bir zaman tasarımının ebedi dönüşlerden meydana gelen bir evren anlayışını veya kozmolojiyi mümkün kılmak bir yana onu gerektiren bir özelliğe sahip olduğunu söyleyebiliriz.</p>

  <p class="p0">Gerisinde yatan gerekçeler ne olursa olsun, her halükarda Stoacıların böyle bir &lsquo;ebedi dönüş&rsquo; öğretisine sahip oldukları bir gerçektir. Öte yandan Stoacılar içinde bazılarının, bu birbiri ardından gelen veya tekrarlanan evrenlerin gerek içlerine aldıkları varlıklar gerekse olaylar bakımından tıpatıp <span class="t12">aynı</span> olacakları yönünde aşırı bir tezi savundukları da anlaşılmaktadır. Nemesius&rsquo;un bu konuda verdiği bilgiye göre sözünü ettiğimiz Stoacılar bizden evvelki dünyada da bir Sokrates ve Platon&rsquo;un olduğu ve bizden sonraki dünyada da yine bir Sokrates ve Platon olacağını ileri sürmüşlerdir. Hatta onlara göre bununla da kalmayacak, bu Sokrates ve Platon&rsquo;lar etraflarında hep aynı kimseleri bulacak, aynı olaylarla karşılaşacak, aynı şeylerden acı çekecek, aynı şeylerle mutlu olacaklardır. Ayrıca bu durum birkaç kez değil, sonsuz olarak tekrarlanacaktır (LS, 52 C). (Will Durant, hoş bir espri yaparak, bazı Stoacıların bundan fazla emin olmadıklarını öğrenmenin kendisini hayli rahatlattığını söylemektedir)</p>

  <p class="p0">Stoacı ilkeler bakımından düşünülürse bu son görüşün aslında son derece tutarlı olduğunu kabul etmek gerekir. Çünkü eğer Tanrı bir ve aynı Tanrı&rsquo;ysa ve bu Tanrı her zaman aynı biçimde, aynı ilkelere göre iş görmekteyse, sözü edilen tekrarlanan dünyaların her bakımdan birbirlerinin aynı olması hem doğal, hem zorunlu olacaktır. Bunun tersi yani sözü edilen dünyaların birinin diğerine benzememesi, bir sonraki dünyanın bir önceki dünyadan farklı şeyler içermesi, Tanrı&rsquo;nın değişmez mükemmelliğine, akılsallığına ve iyiliğine aykırı olacaktır.</p>

  <p class="p0">Başka bir biçimde söylersek, Stoacılıkta &lsquo;mümkün olan en mükemmel dünya olmak durumunda olan dünya&rsquo;nın hem gerçekleşmesi, hem de ebedi olarak tekrarlanması zorunludur. Stoacıların tanımladıkları biçimde bir Tanrı&rsquo;nın, meydana getirdiği dünyadan başka bir dünya yaratması mümkün olmadığı gibi birbiri ardından meydana getirdiği dünyalarda herhangi bir değişiklik yapması da düşünülemez. Stoacıların, aynı nedenlerin zorunlu olarak aynı sonuçları meydana getireceğine ilişkin ilkeleri de böyle bir değişikliğe izin veremez. Tersinden bakarsak birbirini takip eden bu dünyaların birinde diğerinde olmayan bir şeyin var olabileceğini düşünmek onların nedenlerinde bir değişikliğin meydana geldiğini kabul etmek anlamına gelir ki, bu da Stoacıların ta başlangıcından itibaren tümüyle belirlenmiş olan evren anlayışlarından vazgeçmeleri demek olacaktır.</p>

  <p class="p0">Modern çağda Nietzsche, <span class="t12">Neşeli Bilgi</span> adlı eserinde Stoacıların ebedi dönüş öğretilerinin hemen hemen tümünü benimsenmiştir. Ancak ebedi dönüş öğretisi Nietzsche&rsquo;de kozmolojik bir tema olmaktan çıkarak tamamen varoluşsal, psikolojik ve ahlâkî karakterde bir öğreti olarak karşımıza çıkmaktadır. Çünkü ilk olarak Nietzsche için önemli olan kozmos veya doğa değil bizim kendi hayatlarımızdır; dolayısıyla Nietzsche&rsquo;de bu görüş bizim bugün yaşadığımız hayatımızı ilerde sonsuz olarak tekrar yaşayacağımız tezine dönüşür. İkinci olarak Nietzsche&rsquo;nin bu varsayımla ortaya koymak istediği şey, hayatımızı sonsuz defa tekrar edeceğimiz, tekrar etmek zorunda kalacağımızın bilincinde olarak nasıl yaşamamız gerekiyorsa öyle yaşamamız gerektiğini hatırlatmaktır. Bu aslında Kant&rsquo;ın ahlâkının birinci maksiminin Nietzsche tarafından şu şekilde formüle edilmesi anlamına gelmektedir:</p>

  <p class="p4"><span class="t13">&ldquo;Bu dünyada yapmayı doğru bulduğun eylemlerin ebedi olarak geri dönebileceği, tekrarlanabileceği bir şekilde davran!&rdquo; (Felsefe, 2002, 117).</span></p>

  <p class="p0">&nbsp;</p>
</body>
</html>
