<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Bilinmeyen</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="calibre1"><a id="bookmark0"></a>UĞUR BÖCEĞİ</p>
<p class="calibre1">Beveridge’in yaralı kalbine ne çok hançer saplıydı! Ancak her zaman bir yenisi için yer var gibiydi. Çünkü acıma ve şefkat dolu kalbinin asla ölmeyeceğine karar vermişti. Bu karar olmasaydı, 1916 ve 1917 yıllarında, oğullarıyla kardeşi öldüğü zaman ve ölüm. ailesini adeta geniş darbelerle biçerken, kendisi de ıstıraptan ölebilirdi. Fakat bunları unutalım.</p>
<p class="calibre1">Lady Beveridge İnsanlığı seviyordu ve ne olursa olsun, sevmeye devam edecekti. Hayır, İnsani anlamda, düşmanlarını sevecekti. Düşmanın içinde cani olanları, vahşice suçlar işleyenleri değil. Ama kendi seçimi olmaksızın düşman olanları. Genel bir nefrete sürüklenmeyecekti.</p>
<p class="calibre1">Birisi ona “İngiltere’nin ruhu” demişti. Yarı İrlandalı olmasına karşın, yanlış değildi bu. Yetenekli erkekleriyle ün salmış eski, soylu, sadık bir aileden geliyordu. Ve o, 1 ,ady Beveridge, yıllarca İngiliz politikasını, hayatta olan tüm insanlar arasında en çok etkileyenlerden biri olmuştu. Lordlar Kamarası’nda ve kabinedeki gerçek liderlerin yakın arkadaşıydı ve ondan, yaşam gülünü koklarcasına hakikatin ve gerçek sevginin saf ve güzel kokusunu aldıkları sürece, eylemleri erkeklerin yapmalarından hoşnuttu. Kendi ruhu konusunda hiçbir kuşkusu yoktu.</p>
<p class="calibre1">O, narin, İpek bayrağmı asla indirmeyecekti. Örneğin, savaşın tüm ıstırabı boyunca düşman esirlerini hiç unutmadı; onlar için elinden geleni yapmaya kararlıydı. İlk yıllarda hâlâ nüfuzu vardı. Fakat savaşın son yıllarında, güç onun ve onun gibilerin elinden kayınca, artık hiçbir şey, hemen hiçbir şey yapamayacağını fark etti. O zaman bu küçük, azimli Mater Dolorosa’nın<a id="footnote1"></a><sup class="calibre5"><a href="#bookmark1">1</a></sup><sup class="calibre5"></sup> kalbine birçok hançer saplanmış gibi oldu. Yeni kuşak onunla alay ediyordu. Yıpranmış, eski kafalı küçük bir aristokrattı o ve modası geçmişti.</p>
<p class="calibre1">Fakat acele ediyoruz. 1916 ve 1917 yılları, İngiltere’de eski ruhun sonsuza dek öldüğü yıllardı. Ancak Lady Be-veridge savaşma devam etti. Yeniliyordu.</p>
<p class="calibre1">1917’nin kışıydı, ya da sonbaharın sonları. En küçük oğlunun korkunç ölümü onu hasta etmişti; çarpılmış, felç olmuştu. Teslim olup ölüvermesi gerektiğini hissediyordu. Sonra da, birçok insanın ıstırap içinde yattığını anımsadı.</p>
<p class="calibre1">Sonunda, titreyerek, düşman hastalarının ve yaralılarının yattığı Londra yakınlarındaki hastaneyi ziyaret etmek üzere kalktı. Kontes Beveridge hâlâ ayrıcalıklı bir kadındı. Toplum, modası geçmiş bir dürüstlüğe ve estetiğe sahip bu küçük, yıpranmış kuşla alay etmeye başlamıştı. Fakat onun hakkında kötü düşünmeye cesaret edemiyorlardı.</p>
<p class="calibre1">Arabayı çağırttı ve yalnız başına gitti. Kocası Earl, hüznünü İskoçya’ya götürmüştü. Güneşli, soluk bir kasım sabahı, Lady Beveridge hastahanede, Hurst Place’de indi. Nöbetçi onu tanıyordu; geçerken selam verdi. Ah, öyle derin saygıya alışıktı ki! Saygı yüzeyselleştiği zaman, bunu böylesine bir acıyla hissetmesi garipti. Ama hissediyordu. Bu onun için sonun başlangıcıydı.</p>
<p class="calibre1">Başhemşire koğuşa kadar ona eşlik etti. Ne yazık ki yatakların hepsi doluydu, hatta insanlar yerde minderlerin üzerinde yatıyorlardı. Umutsuz, kalabalık bir hüzün ve çaresizlik vardı: hiç kimse sesini çıkarmak ya da bir söz söylemek istemiyordu sanki. Erkeklerin birçoğu bezgin ve tıraşsızdı; bir tanesi sayıklıyor ve aralıklı olarak Sakson lehçesiyle konuşuyordu. Lady Beveridge’in yüreğine dokundu bu. Öğrenimini Dresden’de yapmıştı ve şehirde birçok yakın arkadaşı olmuştu. Çocukları da öğrenimlerini orada yapmışlardı. Sakson lehçesini acıyla duydu.</p>
<p class="calibre1">Küçük, narin, kuş gibi bir kadındı; kibardı, fakat doksanlı yılların mavi çoraplı entelektüel kadınlarının havasını taşıyordu. Zarif bir biçimde yataktan yatağa kanat çırpıyor, kusursuz bir Almancayla, ancak hafif bir İngiliz tonlamasıyla konuşuyor ve hep yapabileceği bir şey olup olmadığını soruyordu. Çoğunlukla subay olan erkekler birer centilmendi. Küçük taleplerde bulunuyorlar, Lady bunları bir deftere yazıyordu. Uzun, solgun, biraz yıpranmış yüzü ve sinirli küçük hareketleri bir şekilde güven uyandırıyordu.</p>
<p class="calibre1">Bir erkek, gözleri kapalı, hiç kıpırdamadan yatıyordu. Siyah bir sakalı vardı. Yüzü oldukça küçük ve solgundu. Ölü gibiydi. Lady Beveridge ciddiyetle ona baktı ve yüzünde bir korku ifadesi belirdi.</p>
<p class="calibre1">“A, Kont Dionys!” dedi heyecanla. “Uyuyor musunuz?”</p>
<p class="calibre1">Kont Johann Dionys Psanek’ti bu; Bohemyalıydı. Onu küçük bir çocukken tanımıştı; 1914 baharında, o ve karısı, Leicestershire’daki köy evinde Lady Beveridge’le birlikte kalmışlardı.</p>
<p class="calibre1">Kontun siyah gözleri açıldı: kıvrık siyah kirpikli; büyük, siyah, görmeyen gözler. Ufak tefek bir adamdı; bir çocuk kadar ufaktı; yüzü de küçücüktü. Fakat bütün hatları sanki sert, erkeksi bir enerjiyle ateşlenmiş gibi keskindi. Şimdi yüzünün sarımsı, yağız hamuru ölü gibiydi; ince siyah kaşlar sanki bir ölünün yüzüne çizilmişti. Gözleri canlı, ancak bilinçsizdi.</p>
<p class="calibre1">“Beni tanıyor musunuz, Kont Dionys? Beni tanıyorsunuz, değil mi?” dedi Lady Beveridge, yatağın üzerine doğru eğilerek.</p>
<p class="calibre1">Bir süre cevap gelmedi. Sonra siyah gözlerde tanıyan bir bakış ve belli belirsiz, nazik bir gülümseme belirdi.</p>
<p class="calibre1">“Lady Beveridge.” Dudaklar sözcükleri biçimlendirdi. Hemen hiç ses çıkmadı.</p>
<p class="calibre1">“Beni tanıyabilmenize için öyle memnun oldum ki. Yaralandığınız için çok üzgünüm. Öyle üzgünüm ki.”</p>
<p class="calibre1">Siyah gözler değişmeksizin ölümün o korkunç uzaklığından baktı kadına.</p>
<p class="calibre1">“Sizin için yapabileceğim bir şey yok mu? Herhangi bir şey?” dedi kadın, hep Almanca konuşarak.</p>
<p class="calibre1">Bir süre sonra, yanıt kontun gözlerinden geldi: bir yorgunluk, bir reddediş, bir yalnız bırakılma arzusu. Kendisini uyanıklığa zorlayamıyordu. Göz kapakları düştü.</p>
<p class="calibre1">“Öyle üzgünüm ki,” dedi kadın. “Eğer yapabileceğim bir şey olursa... ”</p>
<p class="calibre1">Gözler yine açıldı ve kadına baktı. Nihayet duyuyor gibiydi; gözleri son, yorgun bir hareketle nazik bir selam verdi sanki. Sonra göz kapakları yine ağır ağır kapandı.</p>
<p class="calibre1">Zavallı Lady Beveridge hareketsiz yüze ve siyah zarif sakala bakarken, kalbine bir kader hançerinin daha saplandığını hissetti. Siyah kıllar, erkeğin teninden ince ve zarifçe çıkıyordu; çok sık değildiler. Garip, karanlık, ilkel küçük bir yüzü ve ince, küçük bir burnu vardı; kesinlikle bir Aryan değildi. Ve ölecekti.</p>
<p class="calibre1">Göğsünün üst kısmında bir kurşun vardı ve bir başka kurşun kaburgalarından birini kırmıştı. Beş gündür hastanedeydi.</p>
<p class="calibre1">Lady Beveridge başhemşireden bir şey olursa ona telefon etmesini rica etti. Sonra, kederlenmiş bir halde, arabayla uzaklaştı. Beveridge Mâlikanesi yerine, kızının Hyde Park’ın yakınındaki dairesine gitti. Lady Daphne yoksuldu. Sıradan birisiyle, İngiltere’deki en ünlü politikacılardan birinin oğlu olan, ancak parasız bir adamla evlenmişti. Earl Beveridge ise kendisine kalan büyük servetin çoğunu harcamıştı; dolayısıyla da kızına, göreceli olarak çok az şey kalmıştı.</p>
<p class="calibre1">Lady Beveridge, dar kapı aralığından geçip çirkin daireye girerken acı duydu. Lady Daphne, küçük sarı salonda, elektrikli şöminenin yanında oturmuş, bir ziyaretçiyle konuşuyordu. Annesini görünce hemen ayağa kalktı.</p>
<p class="calibre1">“Aman, anne, dışarı çıkmak zorunda mıydınız? Eminim ki hayır.”</p>
<p class="calibre1">“Evet, Daphne, hayatım. Tabii ki çıkmam gerekirdi.” “Nasılsınız?” Kadının sesi yavaş ve dolgun, koruyucu, üzgündü. Lady Daphne uzun boyluydu; yalnızca yirmi beş yaşındaydı. Savaş başladığında en güzel kızlardan biriydi ve babası onun mükemmel bir evlilik yapacağını ummuştu. Gerçekten ünlü birisiyle evlenmişti; ama parasız bir ünlüyle. Şimdiyse hüzün, acı ve bastırılmış tutku ona büyük zarar vermişti. Kocası Doğu’da kayıptı. Bebeği ölü doğmuştu. İki sevgili erkek kardeşi ölmüştü. O ise hastaydı, hep hastaydı.</p>
<p class="calibre1">Uzun boylu, güzel yapılı bir kadındı; babasının zarif endamını almıştı. Omuzları hâlâ dikti. Ama beyaz boynu ne kadar da inceydi! Üst kısmı renkli yünle süslü ve gevşek, renkli bir kemerle bedenine oturan basit, siyah bir elbise giymişti; başka hiçbir süsü yoktu. Yüzü yumuşak, egzotik bir ten ve narin, pembe yanaklarla hoş ve güzeldi. Tatlı, soluk altın rengi, kül sarısı saçları yumuşak ve ağırdı. Saçı, teni neredeyse bir sera çiçeği gibi yapay olacak kadar kusursuz şekilde bakımlıydı.</p>
<p class="calibre1">Ne yazık ki güzelliği işe yaramıyordu. Verem olma olasılığı vardı ve fazlasıyla zayıftı. Gözleri onun en hüzünlü yanıydı. Kenarları hafifçe kızarmış, yıpranmışlardı; açık durmak istemiyormuşçasına ağır, damarlı gözkapakları vardı. Gözleri iri ve güzel bir yeşil-maviydi. Ancak dolu dolu, cansız, neredeyse donuktular.</p>
<p class="calibre1">Uzun boyu ve güzel yapısıyla ayakta durup sevgiyle annesine bakarken, insanın kalbini sızlatıyordu. Ufak yapılı anneyse, kendi tarzında olağanüstüydü ve bütün kederine karşın, aslında acınacak durumda değildi. Onun için yaşam, acılar ve başkalarının acıları adına gösterdiği çabalardan ibaretti. Oysa Daphne, keder ve hayırseverlik için doğmamıştı. Görkemli vücudu ve güzel, uzun, güçlü bacaklarıyla Daphne’den çok, Artemis ya da Atlanta’yı andırıyordu. Alnında ve hatta çenesinde güçlü, atak bir yapıyı sergileyen bir genişlik vardı ve gözlerinin garip, çılgın eğimi, içinde alıkonmuş vahşi bir enerjiyi gösteriyordu.</p>
<p class="calibre1">Onu rahatsız eden buydu: kendi vahşi enerjisi. Bunu babasından ve babasının pervasız soyundan almıştı. Earl soyu, asi, gözüpek bir sınır askeriyle başlamıştı; süregelen kan da buydu. Elden ne gelirdi ki?</p>
<p class="calibre1">Daphne tapılacak bir kocayla evlenmişti, gerçekten tapılacak bir koca. Oysa gözüpek bir şeytana ihtiyacı vardı. Fakat <span class="calibre2">zihninde</span> bütün gözüpek kişilerden nefret ediyordu; annesi onu yalnızca iyileri takdir edecek şekilde yetiştirmişti.</p>
<p class="calibre1">Hayırseverliğe aykırı, pervasız tutkusu bir çıkış yolu bulamıyordu ve <span class="calibre2">bulmamalıydı</span> da, ona göre. Böylece kendi kanı onun aleyhine döndü, sinirlerini yıprattı ve onu mahvetti. Onu hasta eden ve doktorların veremden kaygı duymalarına neden olan şey, düş kırıklığı ve öfkeden başka bir şey değildi. İşte orada, geniş ağzında görünüyordu: düş kırıklığı, öfke, acı. Yeşil-mavi gözlerinin hareketinde, çekik, kaçamaklı bakışında da aynı şey vardı: gizlice kendi aleyhine dönen aynı öfke. Bu öfke gözlerini kızartıyor ve sinirlerini yıpratıyordu. Yine de bütün iradesi annesinin inancını benimsemek ve aile içinde onca mutsuzluğa neden olmuş olan yakışıklı, gururlu, zalim babasını yargılamak üzerinde yoğunlaşmıştı. Evet, yaşam kesinlikle yumuşak, iyi ve hayırsever olmalıydı. Oysa kanı pervasızdı, gözüpeklerin kanıydı. İradesi daha güçlüydü. Ancak kanı ondan intikamını alıyordu. Bugünün güçlü mizaçları da böyledir; içten parçalanırlar.</p>
<p class="calibre1">“Hiçbir haber alamadın mı, hayatım?” diye sordu anne.</p>
<p class="calibre1">“Hayır. Kayınpederim İngiliz esirlerin Hasrun’a getirildiklerini ve Türklerin ayrıntıları daha sonra bildireceklerini öğrenmiş. Ve bazı Arap esirlerin arasında dolaşan söylentilere göre, Basil yaralı olarak getirilen İngilizlerden biriymiş.”</p>
<p class="calibre1">“Bunu ne zaman duydun?”</p>
<p class="calibre1">“Primrose geldi bu sabah.”</p>
<p class="calibre1">“Öyleyse umutlanabiliriz, canım.”</p>
<p class="calibre1">“Evet.”</p>
<p class="calibre1">Hiçbir şey asla Daphne’nin bu umutlu yanıtı kadar ruhsuz ve acı olamazdı. Umut onun için neredeyse bir beddua haline gelmişti. Keşke böyle bir şeye hiç gerek olmasaydı. Ah, umut etmenin acısı ve insanın ruhuna yapılan <span class="calibre2">hakaret</span>! Haklarının peşinde koşan ısrarlı bir dul gibi. Neden felaket gelip her şeye bir son vermiyordu? Umutsuzlukla böyle oyalanmak, umutsuzluktan daha kötüydü. O kadar umutlanmıştı ki: ah, sevgili erkek kardeşleri için öyle şiddetli bir acıyla umutlanmıştı ki. En çok sevdiği ikisi iilmüştü. Umutlandığı diğer kişilerden çoğu da aynı şekilde ölmüşlerdi. Yalnız kocası hakkındaki bu belirsizlik hâlâ içini kemiriyordu.</p>
<p class="calibre1">“Kendini daha iyi hissediyor musun ?” dedi ufak tefek anne, umudu kırılmadan.</p>
<p class="calibre1">“Biraz daha iyi,” diye geldi kızgın yanıt.</p>
<p class="calibre1">“Ya geceleyin?”</p>
<p class="calibre1">“Daha iyi değil.”</p>
<p class="calibre1">Bir duraklama oldu.</p>
<p class="calibre1">“Benimle yemeğe geliyor musun, Daphne, hayatım?” “Hayır, canım anneciğim. Primrose’la Howard’larda yemeye söz verdim. Fakat on beş dakika daha kalabilirim. Lütfen otur.”</p>
<p class="calibre1">İki kadın elektrikli şöminenin yakınına oturdular. Acı bir duraklama oldu; ikisi de ne diyeceğini bilemiyordu. Sonra Daphne canlanıp annesine baktı.</p>
<p class="calibre1">“Dışarı çıkacak kadar iyi olduğuna emin misin?” dedi. “Neden böyle aniden çıktın?”</p>
<p class="calibre1">“Hurst Place’e gittim, canım. Adamlar aklımdaydı, gazetelerdeki haberlerden sonra.”</p>
<p class="calibre1">“Gazeteleri neden okuyorsun, Tanrı aşkına!” diye atıldı Daphne, ateşli, acı bir öfkeyle. “Peki,” dedi, daha sakin bir şekilde. “Gittiğine göre şimdi kendini daha iyi hissediyor musun?”</p>
<p class="calibre1">“Bizden başka öyle çok insan acı çekiyor ki, hayatım.”</p>
<p class="calibre1">“Biliyorum. Bu her şeyi daha da kötüleştiriyor. Yalnızca biz olsaydık önemi olmazdı. En azından, önemi olurdu, ama insan daha kolay katlanabilirdi. Hepsi aynı durumda olan bir kalabalıktan yalnızca biri olmak.”</p>
<p class="calibre1">“Ve bazıları daha da kötü, canım.”</p>
<p class="calibre1">“Ah, öyle. Ve hepsi için ne kadar kötü olursa, biri için de o kadar kötü oluyor.”</p>
<p class="calibre1">“Öyle mi, hayatım? Çok karamsar olmamaya çalış. Diğerlerine yardım etmek için kendimden ufacık bir şey verebilirsem, biliyorsun ... beni yatıştırdığını hissediyorum. Orada yatan adamlara verebildiklerimi, Daphne, kendi oğullarıma verdiğimi hissediyorum. Şimdi onlara ancak başkalarına yardımcı olarak yardım edebilirim. Fakat bunu hâlâ yapabilirim, Daphne, kızım.”</p>
<p class="calibre1">Anne, küçük, beyaz elini kızının uzun, beyaz, soğuk elinin içine koydu. Daphne’nin gözleri yaşla doldu, ağzı da korkunç, taş gibi bir ifadeyle büzüldü.</p>
<p class="calibre1">“Öyle hissedebilmen ne harika!” dedi.</p>
<p class="calibre1">“Fakat sen de aynı şekilde hissediyorsun, sevgilim. Böyle hissettiğini biliyorum.”</p>
<p class="calibre1">“Hayır, hissetmiyorum. Aynı korkunç acıları çektiğini gördüğüm her insan, dünyanın sonunu daha çok arzu etmeme neden oluyor. Ve dünyanın sona ermeyeceğini görebiliyorum... ”</p>
<p class="calibre1">“Fakat düzelecek, canım. Bu kez büyük bir hastalık gibi ... dünyanın göğsünü parçalayan korkunç bir zatürree sanki.”</p>
<p class="calibre1">“Düzeleceğine inanıyor musun? Ben inanmıyorum.” “Düzelecek. Tabii düzelecek. Başka türlü düşünmek sapıklık olur, Daphne. Daha önce Avrupa’da olanları hatırla. Ah, Daphne, daha geniş bir açıdan bakmalıyız.” “Evet, sanırım öyle.”</p>
<p class="calibre1">Kız süratle, dudaklarından, çınlayan, monoton bir sesle, anneyse kalbinden konuşuyordu.</p>
<p class="calibre1">“Ve Daphne, Hurst Place’deki erkeklerin arasında eski bir arkadaş buldum.”</p>
<p class="calibre1">“Kim?”</p>
<p class="calibre1">“Küçük Kont Dionys. Onu anımsıyor musun?” “Elbette. Nesi var?”</p>
<p class="calibre1">“Oldukça kötü yaralanmış; göğsünden. Öyle hasta</p>
<p class="calibre1">ki.”</p>
<p class="calibre1">“Onunla konuştun mu?”</p>
<p class="calibre1">“Evet. Sakalına rağmen onu tanıdım.”</p>
<p class="calibre1">“Sakal!”</p>
<p class="calibre1">“Evet, siyah bir sakal. Sanırım tıraş edemiyorlar. Hâlâ hayatta olması bile garip, zavallı adam.”</p>
<p class="calibre1">“Neden garip? Yaşlı değil ki. Kaç yaşında?”</p>
<p class="calibre1">“Otuzla kırk arasında. Fakat öyle hasta, öyle yaralı ki, Daphne. Ve öyle küçük. Öyle küçük, öyle soluk, <span class="calibre2">smorto, </span>bu İtalyanca sözcüğü biliyorsun. Esmer insanlar için söylenir. Bunda öyle üzücü bir şey var ki.”</p>
<p class="calibre1">“Şimdi <span class="calibre2">çok</span> mu küçük ... esrarengiz görünüyor?” diye sordu kızı.</p>
<p class="calibre1">“Hayır, esrarengiz değil. Çok hasta olan ve nesi olduğunu anlatamayan bir çocuğun korkunç uzaklığı gibi bir şey. Zavallı Kont Dionys, Daphne. Gözlerinin bu kadar siyah, kirpiklerinin de bu kadar kıvrık ve uzun olduğunu bilmiyordum, canım. Onu hiç güzel olarak düşünmemiştim.” “Ben de. Yalnız biraz komik olduğunu düşünmüştüm. Ne çevik küçük bir adam.”</p>
<p class="calibre1">“Evet. Fakat şimdi, Daphne, esmer yüzünde uzak ve hüzünlü de olsa kahramanca bir şey var. İlkel bir şey.” “Sana ne söyledi?”</p>
<p class="calibre1">“Benimle konuşamadı. Sadece dudaklarıyla, yalnızca adımı.”</p>
<p class="calibre1">“O kadar kötü mü?”</p>
<p class="calibre1">“Ah, evet. Öleceğinden korkuyorlar.”</p>
<p class="calibre1">“Zavallı Kont Dionys. Onu severdim. Biraz maymuna benziyordu, ama nitelikleri vardı. On yedinci yaş günümde bana bir dikiş yüksüğü vermişti. Öyle hoş bir yüksüktü ki.”</p>
<p class="calibre1">“Hatırlıyorum, canım.”</p>
<p class="calibre1">“Karısı tatsızdır, oysa. Acaba ondan uzakta ölmeyi umursuyor mu? Karısı biliyor mu acaba?”</p>
<p class="calibre1">“Sanmıyorum. Adını bile doğru dürüst bilmiyorlardı. Tek bildikleri, falanca alayın albayı olduğu.”</p>
<p class="calibre1">“Dördüncü Süvari Alayı,” dedi Daphne. “Zavallı Kont Dionys. Ne güzel bir ad, diye düşünürdüm hep: Kont Johann Dionys Psanek. Olağanüstü züppeydi. Ve şaşılacak kadar iyi dans ediyordu; ufak tefek, ama heyecanlıydı. Acaba ölmeyi umursuyor mu?”</p>
<p class="calibre1">“Kendi küçük, hayvansı tarzında öyle hayat doluydu ki. Ufak tefek insanların daima kibirli olduğunu söylerler. Fakat şimdi kibirli görünmüyor, canım. Yüzünde asırlar kadar eski bir şey var ... ve evet, belli bir güzellik var, Daphne.”</p>
<p class="calibre1">“Uzun kirpikler, demek istiyorsun.”</p>
<p class="calibre1">“Hayır. Öyle durgun, öyle yalnız ... ve asırlar kadar eski; ırkından gelen bir şey. Sanırım Orta Avrupa’nın şu garip, küçük, ilkel ırklarından birinden olmalı. Onun yanında kendimi yepyeni hissettim.”</p>
<p class="calibre1">“Ne iyi,” dedi Daphne.</p>
<p class="calibre1">Hemen ertesi gün, Daphne ondan haber almak için Hurst Place’e telefon etti. Hemen hemen aynıydı. Her gün telefon etti. Sonra biraz daha güçlü olduğunu söylediler. Kocasının yaralı ve Türkiye’de esir olduğu, yaralarının ise iyileşmekte olduğu mesajını aldığı gün, küçük düşman Kont’undan haber almak için telefon etmeyi unuttu. Ve ertesi gün telefon edip onu görmek için hastaneye geleceğini bildirdi.</p>
<p class="calibre1">Kont uyanık, daha huzursuz, fiziksel bir heyecan içindeydi. Burnunun çevresinde acının bulantısını görebiliyorlardı. Daphne’ye yüzü siyah sakalın arkasında garip bir biçimde gizlenmiş gibi geldi, oysa sakalı seyrekti; her bir tüy, soluk, hafifçe saydam teninden seyrek ve ince, tek tek çıkıyordu. Aynı şekilde bıyığı ağzının etrafında ince, siyah bir çizgi oluşturuyordu. Simsiyah gözleri kocaman açılmıştı ve yüzünde hiçbir ifade yoktu. İki kadının karanlık, kasvetli odada kendisine doğru gelişini, onları gör-müyormuş gibi izledi. Gözleri fazla açık gibiydi.</p>
<p class="calibre1">Soğuk bir gündü; Daphne siyah fok derisinden mantosuna sarınmış, sansar kürkünden yakasını kulaklarına kadar kaldırmıştı. Kanatları alnına indirilmiş donuk altın renkli bir başlığı vardı. Lady Beveridge samur mantosunu giymişti; onun doğal hali olan, tüyleri kabarmış bir tavuğu andıran o tuhaf, derbeder zarafeti üzerindeydi. Hastane Daphne’yi tedirgin etmişti. Elinde olmadan sağa sola bakıyor ve her şey ona tatsız bir korku veriyordu: bu hasta, yaralı düşman erkeklerinin dehşeti! Küçük annesi yanında, yatağın kenarında uzun boylu ve sıkıntı veren bir şekilde duruyordu.</p>
<p class="calibre1">“Gelişimden ötürü rahatsız olmazsınız umarım!” dedi hasta adama Almanca. Bu lisanı konuşurken dili paslı gibiydi. “Kim bu?” diye sordu adam.</p>
<p class="calibre1">“Kızım, Lady Daphne. <span class="calibre2">Beni</span> hatırladınız, Lady Beve-ridge’i! Bu, Saxony’de tanıdığınız kızım. Yaralandığınızı duyunca öyle üzüldü ki.”</p>
<p class="calibre1">Siyah gözler küçük kadının üzerinde durdu. Sonra Daphne’nin uzun şekline geri geldi. Güçsüz, hasta yüzünde bir korku oluştu. Belli ki kızın varlığı kocaman görünmüş ve onu korkutmuştu. Yüzünü öteye çevirdi. Daphne onun güzel siyah saçlarının, küçük hayvansı kulaklarının üstünde kesilmeden uzayışına dikkat etti.</p>
<p class="calibre1">“Beni hatırlamıyor musunuz, Kont Dionys?” diye sordu donuk bir ifadeyle.</p>
<p class="calibre1">“Evet,” dedi Kont. Ancak yüzünü ona çevirmedi. Kadın, gelmekle yanlış bir iş yapmış gibi, kendisini şaşkın ve mutsuz hissederek öylece durdu.</p>
<p class="calibre1">“Yalnız bırakılmayı mı tercih ederdiniz?” dedi. “Özür dilerim.”</p>
<p class="calibre1">Sesi monotondu. Aniden kendini kapalı kürkleri içinde boğulmuş hissetti ve hızla mantosunun önünü açtı; zayıf beyaz boynu ve düz göğüslerinin üzerindeki sade siyah elbisesi göründü. Adam yine ona bakmak için isteksizce döndü. Yanında duran garip bir yaratıkmış gibi bakıyordu.</p>
<p class="calibre1">“Allahaısmarladık,” dedi Daphne. “İyileşin, olur mu?” Dönerken Kont’a ağır gözlerinin garip, çekik, aşağı doğru bakışıyla bakıyordu. Sinir yorgunluğundan gözlerinin etrafı hâlâ biraz kırmızıydı.</p>
<p class="calibre1">“Öyle uzun boylusunuz ki,” dedi Kont, hâlâ korkulu bir halde.</p>
<p class="calibre1">“Her zaman uzun boyluydum,” diye cevap verdi Daphne, yine ona doğru yarı dönerek.</p>
<p class="calibre1">“Bense hep kısaydım,” dedi Kont.</p>
<p class="calibre1">“Daha iyi olduğunuza öyle sevindim ki,” dedi Daphne. “Ben sevinmiyorum,” dedi adam.</p>
<p class="calibre1">“Neden? Eminim seviniyorsunuzdur. Tıpkı iyileşmenizi istediğimiz için, bizim de sevindiğimiz gibi.”</p>
<p class="calibre1">“Teşekkür ederim,” dedi Kont. “Ölmek istemiştim.” “Böyle yapmayın, Kont Dionys. İyileşin,” dedi kadın, genç kızlığındaki derin, az ve öz konuşma tarzıyla. Kont ona daha yakın bir bakışla baktı. Fakat kısa, sivrice burnu, acının verdiği bezginlik ve yorgunlukla yukarı kalkmıştı; kaşları gergindi. Dışarıya biraz ilgi göstermeye zorlanan, ancak yalnız kendisi ile konuşan o garip ıstırap aleviyle izledi Daphne’yi.</p>
<p class="calibre1">“Neden ölmeme izin vermediler?” dedi. “Ölümü şimdi istedim.”</p>
<p class="calibre1">“Hayır,” dedi kadın. “Yapmamalısınız. Yaşamalısınız. ES.er <span class="calibre2">yaşayabiliyorsak,</span> yaşamalıyız.”</p>
<p class="calibre1">“Olümü istedim,” dedi Kont.</p>
<p class="calibre1">“Eh,” dedi Daphne, “ölüme bile istediğimiz zaman, ya da istediğimizi sandığımız zaman sahip olamayız.”</p>
<p class="calibre1">“Bu doğru,” dedi Kont, aynı iri siyah gözlerle kadını seyrederek. “Lütfen oturun. Ayakta dururken fazla uzun boylusunuz.”</p>
<p class="calibre1">Onun ayakta, üzerine eğilen vücudundan hâlâ biraz korktuğu belliydi.</p>
<p class="calibre1">“Fazla uzun boylu olduğum için üzgünüm,” dedi Daphne, bir erkek hastabakıcının ona getirdiği sandalyeyi alarak. Lady Beveridge erkeklerle konuşmaya gitmişti.</p>
<p class="calibre1">1 Japhne, başka ne söyleyeceğini bilemeden oturdu. Kont’un iri gözlerindeki zifiri siyah bakış onu şaşırtıyordu.</p>
<p class="calibre1">“Buraya neden geliyorsunuz? Lady anneniz neden geliyor?” dedi Kont.</p>
<p class="calibre1">“Yapabileceğimiz bir şey olup olmadığını görmek için,” diye yanıtladı Daphne.</p>
<p class="calibre1">“İyileştiğim zaman, Lady hazretlerine teşekkür edeceğim.”</p>
<p class="calibre1">“Peki, iyileştiğiniz zaman, lordum, siz sayın Kont’un hana teşekkür etmenize izin vereceğim. Lütfen iyileşin.” “Biz düşmanız.”</p>
<p class="calibre1">“Kim? Siz, ben ve annem mi?”</p>
<p class="calibre1">“Değil miyiz? En zor şey, herhangi bir şeyden emin olmaktır. Ölmeme izin verselerdi!”</p>
<p class="calibre1">“Bu en azından nankörlük, Kont Dionys.”</p>
<p class="calibre1"><span class="calibre2">“Lady Daphne!</span> Evet. <span class="calibre2">Lady Daphne!</span> Güzel, bir isim. Size hep Lady Daphne mi diyorlar? Hatırlıyorum, siz çok parlak bir genç kızdınız.”</p>
<p class="calibre1">“Hemen hemen,” dedi Daphne, soruya yanıt olarak. “Ah! Şimdi hepimizin yeni adları olmalı. Kendim için bir isim düşünmüştüm, fakat unuttum. Artık Johann Dionys değilim. O vuruldu. Ben Kari ya da Wilhelm veya Ernst Georg’um. Bunlar nefret ettiğim isimlerdir. Siz de nefret ediyor musunuz?”</p>
<p class="calibre1">“Onlardan hoşlanmıyorum, ama nefret de etmiyorum. Ve siz Kont Johann Dionys olmaktan vazgeçmemelisiniz. Eğer vazgeçerseniz, benim de Daphne olmaktan vazgeçmem gerekecek. Adınızı öyle çok seviyorum ki.” “Lady Daphne! Lady Daphne!” diye tekrarladı Kont. “Evet, iyi bir sesi var, kulağa hoş geliyor. Galiba aptalca konuşuyorum.” Kaygıyla kadına baktı.</p>
<p class="calibre1">“Hiç de değil,” dedi Daphne.</p>
<p class="calibre1">“Ah! Omuzlarımın üzerinde bir çocuğun yel değirmenine benzeyen bir kafa var ve aptalca sözler üretmesine engel olamıyorum. Beni duymamak için lütfen gidin. Kendim duyabilirim.”</p>
<p class="calibre1">“Sizin için yapabileceğim bir şey yok mu?” diye sordu Daphne.</p>
<p class="calibre1">“Hayır, hayır! Hayır, hayır! Her şeyin unutulduğu derinlere, çok derinlere gömülebilseydim! Ancak beni yukarıya, yüzeye geri çekiyorlar. Çok derin, karanlık ve ağır toprak üzerimde olduğu sürece, canlı da gömseler aldırmazdım.”</p>
<p class="calibre1">“Böyle söylemeyin,” diye yanıtladı Daphne, kalkarken.</p>
<p class="calibre1">“Hayır, söylemek istemediğim halde söylüyorum. Neden buradayım? Neden buradayım? Neden hayatta kalıp bunları gördüm? Neden konuşmayı kesemiyorum?”</p>
<p class="calibre1">Başını yana çevirdi. Cinlerinkine benzeyen siyah, İnce saçları uzundu ve düzgün esmer ensesinden tutamlar halinde yukarı itilmişti. Daphne kederle ona baktı. Vücudunu çeviremiyordu. Yalnızca başını oynatabiliyordu. Yüzü sertçe öteye çevrilmiş yatıyor, sakalının ince kılları çenesinin altından ve boğazından, kulağının oyuğuna kadar tuhaf bir şekilde çıkıyordu. Bu durumda hareketsiz yatıyordu. Daphne dönüp annesini aradı. Ansızın, Kont ile dünyadaki yaşamı arasındaki bağların, ilişkilerin kopmuş olduğunu ve onun orada, İnsan topluluğundan uzaklaşmış, gevşek, titreyen bir İnsanlık parçası olarak yattığını anlamıştı.</p>
<p class="calibre1">Tekrar hastaneye gittiğinde, aradan on gün geçmişti. Bir daha hiç gitmemek, insanın çaresiz şeyleri unutmaya çalıştığı gibi, onu unutmak İstemişti. Ancak unutamamış-tı. Tekrar tekrar aklına geliyordu. Yine gitmeliydi. Onun yavaş yavaş iyileştiğini duymuştu.</p>
<p class="calibre1">Gerçekten daha iyi görünüyordu. Gözleri o kadar açık değildi ve ona öylesine doğallıktan uzak, tatsız bir görünüm veren o siyah, mürekkep gibi bakış kaybolmuştu. Kadını ihtiyatla seyretti. Daphne kürkünü çıkarmıştı; üzerinde yalnızca elbise ve koyu renkli, yumuşak tüyden bir şapka vardı.</p>
<p class="calibre1">“Nasılsınız?” dedi, onun gözleriyle karşılaşmaya isteksiz olduğu için yüzünü yana çevirerek.</p>
<p class="calibre1">“Teşekkür ederim, daha iyiyim. Geceler o kadar uzun değil.” Kadın, uzun gecelerin ne demek olduğunu bildiği için ürperdi. Kont, Daphne’nin yüzündeki yıpranmış görünüşü, gözlerinin kızarmış kenarlarını gördü.</p>
<p class="calibre1">“İyi değil misiniz? Bir derdiniz mi var?” diye sordu. “Hayır, hayır.” diye yanıtladı Daphne. Papatyaya benzeyen bir demet pembe çiçek getirmişti. “Çiçek sever misiniz?” diye sordu.</p>
<p class="calibre1">Kont çiçeklere baktı. Sonra yavaşça başını iki yana salladı.</p>
<p class="calibre1">“Hayır,” dedi. “Ata binmiş, çayırlardan ya da tepelerden geçiyorsam, altımda onları görmek hoşuma gider. Ama burada değil. Şimdi değil. Lütfen bu mezara çiçek getirmeyin. Bahçelerde bile onlardan hoşlanmıyorum. İnsan yaşamının bir süsü oldukları zaman.”</p>
<p class="calibre1">“Onları geri götüreceğim.</p>
<p class="calibre1">“Lütfen götürün. Lütfen onları hemşireye verin.” Daphne durakladı.</p>
<p class="calibre1">“Belki,” dedi, “gelip sizi rahatsız etmememi diliyorsu-nuzdur.”</p>
<p class="calibre1">Kont onun yüzüne baktı.</p>
<p class="calibre1">“Hayır,” dedi. “Siz bir kayanın arkasında, buzlu bir suyun yanındaki bir çiçek gibisiniz. Hayır, siz çok fazla yaşamıyorsunuz. Korkarım akıllıca konuşamıyorum. Ağzımı kapalı tutmak istiyorum. Eğer açarsam, böyle saçma konuşuyorum. Ağzımdan kaçıyor.”</p>
<p class="calibre1">“O kadar da saçma değil,” dedi Daphne.</p>
<p class="calibre1">Ancak Kont sessizdi; ona değil, uzağa bakıyordu. “Gerçekten sizin için yapabileceğim bir şey olup olmadığını söylemenizi istiyorum.” dedi kadın.</p>
<p class="calibre1">“Hiçbir şey,” diye karşılık verdi Kont.</p>
<p class="calibre1">“Fakat karınız ve iki çocuğunuz, nerede olduğunuzu biliyorlar mı?”</p>
<p class="calibre1">“Sanmam.”</p>
<p class="calibre1">“Peki, neredeler?”</p>
<p class="calibre1">“Bilmiyorum. Macaristan’da olabilirler.”</p>
<p class="calibre1">“Evinizde değiller mi?”</p>
<p class="calibre1">“Şatom bir ayaklanmada yakıldı. Karım çocuklarla birlikte Macaristan’a gitti. Akrabaları orada. Benden uzağa gitti. Bunu ben de istedim. Onun için ne yazık, ölmek istedim. İçimi döktüğüm için beni bağışlayın.”</p>
<p class="calibre1">Daphne başını eğip ona doğru baktı; bu garip, inatçı, ufak tefek adama.</p>
<p class="calibre1">“Fakat bir şeyler iletmek istediğiniz birisi var mı ... haber almak istediğiniz bir yakınınız?”</p>
<p class="calibre1">“Hiç kimse. Hiç kimse. Keşke kurşun kalbimi delip geçseydi. Keşke ölseydim. Ancak vücudumda ölmeyen bir şeytan var.”</p>
<p class="calibre1">Kapalı, öteye dönük yüzüyle yatarken Daphne ona baktı.</p>
<p class="calibre1">“Kuşkusuz sizi hayatta tutan şey, bir şeytan değil,” dedi. “İyi bir şey.”</p>
<p class="calibre1">“Hayır, bir şeytan.”</p>
<p class="calibre1">Kadın uzun, yavaş, hayret dolu bir bakışla ona bakarak oturdu.</p>
<p class="calibre1">“İnsan, onu hayatta tutan bir şeytandan nefret mi etmeli?” diye sordu.</p>
<p class="calibre1">Adam hafif, alaycı bir gülümsemeyle gözlerini ona çevirdi.</p>
<p class="calibre1">“Eğer yaşıyorsa, hayır,” dedi Kont.</p>
<p class="calibre1">Kont kendisine baktığı anda Daphne bakışlarını ondan çevirdi. Ölecek bile olsa, onun koyu gözleriyle doğrudan karşılaşamazdı.</p>
<p class="calibre1">Daphne yanından ayrılınca, Kont hareketsiz yattı. Uzun kış geceleri ve kısa kış günleri boyunca ne okudu, ne de konuştu. Yalnız saatlerce, siyah, açık gözlerle, çevresindeki her şeyi biraz tiksintiyle görerek, hiçbir şeye de aldırış etmeyerek yattı.</p>
<p class="calibre1">Daphne ara sıra onu görmeye gidiyordu. Asla uzun süre unutmuyordu onu. Birdenbire, sanki şeytan dürtmüşçe-sine aklına geliveriyordu.</p>
<p class="calibre1">Kont bir gün ona, “Evli olduğunuzu görüyorum. Kocanızın kim olduğunu sorabilir miyim?” dedi.</p>
<p class="calibre1">Kadın anlattı. Basil’den bir mektup almıştı. Kont yavaşça gülümsedi.</p>
<p class="calibre1">“Mutlu bir buluşma ve yeni, güzel çocuklar bekleyebilirsiniz, Lady Daphne,” dedi. “Öyle değil mi?”</p>
<p class="calibre1">“Evet, tabii.” dedi kadın.</p>
<p class="calibre1">“Fakat hastasınız,” dedi Kont ona.</p>
<p class="calibre1">“Evet ... biraz hastayım.”</p>
<p class="calibre1">“Neyiniz var?”</p>
<p class="calibre1">“Ah!” diye yanıtladı Daphne huysuzca, yüzünü yana \evirerek. “Ciğerlerden kuşkulanıyorlar.” Bu konuyu konuşmaktan nefret ediyordu. “Neden, hasta olduğumu nereden biliyorsunuz?” diye ekledi hemen.</p>
<p class="calibre1">Kont yine yavaşça gülümsedi.</p>
<p class="calibre1">“Yüzünüzde görüyor, sesinizde duyuyorum. Kötülük perisinin size büyü yaptığı söylenebilir.”</p>
<p class="calibre1">“Ah hayır,” dedi Daphne aceleyle. “Ama hasta mı görünüyorum?”</p>
<p class="calibre1">“Evet. Bir şey yüzünüze çarpmış da siz bunu unuta-mıyormuş gibisiniz.”</p>
<p class="calibre1">“Hiçbir şey çarpmadı, savaştan başka.”</p>
<p class="calibre1">“Savaş!” diye tekrarladı Kont.</p>
<p class="calibre1">“Pekâlâ, bundan söz etmeyelim,” dedi Daphne.</p>
<p class="calibre1">Bir başka görüşmelerinde Kont:</p>
<p class="calibre1">“Yıl döndü, güneş artık parlayacak, İngiltere’de bile,” dedi. “Çok çabuk iyileşmekten korkuyorum. Bir esirim, öyle değil mi? Fakat güneşin parlamasını istiyorum. Güneşin yüzümde parlamasını istiyorum.”</p>
<p class="calibre1">“Her zaman bir esir olmayacaksınız. Savaş sona erecek. Ve güneş İngiltere’de kışın bile <span class="calibre2">parlar”</span> dedi Daphne. “Yüzümde parlamasını istiyorum.”</p>
<p class="calibre1">Mavi, parlak bir şubat sabahıydı. Sarı çiğdemlerin, bir yabani defne ağacının ve nemli, sıcak toprağın kokusunu akla getiren o sabah, Daphne aceleyle bir taksi tuttu ve hastaneye gitti.</p>
<p class="calibre1">“Beni güneşe çıkarmaya geldiniz,” dedi Kont onu görür görmez.</p>
<p class="calibre1">“Evet, onun için geldim.”</p>
<p class="calibre1">Başhemşireyle konuştu ve Kont’un yatağını aşağı kadar inen büyük bir pencerenin yanına taşıttı. Orada onu tam olarak güneşe oturttular. Dönünce, mavi göğü ve morumsu, çıplak ağaçların ışıldayan tepelerini görebiliyordu.</p>
<p class="calibre1">“Dünya! Dünya!” diye mırıldandı.</p>
<p class="calibre1">Orada, güneş onun yağız, saydam, durgun yüzünde yansırken, gözleri kapalı yattı. Burun deliklerini oynatmadan soluk alıyordu. Daphne nasıl böyle hareketsiz yatabil-diğini, nasıl böyle durgun görünebildiğini merak etti. Annesinin dediği doğruydu: akkor halindeyken kalıba dökülmüş maden gibiydi o; bütün hatları öylesine temizdi. Öyle küçüktü ki, kendince mükemmeldi.</p>
<p class="calibre1">Birdenbire koyu gözleri açıldı ve onu kendisine bakarken yakaladı.</p>
<p class="calibre1">“Güneş öfkenin bile bir çiçek gibi açmasına neden oluyor,” dedi.</p>
<p class="calibre1">“Kimin öfkesi?”</p>
<p class="calibre1">“Bilmiyorum. Fakat kirpiklerimden bakarak çiçekler yapabiliyorum. Nasıl yaptığımı biliyor musunuz?”</p>
<p class="calibre1">“Gökkuşakları demek istiyorsunuz?”</p>
<p class="calibre1">“Evet, çiçekler.”</p>
<p class="calibre1">Ve Daphne onun, dudaklarında garip bir gülümsemeyle, hemen hemen kapalı göz kapaklarından güneşe baktığını gördü.</p>
<p class="calibre1">“Güneş ne İngiliz, ne Alman, ne de Bohemyalı,” dedi Kont. “Ben güneşin kuluyum. Ateşe tapanlardan biriyim.”</p>
<p class="calibre1">“Öyle mi?”</p>
<p class="calibre1">“Evet, gerçekten, gelenek olarak.” Gülümseyerek kadına baktı. “Erimek üzere olan bir çiçek gibi duruyorsunuz orada,” diye ekledi.</p>
<p class="calibre1">Daphne, bir şeyden korkuyormuş gibi yavaş, temkinli bir bakışla yavaşça ona gülümsedi.</p>
<p class="calibre1">“Sandığınızdan çok daha sağlamım,” dedi.</p>
<p class="calibre1">Kont hâlâ onu seyrediyordu.</p>
<p class="calibre1">“Bir gün,” dedi, “gitmeden önce, saçlarınızı ellerime sarayım, olmaz mı?” İnce, kısa, esmer ellerini kaldırdı. “Saçlarınızı bir sargı gibi ellerime sarayım. Acıyorlar. Ne olduğunu bilmiyorum. Bütün o top patlamalarından olduğunu sanıyorum. Fakat saçlarınızı ellerime sarmama izin verirseniz ... Büyülü altın rengindeler, biliyorsunuz, fakat onlarda sulardan ve aydan öyle çok şeyler var ki. Ellerime iyi gelecek bu. Bir gün, izin verir misiniz?”</p>
<p class="calibre1">“O gün gelinceye kadar bekleyelim,” dedi Daphne.</p>
<p class="calibre1">“Evet,” diye yanıtladı Kont ve yine hareketsiz kaldı.</p>
<p class="calibre1">“Bir çocuk gibi yakınışım, bir şeyler isteyişim,” dedi bir süre sonra, “beni rahatsız ediyor. Şu an için erkekliğimi kaybettiğimi hissediyorum. Topların ve mermilerin o sürekli patlamaları! Ruhumu, sonunda korkup kaçan bir kuş gibi benden uzaklaştırdı sanki. Fakat geri gelecek, biliyorsunuz. Ve size öylesine teşekkür borçluyum ki; ruhum yokken bana iyi davranıyor ve benden yararlanmıyorsunuz. Dingin ve kahraman bir ruha sahipsiniz.”</p>
<p class="calibre1">“Yapmayın,” dedi Daphne. “Konuşmayın!”</p>
<p class="calibre1">Adamın yüzünden utanç, acı ve tiksinti dolu bir ifade geçti.</p>
<p class="calibre1">“Elimde değil,” dedi. “Ruhumu kaybettim ve sizinle konuşmaktan vazgeçemiyorum. Duramıyorum. Fakat başka hiç kimseyle konuşmuyorum. Konuşmamaya çalışıyorum, ancak engel olamıyorum. Sözcükleri benden çekip çıkarıyor musunuz?”</p>
<p class="calibre1">Kadının iri, yeşil-mavi gözleri, tümüyle açmış ilginç bir çiçeğin, taç yaprakları kardan ve coşkuyla akan sudan oluşmuş bir Noel gülünün göbeğini andırıyordu. Saçları ağırdı; altın sular gibi parıldıyordu. Orada, kışa özgü, sarışın tabiatının masum kararlılığıyla, edilgin ve yılmaz bir edayla duruyordu.</p>
<p class="calibre1">Bir başka gün onu görmeye geldiğinde, Kont onu bir süre seyretti, sonra, “Herkes size hoş olduğunuzu, güzel olduğunuzu mu söylüyor?” dedi.</p>
<p class="calibre1">“Pek herkes değil,” diye yanıtladı Daphne.</p>
<p class="calibre1">“Ya kocanız?”</p>
<p class="calibre1">“Söylemiştir.”</p>
<p class="calibre1">“Nazik biri mi o? Sevecen mi? Sevecen bir sevgili</p>
<p class="calibre1">mı? <span class="calibre2">”</span></p>
<p class="calibre1">Daphne canı sıkılarak başını öteye çevirdi.</p>
<p class="calibre1">“Evet,” diye yanıtladı sertçe.</p>
<p class="calibre1">Kont karşılık vermedi. Daphne ona tekrar baktığında, gözleri kapalı yatıyordu; kısa, saydam burnunun çevresinde hafif bir gülümseme kıvrılıyor gibiydi. Sazların arasından suyun görülmesi gibi, sakalının arasından belli belirsiz tenini görebiliyordu. Siyah saçları cam gibi düzgün taranmıştı; siyah kaşları alnının yağız ışıltısı üzerinde siyah camdan birer kavis gibi parıldıyordu.</p>
<p class="calibre1">Birdenbire, gözlerini açmadan konuştu.</p>
<p class="calibre1">“Bana çok iyi davrandınız.”</p>
<p class="calibre1">“Öyle mi? Önemli bir şey değil.”</p>
<p class="calibre1">Adam gözlerini açtı ve kadına baktı.</p>
<p class="calibre1">“Her şey eşini bulur. Ermin, sansar ve şahin. İnsan çoğu zaman yalnız güvercinin, bülbülün ve çatal boynuzlu geyiğin nazik eşleri olduğunu düşünür. Fakat sansarın ve kuzeydeki buz ayılarının da eşleri vardır. Beyaz bir dişi ayı, bir yılanın gizlenip yattığı gibi, yavrularıyla birlikte bir kayanın altında yatar ve erkek ayı, bir kar parçası ya da benekli denizin üzerinden geçen beyaz bir bulutun gölgesi gibi, yavaşça yüzerek denizden geri gelir. Dişi ayıyı gördüm de, ama ne onu vurdum, ne de siyah taşların üzerinden ıslak, yavaş ve sarı-beyaz yürüyerek ağzında balıkla karaya çıkan erkek ayıyı.”</p>
<p class="calibre1">“Kuzey Denizi’nde bulundunuz mu?”</p>
<p class="calibre1">“Evet. Eskimolarla Sibirya’da ve Tundralarda da bulundum. Beyaz bir deniz atmacası yüksek bir taşın üstünde yuva yapar; bazen beyaz başını uzatarak kayaların üzerinden uzaklara bakar. Bu yalnızca insanların dünyası değil, Lady Daphne.”</p>
<p class="calibre1">“Hiçbir biçimde,” dedi kadın.</p>
<p class="calibre1">“Yoksa hazin bir yer olurdu.”</p>
<p class="calibre1">“Zaten yeterince kötü,” dedi kadın.</p>
<p class="calibre1">“Tilkilerin delikleri var. Eşleri bile var Lady Daphne, seslendikleri ve cevap aldıkları eşleri. Bir engerek yılanı da dişisini bulur. Psanek kanun kaçağı demektir, biliyor muydunuz?”</p>
<p class="calibre1">“Bilmiyordum.”</p>
<p class="calibre1">“Kanun kaçaklarıyla haydutlar, çoğu zaman en iyi dişi eşlere sahiptirler.”</p>
<p class="calibre1">“Öyle,” dedi Daphne.</p>
<p class="calibre1">“Ben Psanek olacağım Lady Daphne. Artık Johann Dionys olmayacağım. Psanek olacağım. Kanun beni kurşunladı.”</p>
<p class="calibre1">“Hem Psanek, hem Johann, hemde Dionys olabilirsiniz,” dedi kadın.</p>
<p class="calibre1">“Güneş yüzümdeyken mi? Belki,” dedi Kont güneşe bakarak.</p>
<p class="calibre1">1918’in baharında güzel günler oldu. Martta Kont ayağa kalkabiliyordu. Ona basit, koyu mavi bir üniforma giydirdiler. Çok zayıf değildi, yalnız şimdi sakalı tıraş edildiği ve saçı kesildiği için, yağız ve saydamdı. Ufak te-fekliği dikkat çekiyordu, ancak küçük yapısı içinde erkeksi ve mükemmeldi. Onun Daphne’ye genç kızlığında maymun gibi görünmesine neden olan bütün o gülümser çeviklik gitmişti. Gözleri karanlık ve mağrurdu. Kendi kendine yaşıyor gibiydi; elinden geldiğince hiç kimseyle konuşmuyordu ne hemşirelerle, ne ziyaretçilerle, ne de diğer esirler ve subaylarla. Kendisiyle onlar arasına bir gölge koyuyor gibiydi; bu gölgenin ötesinden, güzel kirpikli karanlık gözleriyle, gururlu küçük bir hayvanın ininin gölgesinden baktığı gibi bakıyordu. Yalnız Daphne’ye gülüyor ve onunla sohbet ediyordu.</p>
<p class="calibre1">Mart ayında bir gün, beyaz bulutların mavi gökte bitip tükenmeksizin harika görüntüler oluşturduğu ve gölge lekelerinden sonra güneş ışınlarının sıcacık hissedildiği bir sabah, Daphne onunla hastanenin terasında oturuyordu.</p>
<p class="calibre1">“Bir doğum gününüzde, on yedinize bastığınız sırada, size bir yüksük vermemiş miydim?” diye sordu adam ona.</p>
<p class="calibre1">“Evet. Hâlâ bende.”</p>
<p class="calibre1">“Altında altın bir yılan, üstünde de iğneyi itmek için yeşil taştan bir Meryem böceği vardı.”</p>
<p class="calibre1">“Evet.”</p>
<p class="calibre1">“Onu kullanıyor musunuz?”</p>
<p class="calibre1">“Hayır. Pek dikiş dikmiyorum.”</p>
<p class="calibre1">“Benim için bir şey dikmek canınızı sıkar mı?” “Dikişimi beğenmezsiniz. Ne dikmemi isterdiniz?” “Giyebileceğim bir gömlek dikin bana. Daha önce dükkândan alınmış, içinde yapımcının ismi bulunan gömlekler giymedim hiç. Bana çok tatsız geliyor.”</p>
<p class="calibre1">Kadın ona baktı, küçük, mağrur kaşlarına. “Hizmetçime yapmasını söyleyeyim mi?” dedi.</p>
<p class="calibre1">“Yo, lütfen, hayır! Yo, lütfen, hayır, zahmet etmeyin. Hayır, lütfen, Psanek yüksüğüyle kendiniz dikmezseniz istemem.”</p>
<p class="calibre1">Daphne yanıtlamadan önce durakladı. Sonra yavaşça: “Neden?” dedi.</p>
<p class="calibre1">Kont döndü ve karanlık, arayan gözlerle ona baktı. “Bir nedeni yok,” dedi, biraz mağrur bir edayla. Daphne konuyu kapattı. İki hafta onu görmeye gitmedi. Sonra aniden bir gün, Oxford Sokağı'ndan aşağı giden otobüse bindi ve beyaz flanel satın aldı. Onun flanel giymesi gerektiğine karar vermişti.</p>
<p class="calibre1">O gün öğleden sonra arabayla Hurst Place’e gitti. Onu terasta oturmuş, bahçenin ötesinde, yakın mesafede, Londra’nın dumanı tüten kızıl banliyösünü, ara ara görünen çıplak toprak parçalarını ve düz, teneke damlı bir çamaşırhaneyi seyrederken buldu.</p>
<p class="calibre1">“Gömleğiniz için ölçü verir misiniz bana?” dedi.</p>
<p class="calibre1">“Bu İngiliz gömleğinin yaka bandının numarası on beş. Başhemşireye sorarsanız size ölçüyü verir. Biraz büyük, kolları da biraz uzun, görüyorsunuz,” ve gömleğinin man-şctini bileğinin üzerinden silkti. “Ayrıca, gömleğin kendisi de fazlasıyla uzun.”</p>
<p class="calibre1">“Diktiğim zaman benimkiler herhalde giyilemez durumda olacak,” dedi Daphne.</p>
<p class="calibre1">“Yo, hayır. Hizmetçiniz size göstersin. Fakat lütfen ona diktirmeyin.”</p>
<p class="calibre1">“Neden benim dikmemi istediğinizi söyler misiniz bana?”</p>
<p class="calibre1">“Çünkü başkalarının giysileri içinde bir esirim ve kendime ait hiçbir şeyim yok. Dokunduğum her şey bana tatsız geliyor. Eğer hizmetçiniz dikerse, yine aynı şey olacak. İstediğimi yalnız siz verebilirsiniz, boğazımda ve bileklerimde düğmelenen bir şeyi.”</p>
<p class="calibre1">“Ya Almanya’da ve Avusturya’dayken?”</p>
<p class="calibre1">“Annem benim için dikerdi. Ondan sonrada, evimin reisi olan annemin kız kardeşi.”</p>
<p class="calibre1">“Karınız dikmez miydi?”</p>
<p class="calibre1">“Tabii ki hayır. O bunu hakaret kabul ederdi. O, evimde hiçbir zaman bir misafirden başka bir şey olmadı. Benim ailemde eski gelenekler vardır; ama onlar benimle birlikte sona erdi. Onları tekrar canlandırmaya çalışmalıyım.” “Gömlek gelenekleriyle başlayarak mı?”</p>
<p class="calibre1">“Evet. Bizim ailemizde gömlek, kendi kanımızdan bir kadın tarafından dikilmeli ve yıkanmalıdır; evlendiğimizde de, karımız tarafından. Evlendiğimde, annem ve teyzem tarafından dikilmiş altmış tane gömleğim ve başka birçok şeyim daha vardı; hepsinde adımın başharfleri ve armamız olan uğur böceği bulunuyordu.”</p>
<p class="calibre1">“Peki başharfleri nereye koyarlardı?”</p>
<p class="calibre1">“Buraya!” Kont parmağını boynunun arkasına, yağız, saydam tenine koydu. “İşlenmiş uğur böceğini hâlâ hissedebildiğimi hayal ediyorum. Çamaşırlarımızda taç yoktu: yalnızca uğur böceği.”</p>
<p class="calibre1">Daphne sessizdi; düşünüyordu.</p>
<p class="calibre1">“Sizden istediğim şey için beni bağışlayacak mısınız?” dedi Kont, “bir esir olduğum ve başka şey yapamadığıma göre, kader de sizi, dünyayı benim anladığım gibi anlayacak şekilde yaratmış olduğuna göre. Sizden bunu istemem nezaketsizlik değil, gerçekten. Dikerken parmağınızda bir uğur böceği olacak ve uğur böceğini takanlar anlar.”</p>
<p class="calibre1">“Sanırım,” dedi Daphne düşünceli bir şekilde, “arınızın gömleğinizin içinde olması, şapkanızın içinde olması kadar kötü.”</p>
<p class="calibre1">Kont kocaman açılmış gözlerle ona baktı.</p>
<p class="calibre1">“Şapkanızın içinde bir arı olması ne demek, bilmiyor musunuz?” dedi Daphne.</p>
<p class="calibre1">“Hayır.”</p>
<p class="calibre1">“Saçlarınızın arasında vızıldayan bir arı olması! Aklınızı oynatmak,” diye gülümsedi Kont’a.</p>
<p class="calibre1">“Demek öyle!” dedi Kont. “Ah, Psanek’lerin şapkalarının içinde yüzyıllardır bir uğur böceği olmuştur.” “Hepten, hepten çılgınlık,” dedi Daphne.</p>
<p class="calibre1">“Olabilir,” diye yanıtladı Kont. “Fakat karımla geçirdiğim on yıl boyunca aklım kesinlikle başımdaydı. Şimdi bana uğur böceğinin çılgınlığını verin. İçinde aklı başında yaşadığım dünya kudurdu. Birlikte çılgın olduğum uğur böceği hâlâ akıllı.”</p>
<p class="calibre1">“En azından, gömlekleri dikerken, eğer dikersem,” dedi kadın, “uğur böceği parmağımın ucunda olacak.” “Benimle alay etmeye niyetlisiniz.”</p>
<p class="calibre1">“Komik olduğunuzu siz de biliyorsunuz, kuşkusuz, şu aile böceğinizle... ”</p>
<p class="calibre1">“Aile böceğim mi? Şimdi de bana kaba davranmak istiyorsunuz.”</p>
<p class="calibre1">“Kaç beneği olmalı?”</p>
<p class="calibre1">“Yedi.”</p>
<p class="calibre1">“Her bir kanadında üçer tane. Peki artanı ne yapıyorum?”</p>
<p class="calibre1">“Onu dişlerinin arasına koyuyorsunuz, cehennemin bekçisi Cerberus’a sunulan bir pasta gibi.”</p>
<p class="calibre1">“Bunu anımsayacağım.”</p>
<p class="calibre1">İlk gömleği getirdiğinde, onu başhemşireye verdi. Sonra Kont Dionys’i terasta oturur buldu. Güzel bir bahar günüydü. Yakınlarda yüksek karaağaçlar ve bağrışan birkaç karga vardı.</p>
<p class="calibre1">“Ne güzel bir gün!” dedi Daphne. “Dünyayı daha çok sevmeye başladınız mı?”</p>
<p class="calibre1">“Dünyayı mı?” dedi Kont, ince, saydam burnunda aynı eski hoşnutsuzluk ve tiksintiyle kadına bakarak.</p>
<p class="calibre1">“Evet,” diye yanıtladı Daphne, yüzünde bir gölge bulutuyla.</p>
<p class="calibre1">“Dünya bu mu? İçinde kaderimi belirleyen küçük insan çiftlerinin yaşadığı, kırmızı tuğladan sıra halindeki bütün bu küçük kutular mı?”</p>
<p class="calibre1">“İngiltere’yi sevmiyor musunuz?”</p>
<p class="calibre1">“Ah, İngiltere! Küçük kutulara benzeyen küçük evler, her birinde evcimen bir İngiliz ve evcimen karısı; hepsi birbirine benzediği, böylesine benzediği için her biri dünyayı yönetiyor.”</p>
<p class="calibre1">“Fakat İngiltere yalnız evlerden ibaret değil.” “Tarlalar öyleyse! Sayısız çitleriyle küçük tarlalar. Bu adanın ve altındaki her şeyin üzerine tutturulmuş düzensiz gözlü bir ağ gibi. Ah, Lady Daphne, beni bağışlayın. Nankörüm. Öfke ve hınçla doluyum. Tek bilgeliğim ağzımı kapalı tutmak.”</p>
<p class="calibre1">“Neden her şeyden nefret ediyorsunuz?” dedi kadın. Yüzünde acı bir ifade vardı.</p>
<p class="calibre1">“Her şeyden değil. Özgür olsaydım! Kanun dışı olsaydım. Ah, Lady Daphne, insan nasıl kanun dışına çıkar?”</p>
<p class="calibre1">“Kendi içine giderek,” dedi kadın. “Dışarıya değil.” Adamın yüzünde daha da büyük bir tiksinti ifadesi belirdi.</p>
<p class="calibre1">“Hayır, hayır. Ben bir erkeğim, bir erkeğim, ufak tefek de olsam. Bir kabuğun içine kıvrılan bir hayalet değilim. Ruhumda öfke var, öfke, öfke. Öfkem için bana yer açın. Bunun için bana yer açın.”</p>
<p class="calibre1">Keskin bir bakışla kadının gözlerinin içine baktı. Lady, yarı kendinden geçmiş gibi gözlerini devirdi. Ve tekdüze, kendini bilmez bir sesle:</p>
<p class="calibre1">“Öfkenizden kurtulmaya çalışsanız daha iyi olur,” dedi. “Peki <span class="calibre2">neden</span> öfkelisiniz?”</p>
<p class="calibre1">“Nedeni yok. Bu sevgi olsaydı, <span class="calibre2">‘neden seviyorsun?’ </span>diye sormazdınız bana. Fakat bu öfke, öfke, öfke. Başka ne diyebilirim buna? Ve nedeni yok.”</p>
<p class="calibre1">Karanlık, keskin, soran, azap dolu gözleriyle yine ona baktı.</p>
<p class="calibre1">“Bundan kurtulamaz mısınız?” dedi Daphne, bakışlarını çevirerek.</p>
<p class="calibre1">“Bir mermi patlasa ve beni bin parçaya ayırsa,” dedi Kont, “içimdeki öfkeyi yok edemez. Bunu biliyorum. Hayır, asla dağılmayacak. Ölmek de kurtuluş değil. Öfke ölümde de ezmeye ve inlemeye devam eder. Lady Daph-ne, Lady Daphne, bütün sevgiyi tükettik, geriye kalan da bu.”</p>
<p class="calibre1">“Belki <span class="calibre2">siz</span> bütün sevginizi tükettiniz,” diye yanıtladı Daphne. “Siz herkes değilsiniz.”</p>
<p class="calibre1">“Biliyorum. Benim ve sizin için konuşuyorum.” “Benim için değil,” dedi Daphne bir solukta.</p>
<p class="calibre1">Kont cevap vermedi ve sessiz kaldılar.</p>
<p class="calibre1">“Neden benim için konuştuğunuzu söylüyorsunuz?” dedi kadın, suçlayan bir tonla.</p>
<p class="calibre1">“Bağışlayın. Acele davrandım.”</p>
<p class="calibre1">Fakat tonundaki hafif kibir, ciddi olduğunu gösteriyordu. Kadın düşündü; yüzü soğuk ve taş gibiydi.</p>
<p class="calibre1">“Peki neden öfkenizden <span class="calibre2">bana</span> söz ediyorsunuz? Durumu düzeltecek mi bu?”</p>
<p class="calibre1">“Engerek yılanı bile eşini bulur. Dişinin ağzında da erkek yılanınki kadar çok zehir vardır.”</p>
<p class="calibre1">Kadın küçük bir kahkaha attı.</p>
<p class="calibre1">“Benim hakkımda çok şiirsel şeyler söylüyorsunuz,” dedi.</p>
<p class="calibre1">Kont gülümsedi, fakat sesi aynı yıpratıcı tondaydı.</p>
<p class="calibre1">“Ah,” dedi, “bir güvercin değilsiniz siz. Issız bir yerde, bir dalın üstünde, gözleri açık, yarı rüyada bir yaban kedisisiniz, benim gördüğüm kedi gibi. Ve kendime soruyorum, anıları nelerdir acaba, diye.”</p>
<p class="calibre1">“Bir yaban kedisi olmak isterdim,” dedi kadın aniden. Kont kurnazca ona baktı ve yanıtlamadı,</p>
<p class="calibre1">“Daha çok savaş mı istiyorsunuz?” dedi kadın ona acı</p>
<p class="calibre1">acı.</p>
<p class="calibre1">“Daha çok siper mi? Daha çok Big Bertha, daha çok mermi ve zehirli gaz, makineli talimleri ve bilimsel manevraları ile daha çok sözde ordu mu? Asla. Asla. Çizme ve ayakkabı yapan bir fabrikada çalışmayı yeğlerdim. Ve çizmeyle ayakkabı yapan bir fabrikada çalışmaktansa bilerek açlıktan ölmeyi yeğlerdim.”</p>
<p class="calibre1">“O halde ne istiyorsunuz?”</p>
<p class="calibre1">“İçimdeki öfkeyi büyütebilecek yer istiyorum.” “Nasıl?”</p>
<p class="calibre1">“Bilmiyorum. Bu yüzden günlerce burada oturuyorum. Bekliyorum.”</p>
<p class="calibre1">“İçinizdeki öfkeyi büyütebilmek için mi bekliyorsunuz?”</p>
<p class="calibre1">“Ö yle. ”</p>
<p class="calibre1">“Hoşça kalın, Kont Dionys.”</p>
<p class="calibre1">“Hoşça kalın, Lady Daphne.”</p>
<p class="calibre1">Kadın bir daha asla gidip onu görmemeye karar vermişti. Ondan da bir işaret almıyordu. İkinci gömleğe başlamış olduğu için, devam etti. Sonra da bitirmek için acele etti, çünkü yazın İskoçya’da uzun bir misafirlik süresiyle sona erecek olan bir dizi ziyarete başlıyordu. Gömleği postalamaya niyetliydi. Fakat sonunda kendisi götürdü.</p>
<p class="calibre1">Kont Dionys’in Hurst Place’den diğer düşman subaylarının gönderildiği Voynich Hall’a nakledildiğini öğrendi. Engellenmiş olmak, onu daha da kararlı yaptı. Ertesi gün Voynich Hall’a gitmek üzere trene bindi.</p>
<p class="calibre1">Kont onu kabul edeceği bekleme odasına geldiği zaman, Daphne hemen onun sessizliğinin ve gizemli gücünün eski etkisini hissetti. Yüzünde hâlâ mutsuz bir insanın yağız ve şeffaf görünümü vardı, fakat duruşu mağrur ve uzaktı. Kadının elini nezaketle öptü ve konuşmayı ona bıraktı.</p>
<p class="calibre1">“Nasılsınız?” dedi Daphne. “Burada olduğunuzu bilmiyordum. Yazı geçirmek için buradan gidiyorum.”</p>
<p class="calibre1">“Hoşça vakit geçirmenizi dilerim,” dedi Kont. İngilizce konuşuyorlardı.</p>
<p class="calibre1">“Öteki gömleği getirdim,” dedi Daphne. “Sonunda bitti.”</p>
<p class="calibre1">“Bu benim beklemeye cesaret ettiğimden daha büyük bir onur,” dedi Kont.</p>
<p class="calibre1">“Korkarım onuru yararından daha fazla olabilir. Öteki uymamıştı, değil mi?”</p>
<p class="calibre1">“Neredeyse. Bedene değilse bile ruha uydu,” diyerek gülümsedi Kont .</p>
<p class="calibre1">“Bu defa tersi olmasını tercih ederdim,” dedi Daphne. “Üzgünüm.”</p>
<p class="calibre1">“Bir ilmeğinin bile farklı olmasını istemezdim.” “Bahçede oturabilir miyiz?”</p>
<p class="calibre1">“Sanırım oturabiliriz.”</p>
<p class="calibre1">Bir sıranın üzerine oturdular. Biraz ileride diğer esirler kroket oynuyorlardı. Yine de ikisi yalnız sayılırdı.</p>
<p class="calibre1">“Burası daha mı çok hoşunuza gidiyor?” diye sordu Daphne.</p>
<p class="calibre1">“Bir şikayetim yok,” dedi Kont.</p>
<p class="calibre1">“Ya öfke?”</p>
<p class="calibre1">“İyi gidiyor, teşekkür ederim,” diye gülümsedi Kont. “İyileşiyor mu demek İstiyorsunuz?”</p>
<p class="calibre1">“Kuvvetli kökler salıyor.” Bu kez gülüyordu.</p>
<p class="calibre1">“Ah, sadece kök saldığı sürece!”</p>
<p class="calibre1">“Ya Lady hazretleri nasıllar?”</p>
<p class="calibre1">“Lady hazretleri biraz daha iyi,” diye yanıtladı Daphne.</p>
<p class="calibre1">“Çok daha iyi, gerçekten,” dedi Kont, onun yüzüne bakarak.</p>
<p class="calibre1">“Daha iyi <span class="calibre2">göründüğümü</span> mü söylüyorsunuz?” diye sordu Daphne hemen.</p>
<p class="calibre1">“Çok daha iyi. Güzelliğinizi düşünüyorsunuz. Eh, güzelliğiniz hemen hemen kendine gelmiş.”</p>
<p class="calibre1">“Teşekkür ederim.”</p>
<p class="calibre1">“Benim öfkemin üzerinde durduğum gibi siz de güzelliğinizin üzerinde duruyorsunuz. Ah, Lady hazretleri, akıllıca davranın ve öfkenizle dost olun. Güzelliğinize çiçek açtırmanın yolu budur.”</p>
<p class="calibre1">“Size karşı düşmanca davranmadım, değil mi?” dedi Daphne.</p>
<p class="calibre1">“Bana karşı mı?” Yüzü bir kahkahayla titreşti. “Ben sizin öfkeniz miyim? Gazapta vekiliniz miyim? Peki öyleyse, öfkeli benliğimle dost olun, Lady hazretleri. Daha fazlasını istemiyorum.”</p>
<p class="calibre1"><span class="calibre2">“Öfkeli</span> benliğinizle dost olmanın yararı ne? Mutlu benliğinizle dost olmayı çok daha yeğlerdim.”</p>
<p class="calibre1">“O küçük hayvanın nesli tükendi,” diye güldü Kont. “Ve bundan memnunum.”</p>
<p class="calibre1">“Fakat geriye ne kalıyor? Yalnız öfkeli benliğiniz mi? Öyleyse dost olmaya çalışmamın bir yararı yok.”</p>
<p class="calibre1">“Engerek yılanının zehrini yalnız başına emmediğini, sansarın da dişi sansarı nerede bulacağını bildiğini hatırlıyorsunuz, sevgili Lady Daphne. Her birinin kendi sevgili eşi olduğunu hatırlıyorsunuz,” diye güldü. “Sevgili, ölümcül eşi.” “Peki, doğa tarihinden bu parçaları hatırlıyorsam ne olmuş, Kont Dionys?”</p>
<p class="calibre1">“Dişi engerek zarif, narindir ve zehirini hafifçe taşır. Yaban kedisinin, anılarıyla bir perde gibi örttüğü olağanüstü güzel yeşil gözleri vardır. Buz ayısı yavrularıyla bir yılan gibi gizlenir, hırlamasıysa dünyadaki en acayip şeydir.” “Benim hırladığımı hiç duydunuz mu?” diye sordu Daphne birdenbire.</p>
<p class="calibre1">Kont yalnızca güldü ve öteye baktı.</p>
<p class="calibre1">Sessiz kaldılar. Ve o anda aralarında gizliliğin garip heyecanı doğdu. Bir şeyler hüznün ötesine geçmiş, kadının asla itiraf etmeyeceği bir başka, gizli, heyecan verici birlikteliğe dönüşmüştü.</p>
<p class="calibre1">“Bütün gün burada ne yapıyorsunuz?” diye sordu Daphne.</p>
<p class="calibre1">“Satranç oynuyorum, şu aptalca kroketi oynuyorum, bilardo oynuyorum ve okuyorum ve bekliyorum ve hatırlıyorum.”</p>
<p class="calibre1">“Neyi bekliyorsunuz?”</p>
<p class="calibre1">“Bilmiyorum.”</p>
<p class="calibre1">“Peki, neyi hatırlıyorsunuz?”</p>
<p class="calibre1">“Ah, o. Beni neyin eğlendirdiğini söyleyeyim mi size? Size bir sır vereyim mi?”</p>
<p class="calibre1">“Lütfen vermeyin, eğer önemli bir şeyse.”</p>
<p class="calibre1">“Benden başka hiç kimse için önemli değil. Duymak istiyor musunuz?”</p>
<p class="calibre1">“Eğer beni hiçbir biçimde işin içine karıştırmıyorsa.” “Karıştırmıyor. Evet, ben eski, gizli bir topluluğun üyesiyim ... yo, bana bakmayın, korkutucu bir şey değil ... yalnızca masonlar gibi bir topluluk.”</p>
<p class="calibre1">“Ve?”</p>
<p class="calibre1">“Ve ... evet, bildiğiniz gibi, bazı sırları ve kuralları öğretmek için kabul töreni yapılır. Ailem için daima böyle törenler yapılmıştır. Böylece benim için de yapıldı. İlginizi çekiyor mu bu?”</p>
<p class="calibre1">“A, tabii.”</p>
<p class="calibre1">“Pekala. Bu sırlar beni her zaman biraz heyecanlandırmıştır. Ya da bazıları. Bazılarıysa bana doğallıktan uzak gelirdi. Hatta beni heyecanlandıranların bile gerçek yaşamla hiçbir ilişkisi yoktu. Beni Dresden’de ve Prag’da tanıdığınız zaman, korkunç, gizli bilgilere sahip bir adam olduğumu düşünmezdiniz, değil mi?”</p>
<p class="calibre1">“Asla.”</p>
<p class="calibre1">“Hayır. Yalnızca heyecan verici bir yan uğraştı bu. Hem ben, yüzünü gözünü oynatan küçük bir sosyete erkeğiydim. Ama şimdi gerçekleşiyorlar. Gerçek oluyor.” “Gizli bilgiler mi?”</p>
<p class="calibre1">“Evet”</p>
<p class="calibre1">“Mesela ne?”</p>
<p class="calibre1">“Gerçek ateşi alın. Sizi sıkacak bu. Duymak istiyor musunuz?”</p>
<p class="calibre1">“Devam edin.”</p>
<p class="calibre1">“Bana öğretilen şu. Gerçek ateş görülmez. Alevin ve yandığını gördüğümüz kızıl ateşin arkası bize dönüktür. Bizden kaçmaktadır. Bu size bir şey ifade ediyor mu?” “Evet.”</p>
<p class="calibre1">“Peki öyleyse, güneş ışığının sarılığı ... ışığın kendisi ... sadece gerçek ateşin yana doğru sekmesidir. Bunun doğru olduğunu biliyorsunuz. Yansıma olmasa, karanlık ateşi görünür hale getirecek toz parçaları ve diğer maddeler olmasa, ışık da olmazdı. Bunun bir gerçek olduğunu biliyorsunuz. Bu böyle olduğuna göre, güneş bile karanlıktır. Onu görünür yapan yalnızca üzerindeki toz kılıfıdır. Bunu da biliyorsunuz. Bize doğru gelen gerçek güneş ışınları karanlık akarlar; öz ateşin hareket eden bir karanlığıdırlar. Güneş karanlıktır, bize akan güneş ışığı karanlıktır. Ve ışık, yalnızca güneşin bize gelen doğrultusunun tersyüz olmuş halidir. Bu ilginizi çekiyor mu?”</p>
<p class="calibre1">“Evet,” dedi kadın kuşkuyla.</p>
<p class="calibre1">“Pekâlâ, bizim için dünya tersyüz olmuştur. Ateşin gerçek, yaşayan dünyası, karanlık, nabız gibi atan, kandan daha karanlık bir dünyadır. İçinde yaşadığımız aydınlık dünya, yalnızca bunun tersidir.”</p>
<p class="calibre1">“Evet, bu hoşuma gitti,” dedi Daphne.</p>
<p class="calibre1">“Pekâlâ! Şimdi dinleyin. Aşkta da aynı şey geçerlidir. Sahip olduğumuz bu beyaz aşk da aynıdır. Gerçek aşkın yalnızca tersi, beyazlanmış mezarıdır. Gerçek aşk karanlıktır, nabızların karanlıkta birlikte atmasıdır, gecenin içindeki yaban kedisi gibi, yeşil perde açıldığı ve gözleri karanlığa dikildiği zaman.”</p>
<p class="calibre1">“Hayır, bunu anlamıyorum,” dedi Daphne yavaş, çınlayan bir sesle.</p>
<p class="calibre1">“Siz ve güzelliğiniz ... Bu yalnızca sizin tersinizdir.</p>
<p class="calibre1">Gerçek benliğiniz, gecenin içindeki, görünmeyen, belki de iri, karanlık gözlerinden kızıl ateş çıkan yaban kedisidir. Güzelliğiniz, beyazlanmış mezarınızdır.”</p>
<p class="calibre1">“Kozmetik demek istiyorsunuz,” dedi kadın. “Bugün hiç sürmedim, pudra bile.”</p>
<p class="calibre1">Adam güldü.</p>
<p class="calibre1">“Çok iyi,” dedi. “Beni ele alın. Ufak tefek fakat yakışıklı olduğumu düşünürdüm ve hanımlar beni belli bir ölçüde beğenirlerdi, asla fazla değil. Düzgün küçük bir adam, anlarsınız. Eh, bu yalnızca benim tersimdi. Ben gecenin içinde uluyan siyah bir erkek kediyim ve işte o zaman içimden ateş çıkar. Baktığınız bu ben, benim beyazlanmış mezarımdır. Ne diyorsunuz?”</p>
<p class="calibre1">Daphne onun gözlerinin içine bakıyordu. Derinliklerde dalgalanan karanlığı görebiliyordu. Onların içinde, derinde kıpırdayan görünmez, kedi gibi ateşi fark etti, kendisine doğru geldiğini hissetti. Başını yana çevirdi. Sonra Kont, biraz fazla büyük, hatta biraz korkunç görünen güçlü beyaz dişlerini göstererek güldü.</p>
<p class="calibre1">Daphne gitmek üzere kalktı.</p>
<p class="calibre1">“Eh,” dedi. “Tersyüz olmuş dünyayı düşünmek için bütün bir yazım olacak. Söyleyecek bir şeyiniz olursa lütfen yazın. Thoresway’e yazın. Hoşça kalın!”</p>
<p class="calibre1">“Ah, gözleriniz!” dedi Kont. “Mücevher gibiler.” Konttan uzaklaşınca, Daphne onu aklından çıkardı. Yalnız o tiksindirici Voynich Hall’da esir olduğu için üzülüyordu. Ama ona yazmadı. Kont da yazmadı.</p>
<p class="calibre1">İşin doğrusu, Daphne’nin zihni şimdi kocasıyla çok daha fazla meşguldü. Onun mübadelesini gerçekleştirmek için bütün hazırlıklar yapılıyordu. Kadın aydan aya onun dönüşünü bekliyor ve onu düşünüyordu.</p>
<p class="calibre1">Başından ne geçerse geçsin bunu düşünüyor, pek çok düşünüyordu. Zihninin bilinci onu ezen taştan tabletler gibiydi. Onun derinliklerine yeni bir giriş yapacak olan birisi, bu taştan tabletleri parça parça kırmak zorundaydı. Böylece o da, kendi tarzında, Kont’un tersyüz olmuş dünyasını sık sık düşünüyordu. Bilincinde, henüz bir fikir olmayan, garip, gizli bir şey kıpırdanıyordu.</p>
<p class="calibre1">Kont, gözlerinin mücevher gibi olduğunu söylemişti. Ne korkunç bir şey! Gözlerinin nasıl olmasını istiyordu? Onların genişleyip gecenin içinde bir kedininki gibi simsiyah gözbebeğinden ibaret olmasını istiyordu. Bu düşünceden sarsılarak ürküyor ve göğsünü kasıyordu.</p>
<p class="calibre1">Güzelliğinin, beyazlanmış mezarı olduğunu söylemişti Kont. Neyi kastettiğini biliyordu. O, kadının görün-mezliğini sevmek istiyordu. Oysa ah, inci gibi güzelliği, kendisi için öyle değerli ve çevrede öyle ünlüydü ki.</p>
<p class="calibre1">Beyaz aşkının ayışığı gibi olduğunu, zararlı olduğunu, aşkın tersi olduğunu söylemişti Kont. Basil’i kastediyordu, tabii. Basil hep onun ay olduğunu söylerdi. Zaten Basil onu bunun için severdi. Ne coşkunluk! Kocasını düşünerek titredi. Fakat kocasının aşkı aynı zamanda onun sinirlerini yıpratmıştı. Ah, yıpratmıştı.</p>
<p class="calibre1">O halde Kont’un aşkı nasıl bir şey olurdu? Çok gizli <span class="calibre2">ve</span> farklı bir şey. Onun için güzel bir kraliçe olamazdı. O, kadının güzelliğinden nefret ediyordu. Yaban kedisinin de eşi vardır. O küçük bir yaban kedisiydi. Ah!</p>
<p class="calibre1">Nefesini tutarak düşünmemeye karar verdi. Kont Di-onys’i düşündüğü zaman dünyanın ayaklarının altından kaydığını hissediyordu. Bir aynanın önünde oturarak, birçok sosyete dergisinde görünmüş olan olağanüstü bakımlı yüzüne bakıyordu. Yüzünü öyle çok seviyordu, kendini öyle kibirli hissetmesini sağlıyordu ki. Ve mavi-yeşil gözlerine bakıyordu ... Bir dalın üzerindeki yaban kedisinin gözleri. Evet, güzel, mavi-yeşil irisi bir perde gibi örtülmüştü. Ya gevşeseydi? Ya açılsa ve karanlık derinliklerini, karanlık, genişlemiş gözbebeğini açsaydı! Ya açsaydı?</p>
<p class="calibre1">Asla! kendini sürekli tutuyordu. Kont’un ondan İstediği gevşemeye teslim olmaktansa ölebileceğim hissediyordu. Bunu yapamazdı. Gerçekten yapamazdı. Düşüncesiyle bile, aşırı duyarlı bir sinir, göğsünü ani bir sancıyla sıkıştırıyordu; kendini tedbirli olmaya zorunlu hissederek geri çekiliyordu. Ah hayır, Monsieur le Comte, Lady hazretlerini asla gafil avlayamayacaksınız!</p>
<p class="calibre1">Kont’u düşünmekten hoşlanmıyordu. Küçük, saygısız bir adam. Küçük, küstah bir adam! Küçük bir deli, aslında. Küçük bir yabancı. Hayır, hayır. O, kocasını düşünecekti: tapılası, uzun boylu, iyi yetişmiş bir İngiliz, öylesine kolay ve basit ve mavi gözlerinde gülen bir bakış. Sesinin kültürlü, kayıtsız akışını düşündü. Bu onun sinirlerini alevlendirdi. Kocasının güçlü, rahat vücudunu düşündü ... küçük alevler gibi ince ince fışkıran tatlı kahverengi tüyleriyle güzel beyaz tenli vücudunu. Dionysos oydu, özsu, süt ve balla, kuzeyin altın renkli şarabıyla doluydu: o, kocası. O küçük, gerçek dışı Kont değil. Ah, kocasını hayal etti, aşk günlerini ve balayını, o güzel, yalın birlikteliği. Ah, kocası kendini ona öylesine cömertçe bıraktığı zaman, birlikteliğin olağanüstü güzelliği! Ah, işte bunun için onun karısıydı, kocası kendisini ona öyle alabildiğine, öyle cömertçe verdiği için. Bir mısır gibi orada, onun toplaması için hazırdı; kocası, kendi, güzel, İngiliz kocası. Ah, ne zaman geri gelecekti, ne zaman geri gelecekti?</p>
<p class="calibre1">Ondan mektuplar almıştı; kocası onu nasıl da seviyordu. Ta uzaklarda, hayatı tamamen karısınındı. Bütünüyle onundu, ona akıyordu, ışının beyaz bir yıldızdan aşağı, doğrudan doğruya bize, kalbimize aktığı gibi. Sevgilisi, kocası.</p>
<p class="calibre1">Artık yakında eve gelmeyi umuyordu. Her şey ayarlanmıştı. “Umarım döndüğüm zaman hayal kırıklığına uğramazsın,” diye yazmıştı. “Korkarım artık eskisi gibi dolgun ve yakışıklı bir delikanlı değilim. Ağzımın kenarında büyük bir yara izi var, açlıktan ölecek halde olan bir tavşan kadar zayıfım ve saçlarım ağarıyor. Pek çekici gelmiyor, değil mi? Çekici değil de. Ancak bu cehennemden bir kur-tulabilsem ve yine seninle birlikte olabilsem, ikinci gençlik çağıma gireceğim. Seninle sessizce, sakin ve huzur içinde aynı evde olmanın düşüncesi bile, cehennemden geçmiş olsam da, dünyada cenneti görmüş olduğumu ve onu yine görmeyi umabileceğimi anlatıyor bana. Şimdi zavallı bir hayvana benziyorum. Ama sana güvenim var. Görüntümü bağışlayacaksın ve yalnızca bu bile kendimi yakışıklı hissetmemi sağlayacak.”</p>
<p class="calibre1">Bu mektubu defalarca okudu. Kocasının yarasından ya da görünüşünden korkmuyordu. Onu daha da çok sevecekti.</p>
<p class="calibre1">Gömlek dikmeye başladığına göre ... hizmetçisi kırk kere yardımına geldiği halde, Kont’a diktikleri için büyük emek harcamıştı: fakat gömlek dikmeye başladığına göre, devam etmeyi düşündü. Elinde bir parça güzel ipekli kumaş vardı: kocası ipek çamaşır severdi.</p>
<p class="calibre1">Fakat hâlâ Kont’un yüksüğünü kullanıyordu. Dışı altın, içi gümüştü ve fazla ağırdı. Tabanında bir yılan kıvrılıyordu ve tepesine, iğneyi itmek için, yarı saydam elma yeşili bir taştan, belki yeşimtaşından oyulmuş küçük benekli bir uğur böceği oturtulmuştu. Fazla ağırdı. Fakat öyle yavaş dikiyordu ki. Ve elini ağır, yüklenmiş hissetmekten hoşlanıyordu. Dikerken kocasını düşünüyor ve ona âşık olduğunu hissediyordu. Onu düşünüyordu, ne kadar güzel olduğunu ve şimdi zayıf haliyle onu nasıl seveceğini: onu daha da çok sevecekti. Yaşayan iskeletini izler gibi parmaklarıyla kemiklerini izlemekten hoşlanacaktı. Bu düşünceyle ellerini kucağına bırakıyor ve hayale dalıyordu. Sonra parmağında yüksüğün ağırlığını hissediyor, onu çıkarıyor ve oturup yeşil taşa bakıyordu. Uğur böceği. Uğur böceği. Ve keşke kocası yakında gelseydi, yakında. Onu bu kadar hasta eden şey, kocasını İstemesiydi. Yalnızca buydu. Onu o kadar çok istemişti ki. Şimdi de İstiyordu. Ah, şimdi ona gidebilse, nerede ise bulabilse, görebilse, dokunabilse, bütün sevgisini alabilseydi.</p>
<p class="calibre1">Düşünürken yüksüğü önüne koydu, iş sepetinden küçük, gümüş bir kalem aldı ve ufak bir ipek çilesinin bantı olan mavi bir kâğıt parçasına o saçma küçük şarkının dizelerini yazdı:</p>
<p class="calibre1"><span class="calibre2">“Wenn ich ein Vöglein war Und auch zwei Flüglein hatt'</span></p>
<p class="calibre1"><span class="calibre2">Flög' ich zu dir-”</span></p>
<p class="calibre1">Uçuk mavi kâğıt parçasına ancak bu kadarını yazabildi.</p>
<p class="calibre1">“Küçük bir kuş olsaydım Ve iki küçük kanadım olsaydı Sana uçardım-”</p>
<p class="calibre1">Doğrusu çok saçmaydı. Ama çevirisini yapmadığı için ona o kadar saçma gelmedi.</p>
<p class="calibre1">O sırada hizmetçisi, kocasının kız kardeşi Lady Bing-ham’ın geldiğini haber verdi. Daphne kâğıt parçasını telaşla buruşturdu ve bir dakika sonra görümcesi Primrose<a id="footnote2"></a><sup class="calibre5"><a href="#bookmark2">2</a></sup><sup class="calibre5"></sup> içeri girdi. Yeni gelen hiç de çuhaçiçeğine benzemiyordu; uzun yüzlü ve akıllı, zekiydi, fakat yeni elbiselerinin içinde kesinlikle zarif değildi.</p>
<p class="calibre1">“Daphne, canım, ne evcimen bir sahne! Bu herhalde prova. Doğrusu, prova yapabilirsin; o <span class="calibre2">Ariadne'de,</span> Amiral Burns’le birlikte. Babam Amirallikten yeni haber aldı: çok iyiymiş. Bir iki gün içinde burada olacak. Muhteşem, değil mi? Ve savaş sona erecek. En azından öyle görünüyor. Erkeğin artık emniyette olacak, canım. Her şey bittiğinde Tanrı’ya şükredeceğim. Ne dikiyorsun?”</p>
<p class="calibre1">“Bir gömlek,” dedi Daphne.</p>
<p class="calibre1">“Bir gömlek! A, ne kadar beceriklisin. Ben asla hangi ucundan başlayacağımı bilemem. Sana kim gösterdi?” “Millicent.”</p>
<p class="calibre1">“Peki <span class="calibre2">o</span> nereden biliyormuş? Gömlek dikmeyi bilmek onun üzerine vazife değil: ne de yastık, ya da çarşaf dikmeyi. Dur bir bakayım. Doğrusu, harikasın! Hem de her tarafı elle dikilmiş. Basil buna değmez, canım, gerçekten değmez. Gömleklerini Oxford Sokağı’nda ısmarlasın. Senin vazifen güzel olmak, gömlek dikmek değil. Ne tatlı küçük bir iğnedenlik, daha doğrusu iğneci kadın! Bu bize bir taşlama. Ama ne tatlı bir şey, eteklerinde sedef kanatlarla! Ve içinde tatlı küçük altın gözlü iğneler. Kafasını çıkartınca toplu iğneler ve dikiş iğneleriyle dolu olduğunu keşfediyorsun. Ne kadın ama! Annem yarın öğle yemeğine gelmeni istiyor. Şimdiyse benimle çay içmek için Bras-sey'ye gelir misin? Lütfen gel, canım. Taksi tuttum.”</p>
<p class="calibre1">Daphne dikişini gevşekçe bir araya topladı. İki gün sonra, biraz daha dikmek istediği zaman, yüksüğünü bulamadı. Tam olarak güvenebileceği hizmetçisine sordu. O da görmemişti. Her yeri aradı. Şimdi kâhyası ve uşağı olan dadısına sordu. Hayır, hiç kimse görmemişti. Daphne gö-rümcesine bile sordu.</p>
<p class="calibre1">“Yüksük mü, canım? Hayır, bir yüksük hatırlamıyorum. Biz kadınlara çok değerli bir taşlama olduğunu düşündüğüm tatlı küçük bir iğneci bayan hatırlıyorum. Gözüme bir yüksük ilişmedi.”</p>
<p class="calibre1">Zavallı Daphne, dalgın bir şekilde etrafta dolaşıyordu. Kaybolduğuna inanmak İstemiyordu. Yüksük onun uğuru gibiydi. Onu unutmaya çalıştı. Kocası geliyordu, yakında, yakında. Fakat sevinçli olamıyordu. Yüksüğünü kaybetmişti. Sanki uykusunda Kont Dionys onu bir şeyle suçluyordu, ne olduğunu pek bilemediği bir şeyle.</p>
<p class="calibre1">Ve aslında Voynich Hall’a gitmek istemediği halde, bu kötü bir kadermiş gibi, mahkûm olmuş biri gibi gitti. Daha şimdiden sonbaharın sonuna gelmişlerdi: arada bir güzel günler oluyordu. Bu, güzel günlerin sonuncusuydu. Ona Kont Dionys’in küçük parkta kestane topladığını söylediler. Onu aramaya gitti. Evet, işte orada mavi üniformasıyla tatlı kestane ağacının parlak sarı yaprakları üzerine eğiliyordu. Kabuğu çatlamış kestaneleri arayarak dolaşırken, yapraklar ayaklarının altında, yere inmiş parlak sarı bir hale gibi etrafını sarıyordu. Kısa, esmer elleriyle küçük kestaneleri çıkarıyor ve ceplerine koyuyordu. Daphne yaklaşırken bir kestaneyi yemek üzere ayıkladı. Dişleri beyaz ve güçlüydü.</p>
<p class="calibre1">“Kışlık erzağını depo eden bir sincabı hatırlatıyorsunuz bana,” dedi kadın.</p>
<p class="calibre1">“Ah, Lady Daphne... ”</p>
<p class="calibre1">“Düşünüyordum ve sizi duymadım.”</p>
<p class="calibre1">“Bense kestane topladığınızı ... hatta yediğinizi sanmıştım.”</p>
<p class="calibre1">“O da doğru!” diye güldü adam. Oldukça büyük beyaz dişlerini göstererek güldüğünde, karanlık, ani bir cazibesi vardı. Kadın onu biraz itici bulup bulmadığından emin değildi.</p>
<p class="calibre1"><span class="calibre2">“Gerçekten</span> düşünüyor muydunuz?” dedi, yavaş, çınlayan tarzıyla.</p>
<p class="calibre1">“Gerçekten.”</p>
<p class="calibre1">“Peki kestaneden hiç zevk almıyor muydunuz?”</p>
<p class="calibre1">“Çok. Tatlı süt gibi. Mükemmel, mükemmel.” Kestanenin parçaları dişlerinin arasındaydı ve onları kibarca ısırdı. “Siz de bir tane alır mısınız.” Küçük, ucu sivri, kahverengi kestaneleri avcunun içinde uzattı.</p>
<p class="calibre1">Kadın kuşkulu bir biçimde onlara baktı.</p>
<p class="calibre1">“Her zamanki gibi sertler mi?” dedi.</p>
<p class="calibre1">“Hayır, taze ve iyiler. Durun, size bir tane soyayım.”</p>
<p class="calibre1">Seyrek ağaç kümesinin arasında dolaştılar.</p>
<p class="calibre1">“Hoş bir yaz geçirdiniz mi; güçlü müsünüz?”</p>
<p class="calibre1"><span class="calibre2">“Oldukça</span> güçlüyüm.” dedi Daphne. “Güzel bir yazdı, teşekkürler. Size mutlu olup olmadığınızı sormanın bir yararı yok sanırım?”</p>
<p class="calibre1">“Mutlu mu?” Adam doğruca ona baktı. Gözleri siyahtı ve kadını inceliyor gibiydiler. Daphne hep onun kendisini biraz küçümsediğini hissediyordu. “A, evet,” dedi Kont, gülümseyerek. “Çok mutlu oldum.”</p>
<p class="calibre1">“Öyle sevindim ki.”</p>
<p class="calibre1">Biraz daha ilerlediler ve Kont, sarımsı kahverengi yaprakların arasından kabuğu çatlamış, elma yeşili bir kestane alıp Daphne’ye hâlâ bir pençeyi hatırlatan duyarlı parmaklarıyla avcunda çevirdi.</p>
<p class="calibre1">“Mutlu olmayı nasıl başardınız?” dedi kadın.</p>
<p class="calibre1">“Size nasıl anlatayım? Dağları yükselten aynı gücün onları yine yıkabileceğini hissettim ... ne kadar uzun sürerse sursun. ”</p>
<p class="calibre1">“Hepsi bu mu?”</p>
<p class="calibre1">“Yeterli değil mi?”</p>
<p class="calibre1">“Bence kesinlikle çok az.”</p>
<p class="calibre1">Adam zencilerinkini andıran güçlü dişlerini göstererek yayvan yayvan güldü.</p>
<p class="calibre1">“Bütün anlamını bilmiyorsunuz,” dedi.</p>
<p class="calibre1">“Dağların yıkılacağı düşüncesi mi? Benim zamanımdan öyle çok sonra olacak ki.”</p>
<p class="calibre1">“Ah, canınız sıkıldı. Fakat ben ... ben nesneleri yıkan Tanrı'yı buldum: özellikle İnsanların yaptıkları nesneleri. Hayatın Tanrı’yı arayış olduğunu söylemezler mi, Lady Daphne? Ben Tanrı'mı buldum.”</p>
<p class="calibre1">“İmha Tanrısı,” dedi kadın, sarararak.</p>
<p class="calibre1">“Evet ... imha şeytanı değil, fakat imha Tanrı'sı. Kutsal imha Tanrı'sı. Gariptir... ” Daphne'nin önünde durup yukarı, ona doğru baktı ... “Fakat Tanrı'mı buldum. Çan kulelerini ve fabrika bacalarını yıkan öfke Tanrı'sım. Ah, Lady Daphne, bir erkeğin Tanrı'sı bir erkeğin Tanrısı' o. Tanrı'mı buldum, Lady Daphne.”</p>
<p class="calibre1">“Bu belli. Ona nasıl hizmet edeceksiniz?”</p>
<p class="calibre1">Saf bir parlaklık adamın yüzünü değiştirdi.</p>
<p class="calibre1">“Ah, yardım edeceğim. Ellerimle bir şey yapamasam da yüreğimle yardım edeceğim. Yüreğime şöyle diyorum: Çarp çekiç, küçük vuruşlarla çarp. Çarp Tanrı'nın çekici, onları yık. Hepsini yık.”</p>
<p class="calibre1">Kadının kaşları çatıldı, yüzü bir hoşnutsuzluk ifadesine büründü.</p>
<p class="calibre1">“Neyi yıksın?” diye sordu sertçe.</p>
<p class="calibre1">“Dünyayı, İnsanın dünyasını. Ağaçları değil ... kestaneleri, mesela.” Adam yukarıya, onlara, sarı kümelere ve gevşek çarklara baktı. “Bunları değil ... ne şu geveze sihirbazları, sincapları ... ne de gelen şahini. Bunları değil.”</p>
<p class="calibre1">“İngiltere’yi mi yıksın demek istiyorsunuz?” dedi Daphne.</p>
<p class="calibre1">“Yo, hayır. Yo, hayır. İngiltere’yi Almanya’dan fazla değil ... belki o kadar bile değil. Avrupa’yı Asya’dan fazla değil.”</p>
<p class="calibre1">“Yalnızca dünyanın sonu mu?”</p>
<p class="calibre1">“Hayır, hayır. Hayır, hayır. Küçük kestanelerin bunlar kadar tatlı olduğu bir dünyaya karşı ne garezim var! Sizinki hoşunuza gitti mi? Bir tane daha alır mısınız?”</p>
<p class="calibre1">“Hayır, teşekkür ederim.”</p>
<p class="calibre1">“Çitlerin bile meyvelerle, aşağı sarkan kara böğürtlen salkımları ve yukarı dikilen kırmızı böğürtlen salkımlarıyla dolu olduğu bir dünyaya karşı ne garezim var. Asla dünyadan nefret etmem. Fakat insanın dünyasından, Lady Daphne,” Sesi bir fısıltı halini aldı ... <span class="calibre2">“Ondan nefret ediyorum.</span> Zzz!” diye tısladı. “Çarp, küçük yürek! Çarp, çarp, vur, kır! Ah, Lady Daphne!” Gözleri bir ateş halkası gibi genişledi.</p>
<p class="calibre1">“Ne?” dedi kadın korkarak.</p>
<p class="calibre1">“Kızıl, karanlık kalbimin gücüne inanıyorum. Tanrı çekici göğsüme koymuş ... küçük, ebedi çekici. Vur ... vur ... vur! İnsanın dünyasına vuruyor. Vuruyor, vuruyor! Ve ince çatlama sesini duyuyor. İnce çatlama sesini. Dinleyin!”</p>
<p class="calibre1">Hareketsiz durup kadına dinletti. Öğleden sonra, geç vakitti. Yüzünün garip gülüşü Daphne’ye havanın karanlık görünmesine neden oldu. Ve havada hafif, ince bir titreme, çatlama, narin bir çatırdama duyduğuna kolaylıkla inanabilirdi.</p>
<p class="calibre1">“Duyuyor musunuz? Evet mi? Ah, inşallah uzun yaşarım! İnşallah uzun yaşarım ki, çekicim vursun, vursun ve çatlaklar derine, daha da derine gitsin! Ah, insanın dünyası! Ah, her bir yürek atışındaki sevinç ve tutku! Canevin-den vur, doğru vur, sağlam vur. Onu imha etmek için vur. Vur! Vur! İnsanın dünyasını imha etmek için. Ah, Tanrı. Ah, Tanrı, barışın esiri. Sizi bilmiyor muyum, Lady Daph-ne? Bilmiyor muyum? Bilmiyor muyum?”</p>
<p class="calibre1">Kadın birkaç dakika sessiz kalıp ötedeki bir istasyonun parıldayan ışıklarına baktı.</p>
<p class="calibre1">“Vücudunuzun koparılmış beyaz zambağını değil. Gösterişli hayatım için hiç çiçek toplamadım. Fakat soğuk karanlıktaki, zambak kökünüzü biliyorum, Lady Daphne. Ya, evet, bunu bütün hayatınız boyunca bileceksiniz, mahzun, mahzun, hayat dolu kökünüzün nerede gömülü olduğunu bildiğimi. Ne önemi var!”</p>
<p class="calibre1">Yavaş yavaş eve doğru yürümüşlerdi. Kadın sessizdi. Sonunda tuhaf bir sesle,</p>
<p class="calibre1">“Peki, beni öpmeyi istemez miydiniz?” dedi.</p>
<p class="calibre1">“Yo, hayır!” diye yanıtladı adam keskin bir ifadeyle.</p>
<p class="calibre1">Kadın elini uzattı.</p>
<p class="calibre1">“Hoşça kalın, Kont Dionys,” dedi ağır ağır, modaya uygun bir tarzda. Adam elinin üzerine eğildi, fakat öpmedi.</p>
<p class="calibre1">“Hoşça kalın, Lady Daphne.”</p>
<p class="calibre1">Kadın yüzünde sert bir ifadeyle gitti. Sonra dayalnız-ca kocasını, Basil’i düşündü. Kont’un içinden kaybolmasını sağladı. Basil geliyordu, yakındaydı. Doğudan, savaştan ve ölümden geri geliyordu. Ah, korkunç bir deneyimin ateşinden geçmişti o. Yepyeni, henüz tanımadığı birisi olacaktı. Yeniydi; korkunç bir ateşten geçmiş ve bundan yeni, garip, bir Tanrı gibi çıkmış daha güçlü bir sevgiliydi. Ah, aşkı yeni ve korkunç, ıstırabın müthiş ateşiyle arınmış ve şiddetlenmiş olacaktı. Yeni bir sevgili ... yeni bir damat ... yeni, doğaüstü bir düğün gecesi. Umutla titreyerek kocasını bekledi. Ateşkesin delice heyecanını fark etmedi bile. Kendisi için çok daha harikulade olan bir şeyi bekliyordu.</p>
<p class="calibre1">Yine de, telefonda kocasının sesini duyduğu anda yüreği korkuyla sıkıştı. Telaşsız, çekingen, ağır, aynı İnce, saygılı ve biraz abartılmış, inişli çıkışlı Cambridge tonlamasıyla, çok iyi tanıdığı sesiydi bu. Ancak bir fark vardı, ölüm gibi kadının damarlarına işleyen yeni, buz gibi bir ton.</p>
<p class="calibre1">“Sen misin Daphne? Yarım saat sonra yanında olacağım. Senin için uygun mu? Evet, şimdi indim ve doğruca sana geleceğim. Evet, bir taksi. Senin için çok mu ani olacak, sevgilim? Hayır mı? İyi, ah, iyi! Yarım saat, o halde! Baksana, Daphne. Orada başka kimse olmayacak, değil mi? Tamamen yalnız olacağız! İyi! Babama sonra telefon edebilirim. Evet, harika, harika. İyi olduğuna emin misin, sevgilim? Seni görünceye kadar ölümün kapısındayım. Evet. Hoşça kal ... yarım saat. Hoşça kal.”</p>
<p class="calibre1">Daphne ahizeyi kapattıktan sonra adeta bayılır gibi oturdu. Onu böyle korkutan neydi? Kocasının korkunç, korkunç, değişmiş, soğuk, mavi çelik gibi sesi. Düşünecek zamanı yoktu. Zili çalıp hizmetçisini çağırdı.</p>
<p class="calibre1">“Ah, Lady, kötü haber mi yoksa?” diye bağırdı Milli-cent, hanımının suratını bir ölününki kadar beyaz görünce.</p>
<p class="calibre1">“Hayır, iyi haber. Binbaşı Apsley yarım saat sonra burada olacak. Giyinmeme yardım et. Önce Murry’ye telefon edip biraz gül, kırmızı gül, biraz leylak ve renkli süsen çiçeği göndermelerini söyle ... Her birinden ikişer düzine, hemen.”</p>
<p class="calibre1">Daphne odasına gitti. Ne giyeceğini bilemiyordu, saçını nasıl yaptırmak İstediğini bilemiyordu. Hizmetçisiyle hızlı hızlı konuştu. Menekşe rengi bir elbise seçti. Ne yaptığının farkında değildi. Tam giyinirken çiçekler geldi ve onları vazolara yerleştirmek için giyinmesini yarıda bıraktı. Öyle ki holde kocasının sesini duyduğu zaman, hâlâ aynanın önünde durmuş dudaklarını boyuyor, sonra tekrar siliyordu.</p>
<p class="calibre1">“Binbaşı Apsley, Lady!” diye mırıldandı hizmetçisi, heyecan içinde.</p>
<p class="calibre1">“Evet, duydum. Git ve ona söyle, <span class="calibre2">bir</span> dakika içinde geliyorum.” Daphne’nin sesi, tedirgin olduğu zaman hep olduğu şekilde, bronz gibi ağır ve tınılı bir hal almıştı. Yüzü süzgün görünüyor ve boşu boşuna ruj sürüyordu.</p>
<p class="calibre1">“Nasıl görünüyor?” diye sordu sertçe, hizmetçisi geri geldiğinde.</p>
<p class="calibre1">“Şurada uzun bir yara izi,” dedi hizmetçi ve parmağını ağzının sol kenarından eğik olarak aşağı, yanağına doğru kaydırdı.</p>
<p class="calibre1">“Çok değiştirmiş mi onu?” diye sordu Daphne.</p>
<p class="calibre1"><span class="calibre2">“Pek</span> çok değil, lady,” dedi Millicent hafifçe. “Gözleri aynı, sanıyorum.” Kız da üzgündü.</p>
<p class="calibre1">“Peki,” dedi Daphne. Aynadan ayrılırken kendisine son bir defa uzun uzun baktı. Kendi yüzünün görüntüsü onu adeta hasta etti. Kendisini o kadar çok görmüştü ki. Yine de, şimdi bile leylak damarlı göz kapaklarının yavaş, tuhaf, iri, yeşil-mavi gözlerinin üzerine ağır ağır inişi onu büyüledi. Gerçekten gizemli görünüyorlardı. Ve kendisine yandan uzun uzun baktı; garip ve Çinli gibiydi. Nasıl olurdu da yüzünde bir Çinli görünümü olurdu? Öyle safkan, sarışın bir İngiliz, Basil’in şiirlerinde onun için dediği gibi, köpüklerin Afrodit'iyken. Her neyse! Bu düşünceleri bir kenara bıraktı ve holden geçerek salona gitti.</p>
<p class="calibre1">Kocası üniformasıyla gergin bir biçimde odanın ortasında duruyordu. Kadın onun yüzüne neredeyse bakmadı ... ve yalnızca yara izini gördü.</p>
<p class="calibre1">“Selam, Daphne,” dedi adam, beklenen duygularla dolu bir sesle. İleri doğru yürüyüp kadını kollarına aldı ve alnından öptü.</p>
<p class="calibre1">“Öyle memnunum ki! Sonunda bu işin olduğuna öyle memnunum ki,” dedi kadın, gözyaşlarını saklayarak.</p>
<p class="calibre1">“Neyin olduğuna memnunsun, sevgilim?” diye sordu adam, telaşsız tarzıyla.</p>
<p class="calibre1">“Geri döndüğüne.” Daphne’nin sesinde o bronz tınlama vardı; biraz hızlı konuşuyordu.</p>
<p class="calibre1">“Evet, döndüm, Daphne sevgilim ... geri getirecek neyim kaldıysa.”</p>
<p class="calibre1">“Neden?” dedi kadın. “Bütün olarak geri dönmüş-sündür eminim” Korkmuştu.</p>
<p class="calibre1">“Evet, görünüşte öyle. Görünüşte. Fakat bundan söz etmeyelim. Senden söz edelim, sevgilim. Nasılsın? Dur sana bakayım. Daha zayıfsın, daha yaşlısın. Fakat her zamankinden daha harikasın. Çok daha harikulade.”</p>
<p class="calibre1">“Nasıl?” dedi Daphne.</p>
<p class="calibre1">“Tam olarak nasıl olduğunu bilemiyorum. Daha bir kızdın. Şimdi bir kadınsın. Sanırım bütün olan bu. Fakat bir kadın olarak harikuladesin, Daphne sevgilim ... olup biten her şeyden daha harikulade. Bu kadar harikulade olacağına inanmazdım. Unutmuştum ... ya da hiç bilmiyordum. Doğrusu, şanslı bir adamım gerçekten. İşte buradayım, hayatta ve sağlıklıyım ve bir eş olarak sana sahibim. Seni bir çiçek gibi açtırmış. Doğrusu, sevgilim, şimdi köpüklerin Venüs’ünden daha fazla ... daha muhteşem bir şeyler var. Ne kadar güzelsin! Fakat tüm hayatın güzelliği gibi görünüyorsun... sanki dünyanın ay annesi ... Afrodit’mişsin gibi. Her şeye karşın Tanrı bana iyi davranıyor, sevgilim. Asla bir tek şikâyet bile etmemeliyim. Ne kadar hoşsun ... ne kadar hoşsun, sevgilim. Seni unutmuştum ... ve seni öyle iyi tanıdığımı sanıyordum ki. Bana ait olduğun doğru mu? Gerçekten benim misin?”</p>
<p class="calibre1">Sarı kanepede oturuyorlardı. Adam Daphne’nin elini tutuyor ve gözleri bir aşağı, bir yukarı, kadının yüzünden gerdanına ve göğüslerine gidiyordu. Sözlerini duymak ve sesindeki güçlü, soğuk arzu kadını heyecanlandırdı, sevindirdi ve yüreğini dondurdu. Döndü ve kocasının açık mavi gözlerinin içine baktı. Artık ne o neşeli ışık, ne de o genç bakış vardı. Sert, yoğunlaşmış bir ışıkla, beyazımsı yanıyorlardı.</p>
<p class="calibre1">“Her şey yolunda. Benimsin, değil mi, Daphne sevgilim?” diye geldi, her zaman iyi yetişmiş bir çekingenliğin tınısını taşıyan kültürlü, ahenkli sesi.</p>
<p class="calibre1">Kadın tekrar onun gözlerinin içine baktı.</p>
<p class="calibre1">“Evet, seninim,” dedi.</p>
<p class="calibre1">“Sevgilim! Sevgilim!” diye mırıldandı adam, elini öperek.</p>
<p class="calibre1">Kadının kalbi aniden öyle korkunç bir biçimde, göğsü yırtılacakmış gibi çarpmaya başladı ki, ani bir hareketle ayağa kalktı ve odanın öteki ucuna gitti. Elini şöminenin kenarına dayadı ve aşağı, elektrikli ateşe baktı. Ateşin hafif çıtırtısını duyabiliyordu. Birkaç dakika sessizlik oldu.</p>
<p class="calibre1">Sonra döndü ve kocasına baktı. Dikkatle kendisini izliyordu. Yüzü çökmüştü ve yanakları beyaz olmadığı halde, cildinin altında garip, ölü gibi bir solgunluk vardı. Yara izi ağzının kenarından morumsu uzanıyordu. Pek büyük değildi. Fakat beynindeki bir yara gibiydi. Gözlerinde kadını büyüleyen ve onun için korkunç olan o sert, beyaz, yoğun ışık vardı. Farklıydı. Ölüm gibiydi; ayağa kalkınış ölüm gibi. Ona dokunmaya cesaret edemeyeceğini hissediyordu. Beyaz ölüm hâlâ onun üzerindeydi. Onun bir tür ıstırapla temastan çekindiğini fark ediyordu. “Dokunma bana, henüz Tanrı’ya yükselmedim.” Oysa temas için gelmişti. Bir şey, birisi omzunun üzerinden bakıyor gibiydi. Kendi genç hayaleti omzunun üzerinden bakıyordu. Ah, Tanrım! Bayılır gibi gözlerini kapadı. Kocası kanepede ileri doğru eğilmiş, onu izliyordu.</p>
<p class="calibre1">“İyi değil misin, sevgilim?” diye sordu. Ateşinde bile garip, anlaşılmaz bir soğukluk vardı. Onun yanma gelmek için kımıldamadı.</p>
<p class="calibre1">“Evet, iyiyim. Ne de olsa çok ani oldu, hepsi bu. Bırak sana alışayım,” dedi kadın, yüzünü çevirerek. Kendisini tümüyle onun beyaz, korkunç yüzünün bir kurbanı gibi hissediyordu.</p>
<p class="calibre1">“Sanırım seni hayli şaşırtmış olmalıyım,” dedi adam. “Umarım beni sevmekten vazgeçmezsin. Öyle olmayacak, değil mi?”</p>
<p class="calibre1">Sesindeki garip soğukluk! Yine de o beyaz, anlaşılmaz</p>
<p class="calibre1">ateş.</p>
<p class="calibre1">“Hayır, seni sevmekten vazgeçmeyeceğim,” diye itiraf etti kadın, alçak bir tonla, adeta utanmış gibi. Aksini söylemeye cesaret edemezdi. Ve söylemek, onu gerçek yapıyordu.</p>
<p class="calibre1">“Ah, bundan eminsen,” dedi adam. “Bu yara iziyle oldukça sevimsiz bir görünüşüm var, biliyorum. Ancak bunun için beni bağışlayabilirsen, sevgilim. Bağışlayabilir misin?” Sesinde zorlamaya benzer bir şey vardı.</p>
<p class="calibre1">Daphne ona baktı ve hafifçe titredi.</p>
<p class="calibre1">“Seni seviyorum ... eskisinden daha çok,” dedi aceleyle.</p>
<p class="calibre1">“Yara izini bile mi?” diye sordu korkunç sesi.</p>
<p class="calibre1">Yine o yavaş, Çinli yan bakışla kocasına göz attı ve öleceğini hissetti.</p>
<p class="calibre1">“Evet,” dedi, boşluğa bakarak. Onun için korkunç bir andı. Adamın yüzüne küçük, biraz budalaca bir gülümseme yayıldı.</p>
<p class="calibre1">Aniden kadının ayaklarının dibinde diz çökerek terliğinin burnunu öptü, ayağının üstünü öptü ve ince, siyah çoraplı bileğini öptü.</p>
<p class="calibre1">“Biliyordum,” dedi boğuk bir sesle. “İyi karşılayacağını biliyordum. Eğer diz çökmem gerekirse, senin önünde olacağını biliyordum. Tanrısal olduğunu, bir Kibele, bir İsis olduğunu biliyordum. Kölen olduğumu biliyordum. Hepsi yalnızca uzun bir başlangıç oldu. Sana nasıl tapılacağım öğrenmem gerekiyordu.”</p>
<p class="calibre1">Daphne’nin ayaklarını tekrar tekrar öptü, en ufak bir çekingenlik, ya da en ufak bir kuşku duymaksızın. Sonra kanepeye döndü ve orada oturarak ona baktı.</p>
<p class="calibre1">“Bu aşk değil, tapınma. Aramızdaki aşk bir ayin olacak, Daphne. Öğrenmem gereken buydu. Benim ötemde-sin. Benim için bir gizemsin. Tanrım, her şey ne kadar görkemli. Ne kadar harika!”</p>
<p class="calibre1">Daphne, eli şöminenin kenarında, önüne bakarak ve cevap vermeden duruyordu. Korkmuş, neredeyse dehşete kapılmıştı; ama ruhunun derinliklerine kadar heyecanlanmıştı. Gerçekten ay gibi beyaz beyaz parlayarak evreni doldurabileceğini hissetti, Astarte gibi, İsis gibi, Venüs gibi. Kendi soluk gücünün görkemi. O kendisine salt bir âşık gibi değil, dindarca tapıyordu. Onun için hazırdı ... yüce tapınmasının ayini için.</p>
<p class="calibre1">Adam kanepede oturmuş, ellerini sarı brokarın üzerine koymuş, arkasında, döşemenin derin sırtıyla oturulan yeri arasına, aşağı doğru itiyordu. Soluk çilli uzun, beyaz elleri vardı. Ve parmakları bir şeye dokundu. Uzun beyaz parmaklarıyla yoklayıp onu çıkardı. Kayıp yüksüktü bu. İçinde ise buruşturulmuş mavi kâğıt parçası vardı.</p>
<p class="calibre1">“Baksana, bu <span class="calibre2">senin</span> yüksüğün mü?” diye sordu adam.</p>
<p class="calibre1">Kadın irkildi ve yüksüğü almak için hızla atıldı.</p>
<p class="calibre1">“Neredeydi?” dedi, sarsılmış bir halde.</p>
<p class="calibre1">Ancak adam yüksüğü ona vermedi. Çevirip mavi kâ-gıt parçasını çıkardı. Buruşturulmuş topun üzerinde hafif kalem çiziklerini gördü, kâğıt bantı açtı ve yavaş yavaş dizeleri çözdü.</p>
<p class="calibre1">“Wenn ich ein Vöglein war'</p>
<p class="calibre1">Und auch zwei Flüglein hatt’</p>
<p class="calibre1">Flög’ ich zu dir-”</p>
<p class="calibre1">“Ne kadar dokunaklı,” dedi. “İki küçük<span class="calibre2">Flüglein’ı</span> olan bir <span class="calibre2">Vöglein!</span> Ne kadar değerli, ne kadar tatlı bir çocuksun! Kime uçmak İstedin, bir <span class="calibre2">Vöglein</span> olduğunda?” Meraklı bir gülümsemeyle başını kaldırıp ona baktı.</p>
<p class="calibre1">“Hatırlayamıyorum,” dedi kadın, başını çevirerek. “Bana olduğunu umuyorum,” dedi kocası. “Her neyse, bana olduğunu düşüneceğim ve bunun için seni daha çok seveceğim. Ne tatlı bir çocuk! İki küçük kanadı olan bir <span class="calibre2">Vöglein\</span> Doğrusu, ne güzel, ne hoş, sevgilim!”</p>
<p class="calibre1">Kâğıt parçasını dikkatle katladı ve cüzdanına koydu. 13u arada yüksüğü hep dizlerinin arasında tutuyordu.</p>
<p class="calibre1">“Ne zaman kaybettiğini söyle bana, Daphne,” dedi, onu inceleyerek.</p>
<p class="calibre1">“Bir ay kadar önce ... ya da iki ay.”</p>
<p class="calibre1">“Bir ay kadar önce ... ya da iki ay. Peki, ne dikiyordun? Sorabilir miyim? O zamanki halini düşünmek hoşuma gidiyor. Ben hâlâ o berbat El Hasrun’daydım. Ne dikiyordun, sevgilim, iki ay önce, yüksüğünü kaybettiğin zaman?”</p>
<p class="calibre1">“Bir gömlek.”</p>
<p class="calibre1">“Şu işe bak, bir gömlek. Kimin gömleği?”</p>
<p class="calibre1">“Senin.”</p>
<p class="calibre1">“İşte. Şimdi yakaladık. Gerçekten bana bir gömlek mi dikiyordun! Bitti mi? Şu anda giyebilir miyim?”</p>
<p class="calibre1">“O bitmedi, fakat ilki bitti.”</p>
<p class="calibre1">“Harika, sevgilim, gidip giyeyim. Onun tenime değdiğini düşünmek! Seni etrafımda, her tarafımda hissedeceğim. Ne kadar mükemmel olacak! Gelmeyecek misin?”</p>
<p class="calibre1">“Bana yüksüğü vermeyecek misin?” dedi kadın. “Evet, tabii. Ne kadar da soylu bir yüksük! Kim verdi onu sana?”</p>
<p class="calibre1">“Kont Dionys Psanek.”</p>
<p class="calibre1">“Kimdi o?”</p>
<p class="calibre1">“Bohemyalı bir kont, Dresden’den. Bir ara Thores-way’de bizimle kalmıştı ... uzun boylu bir karısı vardı. Onlarla tanışmadın mı?”</p>
<p class="calibre1">“Tanıştığımı sanmıyorum. Tanıştığımı sanmıyorum. Hatırlamıyorum. Nasıl biriydi?”</p>
<p class="calibre1">“Siyah saçlı oldukça dar, esmer alınlı küçük bir adam ... oldukça süslü.”</p>
<p class="calibre1">“Hayır, onu hiç hatırlamıyorum. Demek o verdi. Peki, şimdi nerede acaba. Büyük bir olasılıkla çürümüştür, zavallı şeytan.”</p>
<p class="calibre1">“Hayır, Voynich Hall’da enterne edilmiş. Annem ve ben birkaç kere onu görmeye gittik. Çok kötü yaralanmıştı.”</p>
<p class="calibre1">“Zavallı küçük kerata! Voynich Hall’da! O gitmeden ona bir bakarım. Garip şey, sana bir yüksük vermek. Garip bir armağan! Sen o zaman genç bir kızdın, ama. Sence onu yaptırmış mı, yoksa bir dükkânda mı bulmuş?”</p>
<p class="calibre1">“Aileye aitmiş sanırım. Tepesindeki uğur böceği armalarının bir parçasıymış ... ve yılan da, galiba.”</p>
<p class="calibre1">“Bir uğur böceği! Bir arma olarak komik bir şey. Amerikalılar buna ‘bug' derdi. O gitmeden ona bakmalıyım. Demek bana bir gömlek dikiyordun! Sonra da kanepenin içinde bana bu küçük mektubu postaladın. Doğrusu, onu aldığıma ve birçok şey gibi postada kaybolmadığına çok sevindim. <span class="calibre2">Wenn ich ein Vöglein war</span> ... seni mükemmel çocuk! Fakat senin gibi bir kadının güzelliği bu: öylesine şahane ve tapılmanın ötesindesin ki; sonra da böyle eşsiz, saf bir çocuk oluyorsun. Sana tapmamak ve sana âşık olmamak kimin elinde: ölümsüzle ölümlü bir arada. Ne, yüksüğü mü istiyorsun? İşte. Harikulade, harikulade beyaz parmaklar. Ah, sevgilim, çocuktan çok Tanrıçasın, kutsal elleriyle uzun, kıvrak İsis. Beyaz, beyaz ve ölümsüz! Ellerinin ıılcbileceğini söyleme bana, sevgilim: harikulade Proserpi-ııe parmaklarının. Onlar şubat gibi ve kar taneleri gibi iilümsüz. Ellerini kaldırsan bahar gelir. Senin önünde diz çökmekten kendimi alamıyorum, sevgilim. Ben sana bir kurban, bir adaktan başka bir şey değilim. Keşke kendimi sana vererek ölebilsem, sunağında bütün kanımı sonsuza kadar sana verebilsem.”</p>
<p class="calibre1">O, yüzünü kendisine doğru çevirirken, Daphne uzun uzun ona baktı. Adamın yüzü esrik, bembeyazdı. Ve 1 &gt;aphne korkmadı. Her nasılsa, kasvetli bir biçimde, saçma olduğunu biliyordu. Fakat bilmemeyi seçiyordu. Üzerinde bayılacakmış gibi bir duygu, bir uyku hali vardı. Yavaş, yeşil-mavi gözleriyle aşağı, adamın esrik yüzüne, adeta şefkatle baktı. Fakat sağ elinde bilinçsizce yüksüğü sıkı sıkı tutuyordu; ona ancak sol elini verdi. Adam elini tutarak, kendisini karısının gözünde bir erkek ya da bir askerden ileri, bir aşıktansa çok, çok daha ileri bir şey yapan, rahiplere özgü o garip esrime içinde ayağa kalktı.</p>
<p class="calibre1">Buna karşın, kocasının eve dönüşü Daphne’yi yine hasta etmeye başladı. Sonra, kocasının aşkından sonra, azap içinde kendine katlanması gerekiyordu. Bu korkunç tapınma-şehvet coşkusuna dayanacak kadar güçlü, ya da temiz olmadığını biliyor ve bundan utanç duyuyordu. Sonrasında kendini zayıf ve huysuz hissetmesi, adeta ağlamak ve huysuz ve aksi olmak istemesi, birisinin onu kurtarmasını istemesi onun suçu değildi. Kocasına, Basil'e gidemezdi. Onun kendisine olan tapınma-şehvet esrimesinden sonra, ondan kaçınıyordu. Ne yazık ki, kocasının dediği gibi bir Tanrıça, şahane bir insan değildi. Kusuru, çağının ölümcül alçakgönüllülüğüydü. Yüreğini katılaştırıp ruhunu yakarak bu alçakgönüllülükten, bu kuşkudan te-mizleyemiyordu. Sonunda kadın-Tanrıçalığına inanamıyor ... ancak kendi dişi ölümlülüğüne inanıyordu.</p>
<p class="calibre1">Aşığınızla birlikteyken bile yalnız olmanın o vahşi gücü, <span class="calibre2">in excelsis</span> kadının vahşi gücü ... ne yazık ki, bunu koruyamıyordu. Bir süre için o yüksekliğe, o akkor, soyut, ay-vahşi kadınlığa yükselebiliyordu. Fakat ne yazık ki, beyaz, kadınsı güçleriyle, dişi esrarıyla yoğunlaşmış ve görkemli bir halde kalamıyordu. Gevşiyor, görkemini kaybediyor ve huysuzlaşıyordu. Huysuz ve hastaydı ve asla huzurlu olamıyordu. Bu durumda doğal olarak erkeği soğuk ve biraz buruk oluyor, kendisiyse sinirden kıvranıyor ve yemek yiyemiyordu.</p>
<p class="calibre1">Tabii Kont Dionys’i hayal etmeye, onu şiddetle özlemeye başladı. Kont’un gidecek olmasıysa onun için kesinlikle ölümcül bir düşünceydi. Bunu düşündükçe ... yakında İngiltere’den ayrılacağı... sonsuza dek karanlığa gömüleceği aklına geldikçe ... içindeki son kıvılcım da ölür gibi oluyordu. Ruhunun mahvolduğunu hissediyordu; kendisi de bir fahişe gibi yıpranmış ve ruhsuzdu. Bir fahişe Tanrıça. Kocası ise onun, bir şehvet gibi önünden asla kaybolmayan, avurtları çökük, beyaz, yoğunlaşmış rahibiydi.</p>
<p class="calibre1">“Yarın,” dedi kadın ona, son cesaretini toplayarak ve yan gözle ona bakarak, “Voynich Hall’a gitmek istiyorum.”</p>
<p class="calibre1">“Ne, Kont Psanek’i görmeye mi? A, iyi! Evet, çok iyi! Ben de gelirim. Onu görmeyi çok isterim. Sanırım yakında onu geri gönderirler.”</p>
<p class="calibre1">Noel’den on beş gün önceydi; hava çok karanlıktı. Kocasının giysisi haki renkteydi. Kadın siyah kürkünü giymiş ve yüzüne siyah dantel bir tül örtmüştü; esrarengiz görünüyordu. Ama tülü kaldırıp arkaya doladı, bu da yüzüne bir çerçeve oluşturdu. Böyle çok güzel görünüyordu; yüzü, kıyafetinin ve kürklerinin siyahlığı arasında, kış pembesi lekeli en beyaz Noel gülü kadar saftı. Ancak modern bir güzelin resmine fazlasıyla benziyordu: fazla günceldi. Bu etkili güzelliğinden dolayı Dionys’in ondan nefret edeceği aklından geçiyordu. Bunu görecek ve bundan nefret edecekti. Bu düşünce kadın için acı bir merhem gibiydi. Kendisine gelince, güzelliğini neredeyse tutkuyla seviyordu.</p>
<p class="calibre1">Kont ihtiyatla ilerleyerek, gözlerini Lady Daphne’nin güzel biçiminden yanındaki avurtları çökük, iyi yetişmiş binbaşıya çevirdi. Daphne koyu renkli kürkleri içinde öyle güzeldi ki; tülünün siyah danteli başına sıkıca oturan donuk sırma işlemeli şapkasının üzerinden arkaya atılmıştı <span class="calibre2">ve</span> yüzü karanlık bir yarığın içindeki bir kış çiçeği kadar saftı. Ancak, güzelliğiyle iki adamı askıda tuttuğunu ve bütün tutuklu subayları çılgınca alarma geçirdiğini bilmekten doğan durgun bir kendini beğenmişlikle gülümseyen yüzünde, Kont doyumsuzluğun ve yetersizliğin o burukluğunu okuyabiliyordu. Ve ona değil, binbaşının yanağındaki morumsu yara izine baktı.</p>
<p class="calibre1">“Kont Dionys, sizi görmesi için kocamı getirmek is-icdim. Onu takdim edebilir miyim size? Binbaşı Apsley ... Kont Dionys Psanek.”</p>
<p class="calibre1">İki adam oldukça soğuk bir biçimde el sıkıştılar.</p>
<p class="calibre1">“Bu yerde kapanıp kalmanızdan dolayı duygularınızı anlayabiliyorum,” dedi Basil yavaş, rahat tarzıyla. “Ben nefret ettim, sizi temin ederim, oradan, Doğu'dan.”</p>
<p class="calibre1">“Fakat sizin koşullarınız benimkinden çok daha kötüydü,” diye gülümsedi Kont.</p>
<p class="calibre1">“Eh, belki öyleydi. Fakat hapishane hapishanedir, cennetin ta kendisi bile olsa.”</p>
<p class="calibre1">“Lady Apsley benim cennetimin tek meleğiydi,” diye gülümsedi Kont.</p>
<p class="calibre1">“Korkarım çoğu melekler gibi ben de yetersiz kaldım,” dedi kadın.</p>
<p class="calibre1">O küçük gülümseme Kont'un esmer yüzünden hiç kaybolmadı. Kadının dediği gibi, alnı gerçekten dardı; siyah saçlar alnında alçaktan başlıyordu ve kaşları uzun siyah kirpikli, koyu renkli gözlerinin üzerinde kalın bir yay oluşturuyordu. Öyle ki, yüzünün üst kısmı kara yağız görünüyordu. Burnu küçük ve biraz saydamdı. Onda, küçük, enerjik yapısının bile katkıda bulunduğu hafif bir alaycılık vardı. Koyu mavi üniformasıyla yine özenli giyinmişti ki, bunun eskiliği bile, vücudundan gelip kumaşın içinden geçerek parlıyormuş gibi görünen o karanlık yaşam alevini engelleyemiyordu. Zayıf değildi ... Fakat yine de dar alınlı yüzünün cildinde garip, esmer bir saydamlık vardı.</p>
<p class="calibre1">“Daha ne olacaktınız?” diye güldü, koyu gözleriyle kadına anlamlı bir şekilde bakarak.</p>
<p class="calibre1">“Ah, tabii, bir koruyucu melek ... bir sinema kahramanı,” diye cevap verdi kadın, gözlerini kapayıp yüzünü yana çevirerek.</p>
<p class="calibre1">Bütün bu zaman zarfında beyaz yüzlü, uzun boylu binbaşı, küçük adamı sabit, yarı gülümser bir biçimde inceledi. Kont farkına varır gibi oldu. İngiliz’e döndü.</p>
<p class="calibre1">“Evinize sağ salim ve mutlu olarak dönmüş olmanızdan dolayı sizi kutlayabileceğim için memnunum, Binbaşı Apsley.”</p>
<p class="calibre1">“Teşekkürler. Umarım çok geçmeden ben de sizi aynı şekilde kutlayabilirim.”</p>
<p class="calibre1">“A, evet,” dedi Kont. “Çok geçmeden gemiyle geri gönderileceğim.”</p>
<p class="calibre1">“Ailenizden hiç haber aldınız mı?” diye araya girdi Daphne.</p>
<p class="calibre1">“Hiç haber yok,” diye cevap verdi Kont kısaca, birden ciddileşerek.</p>
<p class="calibre1">“Görünüşe göre Avusturya’da epeyce bir karmaşa ile karşılaşacaksınız,” dedi Basil.</p>
<p class="calibre1">“Evet, büyük bir olasılıkla. Bunu beklememiz gerekiyordu.”</p>
<p class="calibre1">“Doğrusu, bilmiyorum. Bazen her şey en iyi şekilde sonuçlanabiliyor. Benim için bunun hemen hemen doğru olduğunu hissediyorum,” dedi binbaşı.</p>
<p class="calibre1">“İşler yoluna girdi mi?” diye sordu Kont, nazik bir ses tonuyla.</p>
<p class="calibre1">“Evet. Yalnızca şahsım için, dernek İstiyorum ... bencilce bir ifadeyle. Ne de olsa, insanın yalnız kendisi için konuşabileceğini öğrendik. Ve yaşadığımız şeylerin dehşet verici olduğunu, fakat boşuna olmadığını hissediyorum. Geçilmesi gereken çetin bir sınav gibiydi.”</p>
<p class="calibre1">“Savaşı mı kastediyorsunuz?”</p>
<p class="calibre1">“Savaş ve onunla birlikte giden her şey.”</p>
<p class="calibre1">“Ya sınavdan geçtiğiniz zaman?” Kont yine o nazik ses tonuna bürünmüştü.</p>
<p class="calibre1">“Doğrusu, daha yüksek bir bilinç ve dolayısıyla yaşam düzeyine ulaşıyorsunuz. Ve böylece, tabii, daha yüksek bir sevgi düzeyine. Daha önce varlığına asla ihtimal vermediğiniz, şaşılacak kadar yüksek bir sevgi düze-yme.”</p>
<p class="calibre1">Kont, bakışlarını Basil’den, biraz sıkılgan bir tavırla duran Daphne’ye kaydırdı.</p>
<p class="calibre1">“O halde savaş gerçekten işe yaramış,” dedi.</p>
<p class="calibre1">“Aynen öyle!” diye bağırdı Basil. “Bambaşka bir adam oldum.”</p>
<p class="calibre1">“Ya Lady Apsley?”</p>
<p class="calibre1">“Ah ...” diyerek yüzünü karısına döndü ... “o da <span class="calibre2">tamamıyla</span> başka bir kadın oldu ... ve <span class="calibre2">çok</span> daha harika, daha olağanüstü.”</p>
<p class="calibre1">Kont gülümsedi ve hafifçe başını eğdi.</p>
<p class="calibre1">“Onu on yıl önce tanıdığımız zaman,” dedi, “daha harika olmasının olanaksız olduğunu söylerdik.”</p>
<p class="calibre1">“Ah, kesinlikle! Her zaman olanaksız görünür. Ve olanaksız olan şeyler hep olmaktadır. Gerçek şu ki, savaşın bize bir başka yaşam dairesi, daha geniş bir çember açtığını düşünüyorum.”</p>
<p class="calibre1">“Olabilir.” dedi Kont.</p>
<p class="calibre1">“Siz böyle hissetmiyor musunuz?” Binbaşı keskin, saf dikkatiyle öteki adamın esmer, dar alınlı yüzüne baktı. Kont gülümseyerek Daphne’ye kaydırdı bakışlarını.</p>
<p class="calibre1">“Ben hâlâ yalnızca bir esirim, binbaşı, bu yüzden çemberimin oldukça küçük olduğunu hissediyorum.” “Evet, tabii öyle hissedersiniz. Tabii. Eh, umarım daha uzun bir süre esir kalmazsınız. Kendi ülkenize dönmek için can atıyor olmalısınız.”</p>
<p class="calibre1">“Evet, özgür olmaktan sevinç duyacağım. Aynı zamanda,” diye gülümsedi, “hapishanemi ve meleklerin ziyaretlerini özleyeceğim.”</p>
<p class="calibre1">Daphne bile onun kendisiyle alay edip etmediğinden emin olamadı. Bu ziyaretin onun için tatsız olduğu belliydi. Onun Basil’den hoşlanmadığını görebiliyordu. Hatta daha da fazlası, küçük, yağız adamın, uzun boylu, çökük yanaklı, idealist kocasının varlığından nefret ettiğini hissedebiliyordu. Fakat Kont her şeyi gülümsemeler ve nazik sözlerle geçiştiriyordu.</p>
<p class="calibre1">Öte yandan Basil, Kont tarafından büyülenmiş gibiydi. Daphne’yi neredeyse unutarak, olanca dikkatiyle hep onu seyrediyordu. Daphne bunu biliyordu. Başka bir odaya taşınmış bir lamba gibi, kocasının bilincinden tamamen çıkmış olduğunu biliyordu. Ona göre, kocası orada, tamamen karanlıkta duruyor ve bütün dikkati öteki adamda toplanıyordu. Solgun, çökük yanaklı yüzünde eğlenceli ilgiyle dolu sabit bir gülümseme vardı.</p>
<p class="calibre1">“Fakat ziyaretler arasında çok sıkılmıyor musunuz?” dedi adam.</p>
<p class="calibre1">Kont yapmacık bir içtenlikle başını kaldırdı.</p>
<p class="calibre1">“Hayır, sıkılmıyorum,” dedi. “Olup bitenleri uzun uzun düşünebiliyorum.”</p>
<p class="calibre1">“Bence felaket orada başlıyor. İnsan oturup düşünüyor ve her şeyden kopuyor ve gerçekle temasını kaybediyor. Esir olmanın bendeki etkisi bu oldu.”</p>
<p class="calibre1">“Gerçekle temas mı ... nedir o?”</p>
<p class="calibre1">“Eh... herhangi bir kişiyle temas, aslında ... ya da herhangi bir şeyle.”</p>
<p class="calibre1">“Neden insanın teması olmalı ki?”</p>
<p class="calibre1">“Çünkü olmalı,” dedi Basil.</p>
<p class="calibre1">Kont yavaşça gülümsedi.</p>
<p class="calibre1">“Ama oturup kaderin, kendi ruhumun derinliklerinde kara sular gibi akışını izleyebilirim,” dedi. “Orada, kendi ruhumun karanlığında, bir şeyler olduğunu hissediyorum.” “Olabilir. Fakat ne olursa olsun, o tek bir şeydir, aslında. Kendi ruhunuzla bir başka varlığın, ya da birçok başka varlıkların ruhları arasındaki bir temastır. İnsana başka bir şey olamaz. Ben kendim için bu sonuca vardım. Yanılıyor</p>
<p class="calibre1">olabilirim. Fakat yaralandığım ve esir düştüğüm zaman bu sonuca vardım.”</p>
<p class="calibre1">Kont’un yüzü kararmış ve ciddileşmişti.</p>
<p class="calibre1">“Fakat bu temas başlı başına bir amaç mı?”</p>
<p class="calibre1">“Eh ...” dedi binbaşı... felsefeden diploma almıştı ... “bana öyle geliyor. Kaçınılmaz olarak, bir çeşit faaliyetle sonuçlanıyor. Fakat, yapıcı ya da yıkıcı olsun, her eylemin, faaliyetin nedeni ve kaynağı ve yaşam hızı, İnsanlar arasındaki dinamik temaslardaymış gibi geliyor bana. İnsanlar arasında belli bir dinamik temas oluşturun, savaş elde edersiniz. Bir başka tür dinamik temas olursa, hep birlikte bir kilise inşa ctmelerini sağlarsınız, Orta Çağ’da yaptıkları gibi.”</p>
<p class="calibre1">“Fakat savaş ya da kilise asıl amaç ve duygusal temas yalnızca araç değil miydi?” dedi kont.</p>
<p class="calibre1">“Sanmıyorum,” dedi binbaşı, garip, beyaz tutkusu yüzünde parlamaya başlayarak. Üçü küçük bir oyun odasında oturuyorlardı. Öteki adamlar nazik davranarak onları yalnız bırakmışlardı. Daphne’nin kendisine çok yakışan koyu renkli giysileri hâlâ üstündeydi. Fakat ne yazık ki, şimdi iki adam da onun varlığından habersizdi. Ona gösterilen ilgiye bakılırsa, çirkin, küçük, önemsiz biri de olabilirdi. Narin, pembe beyaz bir sera çiçeğine benzeyen egzotik, nadide yüzünde bir hoşnutsuzluk ifadesiyle, kasvetli küçük odanın penceresinin içindeki sedirde oturuyordu. Zaman zaman uzun, ağır bakışlarını bir erkekten diğerine kaydırıyordu: bakışları solgun, heyecanlı, beyaz beyaz parlayan yüzü masanın üstünden ileri doğru uzanan kocasından, karşıtlık olsun diye sandalyesinde geriye yaslanmış ve esmer yüzü karanlık, isteksiz, sabit bir bakışla yumulmuş gibi olan Kont’a kayıyordu. Kocası kendi beyaz kimliğinden başka hiçbir şeyin farkında değildi. Oysa Kont hâlâ çevrede olup biteni ve penceresinin içindeki sedirde oturan kadını az çok fark edebilecek kadar bilinçliydi. Yüzünün tamamı ve ileri dönük dikkati Basil’de toplanmıştı. Fakat gerisinde bir yerlerde Daphne’yi izliyordu. Kadın huzursuz, hoşnutsuz oturuyordu, erkekler bir söz patlamasıyla birbirlerine kenetlendikleri zaman kadınların hep oldukları gibi. Aynı zamanda, tartışmayı izliyordu. Tuhaftır ki, şu anda sempatisi Kont'tan yana olmakla birlikte, kocasının sözlerinin doğru olduğuna inanıyordu. Gerçek olan şey, temas, duygusal temastı; “amaç” denen şey ancak bir yan üründü. Savaşlar ve kiliseler bile, ona göre, ancak yan üründüler. Gerçek olan şey, savaşçıların ve kilise yapanların büyük, birleştirici bir duygu olarak hep birlikte sahip oldukları şeydi: birbirleri için hissettikleri şey ve özellikle kadınları için, tabii.</p>
<p class="calibre1">“Bununla birlikte, pek çok temas türü vardır,” dedi Dionys.</p>
<p class="calibre1">“Ama biliyor musunuz,” dedi binbaşı, “bana öyle geliyor ki, aslında yalnız bir yüce temas vardır, sevgi teması. Dikkat edin, sevgi sonsuz değişik şekillere girebilir. Kanımca gerçekten sevgi olduğu ve siz kendiniz, yaptığınız şeyi <span class="calibre2">onurlandırdığınız</span> sürece, sevginin hiçbir şekli yanlış değildir. Sevginin olağanüstü çeşitli şekilleri vardır! Ve bana öyle geliyor ki, hayatta var olan tek şey budur. Fakat şunu kabul ediyorum: sevginin <span class="calibre2">çeşitliliğini</span> inkâr ederseniz, sevgiyi tamamiyle inkâr etmiş olursunuz. Sevgiyi, kabul edilmiş bir dizi duyguyla kısıtlamaya çalışırsanız, sevginin ruhunu yaralamış olursunuz. Sevginin çok biçimli <span class="calibre2">olması</span> gerekir, yoksa yalnızca zorbalık, yalnızca ölüm olur.”</p>
<p class="calibre1">“Fakat neden hepsine sevgi demeli?” dedi Kont.</p>
<p class="calibre1">“Çünkü bana öyle geliyor ki, bu sevgidir: insanları birbirine çeken büyük güç, temasın sonucu ne olursa olsun. Tabii nefret vardır, fakat nefret yalnızca sevginin geri tepmesidir.”</p>
<p class="calibre1">“Eski Mısır’ın sevgi üzerine mi kurulduğunu düşünüyorsunuz?” diye sordu Dionys.</p>
<p class="calibre1">“Ah, tabii! Ve belki de dünyanın gördüğü en çok biçimli, en kapsamlı sevgi. Şimdi çektiğimiz bütün ıstırabın nedeni şu: sevgi tarzımız dar, dışlayıcı ve dolayısıyla hiç de sevgi değil; daha çok ölüm ve zorbalık gibi.”</p>
<p class="calibre1">Kont yavaşça ve adeta hüzünle gülümseyerek başını vavaş yavaş iki yana salladı.</p>
<p class="calibre1">“Hayır,” dedi. “Hayır. Yararı yok. Sevgiden başka bir sözcük kullanmalısınız.”</p>
<p class="calibre1">“Hiç de aynı fikirde değilim,” dedi Basil. “Hangi sözcük o halde?” diye atıldı Daphne.</p>
<p class="calibre1">Kont ona baktı.</p>
<p class="calibre1">“İtaat, boyun eğme, sadakat, inanç, sorumluluk, güç,” dedi ağır ağır, istediği şeyi arıyor ve asla tam olarak bulamıyormuş gibi sözcükleri yavaş yavaş seçerek. Sakin, koyu gözleriyle kadının gözlerinin içine baktı. Tuhaftır, kadın onun sözlerinden hiç hoşlanmıyor, fakat kendisinden hoşlanıyordu. Öte yandan, kocasının söylediklerine tamamen inanıyordu; yine de fiziksel sempatisi ona karşıydı. “Katılıyor musun, Daphne?” diye sordu Basil.</p>
<p class="calibre1">“Hiç de değil,” diye yanıtladı, kocasına ağır bir bakışla bakarak.</p>
<p class="calibre1">“Ben de,” dedi Basil. “Bana öyle geliyor ki, eğer seviyorsan, İtaat ya da boyun eğme yoktur, sevginin ruhuna olan bağlılığın dışında. Eğer itaat, boyun eğme ve tüm diğerlerinin, sevginin ruhuna adanmış olması gerektiğini kastediyorsanız, tamamen katılıyorum. Fakat eğer bir kişinin diğerine itaatini, boyun eğmesini ve bir insanın başkaları üzerinde güç sahibi olmasını kastediyorsanız ... aynı fikirde değilim ve asla olmayacağım. Bana öyle geliyor ki, işte tam orada yanıldık. il. Kaiser Wilhelm güç istiyordu...” “Hayır, hayır,” dedi Kont. “O bir şarlatandı. Gücün kutsallığı hakkında hiçbir fikri yoktu.”</p>
<p class="calibre1">“Kendisinin çok tehlikeli olduğunu kanıtladı.”</p>
<p class="calibre1">“A, evet. Fakat barış daha da tehlikeli olabilir.” “Söyleyin bana, o halde. Siz, bir aristokrat olarak, doğuştan serf olan ya da aristokrat olmayan birkaç yüz başka insan üzerinde feodal güce sahip olmanız gerektiğine inanıyor musunuz?”</p>
<p class="calibre1">“Aileden gelme bir aristokrat olarak değil, fakat yaratılıştan aristokrat bir <span class="calibre2">erkek</span> olarak,” dedi Kont, “başka insanların hayatlarını elimde tutmak ve konuyu şekillendirmek benim kutsal görevimdir. Fakat insanlar hayatlarını isteyerek benim ellerime bırakıncaya kadar asla kaderimi gerçekleştiremem.”</p>
<p class="calibre1">“Bunu yapmalarını beklemiyorsunuz, değil mi?” diye gülümsedi Basil.</p>
<p class="calibre1">“Şu anda, hayır.”</p>
<p class="calibre1">“Ya da herhangi bir anda!” Binbaşı alaycı bir tavır takınmıştı.</p>
<p class="calibre1">“Belli bir anda, gerçekten yaşayan insanlar gelip hayatlarını aralarındaki daha üstün insanların ellerine bırakmak için yalvaracaklar, daha üstün olanların gücün kutsal sorumluluğunu almaları için yalvaracaklardır.”</p>
<p class="calibre1">“Öyle mi düşünüyorsunuz? Belki de insanların nihayet <span class="calibre2">sevecekleri</span> liderleri seçmeye başlayacaklarını kastediyorsunuz,” dedi Basil. “Öyle yapmalarını isterdim.”</p>
<p class="calibre1">“Hayır, nihayet kendilerini onlardan üstün olan insanlara teslim edeceklerini: vasal olmayı seçeceklerini kastediyorum.”</p>
<p class="calibre1">“Vasal!” diye bağırdı Basil, gülümseyerek. “Hâlâ feodal çağlardasınız, Kont.”</p>
<p class="calibre1">“Vasal. Aileden gelme bir aristokrata ... bir Hohen-zollern ya da Hapsburg veya Psanek’e değil,” diye gülümsedi Kont. “Fakat doğuştan ruhu yalın olan, yalnız olmayı seçmeyi ve hükmetmeyi bilen erkeğe. Nihayet halk yığınları bu tür erkeklere gelip diyeceklerdir ki: ‘Bizden üstünsünüz. Efendimiz olun. Yaşamımızı ve ölümümüzü ellerinize alın ve yazgımızı iradenize göre belirleyin. Çünkü yüzünüzde bir ışık ve ağzınızda bir ateş görü-yoruz.”‘</p>
<p class="calibre1">Binbaşı, gerçekten ilgisini çeken ve onu eğlendiren bu sözler üzerine, kılı kıpırdamayan Kont’u seyrederek uzun uzun gülümsedi.</p>
<p class="calibre1">“Doğrusu, modern halk yığınlarının böyle davranacağını düşünüyorsanız, son derece saf olmalısınız, Kont. Sizi temin ederim, bunu asla yapmayacaklardır.”</p>
<p class="calibre1">“Yapsalardı,” dedi Kont, “buna yeni bir sevgi saltanatı mı derdiniz, yoksa başka bir şey mi?”</p>
<p class="calibre1">“Eh, tabii, bir sevgi öğesi içerirdi. Liderlerine karşı olan duygularında bir sevgi öğesi olması gerekirdi.”</p>
<p class="calibre1">“Öyle mi düşünüyorsunuz? Sevginin farklılıkta eşitlik sağladığını sanıyordum. Sevginin her İnsana diğer insanların hareketlerini yargılama hakkı verdiğini sanıyordum ... 'Bu bir sevgi hareketi değildi, dolayısıyla yanlıştı.’ Demokrasi ve sevgi, her insana bu hakkı vermiyor mu?” “Elbette,” dedi Basil.</p>
<p class="calibre1">“Ah, ancak benim seçilmiş aristokratım onu seçenlere derdi ki: ‘Eğer beni seçerseniz, beni yargılama hakkından sonsuza dek vazgeçersiniz. Eğer gerçekten beni izlemeyi seçtiyseniz, artık beni eleştirme hakkınızı reddetmiş oluyorsunuz. Beni onaylamak ya da onaylamamak artık elinizde değil. Kutsal seçme hareketini yerine getirdiniz. Bundan böyle ancak İtaat edebilirsiniz.”’</p>
<p class="calibre1">“Yine de eleştirmekten kendilerini alamazlardı,” diye atıldı Daphne.</p>
<p class="calibre1">Kont yavaşça ona baktı ve Daphne hayatında ilk defa söylediklerinden kuşkuya düştü.</p>
<p class="calibre1">“Judas’ın günü,” dedi Kont, “sevgi günüyle sona erer.” Basil bir tür transtan uyandı.</p>
<p class="calibre1">“Tabii bence, Kont,” dedi, “bu son derece eğlendirici bir fikir. Pat diye Karanlık Çağlar’a bir geri dönüş.”</p>
<p class="calibre1">“Öyle değil,” dedi Kont. “İnsanlar ... insan yığınları ... daha önce asla kutsal seçme hareketini yerine getirmek için özgür değildiler. Bugün ... yakında ... özgür olabilirler.” “A, bilmiyorum. Birçok kabile kendi krallarını ve reislerini seçer.”</p>
<p class="calibre1">“İnsanlar daha önce asla seçmek için ve ne yaptıklarını bilmek için tam olarak özgür olmadılar.”</p>
<p class="calibre1">“Yani yalnızca kendi iradeleriyle sırtlarına yeni sahipler ve efendiler bindirmek için mi kendilerini özgür kıldılar demek istiyorsunuz?”</p>
<p class="calibre1">“Evet, öyle.”</p>
<p class="calibre1">“Kısacası, yaşam sadece bir kısır döngü mü?”</p>
<p class="calibre1">“Hiç de değil. Giderek genişleyen bir döngü, dediğiniz gibi. Hep daha harikulade.”</p>
<p class="calibre1">“Doğrusu, bütün bunlar son derece ilginç ve eğlendirici, öyle düşünmüyor musun, Daphne? Sırası gelmişken, Kont, kadınlar nerede olacak? Kocalarını eleştirmelerine izin verilecek mi?”</p>
<p class="calibre1">“Yalnız evlilikten önce,” diye gülümsedi Kont. “Sonra değil.”</p>
<p class="calibre1">“Mükemmel!” dedi Basil. “Tasarınızın bu kısmına varım, Kont. Umarım dinliyorsundur, Daphne.”</p>
<p class="calibre1">“A, evet. Fakat yalnız <span class="calibre2">seninle</span> evlendim. Bütün diğer erkekleri eleştirmeye hakkım var,” dedi kadın, boğuk, öfkeli bir sesle.</p>
<p class="calibre1">“Kesinlikle. Aferin sana! Böylece Kont kurtulamayacak. Peki şimdi, Kont’un gelecek için bu aristokratça tasarısı hakkında ne düşünüyorsun, Daphne? Onaylıyor musun?”</p>
<p class="calibre1">“Hayır. Fakat küçük adamlar her zaman güç istemişlerdir,” dedi kadın zalimce.</p>
<p class="calibre1">“A, büyük adamlar da, ona bakılırsa,” dedi Basil, uzlaştırmaya çalışarak.</p>
<p class="calibre1">“Küçük adamların daima buyurgan oldukları daha önce de söylenmişti bana,” diye gülümsedi Kont. “Korkarım Lady Daphne’yi gücendirdim.”</p>
<p class="calibre1">“Hayır. Pek değil,” dedi kadın. “Hoşuma gidiyor, aslında. Fakat herhangi bir zorbalık imasından hiç hoşlanmam.”</p>
<p class="calibre1">“Doğrusu, ben de,” dedi Kont.</p>
<p class="calibre1">“Kont zorbalığı kastetmedi, Daphne,” dedi Basil. “Haydi ama, sorumlu güç ile zorbalık arasında gerçekten kabul edilebilir bir ayrım vardır.”</p>
<p class="calibre1">“Erkekler bu konuda baş başa verdiği zaman,” dedi. Daphne.</p>
<p class="calibre1">Bir şey kaybetmekten korkar gibi kibirli ve öfkeliydi. Kont ona muzırca gülümsedi.</p>
<p class="calibre1">“Gücendiniz mi, Lady Daphne? Ama neden? Benim tehlikeli ve yaygın otoritemin herhangi bir zerresine karşı güvencedesiniz.”</p>
<p class="calibre1">Basil kahkahalarla gülmeye başladı.</p>
<p class="calibre1">“Sizin güçten ve eleştirilmemekten söz etmeniz <span class="calibre2">gerçekten,</span> biraz komik,” dedi. “Fakat sizi yine dinlemek isterdim: yine dinlemek isterim.”</p>
<p class="calibre1">Eve dönerlerken karısına,</p>
<p class="calibre1">“Biliyor musun, o küçük adamı sevdim. Küçük, garip, kavgacı bir tip. Ve insanı düşündürüyor,” dedi binbaşı.</p>
<p class="calibre1">Lady Daphne bu sözlerin kuzey rüzgârıyla, sıfırın altında dört dereceye kadar dondu; artık ağzından tek bir söz bile çıkamazdı.</p>
<p class="calibre1">Tuhaftır, şimdi Kont tarafından cezbedilen kişi Basil, onu itici bulansa Daphne'ydi. Kocasına o kadar bağlı olduğu için değil. Hiç değil. Erkeklerin tümüne karşı biraz küskündü. Fakat günahkâr üçgen üzerine kurulmuş bu hayatta sık sık olduğu gibi, Basil, Kont’a karşı coşkusunu ancak karısının yanındayken hissedebiliyordu. İki erkek yalnız oldukları zaman, beceriksiz oluyor, direniyor ve birbirlerine birkaç sözcük bile söyleyemiyorlardı. Oysa, Daphne karşıt akımların devresini tamamlamak üzere oradayken, her şey son hızla ilerliyordu.</p>
<p class="calibre1">Ancak Lady Daphne’yi fazla teselli etmiyordu bu. Birbirine felsefi saçmalıklar atışan iki erkek arasında sadece pasif bir aracı olarak oturmak; hayır, bu yeterince iyi değildi! Kont’tan neredeyse nefret ediyordu: tarih öncesi kölelerin soyundan gelen dar alınlı küçük adam. Fakat beyaz yüzlü, ruhsal olarak heyecanlı kocasına karşı olan garezi sirke kadar keskindi. Hayal kırıklığı: ikisinin arasında hayal kırıklığına uğruyordu.</p>
<p class="calibre1">Ya sonra? Doğrusu, bundan sonra olanlar kesinlikle Basil’in suçuydu. Kış geçiyordu: savaşın gerçekten sona erdiği, Almanya’nın bitmiş olduğu kesindi. Hohenzol-lernler zavallı bir maytap gibi sönüvermişlerdi, Hapsburg-lar karanlıklarda kendilerini göstermeye çalışıyorlardı ve</p>
<p class="calibre1">Romanovlar ses çıkaramadan silinmişlerdi. İmparatorluk hanedanlarının sonu gelmişti. Bundan böyle demokratik barış olacaktı.</p>
<p class="calibre1">Tabii şimdi Kont da, artık pazarı olmayan iade bir mal gibi geri gönderilecekti. İleride bir dünya barışı vardı. Bir iki hafta sonra Voynich Hall boş kalacaktı.</p>
<p class="calibre1">Ancak Basil işleri basit akışına bırakamıyordu. Kont onu son derece ilgilendirmişti. Gitmeden önce onu ağırlamak istiyordu. Ve o anda Binbaşı Apsley makul sınırlar içindeki her şeyi elde edebilirdi. Böylece zavallı küçük Kont’un Avusturya’ya gönderilmeden önce iki hafta Tho-resway’de kalması için izin çıkarttı. Savaştan beri ruhu katran kadar siyah olan Earl Beveridge, bu küçük yabancı düşmanın evine girmesine asla izin vermezdi, ama son iki yıl boyunca köpekçe edepsizliklerini halkın yüzüne uluyan sözde yurtseverlerin aşağılayıcı görünümleri onda nefret uyandırmıştı. Bu köpekler hemen hemen iki yıldır basını ve İngiliz halkını askıda tutmuşlardı. Tek amaçları, İngiltere’de onurlu ve soylu ne kaldıysa, hepsini aşağılamak ve küçük düşürmekti. Neredeyse kâbusların en kötüsü buydu; bütün soylu insanların ruhlarını boğmaya kararlı bir sürü toplum pisliğinin başa geçmesi.</p>
<p class="calibre1">Dolayısıyla, başına ne gelirse gelsin, bu pis ayak takımının içine batmaya asla niyeti olmayan Earl, topuklarını yere sımsıkı basıp kendi ayakları üzerinde duruyordu. Basil ona, her şey bitmeden önce Kont’un Thoresway’de doğru dürüst, huzur içinde iki hafta geçirmesine izin verip vermeyeceğini sorduğu zaman, Lord Beveridge, dedikodu olsun ya da olmasın, yavaş yavaş razı oldu. Hatta böyle bir adım atması aslında dedikoduya meydan okumak içindi. Çünkü ölen oğullarını düşünmek ona acı veriyordu; İngiltere’nin kokuşmuş köpeklerin pençesine düşmüş olduğunu düşünmek daha da acıydı.</p>
<p class="calibre1">Lord Beveridge Kont’u kabul etmek üzere Thores-way’deydi. Kont, Basil’in yanında oraya geldi. İngiliz Earl, iri, yakışıklı bir adamdı; biraz ağır yapılıydı; esmer, karanlık bir yüzü vardı. Kibir o kadar gülünç bir hale getirilmiş olmasaydı bu yüz kibirli olurdu. Tutkulu bir adamdı ve tutkulu bir adamın duyarlılığına, cömertliğine ve içgüdüsel buyurganlığına sahipti. Fakat on«n karanlık, tutkulu yaradılışı ve şiddetli duygusallığı elli beş yılın ince baskısına, kınamasına, inkârına maruz kalmış, neredeyse kendisinin hatalı olduğuna inanır hale gelmişti. İnsanlığa karşı sevgiyle dolu olan küçük, narin karısından herkes övgüyle söz ederdi. Kendisineyse bencil, şehvetli, zalim gibi damgalar vurulmuştu. Böylece artık hep bir kenara, gölgeye çekiliyor, demokratik telaşın soluk, gürültücü kalabalığı tarafından silinmeye razı olmuş gibiydi. Verdiği izlenim buydu, yarı mahcup, yarı mağrur, karanlık arka planda kısmen gizlenmiş, geride duran bir adam.</p>
<p class="calibre1">Basil Kont’la birlikte içeriye girdiği zaman, biraz savunmadaydı.</p>
<p class="calibre1">“Ah ... nasılsınız, Kont Psanek?” dedi, geniş adımlarla ilerleyip elini uzatarak. Daphne’nin babası olduğu için, Kont bu suskun İngiliz’e karşı belli bir şefkat duydu.</p>
<p class="calibre1">“Evinize kabul etmekle beni çok onurlandırdınız, lordum,” dedi.</p>
<p class="calibre1">Earl konuşmadan, yavaşça ona baktı; sözcüğün her anlamıyla, ona tepeden bakıyor gibiydi.</p>
<p class="calibre1">“Biz hâlâ insanız, Kont. Tamamen hayvan değiliz.”</p>
<p class="calibre1">“Benim yurttaşlarımın hemen hemen hayvan olduklarını mı söylemek istiyorsunuz, Lord Beveridge?” diye gülümsedi Kont, biçimli burnunu kıvırarak.</p>
<p class="calibre1">Earl, cevap vermekte yine yavaş davrandı.</p>
<p class="calibre1">“Benim görgümü küçümsüyorsunuz, Kont Psanek.”</p>
<p class="calibre1">“Ama belki de amacınız hakkındaki değerlendirmem doğrudur, Lord Beveridge,” diye gülümsedi Kont, burnunda aynı pervasız küçümseme ifadesiyle.</p>
<p class="calibre1">Lord Beveridge, bütün doğal öfkesi rencide edilmiş bir halde, kıpkırmızı oldu.</p>
<p class="calibre1">“Kont Psanek amacımı bana açıkladığı için memnunum,” dedi.</p>
<p class="calibre1">“Bunu yapmakla sizi kırıyorsam, bin defa özür dilerim, lordum,” diye cevap verdi Kont.</p>
<p class="calibre1">Earl karardı ve kendini bir aptal gibi hissetti. Kont’a arkasını döndü. Ve sonra tekrar dönerek, puro kutusunu takdim etti.</p>
<p class="calibre1">“İçer misiniz?” dedi. Sesinin tonunda nezaket vardı.</p>
<p class="calibre1">“Teşekkür ederim,” dedi Kont, bir puro alarak.</p>
<p class="calibre1">“Şunu söyleyebilirim ki, her insanın hayvani bir tarafı vardır. Korkarım ki asıl amacımı söylemek yerine, çok rastlanan ezbere konuşma alışkanlığına düşmüşüm. Oturmaz mısınız?”</p>
<p class="calibre1">“Gerçekten bir hayvan olmadığımı ancak esirken öğrendim. Hayır, ben kendimim. Bir hayvan değilim,” dedi Kont, otururken.</p>
<p class="calibre1">Earl merakla ona baktı.</p>
<p class="calibre1">“Eh,” dedi, gülümseyerek, “sanırım en iyisi bu konuda bir karara varmak.”</p>
<p class="calibre1">“Bayağılıktan kaçınmanın yolu budur.”</p>
<p class="calibre1">Earl bir suçlamanın sancısını hissetti. Akik rengi, sert bakışlı gözleriyle kara kaşlı küçük Kont’u seyretti.</p>
<p class="calibre1">“Galiba haklısınız,” dedi.</p>
<p class="calibre1">Ancak yüzünü yana çevirdi.</p>
<p class="calibre1">Yemekte beş kişiydiler ... Lady Beveridge ev sahibesi olarak oradaydı.</p>
<p class="calibre1">“Ah, Kont Dionys,” dedi içini çekerek, “savaşın gerçekten sona erdiğini hissediyor musunuz?”</p>
<p class="calibre1">“A, evet,” diye cevap verdi Kont hızla. “Savaş sona erdi. Ordular eve dönecek. Top sesleri artık duyulmayacak. Bu biçimde bir daha asla.”</p>
<p class="calibre1">“Ah, umarım,” diye içini çekti Lady.</p>
<p class="calibre1">“Eminim.”</p>
<p class="calibre1">“Bir daha savaş çıkmayacağını mı düşünüyorsunuz?” dedi Daphne.</p>
<p class="calibre1">Nedense çok güzel görünmeye çaba harcamıştı; omuzları açık, gümüşlü, siyahlı ve pembe kadifeli en yeni elbisesini giymiş ve saçlarını modaya uygun olarak yaptır-ınıştı. Eski püskü üniforması içindeki Kont ona döndü. Kadın sinirli, telaşlıydı. Gümüş omuzlu ince, beyaz kolu Kont’a yakındı. Teni bir sera çiçeği gibi beyazdı. Dudakları hızla hareket ediyordu.</p>
<p class="calibre1">“Böyle bir savaş bir daha asla olmayacak,” dedi Kont.</p>
<p class="calibre1">“Nasıl bu kadar emin olabiliyorsunuz?” diye cevap verdi Daphne, gözlerinin içine bakarak.</p>
<p class="calibre1">“Savaş makinesi bizim kontrolümüzden çıktı. Parça-lanıncaya kadar onu bir daha asla çalıştırmayacağız. Korkacağız.”</p>
<p class="calibre1">“Herkes mi korkacak?” dedi Daphne, önüne bakarak ve çenesini geriye iterek.</p>
<p class="calibre1">“Öyle sanıyorum.”</p>
<p class="calibre1">“Öyle olacağını umalım,” dedi Lady Beveridge.</p>
<p class="calibre1">“Savaşın sona erme biçimi hakkında ne hissettiğinizi sorabilir miyim, Kont?” dedi Basil. <span class="calibre2">“Sizin</span> için sona erme biçimi, demek istiyorum.”</p>
<p class="calibre1">“Almanya ve Avusturya’nın savaşı kaybetmelerini mi kastediyorsunuz? Bu mutlaka olacaktı. Hepimiz savaşı kaybettik. Bütün Avrupa.”</p>
<p class="calibre1">“Buna katılıyorum,” dedi Lord Beveridge.</p>
<p class="calibre1">“Savaşı hepimiz mi kaybettik?” dedi Daphne, dönüp ona bakarak.</p>
<p class="calibre1">Kont’un esmer, dar alınlı yüzünde acı vardı. Bu duyarlı kadının yanında bulunduğu için acı çekiyordu. Onun teninde, başını döndüren bir sera narinliği vardı. Omuzları geniş, biraz zayıftı, fakat teni beyaz ve öylesine duyarlı, serada yetişmiş gibi öylesine narindi ki. Adamı beyaz, egzotik bir çiçeğin parfümü gibi etkiliyordu. Ve kalbini ona doğru gönderiyor gibiydi. Göğsünü onun göğsüne bastırmak istiyordu sanki. Onu içten içe seviyor ve ona sevgi gönderiyordu. Bu ise Kont’u mutsuz ediyordu; sakin olmak ve ev sahiplerinin önünde şerefini korumak istiyordu.</p>
<p class="calibre1">Kadının gözlerinin içine baktı; kendi gözleri bilinç ve acıyla kararmıştı. Daphne, sessizliği ve kısa sözleriyle hepsini büyülemiş gibiydi. Masada belli bir sessizlik yaratmıştı sanki; bu ortamda sessizce egemenlik kuruyor, tabağına doğru eğiliyor ve herkese sessizce egemen oluyordu.</p>
<p class="calibre1">“Hepimizin savaşı kaybettiğini düşünmekte haksız mıyım?” diye karşılık verdi Kont, onun sorusuna yanıt olarak. “Bu bir intihar savaşıydı. Hiç kimse kazanamazdı. Hepimiz için İntihardı.”</p>
<p class="calibre1">“Ah, bilmiyorum,” diye cevap verdi kadın. “Ya Amerika ve Japonya?”</p>
<p class="calibre1">“Onlar sayılmaz. Onlar yalnızca <span class="calibre2">bizim</span> intihar etmemize yardımcı oldular. Esaslı bir biçimde girmediler.”</p>
<p class="calibre1">Yüzünde öyle acı dolu bir ifade, sesinde öyle acı dolu bir anlam vardı ki, diğer üçü kulaklarını kapatıp dinlemekten vazgeçtiler. Yalnız Daphne onu konuşturuyordu. Ondan ruhunu söken, kâhinlerin, kurban edilen hayvanın titreyen bağırsaklarında geleceği okuduğu gibi onda geleceği okumaya çalışan Daphne’ydi. Doğruca yüzüne bakıyor, ruhunu araştırıyordu.</p>
<p class="calibre1">“Avrupa’nın İntihar ettiğini mi düşünüyorsunuz?” dedi.</p>
<p class="calibre1">“Manevi olarak.”</p>
<p class="calibre1">“Yalnız manevi olarak mı?” diye geldi kadının yavaş, bronz gibi, öylesine ölümcül sözleri.</p>
<p class="calibre1">“Bu yeterli,” diye gülümsedi Kont.</p>
<p class="calibre1">“Kesinlikle,” dedi Daphne, göz kapaklarını ağır ağır indirerek. Sonra yüzünü öteye çevirdi. Fakat Kont kalbinin sıkıştığını hissetti. Daphne şimdi ne yapıyordu? Ne düşünüyordu? Onu tereddüt ve anlaşılmaz bir korkuyla dolduruyordu.</p>
<p class="calibre1">“En azından,” dedi Basil, “o cehennemi toplar artık sessız.”</p>
<p class="calibre1">“Sonsuza dek,” dedi Dionys.</p>
<p class="calibre1">“Size İnanabilmeyi isterdim, Kont,” dedi binbaşı.</p>
<p class="calibre1">Sohbet daha genel ... ya da daha kişisel olmaya başladı. Lady Beveridge Dionys’e karısını ve ailesini sordu. Kont, 1916’da, evleri yandığında, Macaristan’a gitmiş oldukları dışında hiçbir şey bilmiyordu. Karısı, Prens Bogorik'le birlikte Bulgaristan’a bile gitmiş olabilirdi. Bilmiyordu.</p>
<p class="calibre1">“Fakat çocuklarınız, Kont!” diye bağırdı Lady Beveridge.</p>
<p class="calibre1">“Bilmiyorum. Anneanneleriyle birlikte Macaristan’da olmalılar. Geri döndüğümde gideceğim.”</p>
<p class="calibre1">“Fakat hiç <span class="calibre2">yazmadınız</span> mı? Hiç soruşturmadınız mı?” “Yazamazdım. Yakında öğreneceğim ... her şeyi.” “Oğlunuz yok mu?”</p>
<p class="calibre1">“Hayır. iki kızım var.”</p>
<p class="calibre1">“Zavallılar!”</p>
<p class="calibre1">“Evet.”</p>
<p class="calibre1">“Doğrusu, armanızda bir uğur böceği olması garip değil mi?” diye sordu Basil, sohbeti neşelendirmek için.</p>
<p class="calibre1">“Neden garip? Charlemagne'ın arıları vardı. Bu ise bir Marien-kafer ... bir Meryem-böceği. Lady’mizin böceği. Bence hanedan armalarına yakışır bir böcek, binbaşı,” diye gülümsedi Kont.</p>
<p class="calibre1">“Onunla gurur mu duyuyorsunuz?” dedi Daphne, ansızın dönüp, ağır, gebe bakışıyla ona bakarak.</p>
<p class="calibre1">“Duyuyorum, biliyor musunuz? Öyle uzun bir soyu var ki benekli böceğimizin. Psanek'lerden çok daha uzun. Biliyor musunuz, çok esrarengiz bir simge olan, Mısır’ın ‘scarabeus'unun<a id="footnote3"></a><sup class="calibre5"><a href="#bookmark3">3</a></sup><sup class="calibre5"></sup> soyundan geldiğini sanıyorum. Böylece kendimi firavunlarla bağdaştırıyorum: sadece uğur böceğim sayesinde.”</p>
<p class="calibre1">“Uğur böceğinizin, çağlar öncesinden sürünerek geldiğini hissediyorsunuz,” dedi kadın.</p>
<p class="calibre1">Kont güldü: “Tasavvur edin!”</p>
<p class="calibre1">“‘Scarabeus’ <span class="calibre2">gerçekten</span> merak uyandıran bir böcektir,” dedi Basil.</p>
<p class="calibre1"><a id="bookmark1"><sup class="calibre5"><a href="#footnote1">1</a></sup></a></p>
<p class="calibre1"><span class="calibre2"></span> Acılı anne.</p>
<p class="calibre1"><a id="bookmark2"><sup class="calibre5"><a href="#footnote2">2</a></sup></a></p>
<p class="calibre1"><span class="calibre2"></span> Çuha çiçeği.</p>
<p class="calibre1"><a id="bookmark3"><sup class="calibre5"><a href="#footnote3">3</a></sup></a></p>
<p class="calibre1"><span class="calibre2"></span> Eski Mısırlılar tarafından kutsal kabul edilen bir böcek. Bok böceği.</p>
</body>
</html>
