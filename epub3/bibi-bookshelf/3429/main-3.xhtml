<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Bilinmeyen</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="calibre1">Şimdi sessizce dik, çimenli bayırdan yukarı ve katırtırnağı çalılarının arasından yamacın ötesine geçtiler. Çitin öbür tarafındaki çocuk alacakaranlıkta, biraz öteden onları izledi. Arada bir ağaçlaşmış kocaman eski akdiken çalılarının arasından, tepeye doğru sürünerek ilerleyen koyu renkli iki bedeni görüyordu. Bayırın tepesine gelirken, yakındaki damdan eğilen kocaman eski armut ağacı ve mutfağın küçük yan pencerelerinde parıldayan ufak sarı ışıkla, alacakaranlığın içindeki koyu renkli çiftliği gördü. Kapı mandalının tıkırtısını duydu ve iki kadın içeri girerken mutfak kapısının aydınlandığını gördü. Eve girmişlerdi.</p>
<p class="calibre1">Demek öyle!.. Onun hakkında böyle düşünüyorlardı. Dinlemek onda bir alışkanlık haline gelmişti, öyle ki ne duyarsa duysun, hiç şaşırmayacaktı. İnsanların kendisi hakkında söyledikleri onu kişisel olarak etkilemezdi. Yalnızca kadınların birbirlerine davranışları onu biraz şaşırtmıştı. Ve Banford’a karşı acı bir nefret duyuyordu. March ise yine onu cezbediyordu. Onu yine dayanılmaz biçimde cezbediyordu. Aralarında gizli bir ilişki, gizli bir bağ, çok özel, başka herkesi dışlayan ve birbirlerine gizlice sahip olmalarını sağlayan bir şeyler olduğunu hissediyordu.</p>
<p class="calibre1">Yine kızın onu isteyeceğini umdu. Ansızın kanı kaynayarak onunla hemen, belki de Noel’de evlenmeye razı olacağını umdu. Noel çok uzak değildi. Ne olursa olsun, kızı kendisiyle acele bir evliliğe ve birleşmeye sürüklemek istiyordu. Geleceklerini daha sonra ayarlayabilirlerdi. Ama her şeyin istediği gibi olacağını umuyordu. Bu gece Banford yukarı çıktıktan sonra March’in bir süre onunla kalacağını umuyordu. Yumuşak, kaymak gibi yanağına, garip, korkmuş yüzüne dokunabileceğini umuyordu. Yakınındaki büyümüş, korkmuş, koyu renkli gözlerinin içine bakabileceğini umuyordu. Hatta elini göğsüne koyarak tuniğinin altından yumuşak memelerini hissedebileceğini umuyordu. Bunu düşündükçe kalbi derin derin ve kuvvetle çarpıyordu. Bunu yapmayı çok istiyordu. Tuniğinin altındaki yumuşak memelerinden emin olmak istiyordu. March her zaman kahverengi keten ceketini boğazına kadar öyle sıkı düğmeliyordu ki. Yumuşak memelerinin o üniformanın içinde düğmelenmiş olması tehlikeli bir sır gibi geliyordu gence. Üstelik, o tuniğin içine kapatılmış oldukları halde, yumuşak bluzları ve şifon elbiseleri içindeki Banford’un memelerinden çok daha yumuşak, körpe, daha güzel ve cazip olduklarını sanıyordu. Banford’un küçük, demirden memeleri olmalı, diyordu kendi kendine. Bütün zarifliğine, huysuzluğuna ve inceliğine karşın, küçük, demirden memeleri olmalıydı. Oysa sıkıca bağlı kaba tuniğinin altında, March’ın yumuşak, beyaz memeleri olmalıydı, beyaz ve görülmeyen. Kendi kendine bunları söylerken kanı kaynadı.</p>
<p class="calibre1">İçeriye, çaya gittiği zaman bir sürprizle karşılaştı. Sağlıklı yüzü ve canlı mavi gözleri parlayarak iç kapıda belirdi. İçeriye girerken her zamanki haliyle başını ileri doğru uzattı ve girmeden önce kapıda duraklayarak keskin ve dikkatli bir bakışla odanın içini seyretti. Üzerinde uzun kollu bir yelek vardı. Yüzü olağanüstü bir biçimde, dış mekanlara ait bir şeyin içeriye gelmiş halini andırıyordu; tıpkı böğürtlenler gibi. Kapıdaki anlık duraklamasında, masanın karşı uçlarında oturan iki kadını algıladı, onları keskince gördü. Ve March’ın mat, yeşil ipek krepten bir elbise giymiş olduğunu hayretle fark etti. Şaşkınlıktan ağzı açıldı. Kız aniden bıyık bırakmış olsa daha fazla şaşıramazdı. “Oo,” dedi, “sen elbise giyer miydin?”</p>
<p class="calibre1">Kız koyu pembe bir renkte kızararak başını kaldırdı ve ağzını bir gülümsemeyle burarak:</p>
<p class="calibre1">“Tabii giyerim. Elbise dışında başka ne giymemi bekliyorsun?”</p>
<p class="calibre1">“Bir çiftlik kızının üniformasını, tabii,” dedi delikanlı. “A,,” diye bağırdı March, kayıtsızca, “o sadece buradaki kirli, pis işler için.”</p>
<p class="calibre1">“Senin asıl kıyafetin değil mi yani?” dedi Henry. “Hayır, içerideyken değil,” dedi kız. Ama onun çayını koyarken hep kızarıyordu. Çocuk gözlerini ondan alamayarak masadaki sandalyesine oturdu. March’ın elbisesi mavimsi yeşil krepten çok sade bir elbiseydi, yakasının ve dirseklere kadar gelen kollarının etrafında simli dikişler vardı. Yakası basit ve yuvarlak kesilmişti ve beyaz, yumuşak boynunu açıkta bırakıyordu. Delikanlı onun kuvvetli ve sağlam adaleli kollarını biliyordu, çünkü onu çok defa kolları yukarı sıvanmış olarak görmüştü. Fakat onu tepeden tırnağa, tepeden tırnağa süzüyordu.</p>
<p class="calibre1">Banford, masanın öbür ucunda, tek kelime söylemiyor, tabağındaki sardalyeyle oynuyordu. Genç adam onun varlığını unutmuştu. Koca lokmalarla ekmek ve margarinini yerken çayını bile unutuyor, yalnızca ısrarla March’a bakıyordu.</p>
<p class="calibre1">“Doğrusu, bir şeyin bu kadar fark edebileceğini bilmezdim!” diye mırıldandı, lokmalarının arasından.</p>
<p class="calibre1">“Ah, Tanrım!” diye bağırdı March, daha da kızararak. “Pembe bir maymun gibi oldum!”</p>
<p class="calibre1">Hızla ayağa kalkarak çay demliğini ateşe, çaydanlığa götürdü. Yeşil elbisesiyle ocakta çömelirken, çocuk daha da büyümüş olan gözlerini dikip ona baktı. Krepin altındaki bedeni yumuşak ve dişi görünüyordu. Ayağa kalkıp yürüdüğü zaman, bacaklarının modern, kısa eteğinin içinde hafifçe hareket edişini gördü. Siyah ipek çorapları ve ufak, altın rengi tokalı küçük rugan ayakkabıları vardı.</p>
<p class="calibre1">Hayır, o başka bir varlıktı. Tamamen bambaşkaydı. Onu her zaman, zırh gibi sağlam, kalça kısmı geniş, dizde düğmelenen, sert kumaştan yapılmış kısa pantolonu, kahverengi dolakları ve kalın çizmeleriyle gördüğü için, bir kadının bacaklarına ve ayaklarına sahip olduğunu hiç düşünmemişti. O bir kadının yumuşak, etekli bacaklarına sahipti ve ona erişilebilirdi. Genç adam saçlarının köküne kadar kızardı, burnunu fincanına gömdü ve Banford’u adeta kıv-randıran küçük bir sesle çayını içti; ve garip bir biçimde, aniden kendini bir delikanlı gibi değil, bir erkek gibi hissetti. Bir erkek gibi hissetti, tüm ağır sorumluluk yüküyle bir erkek. Ruhuna garip bir sükûnet ve ağırbaşlılık çöktü. Kendini bir erkek gibi, sakin hissetti, üzerinde biraz da erkek kaderinin ağırlığıyla.</p>
<p class="calibre1">Kız, elbisesi içinde yumuşak ve erişilebilirdi. Bu düşünce sonsuz bir sorumluluk gibi içine işledi.</p>
<p class="calibre1">“Ah, Tanrı aşkına, birisi bir şey söylesin,” diye haykırdı Banford huysuzca. “Bir cenazede gibiyiz.” Çocuk ona baktı; bu yüze katlanamıyordu.</p>
<p class="calibre1">“Bir cenaze!” dedi March çarpık bir gülümsemeyle. “Doğrusu, rüyama uymuyor bu.”</p>
<p class="calibre1">Aniden odun kutusundan tabutu içinde Banford’u düşünmüştü.</p>
<p class="calibre1">“Ne, rüyanda bir düğün mü görüyordun?” dedi Ban-ford alay ederek.</p>
<p class="calibre1">“Galiba,” dedi March.</p>
<p class="calibre1">“Kimin düğünü?” diye sordu çocuk.</p>
<p class="calibre1">“Hatırlayamıyorum,” dedi March.</p>
<p class="calibre1">Elbise giydiği zaman hareketleri üniformasıyla olduğundan çok daha sakin olmakla beraber, bu akşam utangaç ve biraz beceriksizdi. Kendini soyulmuş, teşhir edilmiş, neredeyse uygunsuz hissediyordu.</p>
<p class="calibre1">Ertesi sabah Henry’nin ayrılışı hakkında rasgele konuşup plan yaptılar. Fakat akıllarını kurcalayan sorundan hiçbiri söz etmedi. O akşam oldukça sessiz ve samimiydiler; Banford’un söyleyecek hemen hemen hiçbir şeyi yoktu. Ama kendi içinde sakin, hatta sevecen gibiydi.</p>
<p class="calibre1">Saat dokuzda March tepsi içinde hiç bitmeyen çayla Banford’un almayı becerdiği küçük bir parça soğuk eti getirdi. Bu son akşam yemeğiydi, bu yüzden Banford sevimsiz olmak istemiyordu. Çocuğa biraz acıyor ve mümkün olduğunca nazik davranması gerektiğini hissediyordu.</p>
<p class="calibre1">Henry ise onun yatmasını istiyordu. Genellikle ilk yatan o oluyordu. Fakat Jill lambanın altındaki sandalyesinde oturuyor, ara sıra kitabına bakıyor ve gözleri ateşe dalıyordu. Odaya derin bir sessizlik çökmüştü.</p>
<p class="calibre1">Sessizlik, alçak bir sesle, “Saat kaç, Jill?” diye soran March tarafından bozuldu.</p>
<p class="calibre1">“Onu beş geçiyor,” dedi Banford, bileğine bakarak.</p>
<p class="calibre1">Ve sonra yine sessizlik. Çocuk gözlerini, dizlerinin arasında tuttuğu kitaptan kaldırdı.</p>
<p class="calibre1">Oldukça geniş, kedi şeklindeki yüzünde o inatçı bakış vardı, gözleri tetikteydi.</p>
<p class="calibre1">“Yatmaya ne dersiniz?” dedi March sonunda.</p>
<p class="calibre1">“Sen hazırsan ben de hazırım,” dedi Banford.</p>
<p class="calibre1">“A, iyi,” dedi March. “Sıcak su torbanı doldurayım.”</p>
<p class="calibre1">Dediğini yaptı. Sıcak su torbası hazır olunca, bir mum yaktı ve onunla yukarı çıktı. Banford dikkatle dinleyerek sandalyesinde kaldı. March yine aşağıya indi.</p>
<p class="calibre1">“Hâlâ buradasın,” dedi. “Yukarı çıkıyor musun?”</p>
<p class="calibre1">“Evet, bir dakika,” dedi Banford. Fakat bir dakika geçti ve lambanın altındaki sandalyesinde oturmaya devam etti.</p>
<p class="calibre1">Kaşlarının altından bakarken gözleri kedi gözü gibi parlayan ve yüzü, değişmeyen inadıyla daha geniş, daha tombul ve kedi gibi görünen Henry, şimdi atışını denemek için ayağa kalktı.</p>
<p class="calibre1">“Ben gidip dişi tilkiyi bulmaya çalışacağım,” dedi. “Etrafta dolanıyor olabilir. Sen de bir dakika gelmez misin, Nellie, bir şey görebilecek miyiz bakalım?”</p>
<p class="calibre1">“Ben mi!” diye bağırdı March, ürkmüş, şaşkın yüzüyle yukarı bakarak.</p>
<p class="calibre1">“Evet. Haydi gel,” dedi genç adam. Sesinin böylesine yumuşak, sıcak ve baştan çıkarıcı, böylesine yakın olabilmesi olağanüstü bir şeydi. Onu duymak bile March’in kanını kaynatıyordu. “Bir dakikalığına gel,” dedi kızın yukarı dönük, kararsız yüzüne bakarak.</p>
<p class="calibre1">March üzerine eğilmiş ona bakan o genç, sağlıklı yüzün çekimine kapılmış gibi ayağa kalktı.</p>
<p class="calibre1">“Gecenin bu saatinde dışarı çıkmayacağını sanırım, Nellie!” diye haykırdı Banford.</p>
<p class="calibre1">“Evet, sadece bir dakikalığına,” dedi çocuk, dönüp ona bakarak ve garip, keskin bir tonla, havlarcasına konuşarak.</p>
<p class="calibre1">March aklı karışmış, şaşkın bir halde önce birine, sonra ötekine baktı. Banford savaşmak için ayağa kalktı.</p>
<p class="calibre1">“Doğrusu bu gülünç. Dışarıda acı bir soğuk var. O ince elbiseyle donarsın. Ve o ayakkabılarla. Böyle birşey yapmayacaksın.”</p>
<p class="calibre1">Bir anlık bir duraksama oldu. Banford March’la çocuğa dönerek küçük bir dövüş horozu gibi kabardı.</p>
<p class="calibre1">“Yo, kaygılanman gerektiğini sanmıyorum,” diye cevap verdi genç. “Yıldızların altında bir dakika kimseye zarar vermez. Yemek odasındaki kanepeden battaniyeyi alırım. Geliyorsun, Nellie.”</p>
<p class="calibre1">Banford’la konuşurken sesinde öyle bir hiddet, küçümseme ve öfke; March’la konuşurken de öyle bir şefkat ve gururlu bir otorite vardı ki, March:</p>
<p class="calibre1">“Evet, geliyorum,” diye cevap verdi.</p>
<p class="calibre1">Ve onunla birlikte kapıya döndü.</p>
<p class="calibre1">Banford, orada, odanın ortasında durarak aniden uzun uzun inlemeye ve hıçkırıklarla kasılmaya başladı. Zavallı, zayıf elleriyle yüzünü örttü ve ağlarken zayıf omuzları ıstırapla sarsıldı. March kapıdan geri baktı.</p>
<p class="calibre1">“Jill!” diye haykırdı, yeni uyanan biri gibi, çılgınca bir sesle. Ve sevgili arkadaşına doğru gidecek gibi oldu.</p>
<p class="calibre1">Fakat çocuk March’ın kolunu sıkıca kavradığı için, kı-mıldayamadı. Neden kımıldayamadığını bilmiyordu. Yüreğin çırpındığı, bedenin ise kıpırdayamadığı bir rüyada gibiydi.</p>
<p class="calibre1">“Aldırma,” dedi çocuk hafifçe. “Bırak ağlasın. Bırak ağlasın. Er geç ağlaması gerekecek. Gözyaşları içini rahatlatacaktır. Ona iyi gelir.”</p>
<p class="calibre1">March’ı yavaşça kapıdan dışarıya çekti. Fakat March yüzünü örtmüş, zayıf omuzları acı bir ağlamayla sarsılarak odanın ortasında duran zavallı küçük bedene son bir kez baktı.</p>
<p class="calibre1">Çocuk yemek odasından battaniyeyi aldı ve:</p>
<p class="calibre1">“Buna sarın,” dedi.</p>
<p class="calibre1">March itaat etti ve mutfak kapısına geldiler; genç adam kızı tatlı tatlı ve sıkıca kolundan tutuyordu, ama kız farkında değildi. Dışarıdaki geceyi görünce geri gitmeye kalktı.</p>
<p class="calibre1">“Jill’e dönmeliyim,” dedi. <span class="calibre2">Dönmeliyim!</span> Ah evet, dönmeliyim.”</p>
<p class="calibre1">Sesi kararlıydı. Çocuk onu bıraktı ve March içeriye yöneldi. Ama çocuk onu yine kavradı ve durdurdu.</p>
<p class="calibre1">“Bir dakika bekle,” dedi. “Bir dakika bekle. Gitsen bile hemen gitmiyorsun.”</p>
<p class="calibre1">“Bırak! Bırak!” diye bağırdı kız. “Benim yerim Jill’in yanında. Zavallıcık, hıçkırmaktan yüreği paralanıyor.”</p>
<p class="calibre1">“Evet,” dedi çocuk, acı bir sesle. “Seninki de öyle; ve benimki de.”</p>
<p class="calibre1">“Senin yüreğin mi?” dedi March. Genç adam onu hâlâ sımsıkı tutuyor ve alıkoyuyordu.</p>
<p class="calibre1">“Onun yüreği kadar iyi değil mi?” dedi. “Yoksa yüreğim olmadığını mı düşünüyorsun?”</p>
<p class="calibre1">“Senin yüreğin mi?” dedi kız yine, kuşkuyla.</p>
<p class="calibre1">“Evet, benim! Benim! Bir yüreğim <span class="calibre2">olmadığını</span> mı sanıyorsun?”</p>
<p class="calibre1">Ve sıcak kavrayışıyla kızın elini aldı ve sol göğsünün altına bastırdı. “İşte yüreğim,” dedi, “inanmıyorsan bak.”</p>
<p class="calibre1">March hayretle dinledi. Ve sonra genç adamın kalbinin korkunç, gaipten gelen bir şey gibi derin, ağır, güçlü vuruşunu duydu. Gaipten gelen bir şey gibiydi, dışarıdan ona işaret eden korkunç bir şey. Ve bu işaret onu felce uğrattı. Ta ruhunun derinliklerinde çarpıyor ve onu çaresiz bırakıyordu. Jill’i unuttu. Artık Jill’i düşünemiyordu. Onu düşü-nemiyordu. Dışarıdan gelen o korkunç işaret!</p>
<p class="calibre1">Çocuk kolunu beline sardı.</p>
<p class="calibre1">“Benimle gel,” dedi şefkatle. “Gel de söylememiz gerekenleri söyleyelim.”</p>
<p class="calibre1">Onu dışarıya çekip kapıyı kapattı. Ve March kasvetli bir şekilde onunla bahçe yolu boyunca yürüdü. Çarpan bir yüreği vardı demek! Koluyla battaniyenin üzerinden ona o sarılışı! O kadar şaşkındı ki, onun kim ya da ne olduğunu düşünemiyordu.</p>
<p class="calibre1">Genç adam kızı sundurmanın uzun ve alçak, kapaklı bir alet kutusu bulunan karanlık bir köşesine götürdü.</p>
<p class="calibre1">“Burada bir dakika oturacağız,” dedi.</p>
<p class="calibre1">March itaat edip onun yanma oturdu.</p>
<p class="calibre1">“Bana elini ver,” dedi genç.</p>
<p class="calibre1">Kız iki elini de ona verdi ve çocuk onları kendi ellerinin arasında tuttu. Gençti ve bu onu titretti.</p>
<p class="calibre1">“Benimle evleneceksin. Ben geri gitmeden benimle evleneceksin, değil mi?” diye yalvardı.</p>
<p class="calibre1">“İkimiz de aptalız, öyle değil mi?” dedi kız.</p>
<p class="calibre1">Genç adam, dışarı bakıp karanlık bahçeden evin ışıklı penceresini görmemesi için onu köşeye oturtmuştu. Onu tamamen orada, sundurmada, kendisiyle birlikte tutmaya çalışıyordu.</p>
<p class="calibre1">“Ne bakımdan aptalmışız?” dedi. “Benimle Kanada’ya gelirsen orada, dağlara yakın güzel bir yerde beni bekleyen bir işim ve iyi bir ücretim var. Neden benimle evlenmeyesin? Neden evlenmeyelim? Orada benimle birlikte olmanı İsterim. Orada, arkamda yaşam boyu bana ait birinin olduğunu hissetmek İsterim.”</p>
<p class="calibre1">“Sana daha iyi uyacak başka birisini kolaylıkla bulursun,” dedi March.</p>
<p class="calibre1">“Evet, kolaylıkla başka bir kız bulabilirim. Bulabileceğimi biliyorum. Fakat gerçekten istediğim birini değil. Temelli istediğim birisiyle karşılaşmadım hiç. Tüm hayatımı düşünüyorum, anlıyor musun? Evlenirsem, bunun yaşam boyu süreceğini hissetmek istiyorum. Başka kızlara gelince: onlar sadece arada bir birlikte yürüyüşe çıkıla-bilecek hoş kızlar. Biraz oynaşmak için yeterince iyiler. Ancak hayatımı düşünüyorum da, onlardan biriyle evlenmek zorunda kalırsam çok üzülürüm; gerçekten üzülürüm.”</p>
<p class="calibre1">“Sana iyi eş olamayacaklarını söylemek istiyorsun.”</p>
<p class="calibre1">“Evet, öyle. Ama bana karşı görevlerini yapmayacaklarını kastetmiyorum. Yani ... ne demek istediğimi bilmiyorum. Ancak kendi yaşamımı düşününce ve bir de seni, ikisi birbirine çok iyi uyuyor.”</p>
<p class="calibre1">“Peki ya uymazsa?” dedi kız, garip, alaycı tavrıyla.</p>
<p class="calibre1">“Uyacağını sanıyorum.”</p>
<p class="calibre1">Bir süre sessiz oturdular. Genç adam kızın ellerini ellerinde tuttu, ama onunla sevişmedi. Onun bir kadın olduğunu ve savunmasız, erişilebilir olduğunu kavradığından beri, ruhuna belli bir ağırlık egemen olmuştu. Onunla sevişmek istemiyordu. Böyle bir eylemden adeta korkuyla kaçınıyordu. O bir kadındı ve savunmasızdı, sonunda ona erişebilecekti ve genç adam ileride olacaklardan adeta dehşetle çekiniyordu. En sonunda gireceğini bildiği bir tür karanlıktı bu, ama şimdilik bunu düşünmek bile İstemiyordu. Kadındı o ve kendisi de, onda aniden farkına vardığı bu garip savunmasızlıktan sorumluydu.</p>
<p class="calibre1">“Hayır,” dedi March sonunda. “Ben aptalın biriyim. Aptal olduğumu biliyorum.”</p>
<p class="calibre1">“Neden?” diye sordu çocuk.</p>
<p class="calibre1">“Bu işi sürdürdüğüm için.”</p>
<p class="calibre1">“Beni mi kastediyorsun?”</p>
<p class="calibre1">“Hayır, kendimi kastediyorum. Kendimi aptal yerine koyuyorum, hem de büyük bir aptal.”</p>
<p class="calibre1">“Neden, aslında benimle evlenmek İstemediğin için</p>
<p class="calibre1">mı?”</p>
<p class="calibre1">“A, buna karşı mıyım bilmiyorum, işin doğrusu. Mesele de bu. Bilmiyorum.”</p>
<p class="calibre1">Genç adam karanlıkta hayretle ona baktı. Ne demek İstediğini zerre kadar anlamamıştı.</p>
<p class="calibre1">“Şu anda benimle burada oturmaktan hoşlanıp hoşlanmadığını da bilmiyor musun?” diye sordu.</p>
<p class="calibre1">“Hayır, bilmiyorum aslında. Başka bir yerde mi olmak İsterdim, yoksa burada olmaktan hoşlanıyor muyum, bilmiyorum. Bilmiyorum aslında.”</p>
<p class="calibre1">“Bayan Banford’la mı olmak İsterdin? Onunla birlikte yatmış olmayı mı isterdin?” dedi genç adam meydan okurcasına.</p>
<p class="calibre1">March cevap vermeden önce uzun süre bekledi. “Hayır,” dedi sonunda. “Bunu istemezdim.”</p>
<p class="calibre1">“Bütün hayatını onunla birlikte geçirmen gerektiğini mi düşünüyorsun? Saçın ağarıp yaşlanıncaya kadar?” dedi Henry.</p>
<p class="calibre1">“Hayır,” dedi March, tereddüt etmeden. “Jill ile beni iki yaşlı kadın olarak bir arada düşünemiyorum.”</p>
<p class="calibre1">“Ben yaşlı bir adam, sense yaşlı bir kadın olduğumuz zaman, hâlâ şimdiki gibi beraber olabileceğimizi düşünmüyor musun?”</p>
<p class="calibre1">“Doğrusu, şimdi olduğumuz gibi değil,” diye cevap verdi March. “Ama hayal edebiliyorum ... hayır, edemiyorum. Seni yaşlı bir adam olarak hayal edemiyorum. Üstelik, korkunç bir şey bu.”</p>
<p class="calibre1">“Ne, yaşlı bir adam olmak mı?”</p>
<p class="calibre1">“Evet, tabii.”</p>
<p class="calibre1">“Zamanı gelince olmaz,” dedi Henry. “Ancak daha gelmedi. Ama gelecek. Ve geldiği zaman, senin de orada olacağını düşünmek isterim.”</p>
<p class="calibre1">“Bir tür yaşlılar pansiyonu,” dedi March alay eder-cesme.</p>
<p class="calibre1">March’taki kara mizah anlayışı onu hep şaşırtıyordu. Ne demek istediğini hiç anlayamıyordu. Büyük bir olasılıkla kendisi de pek anlamıyordu.</p>
<p class="calibre1">“Hayır,” dedi, incinerek.</p>
<p class="calibre1">“Neden hep yaşlılıktan söz ettiğini anlamıyorum,” dedi March. “Doksan yaşında değilim ki.”</p>
<p class="calibre1">“Öyle diyen oldu mu?” diye sordu çocuk, gücenerek.</p>
<p class="calibre1">Bir süre sessiz kaldılar, sessizlikte birbirlerinden uzaklaşarak.</p>
<p class="calibre1">“Benimle alay etmeni istemiyorum,” dedi Henry.</p>
<p class="calibre1">“İstemiyor musun?” diye karşılık verdi March, anlaşılmaz bir biçimde.</p>
<p class="calibre1">“Hayır, çünkü şu anda ciddiyim. Ve ciddi olduğum zaman, bununla alay edilmemesi gerektiğine inanıyorum.”</p>
<p class="calibre1">“Başka kimse seninle alay etmemeli demek istiyorsun,” diye cevap verdi March.</p>
<p class="calibre1">“Evet, öyle. Kendim de alay etmemeliyim demek istiyorum. Böyle ciddi olduğum zaman, o zaman ... şimdiki gibi işte, buna gülünmesini istemem.”</p>
<p class="calibre1">March bir süre sessiz kaldı. Sonra belirsiz, neredeyse üzgün bir sesle, “Hayır, sana gülmüyorum,” dedi.</p>
<p class="calibre1">Genç adamın kalbinde sıcak bir dalga yükseldi.</p>
<p class="calibre1">“Bana inanıyorsun, öyle mi?” diye sordu.</p>
<p class="calibre1">“Evet, sana inanıyorum,” dedi March, eski, yorgun kayıtsızlığından bir esintiyle, sanki yorgun olduğu için teslim oluyormuşçasına. Ama o aldırmadı. Yüreği sıcacık ve heyecan doluydu.</p>
<p class="calibre1">“Öyleyse gitmeden benimle evlenmeyi kabul ediyor musun? Ne dersin, belki Noel’de?”</p>
<p class="calibre1">“Evet, kabul ediyorum.”</p>
<p class="calibre1">“İşte!” diye çığlık attı genç. “Bu iş halloldu.”</p>
<p class="calibre1">Dallarına ve sürgünlerine düşen bir ateş gibi, tüm kanı damarlarında kaynayarak sessizce, bilinçsizce oturdu. Yalnızca bilmeden kızın iki elini göğsüne bastırdı. Bu garip heyecan hafiflemeye başlayınca, gerçeğe döner gibi oldu.</p>
<p class="calibre1">“İçeri girelim, olur mu?” dedi, soğuk olduğunun yeni farkına varmış gibi.</p>
<p class="calibre1">March cevap vermeden kalktı.</p>
<p class="calibre1">“Bunu söylediğine göre, gitmeden önce beni öp,” dedi çocuk.</p>
<p class="calibre1">Ve genç, ürkek bir öpücükle, onu yavaşça dudağından öptü. Bu öpücük March'a da kendini alabildiğine genç, ürkek, şaşkın, ve uyuyacakmış gibi yorgun, yorgun hissettirdi.</p>
<p class="calibre1">İçeri girdiler. Ve Banford orada, oturma odasında, küçük, garip bir cadı gibi ateşin yanında çömelmiş duruyordu. İçeri girerlerken kızarmış gözlerle dönüp baktı, ama kalkmadı. Genç adam onun, orada çömeldiği yerden onlara bakarken korkutucu, vahşi göründüğünü düşündü. Bakışının uğursuz olduğunu düşünerek parmaklarını çaprazlama birbirine geçirdi.</p>
<p class="calibre1">Banford gencin sağlıklı, coşkulu yüzünü gördü; tuhaf bir biçimde uzun boylu, parlak ve iri görünüyordu. March'ın yüzünde ise narin bir bakış vardı; yüzünü saklamak, gizlemek, göstermemek istiyordu.</p>
<p class="calibre1">“Sonunda geldiniz,” dedi Banford çirkin bir ifadeyle.</p>
<p class="calibre1">“Evet, geldik,” dedi Henry.</p>
<p class="calibre1">“Ne yaptıysanız fazlasıyla uzun kaldınız,” dedi Ban-ford.</p>
<p class="calibre1">“Evet, öyle. İşi hallettik. Olabildiğince çabuk evleneceğiz,” diye cevap verdi Henry.</p>
<p class="calibre1">“Ah, hallettiniz, öyle mi! Eh, umarım buna pişman olmazsınız,” dedi Banford.</p>
<p class="calibre1">“Ben de öyle umuyorum,” diye karşılık verdi Henry.</p>
<p class="calibre1"><span class="calibre2">“Şimdi</span> yatmaya gidiyor musun, Nellie?” dedi Banford.</p>
<p class="calibre1">“Evet, şimdi gidiyorum.”</p>
<p class="calibre1">“O zaman Tanrı aşkına gel, haydi.”</p>
<p class="calibre1">March çocuğa baktı. O ise çok parlak gözleriyle March’ı ve Banford’u süzüyordu. March arzuyla ona baktı. Onunla kalabilmek istiyordu. Onunla şimdiden evlenmiş olmayı, her şeyin bitmiş olmasını istiyordu. Çünkü ah, birden onunla kendini öylesine güven içinde hissetmişti ki. Onun varlığı öylesine garip bir güven ve huzur veriyordu ki. Keşke Jill’le değil, onun barınağında uyuya-bilseydi. Jill’den korkuyordu. Bu karanlık, duyarlı halinde Jill’le gidip onunla uyumak zorunda olması bir ıstıraptı. Çocuğun onu kurtarmasını istiyordu. Yine ona baktı.</p>
<p class="calibre1">Ve o, parlak gözlerle bakarak, March'ın hissettiklerini sezdi. Onun Jill’le gitmek zorunda olmasını anlayamıyor ve üzülüyordu.</p>
<p class="calibre1">“Verdiğin sözü unutmayacağım,” dedi, açıkça onun gözlerinin içine, doğruca gözlerinin içine bakarak; o tuhaf, parlak bakışıyla kızın tüm benliğini dolduruyor gibiydi.</p>
<p class="calibre1">March hafifçe, tatlılıkla ona gülümsedi. Yine kendini güvende ... onunla güvende hissetti.</p>
<p class="calibre1">Fakat çocuğun aldığı bütün önlemlere karşın, bir terslik oldu. Çiftlikten ayrılacağı sabah, yaklaşık altı mil ötedeki pazar yerine kadar March kendisine eşlik etti. Orada nüfus memuruna gidip, evlenmek üzere isimlerini astırdılar. Noel’de geri gelecek, düğün de o zaman olacaktı. Şimdi savaş gerçekten bittiğine göre, baharda March’ı beraberinde Kanada'ya götürebilmeyi umuyordu. Bu kadar genç olmasına karşın, biraz para biriktirmişti.</p>
<p class="calibre1">“Elinden geldiğince bir kenara para ayırmalısın,” dedi.</p>
<p class="calibre1">March onu batıya giden trene geçirdi; kampı Salisbury Ovası’ndaydı. İri, koyu renkli gözlerle onun gidişini seyretti; ve tren genç adamın, alnında somurtkan bir öfke bulutu asılı olduğu zamanlar ya da parlak gözleri sabit bakışlarla baktığı anlar dışında, ifadesi hiç değişmeyen tuhaf, tombul, sağlıklı, geniş yanaklı yüzüyle birlikte uzaklaştıkça, hayatta gerçek olan her şey uzaklaşıyormuş gibi oldu. İfadesi şimdi de böyleydi. Tren uzaklaşırken orada, vagon penceresinden eğilip, ‘hoşça kal’ diyerek geriye, ona bakıyordu, ama yüzü hiç değişmemişti. Yüzünde hiçbir duygu yoktu. Yalnızca gözleri, aniden bir şey gören ve gözlerini dikip bakan bir kedininkiler gibi kısılıp sabit ve kararlı bakmaya başladı. Tren uzaklaşırken sabit gözlerle bakıyordu; March ise şiddetli bir umutsuzluk hissetti. Fiziksel varlığı olmayınca, ondan geriye hiçbir şey kalmamış gibiydi. Herhangi başka bir şey de kalmamıştı. Yalnızca genç adamın yüzü zihninde sabitleşmişti: dolu, sağlıklı, değişmeyen yanaklar, düz bir burun ve üstünde, dikkatle bakan iki göz. Tüm anımsayabildiği, neşeyle hırlayan bir köpek yavrusu gibi, gülerken aniden burnunu kırıştırışıydı. Ama kimdi ve neydi o ... hiçbir şey bilmiyordu; o kendisinden ayrılınca, ondan hiçbir şey kalmamıştı geride.</p>
<p class="calibre1">Henry, ayrılığın dokuzuncu gününde ondan şu mektubu aldı.</p>
<p class="calibre1">“Sevgili Henry,</p>
<p class="calibre1">“Her şey, şu bizimle ilgili mesele bana imkansız görünüyor. Sen burada yokken ne büyük bir çılgınlık yaptığımı görüyorum. Sen buradayken de, hiçbir şeyi olduğu gibi göremiyorum sanki. Her şeyi gerçekdışı görmeme neden oluyorsun. Sonra yine Jill’le yalnız kalınca aklım başıma geliyor ve kendimi nasıl aptal yerine koyduğumu ve sana nasıl haksızlık ettiğimi anlıyorum. Çünkü kalbimde seni gerçekten sevdiğimi hissedemezken bu işi sürdürmem sana haksızlık olmalı. İnsanların aşk hakkında bir sürü boş ve anlamsız söz söylediğini biliyorum ve ben bunu yapmak İstemiyorum. Basit gerçeklere bağlı kalmak ve akıllıca hareket etmek istiyorum ve bunu yapamadığımı hissediyorum. Seninle evlenmek için bir neden göremiyorum. Aptal bir genç kızken erkeklere delicesine aşık olduğumu hayal ederdim; sana bu tür bir aşk duymadığımı biliyorum. Benim için tam bir yabancısın ve bana öyle geliyor ki hep öyle kalacaksın. Öyleyse neye dayanarak seninle evleneceğim? Jill’i düşündüğüm zaman, o bana on kere daha gerçek geliyor. Onu tanıyorum, onu çok seviyorum ve onun küçük parmağını bile incitsem bir canavarmışım gibi kendimden nefret ediyorum. Onunla birlikte yaşıyoruz. Sonsuza kadar süremese bile, sürdüğü kadarıyla bir yaşam şekli bu. Ve ikimizden biri yaşadığı sürece devam edebilir. Ne kadar yaşayacağımızı kim bilir? O küçücük, narin bir varlık ... ne kadar narin olduğunu belki de benden başka kimse bilmiyor. Bana gelince, günün birinde kuyuya düşebileceğimi hissediyorum. Seni ise hiç gözümün önüne getiremiyorum. Seninle nasıl olduğumu ve ne yaptığımı düşündükçe, bir tahtamın eksik olmasından korkuyorum. Beynimin bu kadar erken sulanmaya başladığını düşünmek beni üzer, ama galiba öyle oluyor. Bana öyle yabancısın ve alışık olduğum şeylerden öyle farklısın ki, ortak hiçbir şeyimiz yok gibi. Aşka gelince, kelimesi bile olanaksız görünüyor. Jill’e karşı duyduğum sevginin anlamını biliyorum; seninle aramızda bunun kesinlikle olanaksız olduğunu da biliyorum. Gelelim Kanada’ya gitme konusuna. Böyle bir şeye söz verirken aklımı kaçırmış olduğuma eminim. Bu benim neredeyse kendimden korkmama neden oluyor. Yapmakla yükümlü olmadığım aptalca bir şey yapıp son günlerimi bir akıl hastanesinde geçirebileceğimi hissediyorum. Yaptıklarımdan sonra ancak buna layık olduğumu düşünebilirsin, ama benim için pek de hoş bir düşünce değil bu. Tanrı’ya şükür ki Jill burada, onun burada olması da aklımı başımda hissetmeme neden oluyor, aksi halde ne yapardım bilmiyorum; bir akşam tüfekle bir kaza çıkarabilirdim. Jill’i seviyorum ve yaptığım aptallık yüzünden bana karşı duyduğu sevecen öfkesi bana güvence veriyor ve aklımı başıma getiriyor. Söylemek istediğim şu, bu işi unut-sak olmaz mı? Seninle evlenemem ve gerçekten, bana yanlış geliyorsa böyle bir şey yapmam. Hepsi büyük bir hata. Kendimi tam bir aptal durumuna düşürdüm; tüm yapabileceğim senden özür dileyip unutmam ve bana aldırış etmemeni rica etmek. Tilki kürkün neredeyse hazır ve iyi görünüyor. Bu adresin hala doğru olup olmadığını bildirirsen ve sana karşı korkunç ve çılgın davranışlarım için özürlerimi kabul edersen, onu sana postaladıktan sonra meseleyi kapanmış sayacağım.</p>
<p class="calibre1">“Jill en candan selamlarını gönderiyor. Annesi ve babası Noel’de bizimle kalıyorlar.</p>
<p class="calibre1">“Selam ve sevgilerimle,</p>
<p class="calibre1">“ELLEN MARCH”.</p>
<p class="calibre1">Çocuk bu mektubu kampta teçhizatını temizlerken okudu. Dişlerini kenetledi ve bir an öfkeden adeta soldu, gözlerinin çevresi sarardı. Hiçbir şey söylemedi, gözü hiçbir şey görmez oldu ve tamamen mantıksız olan kurşuni bir hiddetten başka bir şey hissetmedi. Başaramamıştı! Yine başaramamıştı! Başaramamıştı! Kadını istemiş, ona sahip olmayı kafasına koymuştu. Bu kadına sahip olmanın, geleceği, kaderi ve ödülü olduğunu hissediyordu. O, dünyadaki cenneti ve cehennemiydi; başka kimseyi istemiyordu. Öfkeden ve engellenmiş çılgınlıktan kör olmuş bir halde, sabahı geçirdi. Bir amaç için pusuda bekliyor ve kafasında planlar yapıyor olmasaydı, delice bir hareket yapabilirdi. İçinin derinliklerinden kükremek, ulumak, dişlerini gıcırdatmak, bir şeyler kırmak geliyordu. Ama çok zekiydi. Toplumun ona üstün geldiğini ve gizlice plan yapması gerektiğini biliyordu. Bu yüzden, dişleri kenetlenmiş, vahşi bir yaratık gibi burnu garip bir biçimde hafifçe yukarı kalkmış, sabit gözleriyle dik dik bakarak, öfkeden ve üzerindeki baskıdan sarhoş bir halde, sabahki işlerini tamamladı. Kafasında tek bir şey vardı: Banford. March’ın taşkınlığına hiç ama hiç aldırış etmiyordu. Tek bir diken onu dalıyor, zihnine batıyordu. Zihninde, ruhunda, tüm benliğinde, onu delirtircesine dalayan bir diken. Bunu çıkarması gerekiyordu. Bu yüzden ölse bile Banford dikenini hayatından çıkarması gerekiyordu.</p>
<p class="calibre1">Kafasında bu tek sabit fikirle, yirmi dört saatlik izin istemeye gitti. Buna hakkı olmadığını biliyordu. Bilinci olağanüstü keskindi. Nereye gitmesi gerektiğini biliyordu ... yüzbaşıya gitmeliydi. Ama yüzbaşıya nasıl ulaşabilirdi? Ahşap barakalardan ve çadırlardan oluşan o koca kampta yüzbaşının nerede olduğu hakkında hiçbir fikri yoktu.</p>
<p class="calibre1">Ama subaylar kantinine gitti. Yüzbaşısı oradaydı; ayakta durmuş üç subayla konuşuyordu. Henry kapıda, hazırolda durdu.</p>
<p class="calibre1">“Yüzbaşı Berryman’le konuşabilir miyim?” Yüzbaşı kendisi gibi Cornwall'luydu.</p>
<p class="calibre1">“Ne İstiyorsun?” diye seslendi yüzbaşı.</p>
<p class="calibre1">“Sizinle konuşabilir miyim, Yüzbaşı?”</p>
<p class="calibre1">“Ne İstiyorsun?” diye cevap verdi yüzbaşı, subay arkadaşlarının arasından kımıldamadan.</p>
<p class="calibre1">Henry bir an konuşmadan amirini seyretti.</p>
<p class="calibre1">“Beni reddetmezsiniz, değil mi, efendim?” dedi ciddiyetle.</p>
<p class="calibre1">“Ne İstediğine bağlı.”</p>
<p class="calibre1">“Yirmi dört saatlik izin alabilir miyim?”</p>
<p class="calibre1">“Hayır, bunu isteyemezsin.”</p>
<p class="calibre1">“Biliyorum. Ama istemek zorundayım.”</p>
<p class="calibre1">“Cevabını aldın.”</p>
<p class="calibre1">“Beni geri çevirmeyin, Yüzbaşı.”</p>
<p class="calibre1">Orada, kapıda öylesine çakılı duran çocukta tuhaf bir şeyler vardı. Cornwall’lu yüzbaşı o tuhaflığı hemen hissetti ve kurnazca ona baktı.</p>
<p class="calibre1">“Hayrola, ne oluyor?” dedi merakla.</p>
<p class="calibre1">“Bir konuda başım dertte. Blewbury’ye gitmeliyim,” dedi çocuk.</p>
<p class="calibre1">“Blewbury, öyle mi? Kızların peşinden mi?”</p>
<p class="calibre1">“Evet, mesele bir kadın, Yüzbaşı.” Orada, başı biraz ileri uzanmış duran çocuğun rengi, birden korkunç derecede attı, hatta sarardı ve dudakları adeta acıyla titredi. Yüzbaşı bunu gördü ve o da biraz sarardı. Yana döndü.</p>
<p class="calibre1">“Git, o zaman,” dedi. “Fakat Tanrı aşkına hiçbir şekilde dert yaratma.”</p>
<p class="calibre1">“Yaratmam, Yüzbaşı, teşekkür ederim.”</p>
<p class="calibre1">Gitmişti. Tedirgin olan yüzbaşı bir cin ve likör aldı. Henry bir bisiklet kiralayabildi. Kamptan ayrıldığı zaman saat on ikiydi. Altmış millik ıslak ve çamurlu yolu pedal çevirerek aşması gerekiyordu. Ama ne yiyeceğini bile düşünmeden seleye oturup yola çıktı.</p>
<p class="calibre1">Çiftlikte March, bir süre önce el attığı bir işle meşguldü. Sundurmanın ucunda, katırtırnaklarıyla dolu iki çayırın arasındaki çitin bulunduğu küçük bir bayırda, bir küme İskoç köknar ağacı diziliydi. Bu ağaçlardan en uzaktaki ölüydü ... yazın ölmüştü; iğneleri kahverengi ve kupkuruydu. Çok büyük bir ağaç değildi. Ve tamamen ölmüştü. Bu nedenle, ağaç kesimine izin verilmediği halde, March onu almaya karar vermişti. Yakıtın kıt olduğu bu günlerde mükemmel bir yakacak olacaktı.</p>
<p class="calibre1">Bir haftayı aşkın bir süredir, gövdesine baltayla gizlice birkaç darbe vuruyor, arada bir beş dakika süreyle, kimsenin görmemesi için alçaktan, yere yakın bir yerden kesiyordu. Testereyi denememişti; tek başına çok zor işti. Şimdi ağaç, dibinde esnemeye benzeyen kocaman bir gedikle, tek bir adalesinin üstünde tünemiş gibi düşmeye hazır duruyor, ama düşmüyordu.</p>
<p class="calibre1">Aralık ayında, rutubetli bir akşam vaktiydi, ormandan ve vadilerden soğuk sisler yükseliyordu ve karanlık çökmek üzereydi. Uzaktaki alçak ormanların ötesinde, güneşin gözden kaybolmakta olduğu yerde hafif bir sarılık vardı. March baltasını alarak ağaca gitti. Darbelerinin cılız sesleri, kış havasına bürünmüş çiftliğin çevresinde hayli etkisizce yankılanıyordu. Banford kalın paltosuyla dışarı çıktı, ama başında şapka olmadığından, seyrek, kısa kesilmiş saçları, çam ağaçlarında ve ormanda uğuldayan huzursuz rüzgarda uçuşuyordu.</p>
<p class="calibre1">“Neden korkuyorum, biliyor musun,” dedi Banford, “ağacın sundurmanın üstüne düşüp bizi bir de onu tamir etmek için uğraşmak zorunda bırakmasından.”</p>
<p class="calibre1">“Yo, sanmıyorum,” dedi March, doğrulup sıcak alnını koluyla silerek. Kıpkırmızı olmuştu; gözleri iri iri açılmış ve tuhaftı; üst dudağı iki beyaz ön dişinin üstünde adeta tavşana benzer garip bir biçimde yukarı kalkmıştı.</p>
<p class="calibre1">Siyah paltolu ve melon şapkalı, kısa boylu şişman bir adam sallanarak avludan geçti. Pembe bir yüzü ve beyaz sakalı, ufak, uçuk mavi gözleri vardı. Çok yaşlı değildi, ama sinirliydi ve küçük, kısa adımlarla yürüyordu.</p>
<p class="calibre1">“Ne dersin, baba?” dedi Banford. “Düşerken sundurmaya çarpabileceğini düşünmüyor musun?”</p>
<p class="calibre1">“Sundurma mı, hayır!” dedi yaşlı adam. “Sundurmaya çarpmaz. Çite çarpar desek daha doğru olur.”</p>
<p class="calibre1">“Çit önemli değil,” dedi March, yüksek sesiyle.</p>
<p class="calibre1">“Her zamanki gibi yanıldım, öyle mi!” dedi Banford, dağılan saçlarını gözlerinden iterek.</p>
<p class="calibre1">Rüzgarla eğilen ve çatırdayan ağaç, tek bir kıymığın üzerinde durur gibiydi. İki çayırın arasında, küçük, kuru bir hendeğin kıyısında dikiliydi. Kıyının tepesinde, çalılıklara doğru yokuş yukarı uzanan bir çit dolanıyordu. Tarlanın köşesinde, sundurmanın yakınında ve avluya açılan kapının yanında birkaç ağaç kümelenmişti. Yorgun çayırlardan bu kapıya doğru, yatay olarak, anayoldan gelen çimenli, çukurlu yol uzanıyordu. Orada, kısa, kalın, birbirinden uzak dikey direkler ve bunları birleştiren yarılmış, uzun sırıklardan oluşan bir başka köhne çit bulunuyordu. Üçü, ağacın arkasında, sundurmanın bulunduğu çayırın köşesinde, avlu kapısının hemen üstünde duruyorlardı. İki damı ve verandasıyla ev, avlunun ötesindeki küçük, çimenlik bir bahçede derli toplu duruyordu. Omzunda küçük, kırmızı, yünlü bir şal bulunan küçük, şişman, pembe yüzlü bir kadın verandaya çıkmıştı.</p>
<p class="calibre1">“Daha düşmedi mi?” diye bağırdı, sesi elverdiğince. “Hâlâ düşünüyor,” diye seslendi kocası. İki kıza karşı tavrı her zaman biraz alaycı ve hicivliydi. O oradayken March vurmaya devam etmek İstemiyordu. Adama gelince, mecbur kalmadıkça yerden bir çubuk kaldırmaz, kızı gibi, omzundaki romatizmadan yakınıp dururdu. Soğuk öğlen sonrasında, avluya yakın aşağı köşede üçü bir süre sessiz durdular.</p>
<p class="calibre1">Uzaktan bir bahçe kapısının çarptığını duyunca bakmak için uzandılar. Karşıda, yeşil yatay yolda, birisi bisikletiyle çimenlerin üzerinde aşağı yukarı sarsılarak yaklaşıyordu.</p>
<p class="calibre1">“A, bu bizim çocuklardan biri ... Jack bu,” dedi yaşlı adam.</p>
<p class="calibre1">“Olamaz,” dedi Banford.</p>
<p class="calibre1">March bakmak için başını uzattı. Yalnızca o, koyu yeşilli şekli tanımıştı. Kızardı, ama hiçbir şey söylemedi.</p>
<p class="calibre1">“Hayır, Jack değil, sanmıyorum,” dedi yaşlı adam, beyaz kirpiklerinin altından küçük yuvarlak mavi gözlerle bakarak.</p>
<p class="calibre1">Bir dakika sonra bisiklet sarsılarak görüş alanına girdi ve binicisi kapıda indi. Henry'ydi bu; yüzü ıslak ve kırmızıydı ve çamurla lekelenmişti. Tamamen çamura batmış gibiydi.</p>
<p class="calibre1">“Aa!” diye bağırdı Banford, korkmuş gibi. “Bu Henry!”</p>
<p class="calibre1">“Ne!” diye mırıldandı yaşlı adam. Boğuk, hızlı, mırıl-danırcasına bir konuşma tarzı vardı ve hafif sağırdı. “Ne? Ne? Kim o? Kim dedin? O genç adam mı? Nellie’nin delikanlısı mı? Oh! Oh!” Pembe yüzüyle beyaz kirpiklerinde o hicivli gülümseme belirdi.</p>
<p class="calibre1">Henry, terli alnından ıslak saçları iterken onları görmüş ve yaşlı adamın dediklerini duymuştu. Sıcak, genç yüzü soğuk ışıkta alev alev yanıyor gibiydi.</p>
<p class="calibre1">“A, hepiniz orada mısınız!” dedi, ani, küçük köpek yavrusu gülüşüyle. Pedal çevirmekten öyle ısınmış ve ser-semlemişti ki, nerede olduğunun farkında bile değildi. Bisikleti çite dayadı ve üzerinden tırmanarak avluya girmeden köşeye, bayırın üzerine geçti.</p>
<p class="calibre1">“Doğrusunu söylemek gerekirse, <span class="calibre2">seni</span> beklemiyorduk,” dedi Banford anlamlı bir ifadeyle.</p>
<p class="calibre1">“Hayır, beklediğinizi sanmam,” dedi Henry, March’a bakarak.</p>
<p class="calibre1">O, kenarda, bir dizini sarkıtmış ve baltanın başını serbestçe yere dayamış, gevşek bir halde duruyordu. İri açılmış gözleri dalgındı ve üst dudağı o çaresiz, büyülenmiş tavşan ifadesiyle dişlerinden yukarı kalkık duruyordu. Delikanlının kırmızı, parlak yüzünü gördüğü anda onun için her şey bitmişti. Başının ileri doğru uzanışını görür görmez, eli kolu bağlanmış gibi çaresiz kalmıştı.</p>
<p class="calibre1">“Ee, kim bu? Kimmiş bakalım?” diye sordu yaşlı, alaycı adam mırıldanan sesiyle, gülümseyerek.</p>
<p class="calibre1">“Bu sana sözünü ettiğimiz Bay Grenfel, baba,” dedi Banford soğukça.</p>
<p class="calibre1">“Sözünü ettiniz, elbette. Başka hiçbir şey de konuşmuyordunuz neredeyse,” diye mırıldandı yaşlı adam, yüzünde garip küçük alaycı gülümsemesiyle. “Nasılsınız,” diye ekledi, aniden elini Henry’ye uzatarak.</p>
<p class="calibre1">Çocuk irkilmiş gibi onun elini sıktı. Sonra iki adam birbirlerinden uzaklaştılar.</p>
<p class="calibre1">“Salisbury Ovası'ndan bisikletle geldin, öyle mi?” diye sordu yaşlı adam.</p>
<p class="calibre1">“Evet.”</p>
<p class="calibre1">“Hm! Uzunca bir yol. Ne kadar sürdü, ha? Epeyce sürmüş olmalı. Sanırım birkaç saat.”</p>
<p class="calibre1">“Aşağı yukarı dört saat.”</p>
<p class="calibre1">“Ha? Dört! Evet, öyle olmalı. Ne zaman geri dönüyorsun, öyleyse?”</p>
<p class="calibre1">“Yarın akşama kadar vaktim var.”</p>
<p class="calibre1">“Yarın akşama kadar, ha? Evet. Hm! Kızlar seni beklemiyorlardı, değil mi?”</p>
<p class="calibre1">Ve yaşlı adam beyaz kirpiklerinin altındaki uçuk mavi, yuvarlak, küçük gözlerini alaycı bir ifadeyle kızlara doğru çevirdi. Henry de dönüp baktı. Biraz utanır gibi olmuştu. Sığırların nerede olduğunu görmek ister gibi hâlâ uzun uzun uzakları gözetleyen March’a baktı. Kızın eli, başı serbestçe yere dayalı duran baltanın topu-zundaydı.</p>
<p class="calibre1">“Orada ne yapıyordun?” diye sordu Henry yumuşak, kibar sesiyle. “Ağaç mı kesiyordun?”</p>
<p class="calibre1">March duymamış gibiydi; sanki kendinden geçmişti.</p>
<p class="calibre1">“Evet,” dedi Banford. “Bir haftadan fazladır onunla uğraşıyoruz.”</p>
<p class="calibre1">“Ya! Ve hepsini tek başınıza mı yaptınız?”</p>
<p class="calibre1">“Her şeyi Nellie yaptı, ben bir şey yapmadım,” dedi Banford.</p>
<p class="calibre1">“Gerçekten mi! Çok çalışmış olmalısın,” dedi Henry, tuhaf, sevecen bir ses tonuyla doğrudan March’a seslenerek. O cevap vermedi; kendinden geçmiş gibi, yana dönük, yukarıdaki ormana doğru uzun uzun bakarak durdu.</p>
<p class="calibre1"><span class="calibre2">“Nellie!”</span> diye bağırdı Banford sertçe. “Cevap veremez misin?”</p>
<p class="calibre1">“Ne ... ben mi?” diye bağırdı March, irkilip dönerek ve herkese tek tek bakarak. “Biri bana bir şey mi söyledi?”</p>
<p class="calibre1">“Rüya görüyor!” diye mırıldandı yaşlı adam, yana dönüp gülümseyerek. “Aşık olmalı, ha; gündüz vakti rüya görüyor! ”</p>
<p class="calibre1">“Bana bir şey mi söyledin?” dedi March, çocuğa garip bir uzaklıktan bakar gibi; gözleri açılmış ve kararsız, yüzü hafifçe kızarmıştı.</p>
<p class="calibre1">“Ağaçla çok uğraşmış olmalısın dedim,” diye cevap verdi Henry kibarca.</p>
<p class="calibre1">“Ha, o mu! Aralıklı olarak uğraştım. Çoktan düşmüş olmalıydı.”</p>
<p class="calibre1">“Gece düşüp bizi ölesiye korkutmadığı için şükrediyorum,” dedi Banford.</p>
<p class="calibre1">“İzin ver de senin yerine ben bitireyim, olur mu?” dedi Henry.</p>
<p class="calibre1">March baltanın sapını ona doğru uzattı.</p>
<p class="calibre1">“Yapar mıydın?” dedi.</p>
<p class="calibre1">“Evet, sen istersen.”</p>
<p class="calibre1">“Eh, düşünce sevineceğim, hepsi bu,” dedi March kayıtsızca.</p>
<p class="calibre1">“Ne tarafa düşecek?” dedi Banford. “Sundurmaya çarpar mı?”</p>
<p class="calibre1">“Hayır, sundurmaya çarpmaz,” diye yanıtladı genç adam. “Sanırım oraya, açığa düşer. Ancak bükülüp çite çarpabilir.”</p>
<p class="calibre1">“Çite mi çarpabilir!” diye bağırdı yaşlı adam. “Ne, çite mi çarpabilir! O açıyla eğilirken mi? Baksana, sundurmadan da ötede. Çite çarpmaz.”</p>
<p class="calibre1">“Hayır,” dedi Henry, “çarpacağını sanmam. Açığa düşmesi için yeterince yer var, sanırım açığa düşecek.”</p>
<p class="calibre1">“Geriye, <span class="calibre2">bizim</span> üstümüze devrilmez, değil mi?” diye sordu yaşlı adam alaycı bir ifadeyle.</p>
<p class="calibre1">“Hayır, devrilmez,” dedi Henry, kısa paltosunu ve tuniğini çıkararak. “Ördekler! Ördekler! Geri gidin!”</p>
<p class="calibre1">Kahverengi benekli dört ördek, önlerinde kahverengili yeşilli bir erkek ördekle, sıra halinde üst çayırdan aşağı ilerliyor, çırpıntılı bir denizin üstünde seyreden kayıklar gibi geliyor, çite ve küçük insan grubuna doğru yokuş aşağı son süratle koşuyor, sanki İspanyol Donan-ması’ndan haber getiriyormuş gibi heyecanla vakvaklıyordu.</p>
<p class="calibre1">“Aptal şeyler! Aptal şeyler!” diye bağırdı Banford, ördekleri kovmak için ileri atılarak. Fakat onlar, sarı yeşil gagalarını açarak ve heyecanla bir şey söylemek ister gibi gaklayarak, hevesle ona doğru yaklaştılar.</p>
<p class="calibre1">“Yiyecek yok. Burada hiçbir şey yok. Biraz beklemelisiniz,” dedi Banford onlara. “Gidin. Gidin. Dönüp avluya gidin.”</p>
<p class="calibre1">Gitmediler, bu yüzden Banford onları kapının altından avluya döndürmek için çite tırmandı. Sonra, popolarını küçük gondolların pruvaları gibi sallayarak ve kapının çubuğunun altından dalarak, yine heyecanlı bir sıra halinde badi badi gittiler. Banford bayırın tepesinde, çitin hemen üzerinde dikilip aşağı, diğer üç kişiye doğru bakarak durdu.</p>
<p class="calibre1">Henry de yukarı, ona doğru baktı ve gözlüklerinin arkasındaki garip, yuvarlak gözbebekli, zayıf gözleriyle karşılaştı. Delikanlı tamamen hareketsizdi. Yukarıya, eğilen zayıf ağaca doğru baktı. Ve uçan bir kuşu gözleyen bir avcı gibi göğe bakarken, kendi kendine: “Ağaç tam şöyle düşerse, düşerken de tam şu kadar dönerse, oradaki dal onu aynen o bayırın tepesinde durduğu yerde vurur,” diye düşündü.</p>
<p class="calibre1">Tekrar kıza baktı. Banford, her zamanki hareketiyle, yine alnından saçları itiyordu. Genç adam yüreğinde onun ölümüne karar vermişti. İçinde korkunç, hareketsiz ve yal-nızca.ona ait olan bir güç vardı sanki. Bir kıl payı kadar bile yanlış yöne dönse, gücünü kaybedecekti.</p>
<p class="calibre1">“Kendine dikkat et, Bayan Banford,” dedi. Onun yerinden kımıldamamasını şiddetle dilerken, kalbi atmaz oldu.</p>
<p class="calibre1">“Kim, ben mi kendime dikkat edeceğim?” diye bağırdı Banford, sesinde babasının alaycı tonuyla. “Niye, bana baltayla vurabileceğini mi düşünüyorsun?”</p>
<p class="calibre1">“Hayır, ancak ağacın vurması mümkün,” diye yanıtladı genç adam bütün ciddiyetiyle. Fakat sesinin tonu, kaygısının sahte olduğunu ve sırf canı öyle istediği için onu kımıldatmaya çalıştığını ima ediyormuş gibi geldi kıza.</p>
<p class="calibre1">“Kesinlikle olanaksız,” dedi.</p>
<p class="calibre1">Henry onu duydu. Ama gücünü kaybetmek kaygısıyla, buz gibi hareketsiz durdu.</p>
<p class="calibre1">“Hayır, mümkün olabilir. Sen en iyisi bu tarafa gel.”</p>
<p class="calibre1">“Of, haydi. Kanada usulü yaman bir ağaç kesme gösterisine tanık olalım,” diye tersledi kız.</p>
<p class="calibre1">“Hazırım, öyleyse,” dedi çocuk, baltayı alarak ve etrafının açık olduğunu görmek için dönüp bakarak.</p>
<p class="calibre1">Dünyanın durur gibi olduğu, bir anlık katıksız, hareketsiz gerilimle dolu bir bekleyiş oldu. Sonra birden delikanlının bedeni son derecede uzun ve korkunç göründü; art arda, şimşek gibi çakan iki hızlı vuruş yaptı, ağaç bölündü, yavaşça döndü, havada garip bir biçimde büküldü ve ani bir karanlık gibi toprağa indi. Ondan başka hiç kimse neler olduğunu görmedi. Büyük dalın karanlık ucu aşağı, aşağı, üzerine doğru inerken, Banford’un çıkardığı garip küçük çığlığı hiç kimse duymadı. Hiç kimse onun biraz çömeldiğini ve darbeyi boynunun arkasına yediğini görmedi. Hiç kimse dışarı doğru savrulduğunu ve titreyen bir yığın halinde çitin dibine serildiğini de görmedi. Ondan başka hiç kimse. Ve o, vurduğu bir yaban kazını seyreder gibi, yoğun, parlak gözlerle seyretti. Yaralanmış mı, yoksa ölmüş müydü? Ölmüştü.</p>
<p class="calibre1">Hemen yüksek sesle çığlık attı. March, öğlen sonrasında uzaklara, ta uzaklara uzanan vahşi bir feryat kopardı. Ve baba acayip, böğürür gibi bir ses çıkarmaya başladı.</p>
<p class="calibre1">Henry çitten atlayıp kenara koştu. Kızın boynunun ve başının arkası bir kan, bir dehşet yığınıydı. Onu ters çevirdi. Bedeni küçük çırpınışlarla titriyordu. Fakat aslında ölmüştü. O bunu, böyle olduğunu biliyordu. Ruhunda ve kanında biliyordu. Yaşamındaki derin gereksinim gideriliyordu; yaşayacak olan oydu. Diken bağırsaklarından çıkarılmıştı. Banford’u yavaşça yere bıraktı. O ölmüştü.</p>
<p class="calibre1">Henry ayağa kalktı. March orada taş gibi tamamen hareketsiz duruyordu. Yüzü ölü gibi beyazdı, gözleri birer büyük, siyah havuzdu. Yaşlı adam berbat bir halde çitin üzerinden tırmanıyordu.</p>
<p class="calibre1">“Korkarım ki ağaç onu öldürmüş,” dedi çocuk.</p>
<p class="calibre1">İhtiyar adam çitin üzerinde çabalarken ağlar gibi, garip sesler çıkarıyordu. “Ne!” diye haykırdı March, çarpılmış gibi irkilerek.</p>
<p class="calibre1">“Evet, korkarım öyle,” diye tekrarladı çocuk.</p>
<p class="calibre1">March ileri doğru geliyordu. O daha çite gelmeden Henry çitin üzerinden geçmişti.</p>
<p class="calibre1">“Ne diyorsun, onu öldürdü mü?” diye sordu keskin bir sesle.</p>
<p class="calibre1">“Korkarım öyle,” diye cevap verdi çocuk hafifçe.</p>
<p class="calibre1">March korkudan bembeyaz oldu. İkisi karşı karşıya durdular. Siyah gözleri son kez direnircesine Henry’ye baktı. Sonra acı dolu son bir başarısızlıkla, ağlamak İstemeyen, ama içinden yenilmiş olan ve henüz ağlama aşamasına gelmemiş o ilk küçük, kuru ve korkulu hıçkırıkla sarsılan bir çocuğun küçük, titrek tavrıyla sızlanmaya başladı.</p>
<p class="calibre1">Henry kazanmıştı. March orada, kuru hıçkırıklarla ür-pererek ve ağzı hızla titreyerek, tamamen çaresiz duruyordu. Sonra, bir çocuk gibi, gözyaşları birden boşaldı ve kör bir ıstırapla ağlamaya başladı. Çimenlerin üzerine çöküp kalarak, elleri göğsünde, yüzü ise görmeyen, sarsılan bir ağlamayla yukarı dönük halde oturdu. Henry aşağı, ona doğru bakarak sessiz, solgun ve sanki ebediymiş gibi kızın tepesinde durdu. Hiç kımıldamadı, ama aşağı, ona baktı. Ve sahnenin bütün üzücülüğüne, kendi kalbinde ve bağırsaklarında duyduğu acıya karşın, memnundu, kazanmıştı.</p>
<p class="calibre1">Uzun bir süre sonra ona doğru eğilip ellerini tuttu.</p>
<p class="calibre1">“Ağlama,” dedi hafifçe. “Ağlama.”</p>
<p class="calibre1">March, gözlerinden yaşlar akarak, çaresizlik ve itaat dolu, kendinden geçmiş bir bakışla yukarı, ona doğru baktı. Görmüyor gibiydi, ama saygıyla bakıyordu. Genç adamı bir daha hiç bırakmayacaktı. Henry onu kazanmıştı. Bunu biliyordu ve hoşnuttu, çünkü kızı yaşamı için istiyordu. Yaşamı ona sahip olmalıydı. Ve artık onu kazanmıştı. Yaşamının sahip olması gereken şey buydu.</p>
<p class="calibre1">Ama onu kazanmış olsa bile, henüz ona sahip değildi. Planladığı gibi Noel’de evlendiler ve yine on günlük izin aldı. Cornwall’a, denizin üzerindeki kendi köyüne gittiler. Çiftlikte oturmanın March’a artık korkunç geldiğini anlıyordu.</p>
<p class="calibre1">Ancak March, ona ait olsa da, ondan ayrı olamıyor-muş gibi gölgesinde yaşasa da, mutlu değildi. Onu bırakmak istemiyor, ancak onun yanındayken kendini özgür hissetmiyordu. Etrafındaki her şey onu izliyor, ona baskı yapıyor gibiydi. Delikanlı onu kazanmıştı; March onun yanındaydı, onun karısıydı. Ve ... ona aitti, kendisi de bunu biliyordu. Ama hoşnut değildi. Çocuğun önünde hâlâ bir engel vardı. Onunla evli olmasına ve görünüşe göre her bakımdan ona sahip olmasına karşın ve March’ın onun kendisine sahip olmasını <span class="calibre2">istemesine,</span> bunu İstemesine ve artık başka hiçbir şey istememesine karşın, bunu hâlâ tam olarak başaramadığını anlıyordu.</p>
<p class="calibre1">Bir şey eksikti. Kızın ruhu yeni bir yaşamla dalgalanacak yerde, yaralanmışçasına güçten düşüyor, kanıyor gibiydi. Eli kocasının elinde, uzun süre oturup denize bakıyordu. Koyu renkli, boş gözlerinde bir tür yara vardı; yüzü de biraz süzülmüş görünüyordu. Delikanlı onunla konuştuğunda, hafif yeni bir gülümsemeyle, eski sevgi biçimi açısından ölmüş ve yeni tarza tam olarak erişemeyen bir kadının garip, titrek küçük gülümsemesiyle ona dönüyordu. Hâlâ, bir şeyler <span class="calibre2">yapması</span>, bir yönde kendini zorlaması gerektiğini hissediyordu. Ve yapacak hiçbir şey, kendini zorlayacak hiçbir yön yoktu. Ve genç adamın yeni aşkının, üzerine yüklediği edil-ginliği tam olarak kabullenemiyordu. Eğer âşıksa, bir biçimde, severek <span class="calibre2">çaba</span> göstermesi gerekirdi. Günümüzün, aşkta <span class="calibre2">çaba</span> gösterme doğrultusundaki yorgun gereksinimini duyuyordu. Fakat aslında artık aşkta çaba göstermemesi gerektiğini biliyordu. Henry kendisine karşı çaba gösteren bir aşkı istemiyordu. Bu onun alnının kararmasına neden oluyordu. Hayır, aşkıyla ona karşı çaba göstermesine izin vermiyordu. Hayır, edilgin olması, kabul etmesi ve aşkın yüzeyi altına gömülmesi gerekiyordu. Kayıktan aşağı bakarken gördüğü deniz yosunları gibi olmalıydı, suyun altında ebediyen narince salınan, tüm narin lifleri hafifçe akıntıya bırakılmış, gölgeli denizin içinde duyarlı, çok duyarlı ve algılayıcı olan ve yaşadıkları sürece asla, asla yükselip suyun üzerinden dışarıya doğru bakmayan deniz yosunları gibi. Asla. Ölünceye kadar asla sudan dışarıya bakmayan ve ancak o zaman, birer ceset olarak suyun yüzeyinde sürüklenen, ama yaşadıkları sürece hep suyun altında, hep dalganın altında olan yosunlar. Dalganın altında güçlü, demirden de güçlü kökleri olabilirdi; akıntının içindeki yumuşak salınımlarında azimli ve tehlikeli olabilirlerdi. Suyun altında, dayanıklı meşe ağaçlarının karada olduklarından daha güçlü, daha yıkılmaz olabilirlerdi. Fakat bu hep suyun altında, suyun altındaydı. Ve o, bir kadın olarak, böyle olmalıydı.</p>
<p class="calibre1">O ise tam tersine öyle alışmıştı ki. Sevgi ve yaşam konusunda tüm kaygıyı ve tüm sorumluluğu taşıması gerekmişti. Her gün, gelecek günden, gelecek yıldan; sevgilijill’inin sağlığı, mutluluğu ve iyiliğinden o sorumlu olmuştu. Hatta dünyanın iyiliğinden bile sorumlu hissetmişti kendisini. Ve bu, kendi küçük çapında, dünyanın iyiliğinden sorumlu olduğuna dair bu harika duygu, onun büyük uyaranı olmuştu.</p>
<p class="calibre1">Ama başaramamıştı. Kendi küçük tarzında bile başarısız olduğunu biliyordu. Kendi sorumluluk duygusunu tatmin etmekte başarısızlığa uğramıştı. Öyle zordu ki. Başlangıçta son derece muhteşem ve kolay gibi görünüyordu. Ama ne kadar gayret ederseniz, o kadar zorlaşıyordu. Bir tek sevgili yaratığı mutlu etmek öyle kolay görünmüştü ki. Ama ne kadar gayret ederseniz, başarısızlık da o kadar kötü oluyordu. Korkunçtu. Bütün yaşamı boyunca erişmeye, erişmeye çalışmış, erişmeye çalıştığı şey de son derece yakın görünmüştü, ta ki kendi son sınırına uzanıncaya kadar. Sonra da hep onun ötesinde kalmıştı.</p>
<p class="calibre1">Hep ötesinde, belirsiz, anlaşılmaz bir biçimde ötesinde kalmış ve sonunda kendisine hiçlik kalmıştı. Elini uzattıkça, erişmeye çalıştığı yaşam, erişmeye çalıştığı mutluluk, erişmeye çalıştığı iyilik hep geri kayıyor, gerçekdışı oluyordu. Bir amaç, bir kesinlik istiyordu ... ve böyle bir şey yoktu. Hemen ötede olabilecek bir şeye hep bu korkunç uzanma, uzanma, çabalama ... Jill’i mutlu etmek için bile ... Jill öldüğü için memnundu. Çünkü onu hiçbir zaman mutlu edemeyeceğini anlamıştı. Jill sürekli kendini üzerek daha da zayıflayacak, daha da güçsüzleşecekti. Acıları azalacağı yerde artıyordu. Hep böyle olacaktı. Onun öldüğüne seviniyordu.</p>
<p class="calibre1">Jill bir erkekle evlenseydi, yine aynı şey olacaktı. Kadın, erkeği mutlu etmek için çabalayacak, çabalayacak, kendi sınırları içinde dünyasının iyiliği için didinecekti. Ve hep başarısızlığa ulaşacaktı. Parada ya da hırsta, küçük, aptalca başarılara. Fakat başarıyı en çok istediği noktada, tek bir sevgili insanı mutlu ve kusursuz yapmak için gösterilen acı dolu çabada, başarısızlık neredeyse felaket oluyordu. Sevdiğinizi mutlu etmek isterseniz, onun mutluluğu hep erişilebilir gibi görünür. Sadece bunu, şunu ve öbürünü yaparsanız. Bunu, şunu ve öbürünü hep iyi niyetle yaparsınız, her defasında başarısızlık biraz daha korkunç olur. Sevginizle kendinizi parçalayabilirsiniz, bütün gücünüzle çabalayabilir ve kendinizi zorlayabilirsiniz, ama mutluluk konusunda işler kötüden daha kötüye, kötüden daha kötüye gider. O korkunç mutluluk yanılgısı.</p>
<p class="calibre1">Zavallı March, iyi niyeti ve sorumluluğuyla kendini öyle zorlamıştı ki, yaşam ve her şey, tümüyle korkunç bir hiçlik uçurumuymuş gibi geliyordu ona. Hemen elinizin ötesindeki bir yarıkta titreyen o mavi ve güzel, ölümcül mutluluk çiçeğine ne kadar uzanırsanız, daha da uzandığınızda dipsiz kuyuya dalar gibi kaçınılmaz bir biçimde içine dalacağınız, altınızdaki dik kayaların korkunç ve müthiş uçurumunun o kadar korkuyla farkına varırsınız. Çiçek üstüne çiçek koparırsınız ... ama hiçbir zaman o çiçek değildir. Çiçeğin kendisi ... çanağı, korkunç bir uçurumdur, dipsiz kuyudur.</p>
<p class="calibre1">Kazanmak istediğiniz kendi mutluluğunuz olsun, bir başkasınınki olsun, mutluluk arayışının tüm tarihçesi bu-dur. Daha da zorlarsanız kaçınılmaz bir biçimde içine düşeceğiniz dipsiz hiçliğin korkunç duyumuyla biter; hep böyle biter.</p>
<p class="calibre1">Ya kadınlar?.. Bir kadın mutluluktan başka hangi amacı düşünebilir? Yalnızca kendisi ve bütün dünya için mutluluğu düşünür. Bunu ve başka hiçbir şeyi. Ve böylece, sorumluluğu üstlenip amacına doğru yönelir. Onu orada, gökkuşağının dibinde görebiliyordur. Ya da biraz daha ötede, maviliklerde. Uzakta değil, uzakta değildir.</p>
<p class="calibre1">Ancak gökkuşağının sonu, sonsuza kadar aşağı düşseniz de ulaşamayacağınız dipsiz bir uçurumdur; mavilikler ise, sizi ve tüm çabalarınızı boşluğuna yutsa bile, her zamankinden de boş kalacak dipsiz bir kuyudur. Sizi ve tüm çabalarınızı. Erişilebilir mutluluk yanılsaması budur işte!</p>
<p class="calibre1">Zavallı March, mavi amaca doğru öyle harika bir çıkış yapmıştı ki. İleri, daha ileri gittikçe de, boşluğu kavrayışı o kadar korkunç olmuştu. Bir işkence, sonunda bir çılgınlık.</p>
<p class="calibre1">Bittiği için memnundu. Sahilde oturup denizin üzerinden batıya doğru bakmaktan ve büyük çabanın sona erdiğini bilmekten memnundu. Artık hiçbir zaman sevgi ve mutluluk için çaba harcamayacaktı. Ve Jill selametle ölmüştü. Zavallı Jill, zavallı Jill. Ölmek tatlı olmalıydı.</p>
<p class="calibre1">Ona gelince, ölüm onun kaderi değildi. Kaderini Henry’ye bırakması gerekecekti. Ama o, bundan fazlasını istiyordu. Kendisini savunmasız vermesini, gömülüp onun içinde kaybolmasını İstiyordu. Oysa kendisi ... son kilometre taşındaki bir kadın gibi hareketsiz oturup seyretmek istiyordu. Görmek, bilmek, anlamak İstiyordu. Yanında o varken, yalnız olmak istiyordu.</p>
<p class="calibre1">Ve o! Kızın artık seyretmesini, artık görmesini, artık anlamasını istemiyordu. Doğuluların kadının yüzünü peçeyle örttükleri gibi, onun kadın ruhunu peçeyle örtmek İstiyordu. Kendini ona teslim etmesini ve bağımsız ruhunu uyutmasını istiyordu. Tüm çabasını, <span class="calibre2">raison d’etre’il</span> gibi görünen her şeyi ondan almak istiyordu. Boyun eğmesini, teslim olmasını, tüm yorucu bilincinden gözü kapalı olarak vazgeçmesini sağlamak istiyordu. Bilincini ondan almak ve onu yalnızca kadını yapmak istiyordu. Yalnızca kadını.</p>
<p class="calibre1">Ve o, uyumak isteyen, ama sanki uyku ölümmüş gibi uykuya karşı mücadele eden bir çocuk gibi, öyle yorgun, öyle yorgundu ki. Uyanık kalmanın inatçı çabası ve gerginliğiyle gözlerini alabildiğine açıyor gibiydi. Uyanık <span class="calibre2">kalacaktı.</span> Bilecekti. Düşünecek, yargılayacak ve karar <span class="calibre2">verecekti.</span> Kendi yaşamının dizginlerini kendi ellerinde tutacaktı. Sonuna kadar bağımsız bir kadın <span class="calibre2">olacaktı.</span> Fakat her şeyden öyle yorgundu ki. Ve uyku yakın görünüyordu. Ve çocukta öyle çok huzur vardı ki.</p>
<p class="calibre1">Ancak orada, Batı Cornwall’un yüksek, vahşi yamaçlarındaki bir oyukta oturup batıya doğru uzanan denizin üzerinden bakarken, gözlerini daha da, daha da çok açıyordu. Batıya doğru, uzakta, Kanada, Amerika vardı. Bilecekti ve önünde uzananları görecekti. Ve yanında oturup aşağıya, martılara bakan çocuğun kaşlarının arasında bir bulut ve gözlerinde hoşnutsuzluğun gerginliği vardı. March’ın, onun içinde huzurlu, uykuda olmasını istiyordu. Onun içinde uykuda, huzurlu olmasını istiyordu. Ama March işte <span class="calibre2">orada, </span>kendi uyanıklığının gerginliğiyle ölüyordu. Ama uyumaya-</p>
<p class="calibre1"><span class="calibre2">1</span> Varoluş nedeni.</p>
<p class="calibre1">caktı; hayır, asla. Çocuk bazen acı acı, onu bırakmış olması gerektiğini düşünüyordu. Banford’u asla öldürmemeliydi. Banford’la March’ı birbirlerini öldürmeye bırakmalıydı.</p>
<p class="calibre1">Fakat bu yalnızca sabırsızlıktı ve delikanlı bunu biliyordu. Batıya gitmek için bekliyor, bekliyordu. İngiltere’den ayrılıp batıya gitmek, March’ı götürmek için yanıp tutuşuyordu. Bu sahilden ayrılmak için! Denizleri geçtikçe, bir biçimde onu sokarak zehirlediğini düşündüğü için öylesine nefret ettiği bu İngiltere’den ayrıldıkça, kızın uyuyacağına inanıyordu. Sonunda gözlerini kapayacak ve kendisine teslim olacaktı.</p>
<p class="calibre1">İşte o zaman ona ve en sonunda kendi hayatına sahip olacaktı. Kendi hayatına sahip olamadığını hissederek sinirleniyordu. March teslim olup onun içinde uyuyuncaya kadar asla hayatına sahip olmayacaktı. O zaman genç bir adam ve bir erkek olarak tüm hayatına sahip olacak, March da bir kadın ve bir dişi olarak tüm hayatına sahip olacaktı. Artık bu korkunç zorlanma olmayacaktı. March artık bir erkek, bir erkeğin sorumluluğuna sahip bağımsız bir kadın olmayacaktı. Hayır, kendi ruhunun sorumluluğunu bile ona teslim etmesi gerekecekti. O bunun böyle olduğunu biliyordu ve inatla kıza karşı direniyor, teslim olmasını bekliyordu.</p>
<p class="calibre1">“Denizleri aşıp oraya, Kanada’ya vardığımız zaman kendini daha iyi hissedeceksin,” dedi kıza, yamaçta kayaların arasında otururlarken.</p>
<p class="calibre1">March, gerçek değilmiş gibi uzağa, denizin ufkuna baktı. Sonra uykuya karşı mücadele eden bir çocuğun gergin, garip bakışıyla dönüp ona baktı.</p>
<p class="calibre1">“Öyle mı?” dedı.</p>
<p class="calibre1">“Evet,” diye yanıtladı Henry, sakin bir ifadeyle.</p>
<p class="calibre1">March’ın uykuyla ağırlaşarak bilinçsizleşen göz kapakları yavaş bir hareketle kapandı. Ancak gözlerini yine açarak:</p>
<p class="calibre1">“Evet, olabilir. Bilemiyorum. Orada nasıl olacağını bilemiyorum,” dedi.</p>
<p class="calibre1">“Hemen gidebilseydik!” dedi Henry, sesinde acıyla.</p>
<p class="calibre1"><a id="bookmark0"></a>YÜZBAŞININ BEBEĞİ</p>
<p class="calibre1">1</p>
<p class="calibre1"><span class="calibre2">“Hannele!”</span></p>
<p class="calibre1"><span class="calibre2">“Ja-a."</span></p>
<p class="calibre1"><span class="calibre2">“Wo bist du?”</span></p>
<p class="calibre1"><span class="calibre2">“Hier. ”</span></p>
<p class="calibre1"><span class="calibre2">“Wo dann?”</span></p>
<p class="calibre1">Hannele başını işinden kaldırmadı. Yanında bir sepet dolusu renkli ipek parçasıyla ve ellerinde, giydirmekte olduğu bir bebekle, bir okuma lambasının altında, alçak bir sandalyede oturuyordu. Bebeğin dizine bir şey yapıyordu, öyle ki zavallı küçük centilmen, kolları çılgınca savrularak başaşağı sallanıyordu. Ve bu hiç de yakışık almıyordu, çünkü bebek, üzerine sıkıca oturan ekose bir pantolon giymiş bir İskoç askeriydi.</p>
<p class="calibre1">Kapıya hafifçe vuruldu ve aynı ses, bir kadın sesi:</p>
<p class="calibre1">“Hannele?” diye seslendi.</p>
<p class="calibre1">“Ja-a!”</p>
<p class="calibre1">“Burada mısın? Yalnız mısın?” diye sordu ses Almanca.</p>
<p class="calibre1">“Evet ... içeri gel.”</p>
<p class="calibre1">Hannele’nin sesi pek cesaret verici değildi. Kapı açılırken bebeğini çevirdi ve ceketini düzeltti. Koyu renk gözlü genç bir kadın, muzip bir çekingenlikle kapıdan İçeriye göz attı. Kalın bir pelerini ve kulaklarına kadar çekilmiş küçük, siyah bir şapkası vardı; şık bir sokak kıyafeti içindeydi.</p>
<p class="calibre1">“Tamamen, tamamen yalnız!” dedi yeni gelen, hayret dolu bir sesle. “O nerede, o halde?”</p>
<p class="calibre1">“Bunu bilmiyorum,” dedi Hannele.</p>
<p class="calibre1">“Ve sen burada yalnız oturuyor ve onu mu bekliyorsun? Ama hayır! Buna cesaret derim! Korkmuyor musun?” Mitchka arkadaşına doğru yürüdü.</p>
<p class="calibre1">“Neden korkayım?” dedi Hannele sertçe.</p>
<p class="calibre1">“Ama hayır! Peki, ne yapıyorsun? Bir tane daha kukla mı? Bu iyi bir tane, ama! Ha ... ha ... ha! O! Bu o! Hayır ... hayır ... bu çok fazla güzel! Hayır ... bu çok fazla güzel, Hannele. Bu o ... tıpatıp o. Yalnız pantolonu.”</p>
<p class="calibre1">“O da bu pantolonları giyiyor,” dedi Hannele, bebeğini dizinde durdurarak. Bir İskoç alayına mensup bir subayın, ince, narince yapılmış, omuzları hafifçe, zarifçe öne eğilmiş ve üzerine sıkıca oturan ekose pantolonlu kusursuz bir portresiydibu. Yüzü çok güzel modellenmişti; koyu tenli, küçük, kısa kesilmiş, koyu renk bıyıklı, iyice açılmış koyu renk gözlü, bir subayı ve centilmeni belirleyen o uzaklık ve kusursuz çekingenlik havasıyla harikulade bir portreydi.</p>
<p class="calibre1">Mitchka ileri doğru eğilerek bebeği inceledi. Sıcak, koyu altın rengi bir teni ve kızıl-kahverengi gözlerinin üzerinde berrak siyah kaşları olan güzel bir kadındı.</p>
<p class="calibre1">“Hayır,” diye fısıldadı kendi kendine, dehşete düşmüş gibi. “Bu o. Bu o. Ancak pantolon değil. Çok güzel ama pantolon. Gerçekten bu kadar güzel, mükemmel bacakları mı var?”</p>
<p class="calibre1">Hannele cevap vermedi.</p>
<p class="calibre1">“Tıpatıp o. Onun kadar mükemmel. O kadar kusursuz. O aynen böyle: mükemmel. Bunu gördü mü?”</p>
<p class="calibre1">“Hayır,” dedi Hannele.</p>
<p class="calibre1">“Ne diyecek, o zaman?” İrkildi. Hassas kulağı taş merdivenlerde bir ses yakalamıştı. Yüzüne bir korku ifadesi geldi. Kapıya ve odadan dışarı koştu ve kapıyı arkasından kapattı.</p>
<p class="calibre1">“Kim o?”, merdivenlerden aşağı bağırdığı duyuldu.</p>
<p class="calibre1">Cevap Almanca geldi. Mitchka hemen tekrar kapıyı açtı ve Hannele’ye katılmak üzere geri geldi.</p>
<p class="calibre1">“Yalnızca Martin,” dedi.</p>
<p class="calibre1">Durup bekledi. Kapıda bir adam belirdi ... dimdik, askeri.</p>
<p class="calibre1">“Ah! Kontes Hannele,” dedi hızlı, kesin tarzıyla, uzakta, eşikte durarak. “İçeri girebilir miyim?”</p>
<p class="calibre1">“Evet, girin,” dedi Hannele.</p>
<p class="calibre1">Adam hızlı, askeri adımlarla içeriye girdi, başıyla selam verdi ve bebeği dikmekte olan kadının elini öptü. Sonra, çok daha samimi bir şekilde, dudaklarını Mitchka’nın ellerine dokundurdu.</p>
<p class="calibre1">Bu arada Mitchka odaya göz gezdiriyordu. Tavanı meyilli ve iki güzel hareketle duvarlara doğru kıvrılan çok büyük bir çatı odasıydı bu. Koyu renk gölgelikli okuma lambasından gelen ışık, tavanın kocaman, beyaz boyalı kemerine, duvarlardaki çeşitli eşyaların üzerine hafifçe düşüyor ve Hannele’nin yumuşak, kırmızı elbisesiyle, İpek sepetiyle oturduğu yerde parlak bir renk havuzu oluşturuyordu.</p>
<p class="calibre1">O, koyu sarı saçlı ve güzel, berrak tenli sarışın bir kadındı. Yukarı, adama bakarken yüzü ışıldar gibiydi; onda canlı bir hayat ışığı vardı. Adam yakışıklıydı, sinekkaydı tıraş olmuştu, biraz fazlaca açılmış çok mavi gözleri vardı. Yüzünde savaşı görmek mümkündü.</p>
<p class="calibre1">Mitchka odada dolaşıyor, her şeye bakıyor ve: “Güzel! Ama güzel! Ne zevkli! Bir erkek ama ne zevkli! Hayır, bir kadına ihtiyaçları yok. Hayır, şuraya bak, Martin; Yüzbaşı Hepburn bütün bu odayı kendisi düzenlemiş. İşte bir erkek. Görüyor musun? Öyle basit, ama öyle kibar. Bir kadına ihtiyacı var,” diyordu.</p>
<p class="calibre1">Oda gerçekten güzeldi; geniş, soluk, yumuşak ışıklıydı. Koyu mavi çiniden büyük bir sobayla ısıtılıyordu ve boyalı ahşaptan büyük köylü büfeleri ya da dolapları ve üzerinde yazı malzemeleri, bazı bilimsel aletler ve güzel, kızıl çiçekleri olan bir kaktüs bitkisi bulunan kocaman bir yazı masası dışında çok az mobilyası vardı. Fakat bir erkeğin odasıydı. Küçük bir tepside tütün ve pipolar vardı, ilerideki ahşap çivilerde askeri paltolar ve kemerler asılıydı ve bir rafta iki tabanca duruyordu. Sonra, biri pencerelerden birinin yanındaki bir ayağın üzerine oturtulmuş iki tane teleskop vardı. Masanın üzerinde çeşitli astronomi aletleri duruyordu.</p>
<p class="calibre1">“Hem o yıldızları okuyor. Bir düşünün ... o bir gökbilimci ve yıldızları okuyor. Garip, garip insanlar, şu İn-gilizler!”</p>
<p class="calibre1">“O İskoç,” dedi Hannele.</p>
<p class="calibre1">“Evet, İskoç,” dedi Mitchka. “Fakat, biliyor musunuz, onunla beraberken korkuyorum. O kapalı bir uçta. Onunla nereye varabileceğimi bilmiyorum. Sen de ondan korkuyor musun, Hannele? Ah, kapalı bir yol gibi!”</p>
<p class="calibre1">“Neden korkayım?”</p>
<p class="calibre1">“Ah, sen! Ne zaman korkman gerektiğini bilmiyorsun belki. Ama gelip bizi burada bulacak olursa? Hayır, hayır ... gidelim. Gidelim, Martin. Gel, gidelim. Yüzbaşı Hep-burn’un gelip beni bu odada bulmasını istemiyorum, yo, hayır! Hoşlanmıyorum. Hoşlanmıyorum bundan,” dedi Mitchka, şimdi İngilizcesini deneyerek. Hoş bir şekilde birkaç cümle söyledi. “Yo, hayır, Bay Yüzbaşı, ben sizin gelmenizi istemiyorum. Geldiğiniz zaman burada olmaktan hoşlanmıyorum. Yo, hayır. Hiç değil. Giderim. Giderim, Hannele. Giderim, Hannele’m. Ve sen gerçekten burada kalıp onu mu bekleyeceksin? Ama ne zaman gelecek? Bilmiyor musun? Aman Tanrım, hoşlanmıyorum, hoşlanmıyorum. Erkeğin odasında beklemem. Hayır, hayır ... Asla ... <span class="calibre2">jamais ... jamais, voyez ... vous.</span> Ah, sen zavallı Hannele! Ve İngiltere’de karısı ve çocukları mı var? Asla! Hayır, asla onu beklemeyeceğim.”</p>
<p class="calibre1">Martin’i telaşla kapıdan dışarı itmiş, pelerinini düzeltmiş ve edalı, zarif bir poz alarak sokak için hazırlanmıştı. Hannele’ye el salladı, gözlerini korkmuş gibi açtı ve gitti. Kontes Hannele bebeği yine eline aldı ve ayakkabısını dikmeye başladı. Şu anda yaşamını bu kuklaları yaparak kazanıyordu.</p>
<p class="calibre1">Fakat huzursuzdu. Kollarını kıvrık tutmak onu yormuş gibi, onları kucağına bastırdı. Sonra adamın yazı masasının üzerindeki küçük saate baktı. Yemek vakti çoktan geçmişti ... neden gelmemişti? Biraz kızarak içini çekti. Bebeğinden bıkmıştı.</p>
<p class="calibre1">İpek sepetini bir tarafa koyarak pencerelerden birine gitti. Dışarıda yıldızlar beyaz ve çok yakın görünüyordu. Aşağıda, evlerin damlarının karanlık yığını vardı; damların karartısının altından bir ışık dumanı ve ta aşağıdaki kentten hafif, bölük pörçük gürültüler yükseliyordu. Oda yüksek, uzak, göklerde gibiydi.</p>
<p class="calibre1">Kadın masaya gitti ve adamın, içinde mektuplar bulunan mektup tutacağına, mühür mumuna ve pul kutusuna baktı. Aslında neye dokunduğunu fark etmeden, sadece değişiklik olsun diye, eşyalara dokundu ve onları biraz kımıldattı. Sonra bir kalem aldı ve sert Gotik harflerle adını yazmaya başladı ... Johanna zu Rassentlow ... defalarca kendi adını ve sonra bir kere, buruklukla, tuhafça burnunu tuhaf bir şekilde keskinleştirerek, Alexander Hepburn yazdı.</p>
<p class="calibre1">Sonunda, yazmaktan bıkarak kalemi attı. Uzaktaki bir pencerenin yanında, büyük teleskopun durduğu yere doğru gitti, ve parmakları birkaç dakika namlunun üzerinde, adamın dokunuşlarıyla biraz daha parlamış olan yerde durdu. Sonra huzursuzca sandalyesine döndü. Merdivenlerde adamın sesini duyduğunda kuklasını eline almıştı. Yüzünü kaldırdı ve o içeri girerken seyretti.</p>
<p class="calibre1">“Merhaba, sen!” dedi adam yavaşça, kapıyı arkasından kapatırken. Kadın hızla ve kısaca ona baktı, fakat kımıldamadı ve cevap vermedi.</p>
<p class="calibre1">Adam hızlı, sessiz hareketlerle paltosunu çıkardı ve onu ahşap çivilere asmaya gitti. Kadın onun ayak sesini duydu ve tekrar baktı. Adam elindeki bebeğe benziyordu, üniformalı, uzun boylu, ince, iyi yetişmiş bir erkek. Döndüğünde, koyu renkli gözleri iyice açılmış görünüyordu. Siyah saçları şakaklarda ağarmaya başlamıştı ... ilk beyazlar.</p>
<p class="calibre1">Kadın bebeğini dikiyordu. Adam, bir şey söylemeden, yazı masasından tekerlekli sandalyeyi yaklaştırdı, öyle ki dizleri neredeyse kadına dokunarak oturuyordu. Sonra bacak bacak üstüne attı. Güzel, ekose çoraplar giymişti. Bilekleri ince ve zarif görünüyordu; kahverengi ayakkabılar onun bir parçasıymış gibi uygundu. Birkaç dakika, oturmuş dikiş diken kadını seyretti. Işık kadının altın rengi, koyu altın rengi ve gölgeli tutamları olan yumuşak, narin saçlarına düşüyordu. Kadın başını kaldırmadı.</p>
<p class="calibre1">Adam, bebeği almak için sessizce küçük, çıplak görünüşlü, kahverengi elini uzattı. Kolunun ön kısmında siyah kıllar vardı.</p>
<p class="calibre1">Kadın yukarı, ona baktı. Yüzü erkeğinkine kıyasla tuhaf bir şekilde taze ve parlak görünüyordu.</p>
<p class="calibre1">“Onu görmek mi istiyorsun?” diye sordu, tabii bir İngilizceyle.</p>
<p class="calibre1">“Evet,” dedi adam.</p>
<p class="calibre1">Kadın pamuk ipliğini kopardı ve kuklayı ona verdi. Adam bir bacağı diğerinin üzerine atılmış, bebeği bir eliyle tutarak ve koyu renkli gözleriyle anlaşılmaz bir şekilde gülümseyerek oturuyordu. Kusursuz bir biçimde yandan ayrılmış olan saçları kömür gibi siyah ve parlaktı.</p>
<p class="calibre1">“Beni yakalamışsın,” dedi nihayet, neşeli, ahenkli sesiyle.</p>
<p class="calibre1">“Ne?” dedi kadın.</p>
<p class="calibre1">“Beni yakalamışsın,” diye tekrarladı adam.</p>
<p class="calibre1">“Umurumda değil,” dedi kadın.</p>
<p class="calibre1">“Ne ... umurunda değil mi?” Adam birdenbire gülümsemeye başladı. Garip bir cevap verme tarzı vardı, sanki bütün dikkatini vermiyormuş, sanki başka bir şey düşünüyormuş gibi.</p>
<p class="calibre1">“Çok geç kaldın, değil mi?” dedi kadın.</p>
<p class="calibre1">“Evet. Biraz geç kaldım.”</p>
<p class="calibre1">“Neden?”</p>
<p class="calibre1">“İşin doğrusu, Albay’la konuşuyordum.”</p>
<p class="calibre1">“Benim hakkımda mı?”</p>
<p class="calibre1">“Evet. Senin hakkındaydı.”</p>
<p class="calibre1">Kadın yukarı, onun yüzüne bakarak otururken sarardı. Ama adamın karanlık yüzünde üzüntü olup olmadığını anlamak imkansızdı.</p>
<p class="calibre1">“Tatsız bir şey mi var?” dedi kadın.</p>
<p class="calibre1">“Eh, evet. Biraz tatsızdı. Senin hakkında değil, demek istediğim. Ama benim için biraz sıkıntılıydı.”</p>
<p class="calibre1">Kadın onu seyretti. Fakat adam hâlâ daha fazlasını söylemiyordu.</p>
<p class="calibre1">“Neydi?” dedi kadın.</p>
<p class="calibre1">“Eh, sadece beklediğim şey. Senin hakkında fazla şey biliyor gibiler ... senin ve benim hakkımda, demek istiyorum. Gayrıresmi olarak hiç kimsenin aldırdığı yok aslında. Aksilik şu ki, görünüşe göre bu işi resmen ele almak zorunda kalacaklar.”</p>
<p class="calibre1">“Neden?”</p>
<p class="calibre1">“Eh ... anlaşılan karım Tümgeneral’e mektuplar yazmış. O karımın bir aile dostu ... ömrü boyunca karımı tanıyormuş. Ve sanırım karım bazı söylentiler duymuş. Aslında, duyduğunu biliyorum. Bana yazdığı mektupta öyle diyor.”</p>
<p class="calibre1">“Ve sen ona ne diyorsun öyleyse?”</p>
<p class="calibre1">“Ona iyi olduğumu ... merak etmemesini söylüyorum. ”</p>
<p class="calibre1">“Bunun onu merak etmekten alıkoymasını beklemiyorsun, değil mi?” diye sordu kadın.</p>
<p class="calibre1">“A, bilmiyorum. Neden merak etsin?” dedi adam.</p>
<p class="calibre1">“Bir sebebi olabilir bence,” dedi Hannele. “Bir yıldır onu görmüyorsun. Ve eğer sana tapıyorsa- ”</p>
<p class="calibre1">“Yo, bana taptığını sanmıyorum. Benden yalnızca hoşlandığını düşünüyorum.”</p>
<p class="calibre1">“Onun için bu kadar önemsiz olduğunu mu düşünüyorsun?”</p>
<p class="calibre1">“Neden olmasın? Tabii benden <span class="calibre2">emin</span> olmaktan hoşlanıyor.”</p>
<p class="calibre1">“Ama şimdi emin değil mi?”</p>
<p class="calibre1">“Hayır ... aynen öyle. Aynen. Mesele bu. Mesele burada. Albay izin alıp eve gitmemi tavsiye ediyor.”</p>
<p class="calibre1">Bir kolundan tuttuğu bebeğe tuhaf, parlak, karanlık, görmeyen gözlerle bakarak oturdu. Saçının düzgün ayrımına ve koyu renkli gözlerini garip bir şekilde dikerek bakma tarzına kadar, kendisinin olağanüstü bir benzeriydi bu.</p>
<p class="calibre1">“Ne kadar zaman için?” diye sordu kadın.</p>
<p class="calibre1">“Bilmiyorum. Bir ay için,” diye cevap verdi adam, önce belirsiz bir şekilde, sonra kesinlikle.</p>
<p class="calibre1">“Bir ay için!” Kadın onu seyretti ve onun, gözlerinin önünden yavaşça kaybolduğunu görür gibi oldu.</p>
<p class="calibre1">“Peki, gidecek misin?” diye sordu.</p>
<p class="calibre1">“Bilmiyorum. Bilmiyorum.” Adamın başı eğik kaldı; dalgınca düşünüyor gibiydi. “Bilmiyorum,” diye tekrarladı. “Ne yapacağıma karar veremiyorum.”</p>
<p class="calibre1">“Gitmek ister miydin?” diye sordu kadın.</p>
<p class="calibre1">Adam kaşlarını kaldırarak ona baktı. Siyah gözleriyle ve doğrudan insan görüşünden ziyade altıncı his gibi olan o tuhaf, parlak, görmeyen bakışıyla doğruca ona baktığı zaman kadının kalbi eriyordu. Ona baktığı zaman ne gördüğünü asla bilmiyordu.</p>
<p class="calibre1">“Hayır,” dedi adam, sade bir şekilde. “Gitmek istemiyorum. İngiltere’ye gitmek için herhangi bir istek duyduğumu sanmıyorum.”</p>
<p class="calibre1">“Neden?” diye sordu kadın.</p>
<p class="calibre1">“Bilemiyorum.” Sonra adam yine ona baktı. Ağzıyla yavaşça gülümserken gözlerinde tuhaf beyaz bir ışık parıldıyor gibiydi ve, “Senin bilmen gerekir sanırım, eğer kimse bilmiyorsa,” dedi.</p>
<p class="calibre1">Kadının yüzüne sevinçli, yarı korkmuş bir ifade geldi.</p>
<p class="calibre1">“Beni bırakmak istemediğini mi söylemek istiyorsun?” diye sordu, nefesi kesilerek.</p>
<p class="calibre1">“Evet. Sanırım bunu söylemek istiyorum.”</p>
<p class="calibre1">“Ama emin değilsin?”</p>
<p class="calibre1">“Evet, eminim, tamamen eminim,” dedi adam ve o tuhaf gülümseme yüzünde dolaştı, o garip ışık gözlerinde parıldadı.</p>
<p class="calibre1">“Beni bırakmak istemediğinden mi?” diye kekeledi kadın, başını yana çevirerek.</p>
<p class="calibre1">“Evet, seni bırakmak istemediğime tamamen eminim,” diye tekrarladı adam. Tuhaf, çok ahenkli bir İskoç sesi vardı. Fakat kadını ikna eden ve korkutan, yüzündeki anlaşılmaz gülümsemeydi. Adeta grotesk bir gülümsemeydi, tuhaf, pusuda bekleyen, değişmez görünen bir sırıtmaydı.</p>
<p class="calibre1">Kadın korkmuştu ve yüzünü yana çevirdi. Tekrar adama baktığı zaman onun yüzü, parlak bir taştan yan grotesk bir şekilde oyulmuşçasına, derin kazılmış, garip çizgileri, parlak, koyu renkli bir teni ve sabit bir bakışı olan bir maske gibiydi. Düzgün, güzel biçimli başındaki siyah saçları ebedi görünüyordu.</p>
<p class="calibre1">“Biraz yorgun musun?” diye sordu kadın.</p>
<p class="calibre1">“Evet, sanırım öyleyim.” Adam siyah, görmeyen gözlerle ve maske gibi bir yüzle kadına baktı. Sonra bir şey duymuş gibi yan tarafa göz attı. Sonra, eli kemerinde, kalkarak, “Kemerimi çıkarıp ceketimi değiştireceğim, senin için sakıncası yoksa,”dedi.</p>
<p class="calibre1">Geniş, kahverengi kemerini çözerek odanın karşı tarafına doğru yürüdü. Üzerine iyi oturan, iyi kesimli, hâki renkli bir üniforma giymişti. Kemerini astı ve önünü düğmelemediği eski, hafif bir tunik giymiş olarak geri döndü. Bir elinde terliklerini taşıyordu. Ayakkabılarını çözmek için oturduğu zaman, kadın yine kolunun ön kısmının ne kadar siyah ve kıllı olduğunu, kahverengi elinin ne kadar çıplak göründüğünü fark etti. Aşağı eğilirken saçları başında sıkı bir miğfer gibi siyah, düzgün ve kusursuz duruyordu.</p>
<p class="calibre1">Terliklerini giydi, ayakkabılarını kenara taşıdı ve yine sandalyesine oturarak zevkle gerindi.</p>
<p class="calibre1">“İşte,” dedi. “Şimdi kendimi daha iyi hissediyorum.” Ve kadına baktı. “Ee,” dedi, “ya sen nasılsın?”</p>
<p class="calibre1">“Ben mi?” dedi kadın. “Ben önemli miyim?” Biraz acı konuşuyordu.</p>
<p class="calibre1">“Sen önemli misin?” diye tekrarladı adam, kadının sesindeki acıyı fark etmeden. “Neden, nasıl bir soru bu! Tabii ki çok önemlisin. Ne? Değil misin?” Ve garip gülümsemesiyle gülümseyerek ... bir an için kadına, maymunların, sabun taşından oyulmuş Çin işi gorillerin sabit hüznünü hatırlattı ... elini kadının çenesinin altına koydu ve parmağını hafifçe yanağında gezdirdi. Kadın derin derin kızardı.</p>
<p class="calibre1">“Ama senin kadar önemli değilim, değil mi?” dedi sanki meydan okuyarak.</p>
<p class="calibre1">“Benim kadar önemli! Olur şey değil, ben hiç de önemli değilim. Hiç de önemli değilim!” ... sözlerinin garip, dalgalanan sesi kadını şaşırttı. Gerçekte ne demek istiyordu?</p>
<p class="calibre1">“Ve ben bundan da daha önemsizim,” dedi acı bir şekilde.</p>
<p class="calibre1">“Yo, hayır, değilsin. Hayır, değilsin. Çok önemlisin. Gerçekten çok önemlisin, seni temin ederim.”</p>
<p class="calibre1">“Ya karın?” ... soru asice geldi. “Karın? O önemli değil mi?”</p>
<p class="calibre1">“Karım? Karım?” Bu kelime adamın ağzından, sanki ne demek olduğunu tam olarak bilmiyormuş gibi çıkıyordu. “Eh, evet, kendi çevresinde önemli sanırım.”</p>
<p class="calibre1">“Hangi çevre ?” diye atıldı Hannele, bir kahkahayla.</p>
<p class="calibre1">“Kendi çevresi, tabii. Kendi evi, kendi yuvası ve iki çocuğu. Onun çevresi bu.”</p>
<p class="calibre1">“Ya sen? ... senin yerin nerede?”</p>
<p class="calibre1">“Şu anda yerim yok,” dedi adam.</p>
<p class="calibre1">“Fakat mesele de bu değil mi,” dedi Hannele. “Eğer bir karın ve bir yuvan varsa, buna ait olmak senin vazifen değil mi?”</p>
<p class="calibre1">“Evet, sanırım öyle, eğer istiyorsam,” diye cevap verdi adam.</p>
<p class="calibre1">“Ve <span class="calibre2">istiyorsun}”</span> diye meydan okudu kadın.</p>
<p class="calibre1">“Hayır, istemiyorum,” diye cevapladı adam.</p>
<p class="calibre1">“Ee, öyleyse?” dedi kadın.</p>
<p class="calibre1">“Evet, tamamen,” diye cevap verdi erkek. “Bir ikilem olduğunu itiraf ediyorum.”</p>
<p class="calibre1">“Ama ne yapacaksın?” diye ısrar etti kadın.</p>
<p class="calibre1">“Doğrusu, bilmiyorum. Henüz bilmiyorum. Ne yapacağıma karar vermedim.”</p>
<p class="calibre1">“O halde karar vermeye başlasan iyi olur,” dedi kadın.</p>
<p class="calibre1">“Evet, bunu biliyorum. Bunu biliyorum.”</p>
<p class="calibre1">Adam ayağa kalktı ve odada huzursuzca bir aşağı, bir yukarı yürümeye başladı. Fakat yüzünde aynı boş karanlık vardı. Elleri cebindeydi. Hannele kendini çaresiz hissederek oturdu. Adama âşık olmamak elinde değildi: ellerine, tuhaf, büyüleyici vücut yapısına, anlaşılmaz varlığına. Onun, ayaklarını yere koyma tarzını seviyordu, yürürken bacaklarını oynatma şeklini seviyordu, belinin biçimini seviyordu, başını hafifçe eğme tarzını ve yüzünün garip, karanlık dalgınlığını, düşünmezliğini seviyordu. Fakat şimdi huzursuzluğu kadını yalnız mutsuz ediyordu. Bundan bir şey gelmezdi. Ama onu buna kendisi itmişti.</p>
<p class="calibre1">Adam ellerini ceplerinden çıkardı ve bir mıknatısa dönen bir demir parçası gibi kadına döndü. Yine onun önünde oturdu ve yüzüne bakarak ellerini ona uzattı.</p>
<p class="calibre1">“Bana ellerini ver,” dedi hafifçe, kadının itiraz etmesine imkân vermeyen o garip, kayıtsız, yumuşak, manidar ses tonuyla. “Bana ellerini ver ve birlikte olduğumuzu hissedeyim. Kelimelerin pek bir anlamı yok. Hiçbir anlamları yok. Ve insanın bütün düşündükleri ve planladıkları boşa çıkıyor. Birlikte olduğumuzu hissedeyim, gerisine aldırmıyorum.”</p>
<p class="calibre1">Yavaş, ahenkli tarzıyla konuşuyordu ve kadının ellerini ellerinin arasına aldı. Kadın hâlâ sesini bulmaya çabalıyordu.</p>
<p class="calibre1">“Fakat gerekecek. Karar vermen gerekecek. Buna mecbursun,” diye ısrar etti.</p>
<p class="calibre1">“Evet, sanırım öyle. Sanırım öyle. Fakat şimdi birlikte olduğumuza göre, düşünmeyeceğim. Şimdi birlikte olduğumuza göre, bunu unutalım.”</p>
<p class="calibre1">“Ama artık unutamayacağımız zaman?”</p>
<p class="calibre1">“Eh ... o zaman, bilmiyorum. Fakat ... bu gece bana öyle geliyor ki ... bunu unutsak iyi olur.”</p>
<p class="calibre1">Sesinin yumuşak, ahenkli, dalgalanan tonu kadına kendini çaresiz hissettirdi. Adamın ona hiçbir zaman cevap vermediğini hissetti. Yanıt sözcükleri ondan zorla, bir şeyler söylemek ihtiyacıyla çıkıyor gibiydi. Fakat o kendisi hiçbir zaman konuşmuyordu. İşte oradaydı, önündeki sürekli, boş bir sessizlik.</p>
<p class="calibre1">Kadın kendisiyle mücadele ediyordu. Adam elini, bir kedi patisinin bazen canlı bir hava yumağı gibi insana dokunduğu şekilde, olağanüstü yumuşak bir yarı dokunuşla, yine hafifçe kadının yanağına koyduğu zaman, elinin o neredeyse fark edilmeyen okşayışının büyüsü olmasaydı, kadın kasılarak geri çekilir ve ona, böyle isteksiz ve yetersiz olduğu sürece onunla bir ilişkisi olamayacağını söylerdi. Ona bunları söylemek istiyordu. Ama başladığı zaman adam hep, kadının bütün vücuduna bürümcük iplikler örer gibi olan aynı yumuşak, dalgalanan sesle cevap veriyordu, öyle ki kadın net olarak düşünemiyor, hareket edemiyor, hatta hissedemiyordu. Ruhu, içinde isyanla inliyordu. Yine de, adam elini hafifçe çenesinin altına koyduğu, yüzünü kaldırdığı ve o grotesk gülümsemesiyle ona gülümsediği zaman ... onun kendisini öpmesine izin verdi.</p>
<p class="calibre1">“Bu gece ne düşünüyorsun?” dedi adam. “Ne düşünüyorsun?”</p>
<p class="calibre1">“Albay sana tam olarak ne söyledi?” dedi kadın, gözlerini sertleştirmeye çalışarak.</p>
<p class="calibre1">“A, o mu!” diye cevap verdi erkek. “Ona aldırma. Onun hiçbir önemi yok.”</p>
<p class="calibre1">“Fakat neyin önemi var, öyleyse?” diye ısrar etti kadın. Adamdan neredeyse nefret ediyordu.</p>
<p class="calibre1">“Neyin mi önemi var? Doğrusu, benim için şu anda bu odanın dışındaki hiçbir şeyin. Zaman ya da mekânda hiçbir şeyin önemi yok benim için.”</p>
<p class="calibre1">“Evet, şu an!” diye tekrarladı kadın acı bir şekilde. “Ama bir de gelecek var. <span class="calibre2">Benim</span> gelecekte yaşamam gerekiyor.”</p>
<p class="calibre1">“Gelecek! Gelecek! Gelecek her gün tüketilir. Benim için gelecek, siyah iplikten büyük bir düğüm gibidir: Her sabah serbest bir ucundan çözmeye başlarsın ve günün bu-dur. Ve her akşam çözdüğün kadarını koparıp atarsın ve yığın bu kadar azalmış olur: sadece bir iplik daha az, bir gün daha az. Geleceğin bütün önemi bu benim için.”</p>
<p class="calibre1">“Öyleyse senin için hiçbir şeyin önemi yok ve benim de önemim yok. Dediğin gibi, yalnızca işe yaramayan bir iplik ucu,” diye erkeğe direndi kadın.</p>
<p class="calibre1">“Hayır, orada yanılıyorsun. Sen benim için gelecek değilsin.”</p>
<p class="calibre1">“Neyim öyleyse? ... geçmiş mi?”</p>
<p class="calibre1">“Hayır, bunların hiçbiri. Hiçbir şey değilsin. Bu bakımdan hiçbir şey değilsin.”</p>
<p class="calibre1">“Teşekkür ederim,” dedi kadın İstihzayla, “eğer hiçbir şey değilsem.”</p>
<p class="calibre1">Fakat adamın ilgisiz konuşmaları bile kadını çaresiz bırakıyordu. Onu tam farkedilmeyen, belirsiz öpüşlerle öpüyor ve boğazına dokunuyordu. Ve adamın anlamsızlığı kadını büyülüyor ve onu güçsüz bırakıyordu. Adama bir anlam veremiyordu, hiçbir anlam. Yine de, öperken öylesine garip olan ağzı ve kıllı ön kolları ve siyah kıllı, zarif, güzel göğsü ... bütün bunlar bir muammaydı onun için, sanki Mars’tan gelen bir adam onunla sevişiyormuş gibi. Ve kadın ağırlaşmış, büyülenmişti ve onu saran bu büyüyü seviyordu. Fakat aynı zamanda sevmiyordu.</p>
<p class="calibre1">Kontes zu Rassentlow’un ana caddelerden birinde bir stüdyosu vardı. Aslında bir mülteciydi. Ve bugünlerde eğer bir mülteciyseniz, bir grandük ya da bir dilenci olabilirsiniz. Fakat Hannele bir dilenci değildi, çünkü o ve arkadaşı Mitchka bu bebekleri, işli, renkli yünlerden güzel yastıklar ve kadınsı sanatın buna benzer objelerini yaptıkları bir atölyeye sahiptiler. Bebekler oldukça meşhurdu; böylece iki kadın açlıktan ölmüyorlardı.</p>
<p class="calibre1">Hannele atölyede fazla çalışmazdı. Yüzbaşınınki kadar büyük olmayan, aynı çatı altında bir başka güzel çatı odası olan kendi odasında yalnız olmayı tercih ederdi. Fakat öğleden sonraları sık sık atölyeye gider ve eğer müşteri gelirse, o zaman onlara çay ikram edilirdi.</p>
<p class="calibre1">Alexander’ın bebeği asla satış için düşünülmemişti. Bir öğlen üzeri Hannele neden onu atölyeye götürdü, bilmiyoruz. Ama götürdü ve onu küçük bir dolabın üzerinde dur-durttu. Bir subay ve centilmenin harikulade küçük bir portresiydi bu; fiziği nefes kesecek şekilde modellenmişti.</p>
<p class="calibre1">“Ve bu ... bu deha!” diye haykırdı Mitchka. “Bu bir <span class="calibre2">chef d’oeuvre</span>! Bu senin başyapıtın, Hannele. Bu gerçekten fevkalade. Ve güzel! Güzel bir adam, değil mi? Fakat hayır, bu çok fazla gerçek. Nasıl cesaret ettiğini anlamıyorum. Hep senin iyi olduğunu düşünürdüm, Hannele, benden çok daha iyi huylu olduğunu. Ama şimdi beni korkutuyorsun. Senin kötü olduğundan korkuyorum, biliyor musun? Senin kötü olduğunu düşünmek beni korkutuyor. <span class="calibre2">Aber nein!</span> Fakat onu orada bırakmayacaksın, değil mi?</p>
<p class="calibre1">“Neden olmasın?” dedi Hannele, İstihzayla.</p>
<p class="calibre1">Mitchka hayret, kınama ve korkuyla koyu renkli gözlerini kocaman açtı.</p>
<p class="calibre1">“Ama bırakmamalısın,” dedi.</p>
<p class="calibre1">“Neden olmasın?”</p>
<p class="calibre1">“Hayır, bunu yapamazsın. Adamı seviyorsun.”</p>
<p class="calibre1">“Öyleyse?”</p>
<p class="calibre1">“Onun kuklasını orada bırakamazsın.”</p>
<p class="calibre1">“Neden bırakamayayım?”</p>
<p class="calibre1">“Fakat gerçekten kötüsün. <span class="calibre2">Du bist wirklich bös.</span> Bir düşün! ... ve o bir İngiliz subayı.”</p>
<p class="calibre1">“Öyle bile olsa kutsal değil.”</p>
<p class="calibre1">“Seni kentten kovacaklar. Seni sürecekler.”</p>
<p class="calibre1">“Sürsünler, o halde.”</p>
<p class="calibre1">“Fakat hayır! Ne yaparsın? Berlin’e ya da Münih’e gidip yeniden başlamak zorunda kalsaydık, bu korkunç olurdu. Burada her şey öyle iyi gitti ki.”</p>
<p class="calibre1">“Umurumda değil,” dedi Hannele.</p>
<p class="calibre1">Mitchka arkadaşına baktı ve başka bir şey söylemedi. Fakat kızgındı. Bir süre sonra döndü ve ültimatomunu verdi.</p>
<p class="calibre1">“Sen burada değilken,” dedi, “kuklayı bir çekmeceye kaldıracağım. Onu hiç kimseye, hiç kimseye göstermeyeceğim. Ve sana söylemeliyim, onu orada görmek beni korkutuyor. Beni korkutuyor. Ve benim başımı belaya sokmaya hakkın yok, anlıyor musun? İngiliz subaylarına bakan ben değilim. Onları sevmiyorum, benim için fazla soğuk ve mükemmeller. İngiliz subayları yüzünden asla başıma bir bela getirmeyeceğim.”</p>
<p class="calibre1">“Korkma,” dedi Hannele. “Seni rahatsız etmezler. Bizim bildiğimiz her şeyi yeterince iyi biliyorlar. Her yerde casusları var. Sana bir şey olmaz.”</p>
<p class="calibre1">“Fakat seni gitmeye mecbur ederlerse ... ve ben burada, atölyede kalmak zorundayım.”</p>
<p class="calibre1">Ancak yararı yoktu; Hannele inatçıydı.</p>
<p class="calibre1">Böylece, güneşli bir öğlen üzeri kapı çalındı: hâlâ güzelliğini koruyan kırışık yüzüyle, beyazlı küçük bir hanımefendiydi bu.</p>
<p class="calibre1">“Tünaydın!” ... biraz süslü püslü, orta sınıf İngilizcesiyle. “Atölyenizdeki eşyalarınızı görebilir miyim acaba?” “A, evet!” dedi Mitchka. “Lütfen giriniz.”</p>
<p class="calibre1">İçeri girdi küçük hanımefendi, süslü elbisesi ve buruşuk güzelliğiyle. Fazla yaşlı olmamalıydı: belki de ellinin altındaydı. Ve yüzünün bu kadar kırışmış olması tuhaftı, çünkü vücudu çok muntazam, gözleri parlaktı ve gülerken dişleri güzeldi. Elbiseleri içinde çok iyi görünüyordu: kalın dokunmuş beyaz İpekten bir elbise, sadece uçlarında kuyruklar olan geniş, ermin bir atkı ve üzerinde atmaca türünden, yeşil tüyler salınan siyah bir şapka. Oldukça fazla mücevher takmıştı ve kendinden memnun bir halde oturup etrafa bakınırken saçlarına dokunmak için parmaklarını kaldırdığında, oğlak derisinden beyaz eldivenlerinin üzerinde iki bilezik şıngırdadı.</p>
<p class="calibre1">“Çok hoş bir atölyeniz var ... çok hoş ... gerçekten nefis! Daha nefis bir şey tahayyül edemezdim.”</p>
<p class="calibre1">Mitchka, müstehzi bir reverans yaptı ve garip, çarpıcı İngilizcesiyle:</p>
<p class="calibre1">“Ya, evet. Biz de çok seviyoruz,” dedi.</p>
<p class="calibre1">Bir paravanın arkasına kaçmış olan Hannele, şimdi hızla ortaya çıktı.</p>
<p class="calibre1">“Ah, nasılsınız?” diye gülümsedi yaşlıca bayan. “İki kişi olduğunuzu duymuştum. Şimdi hanginiz hanginiz, sorabilir miyim? Bu,” ve sevimli bir şekilde gülümseyerek beyaz oğlak derisi bir parmakla Mitchka’ya İşaret etti ...</p>
<p class="calibre1">“ş<sup class="calibre5">e</sup>y<sup class="calibre5">-</sup>”</p>
<p class="calibre1">“Annamaria von Prielau-Carolath,” dedi Mitchka, hafifçe eğilerek.</p>
<p class="calibre1">“Ya!”. .. ve beyaz oğlak derisi parmak hızla çekildi. “Ve bu-”</p>
<p class="calibre1">“Johanna zu Rassentlow,” dedi Hannele, gülümseyerek.</p>
<p class="calibre1">“Ah, evet! Kontes von Rassentlow! Ve bu, Barones von ... von ... fakat bana söyleseniz bile asla hatırlayamayacağım, zira isimlerle hiç aram yoktur. Neyse, birine Kontes ve diğerine Barones diyeceğim. Benim gibi bir zavallı için bu idare eder, değil mi? Şimdi eşyalarınızı görmeyi çok İsterim, mümkünse. İngiltere’ye götürmek için küçük bir hediye almak İstiyorum. Buna benzer şeylere dünya kadar gümrük vergisi vermek zorunda kalmam sanırım, değil mi?”</p>
<p class="calibre1">“Yo, hayır,” dedi Mitchka. “Gümrük vergisi yok. Oyuncaklar, biliyorsunuz, onlar onlara...” Kekeledi ve İngilizcesi iflas etti, bu yüzden Hannele’ye döndü.</p>
<p class="calibre1">“Oyuncaklardan gümrük vergisi almıyorlar ve nakışları da fark etmiyorlar,” dedi Hannele.</p>
<p class="calibre1">“A, iyi. O zaman mesele yok,” dedi ziyaretçi. “Gerçekten hoş bir şey alabileceğimi umuyorum. Şurada çok güzel bir bluz görüyorum, çok nefis. Fakat benim için fazla canlı, korkarım. Bir zamanlar olduğum kadar genç değilim, ne yazık ki.” Güzel dişlerini göstererek sevimli küçük gülümsemesiyle gülümsedi ve kulaklarındaki eski inciler sallandı.</p>
<p class="calibre1">“Bebekleriniz hakkında öyle çok şey duydum ki. Gerçekten enfes olduklarını, birer sanat eseri olduklarını duyuyorum. Birkaç tane görebilir miyim, lütfen?”</p>
<p class="calibre1">“A, evet,” diye geldi Mitchka’nın değişmez cevabı. Bu ünlem tüm İngilizcesinin temel taşıydı.</p>
<p class="calibre1">Ellerinde hiçbir zaman üç veya dört bebekten fazlası bulunmazdı. Bu kez sadece iki tane vardı. Meşhur yüzbaşı, çekmecesinde saklıydı.</p>
<p class="calibre1">“Çok güzel! Harikulade!” diye mırıldandı küçük hanımefendi, sanatkarane bir mırıltıyla. “Bence bunlar çok nefis. Bunları yapmanız harikulade, Kontes. Bunları yapan sizsi-niz, değil mi? Yoksa ikiniz de birlikte mi yapıyorsunuz?”</p>
<p class="calibre1">Hannele izah etti ve inceleme ile rapsodi birlikte devam etti. Fakat belli ki küçük hanımefendi ihtiyatlı bir alıcıydı. Eşyaları dikkatle gözden geçiriyor, ve iki kereden daha fazla düşünüyordu. Bebekler onu cezbetmişti ... ama pahalı olduklarını düşünüyor ve tereddüt ediyordu.</p>
<p class="calibre1">“Keşke,” dedi hayıflanarak, “daha çok sayıda bebek olsaydı. Çok seveceğim bir tane olabilirdi gibi hissediyorum, biliyor musunuz? Tabii bunlar çok cici ... çok ciciler: ve verilen emeği düşünürseniz, her peniye değerler. Fakat içimde öyle bir his var ki, nasıl olduğunu bilmez misiniz, yalnızca bir, iki tane daha olsaydı, kesinlikle onsuz yaşayamayacağım bir tane bulabilecektim. Nasıl olduğunu bilmez misiniz? İnsan öyle aptal ki, tabii. Goethe ne diyor ... <span class="calibre2">‘Dort wo du nicht bist?’mi?</span> ... Almancam başlangıç seviyesinde bile değil, bu yüzden kusuruma bakmamalısınız. Fakat manası şu: olduğunuz yerde değil, bir başka yerde mutlu olabileceğinizi hissedersiniz daima. Böyle değil midir? Ah, evet, öyle sıklıkla doğrudur ki ... öyle sıklıkla. Fakat her zaman değil, Tanrı’ya şükür. ” Tuhaf, küçük bir gülümsemeyle kendi kendine gülümsedi, dudaklarını büzdü ve devam etti: “Evet, bebekler hakkında böyle hissediyorum. Sadece bir, iki tane daha olsaydı. Bir tane bile yok mu?”</p>
<p class="calibre1">Sevimli bir şekilde Hannele’ye baktı.</p>
<p class="calibre1">“Evet,” dedi Hannele, “bir tane var. Fakat sipariş edildi. Satılık değil.”</p>
<p class="calibre1">“Ah, görebilir miyim acaba? Eminim güzeldir. Ah, görmek için ölüyorum. Kadın merakı nedir bilirsiniz, değil mi?”... çınlayan küçük gülüşüyle güldü. “Eh, korkarım ben tam bir kadınım, ne yazık ki. İnsanda bir nebze erkeklik olursa çok daha katı ve dayanıklı olabiliyor, öyle düşünmüyor musunuz? Fakat korkarım ben tam bir kadınım.” İçini çekti ve sessizleşti.</p>
<p class="calibre1">Hannele yavaşça çekmeceye gitti ve yüzbaşıyı çıkardı. Onu küçük kadına verdi. Kadın korkmuş görünüyordu. Gözleri yuvarlak ve çocuksu bir hal aldı, yüzü sarardı. Kekelerken mücevherleri sinirli bir şekilde şıngırdadı:</p>
<p class="calibre1">“Şimdi bu ... bu -” ve küçük, isterik bir gülüşle güldü.</p>
<p class="calibre1">Kaçmak ister gibi döndü.</p>
<p class="calibre1">“Oturmamın bir sakıncası var mı?” dedi. “Sanırım ayakta durmak -” ve bir sandalyeye çöktü. Yüzünü yana çevirmişti. Fakat kuklayı sıkı sıkı tutuyor, ağır taşlı yüzüklerle bezeli küçük, beyaz parmakları onun belini kavrıyordu.</p>
<p class="calibre1">“Biliyor musunuz,” diye atıldı, dehşete düşen Mitch-ka. “Biliyor musunuz, bu İngilizlerden birinin, bir centilmenin canlı resmi, biliyor musunuz? Canlı resmi, biliyor musunuz?”</p>
<p class="calibre1">“Bir portre,” dedi Hannele parlak bir şekilde.</p>
<p class="calibre1">“Evet,” diye mırıldandı ziyaretçi belirsizce. “Eminim öyledir. Eminim gerçekten çok ustaca bir portredir.”</p>
<p class="calibre1">Bir zincirle oynadı ve kendini gizlemek ister gibi, gözlerinin önüne altından küçük, uzun saplı bir gözlük tuttu. Ve gözlüğünün perdesi arkasından elindeki şekle baktı.</p>
<p class="calibre1">“Fakat,” dedi, “İngiliz, daha doğrusu İskoç subaylarından hiçbiri artık vücuda oturan ekose pantolon giymiyor ... gece kıyafeti dışında.”</p>
<p class="calibre1">Sesi belirsiz ve uzaktı.</p>
<p class="calibre1">“Hayır, şimdi giymiyorlar,” dedi Hannele. “Fakat doğru kıyafet bu. Çok güzel buluyorum, ya siz?”</p>
<p class="calibre1">“Doğrusu, bilmiyorum. Duruma göre değişir” ... ve küçük kadın titrek bir şekilde güldü.</p>
<p class="calibre1">“Ya, evet,” dedi Hannele. “Biçimli bacaklar gerektirir.” “Bebeğinizin aslınınkiler de öyle olmalı ... oldukça,” dedi bayan.</p>
<p class="calibre1">“A, evet,” dedi Hannele. “Bence bacakları çok güzel.” “Oldukça!” dedi hanımefendi. “Sizin isimlendirdiğiniz gibi, portresine bakılırsa. Beyefendinin adını sorabilir miyim ... eğer patavatsızlık olmazsa?”</p>
<p class="calibre1">“Yüzbaşı Hepburn,” dedi Hannele.</p>
<p class="calibre1">“Evet, tabii ki öyle. Hemen tanıdım. Onu yıllardır tanırım.”</p>
<p class="calibre1">“Ah, lütfen,” diye söze karıştı Mitchka. “Ah, lütfen, bunu gördüğünüzü ona söylemeyin. Ah, lütfen! Lütfen hiç kimseye söylemeyin.”</p>
<p class="calibre1">Ziyaretçi küçük, kurşuni bir gülümsemeyle yukarı baktı.</p>
<p class="calibre1">“Ama neden olmasın?” dedi. “Zaten ona hemen söyleyemem, çünkü şu anda burada olmadığını duydum. Ne zaman döneceğini biliyor musunuz acaba?”</p>
<p class="calibre1">“Sanıyorum yarın,” dedi Hannele.</p>
<p class="calibre1">“Yarın!”</p>
<p class="calibre1">“Ve lütfen!” diye yalvardı, yalvaran ıstırabı içinde çok güzel görünen Mitchka, “lütfen onu gördüğünüzü hiç kimseye söylemeyin.”</p>
<p class="calibre1">“Söz mü vermeliyim?” diye gülümsedi küçük hanımefendi, yorgun bir şekilde. “Peki, o halde, gördüğümü ona söylemeyeceğim. Ve sanırım artık gitmem gerekiyor. Evet, yalnızca yastık kılıfını alacağım, teşekkür ederim. Ne kadar olduğunu bir daha söyleyin, lütfen.”</p>
<p class="calibre1">O akşam Hannele huzursuzdu. Adam üç gündür bir görevle uzaktaydı. O gece dönüyordu ... yemek vaktine yetişmiş olması gerekirdi. Ama gelmemişti ve odası kilitli ve karanlıktı. Hannele birkaç saat önce uşağın sobayı yaktığını duymuştu. Şimdi oda üç gündür olduğu gibi karanlık ve boştu.</p>
<p class="calibre1">Hannele, uzakta olduğu üç gün içinde onu unutmuş gibi olduğu için çok tedirgindi. Erkek onun içinden tamamen kaybolmuş gibiydi. Hatta onu zorlukla hatırlayabiliyordu. Onun için öyle önemsiz bir hale gelmişti ki, kadın şaşkındı.</p>
<p class="calibre1">Şimdi gerçekten öyle olup olmadığını anlamak için onu tekrar görmek istiyordu. Onun gelmekte olduğunu hissediyordu. Daha şimdiden onun kendisine doğru bir etki yaptığını hissediyordu. Ama ne? Peki, adam gerçek miydi? Neden onun bebeğini yapmıştı? Eğer o hiçbir şey değilse, neden bebeği o kadar önemli olmuştu? Neden bu öğleden sonra onu o komik küçükkadına göstermişti? Neden kendisi böyle aptaldı, karışıklığa girmenin öylesine tatsız olduğu bu yerde kendini karışıklığa sokuyordu? Neden bu işe karışmıştı? Her şey öyle gerçekdışıydı ki. Ve özellikle o gerçekdışıydı: günlük hayatta hiç duymadığınız, rüyadaki bir insan kadar gerçekdışı. Günlük hayatta, kendi Alman arkadaşları gerçekti. Martin gerçekti: Alman erkekleri onun için gerçekti. Ama bu diğeri, düpedüz orada değildi. Aslında mevcut değildi. Bir hiçlikti gerçekte. Bir hiçlikti ... ve kadın her nasılsa onunla bir münasebete girmişti.</p>
<p class="calibre1">Mümkün müydü? Mutlak bir hiç ile bu kadar yakın ilişkiye girmiş olması mümkün müydü? Şimdi o orada olmayınca onu hayal bile edemiyordu. O, hayal gücünün dışına çıkmıştı ve bebeğine baktığında bile yararsız bir kukladan başka bir şey göremiyordu. Ama yine de bu ölü kukla için taviz veriyordu, şimdi, taviz vermesinin öylesine tehlikeli olduğu bir zamanda.</p>
<p class="calibre1">Kendi Alman arkadaşları ... kendi Alman erkekleri ... onlar erkektiler, gerçek birer varlıktılar. Fakat bu İngiliz subayı, ne olduğu belirsiz bir şeydi. O sadece farazi bir varlıktı. Eğer geri gelmezse, kadın biraz garip fakat sahte bir hikaye, insanın hayal gücünü tamamen sahte olarak çalıştıran bir <span class="calibre2">tour de force</span> okumuş gibi olacağını hissediyordu.</p>
<p class="calibre1">Buna rağmen huzursuzdu. Bir şeyler daha olabileceği konusunda pusuda bekleyen bir kuşkusu vardı. Bu yüzden boyuna sahanlığa çıkıyor ve adamın gelişini duyabilmek için dinliyordu.</p>
<p class="calibre1">Evet ... bir ses vardı. Evet, merdivenlerde onun yavaş adımları ve sesinin yavaş, dalgalanan mırıltısı vardı. Ve onun sesini duyar duymaz kadın yine korktu. Orada bir şeyler olduğunu anladı. Ve ansızın adamın varlığının gerçekliğini, kendi Alman erkek arkadaşlarının gerçeksizliğini hissetti. Onun ecnebi sesinin garip, yavaş melodisini duyduğu anda, içinde her şey değişir gibi oldu ve Alman arkadaşları Martin ve Otto ve Albrecht, cisimsiz ve saydam şeyler gibi soluk ve belirsiz bir hale geldiler.</p>
<p class="calibre1">Bununla hesaplaşması gerekiyordu, birinden diğerine bu gidip gelmeyle. Adam orada olduğu zaman, müthiş gerçek görünüyordu. Orada olmadığı zaman tamamen belirsizdi ve kendi ırkının kendi erkekleri kesinlikle tek gerçek gibiydi.</p>
<p class="calibre1">Fakat adam konuşuyordu. Kiminle konuşuyordu? Adımların, taş merdivenlerin boşluklarından yukarı yavaşça, yorgunca yankılandığını ve seslerin yavaşça, belirsizce birbirine karıştığını duydu. Adamın sesinin yavaş, yumuşak izi ... ve sonra ... evet, bir kadının garip, hızlı tonları. Ve hizmetçilerden birinin değil, çünkü İngilizce konuşuyorlardı. Dikkatle dinledi. Kendi kendine konuşur gibi, pek çok konuşan bir kadının hızlı, ama biraz durgun, biraz hüzünlü sesi. Hannele’nin hassas kulakları söylediklerini yakaladı: “Evet, Barones'in çok güzel bir yaratık olduğunu düşündüm, çok hoş. Fakat olağanüstü derecede İspanyol’a benziyor. Hatırlıyor musun, Alec, Malaga'da? O zaman hep mantillalarıyla seni büyülediklerini düşünürdüm. Mantilla içinde çok hoş görünürdü o. Ancak belki fazla açık kalpli, fazla fevri, zavallı şey. İspanyol vakarı yok onda. Zavallı şey, ona acıyorum. İkisine de, aslında. Kendin için ve soylu unvanın için değer verilmeye alıştıktan sonra, geçimini sağlamak için bu şeyleri yapmak zorunda kalmak çok zor olmalı. Onlar için çok zor, zavallı şeyler. Barones, Kontes, biraz gülünç geliyor, onlardan yünlü nakışlar alırken. Fakat ellerinde değil, sanırım, zavallı şeyler. Unvanları tamamen bırakmak en iyisi, bence -”</p>
<p class="calibre1">“Eh, bırakıyorlar, insanlar izin verirse. Ancak, İngiliz-ler ve Amerikalılar Friiulein von Prielau -Carolath falan demek yerine Barones ya da Kontes demeyi çok daha kolay buluyorlar.” “Sadece Friiulein diyebilirler, bizim mü-rebbiyelerimize dediğimiz gibi ... ya da bir zamanlar, Alman mürebbiyelerimiz varken dediğimiz gibi,” diye geldi kadının sesi.</p>
<p class="calibre1">“Evet, diyebiliriz,” dedi adamın sesi.</p>
<p class="calibre1">“Ne de olsa, eğer pek de güzel olmayan bebekler ve yünlü nakışlar satman gerekiyorsa unvanların ne yararı var.”</p>
<p class="calibre1">“Ah, tamamen! Tamamen! Zaten unvanların belki de bir hata olduğunu düşünüyorum. Fakat her zaman unvanlar olmuştur,” diye geldi adamın yavaş müzikal sesi, çaresiz bir kayıtsızlığın nakaratıyla. Uykusunda konuşan bir adam gibiydi.</p>
<p class="calibre1">Hannele aşağıda, merdivenlerdeki bir dönemeçten dönen mavi-yeşil turna tüylerinden kuyruğu gördü ve aceleyle geri çekildi.</p>
<p class="calibre1">Damda, adamın bazen teleskobunu oturtup yıldızları veya ayı, mümkün olduğu zaman ayı gözlediği küçük bir platform vardı. Çok emin bir platform değildi bu; sadece üst koridorun, daha doğrusu üst sahanlığın (çünkü yalnızca çatı odalarının arasındaki bir alandı) ucundaki pencerenin dışında, damın küçük bir çıkıntısıydı. Arkadaki çatı odası Hannele’nindi; görmüş olduğumuz oda ve aslında yalnızca bir sandık odası olan küçük yatak odası adama aitti. O gelmeden önce, Hannele tavan arasında yalnızdı. O zamanlar, adamın odaları sandık odası ve çamaşırların kurutulduğu çamaşır odasıydı. Fakat o, yıldızlarından dolayı yüksekte olmak istemiş ve burası hoşuna gitmişti.</p>
<p class="calibre1">Hannele gece geç vakit onun etrafta dolaştığını duydu. Uyuyamıyordu. Adam onu tedirgin ediyordu. Ay doğmuştu; gökte büyük ve parlaktı. Katedralde çanların yavaşça ikiyi çaldığını duydu: kurşuni gecede iki muazzam ses damlası. Ve yine, dışarıda, damda, adamın boğazını temizlediğini duydu. Sonra bir kedi uludu.</p>
<p class="calibre1">Kadın kalktı, koyu renkli bir şala sarındı ve sahanlıktan uçtaki pencereye gitti. Dışarıda gökyüzü ay ışığıyla doluydu. Erkek kocaman bir kedi gibi çömelmiş, bir tabureye oturmuş, dizlerini iyice açmış, teleskobundan yukarı bakıyordu. Bu vaziyette, damda kurşundan bir şekil gibi, tamamen hareketsiz oturuyordu. Ay ışığı siyah karolardan oluşan büyük meyilde kurşun gibi parlıyordu. Kadın pencerede hareketsiz durarak seyretti. Ve adam teleskobun başında sabit ve hareketsiz kaldı.</p>
<p class="calibre1">Kadın hafifçe pencere camına vurdu. Adam, iyice genişlemiş gece gözleriyle bakan bir erkek kedi gibi dönüp baktı. Sonra elini aşağıya uzattı ve pencereyi açtı.</p>
<p class="calibre1">“Merhaba,” dedi sessizce, “Uyumadın mı?”</p>
<p class="calibre1">“Sen yorgun değil misin?” diye cevap verdi kadın, biraz kızgın bir şekilde.</p>
<p class="calibre1">“Hayır, alabildiğine uyanıktım. Bu gece ay güzel, değil mi? Nasıl? Çok hayret verici. Yukarı gelip ona bir bakmak istemez misin?”</p>
<p class="calibre1">“Hayır, teşekkür ederim,” dedi kadın telaşla, bu düşünceyle dehşete düşerek.</p>
<p class="calibre1">Adam duruşuna geri dönerek teleskoptan yukarı baktı.</p>
<p class="calibre1">“Çok hayret verici,” dedi, mırıldanarak. Kadın, hem kocaman ekim ayı, hem de göz kamaştıran beyaz-yeşil ışıkla dolu gökyüzü tarafından büyülenmiş olarak bir süre bekledi. Başka türden bir gündüz gibiydi. Ve erkek orada, damda, bir kedi gibi oturuyordu! Aynen bir başka gezegendeki gündüz gibiydi.</p>
<p class="calibre1">Nihayet kadına doğru döndü. Yüzü hafifçe parlıyordu ve gözleri geceleyin bir kedininki gibi genişlemişti.</p>
<p class="calibre1">“Biliyor musun, bir ziyaretçim vardı?” dedi.</p>
<p class="calibre1">“Evet.”</p>
<p class="calibre1">“Karım.”</p>
<p class="calibre1">“Karın mı?” ... Kadın gerçekten şaşırmış bir halde yukarı baktı. Onun bir tanıdık, belki teyzesi, veya hatta ablası olabileceğini düşünmüştü. “Ama senden epeyce yaşlı,” diye ilave etti.</p>
<p class="calibre1">“Sekiz yaş,” dedi adam. “Ben kırk bir yaşındayım.”</p>
<p class="calibre1">Bir sessizlik oldu.</p>
<p class="calibre1">“Evet,” dedi adam, düşünceli bir şekilde. “Dün aniden, habersiz gelmiş ve beni bulamamış. Otelde kalıyor, Vier Jahreszeiten’da.”</p>
<p class="calibre1">Bir duraklama oldu.</p>
<p class="calibre1">“Onunla birlikte kalmayacak mısın?” diye sordu Han-</p>
<p class="calibre1">nele.</p>
<p class="calibre1">“Evet, herhalde yarın ona katılacağım.”</p>
<p class="calibre1">Daha da uzun bir duraklama oldu.</p>
<p class="calibre1">“Neden bu gece değil?” diye sordu Hannele.</p>
<p class="calibre1">“Eh, işte, -bu gecelik erteledim. Karımın oteldeki odasını değiştirme telaşı olurdu ... ve gece olmuştu ... ve seyahatten sonra kirliydim.”</p>
<p class="calibre1">“Ama yarın gideceksin!”</p>
<p class="calibre1">“Evet, yarın gideceğim. Bir hafta. Ondan sonra neola-cağından emin değilim.”</p>
<p class="calibre1">Epeyce uzun bir duraklama oldu. Adam genişlemiş, boş, siyah gözlerle hiçliğe bakarak damdaki taburesinde oturmaya devam etti. Kadın aşağıda, açık pencere aralığında düşünerek durdu.</p>
<p class="calibre1">“Otele, onun yanma gitmek istiyor musun?” diye sordu Hannele.</p>
<p class="calibre1">“Eh, pek istemiyorum. Fakat aldırmıyorum, aslında. Çok iyi arkadaşız biz. Doğrusu, on sekiz yıldır arkadaşız ... on yedi yıldır evliyiz. Ah, iyi küçük bir kadın o. Duygularını incitmek İstemiyorum. Ona bir kötülük gelsin İstemem, anlıyor musun? Tersine, ona dünyadaki bütün iyilikleri diliyorum.”</p>
<p class="calibre1">Hannele’nin bu rasgele sözleri nasıl boş bir şaşkınlıkla dinlediği hakkında hiçbir fikri yoktu.</p>
<p class="calibre1">“Fakat -” diye kekeledi kadın. “Fakat onunla sevişmeni beklemiyor mu?”</p>
<p class="calibre1">“A, evet, onu bekliyor. Buna emin olabilirsin: bir kadın gibi.”</p>
<p class="calibre1">“Ya sen?” ... soruda tehlikeli bir nitelik vardı.</p>
<p class="calibre1">“Eh, eğer yalnızca kısa bir süre içinse aldırmıyorum, aslında, biliyor musun? Ona alışığım. Ondan her zaman hoşlandım, biliyor musun ... ve eğer ona zevk veriyorsa ... doğrusu, hayattan olabildiğince zevk almasını İsterim.”</p>
<p class="calibre1">“Fakat sen ... sen kendin! Sen bir şey hissetmiyor musun?” Hannele'nin şaşkınlığı inanmazlık noktasına erişiyordu. Adamın bunları uydurduğunu hissetmeye başladı. Kendi görüşünden o kadar farklıydı ki. Orada öyle sessizce oturup iyi niyetle böyle sözler söylemek: hayır, bu imkansızdı.</p>
<p class="calibre1">“Benim önemli olduğumu düşünmüyorum,” dedi adam masumiyetle.</p>
<p class="calibre1">Hannele başını çevirdi. Eğer bu yalan değilse, budalalık, ya da daha kötüsüydü. O anda söyleyecek bir şeyi yoktu.</p>
<p class="calibre1">Adamın bir çekirge veya bir kurbağa yavrusu ya da bir fosil gibi bir tür psişik fenomen olduğunu hissediyordu. Ona insani bir görüşle bakılmamalıydı. Hayır, o gerçekten normal değildi. Ve bir zamanlar kadını büyülemişti! Onu bir sonraki sorusunu sormaya iten, yalnızca saf, şaşkın bir meraktı.</p>
<p class="calibre1">“Fakat sen hiçbir zaman önemli değil misin, o halde?” diye sordu ve tonunda bir nebze istihza ve kahkaha vardı. Adam alınmadı.</p>
<p class="calibre1">“Doğrusu ... çok ender olarak,” dedi. “Çok ender olarak önemliyim. Hayat bana böyle geliyor. İnsanın o kadar az önemi var ki.”</p>
<p class="calibre1">Kadın şaşkınlıktan başının döndüğünü hissetti. Bir de o kendine erkek diyordu!</p>
<p class="calibre1">“Fakat eğer o kadar önemsizsen, herhangi bir şeyi neden yapıyorsun?” diye sordu kadın.</p>
<p class="calibre1">“Ah, yapmak zorundasın. Hem neden olmasın? Kendin önemli olmasan bile, neden bir şeyler yapmayasın? Aya bak. Benim var olup olmamam ay için hiç önemli değil. Öyleyse neden benim için önemli olsun?”</p>
<p class="calibre1">İnanmazlıkla dolu ifadesiz bir duraklamadan sonra kadın:</p>
<p class="calibre1">“Kahkahadan ölebilirim. Bütün bunlar bana öyle gülünç geliyor ki ... hayır, buna inanamıyorum,” dedi.</p>
<p class="calibre1">“Belki bu da bir görüş,” dedi adam.</p>
<p class="calibre1">Uzun ve gebe bir sessizlik oldu: neye gebe olduğunu söylemek istemiyoruz.</p>
<p class="calibre1">“Ve dolayısıyla ben senin için hiçbir şey ifade etmiyorum, öyle mi?” dedi kadın.</p>
<p class="calibre1">“Bunu söylemedim,” diye cevap verdi adam.</p>
<p class="calibre1">“Hiçbir şey sana bir şey ifade etmiyor,” diye meydan okudu kadın.</p>
<p class="calibre1">“Bunu söylemiyorum.”</p>
<p class="calibre1">“Karın ... ya da ben ... ya da ay ... <span class="calibre2">toute la meme chose”</span></p>
<p class="calibre1">“Hayır ... hayır ... olaya böyle bakılmamalı... ”</p>
<p class="calibre1">Kadın öyle mutlak bir şaşkınlıkla baktı ki, eğer bir tek kelime daha duyarsa içinde bir şeylerin gerçekten patlayacağını hissetti. Bu bir erkek miydi? ... peki, neydi? Kadın için bu kadarı fazlaydı.</p>
<p class="calibre1">“Peki, allahaısmarladık,” dedi. “Umarım Vier Jahres-zeiten’da iyi vakit geçirirsin.”</p>
<p class="calibre1">Böylece adamı hâlâ damda oturur bıraktı.</p>
<p class="calibre1">“Sanırım,” dedi kendi kendine, “aşk a <span class="calibre2">l’anglaise</span> bu. Ama benim yutamayacağını kadar büyük bir lokma.”</p>
<p class="calibre1">“Gelip benimle çay içmez misiniz ... lütfen! Haydi gelin şimdi. Çok soğuk değil mi? Evet ... peki şimdi ... benimle içeri gelin ve küçük oturma odamızda güzel, sıcak bir fincan çay içelim. Hava öyle ansızın değişiyor ki ve gerçekten insanın biraz takviyeye ihtiyacı oluyor. Fakat belki de çay içmiyorsunuz?”</p>
<p class="calibre1">“A, evet. İngiltere’de öyle alıştım ki,” dedi Hannele.</p>
<p class="calibre1">“Öyle mi! Peki şimdi, İngiltere’de çok kaldınız mı?”</p>
<p class="calibre1">“A, evet -”</p>
<p class="calibre1">İki kadın Domplatz’da karşılaşmışlardı. Bayan Hep-burn olağanüstü derecede, Hannele’nin bebeklerinden biriymiş gibi görünüyordu. Garip çizgili derilerden komik, küçük bir pelerin, küçük, koyu yeşil bir etek ve biraz tüylü bir çeşit şapka giymişti. Hannele onun yanında adeta dev gibi görünüyordu.</p>
<p class="calibre1">“Fakat şimdi içeri gelip çay içeceksiniz, değil mi? Ah, lütfen gelin. <span class="calibre2">De rigueur</span> olup olmadığına aldırış etmeyin. Ben her zaman istediğimi yaparım. Korkarım kocam bazen şoke oluyor ... ama bu elimizde değil. Hiç kimsenin bana kural koymasına izin vermem.” Sevimli küçük gülüşüyle güldü. “Haydi şimdi içeri gelin ve sıcak çörek de var mı bakalım. Soğuk havada çayla birlikte sıcak çöreği çok severim. Siz de seviyorsunuzdur umarım. Yani, eğer varsa. Daha bilmiyoruz.” Küçük kahkahasını çınlattı. “Kocam içerde olabilir ya da olmayabilir. Fakat sizin ve benim için fark etmez, değil mi? İşte, tam dört buçuğu çalıyor. İngiltere’de çayı hep buçukta içeriz. Kocam çaya bayılır. Adamımızın çay için zili çalmakta, on iki ayda bir kere bile, buçuğu beş dakika geçirdiğini sanmıyorum. Akşam yemeği biraz gecikirse kocam hiç aldırmaz. Ama çay gecikirse epeyce ... doğrusu epeyce huysuzlaşır.” Bir kahkaha çınlattı. “Gerçi bunu söylememe-liyim. İyilik ve sabrın simgesidir o. Asla zalimce bir şey yaptığını gördüğümü sanmıyorum ... ya da zalimce bir söz söylediğini. Fakat bugün içeride olacağını pek sanmam.”</p>
<p class="calibre1">Ancak o içerideydi; otelde, üst kattaki küçük oturma odasında, bacakları ayrık ve elleri pantolonunun ceplerinde duruyordu. Hannele’nin girdiğini görünce kaşlarını belli belirsiz kaldırdı.</p>
<p class="calibre1">“Ah, Kontes Hannele ... karım sizi de getirmiş! Çok iyi, çok iyi! Atkınızı alayım. A, evet, elbette...”</p>
<p class="calibre1">“Çay için zili çaldın mı, canım?” diye sordu Bayan Hepburn.</p>
<p class="calibre1">“Iı ... evet. Sen gelir gelmez getirmelerini söyledim.” “Evet ... peki. Tekrar çalıp üç kişilik der misin, canım.” “Evet, elbette. Elbette.”</p>
<p class="calibre1">Zili çaldı ve elleri ceplerinde, çayı bekleyerek durdu. “Doğrusu şimdi,” dedi Bayan Hepburn çaydanlığı kaldırırken ve bilezikleri çıngırdadı, kocaman pırlanta yüzükleri ışıldadı, ufacık inci kümelerinden büyük küpeleri oldukça kırışık yanağına hafifçe vurdu, “çok hoş değil mi, Kontes zu ... Kontes zu ... ”</p>
<p class="calibre1">“Rassentlow,” dedi adam. “Sanırım çoğu kişi Kontes Hannele diyor. Biz kendi aramızda hep böyle diyoruz. Kontes Hannele’nin dükkânı diyoruz.”</p>
<p class="calibre1">“Kontes Hannele’nin dükkânı. Bu çok hoş değil mi, şimdi; söylenişinde bile öyle bir romantizm var ki. Krema alıyor musun?”</p>
<p class="calibre1">“Teşekkür ederim,” dedi Hannele.</p>
<p class="calibre1">Çay bir gevezelik bulutu içinde geçti; bu arada Bayan Hepburn çaydanlığı idare ediyor, ispirto alevini yakıyor, üfleyerek söndürüyor, çaydanlığın buharının içine bakıyor, daha çay olup olmadığını göremiyordu ... ve ...“Evde bir çay kaşığı dolusuna varıncaya kadar... çaydanlıkta ne kadar çay olduğunu bilirim. Fakat bu çaydanlık ... neden yapıldığını bilmiyorum ... gümüş değil, onu biliyorum ... o kadar ağır ki daha şimdiden beni birkaç kere aldattı. Ve kocam açgözlü bir adam, açgözlü bir adam ... en az üç fincan ister ... ve bulabilirse dört veya beş! Evet, canım, bugün bol çayım var. Beş tane bile içebilirsin, son ikisini açık içmeye aldırmazsan. Fincanınızı doldurayım, Kontes Hannele. Bence çok hoş bir</p>
<p class="calibre1">ısım.”</p>
<p class="calibre1">“Hannele adında bir piyes var, değil mi?” dedi adam. Beş fincanını içtiği, karısı da sigarasını upuzun, ince, beyaz bir ağızlığın ucuna yerleştirip küçük bir Çinli kadın gibi uzaktan tellendirmeye başladığı zaman, küçük bir fasıla oldu.</p>
<p class="calibre1">“Alec, canım,” dedi Bayan Hepburn. “Bayan Rack-ham’lere benim için o mesajı bırakmayı unutmayacaksın. Unutulacağından öyle korkuyorum ki.”</p>
<p class="calibre1">“Hayır, canım, unutmam. Iı ... şimdi gitmemi İster miydin?”</p>
<p class="calibre1">Hannele onun karısıyla konuşmaya başlarken ne kadar sık “ıı” dediğini fark etti. Fakat öyle iyi arkadaştılar ki, ikisi.</p>
<p class="calibre1">“Doğrusu, eğer gidersen, canım, çok rahatlayacağım. Fakat acele etmeni hiç İstemem.”</p>
<p class="calibre1">“Eh, şimdi gitsem de olur.”</p>
<p class="calibre1">Ve gitti. Bayan Hepburn misafirini alıkoydu.</p>
<p class="calibre1">“Bana karşı öyle iyi ki,” dedi küçük kadın. “Gerçekten harikulade. Ve hep böyle olmuştur ... her zaman. Öyle ki, eğer küçük bir hata yapacak olursa... eh, biliyor musunuz, çok ciddiye almam gerekmez.”</p>
<p class="calibre1">“Hayır,” dedi Hannele, kulaklarının adeta hayretle gerildiğini hissederek.</p>
<p class="calibre1">“Savaş yüzünden. Yalnızca savaş yüzünden. Erkekler üzerinde korkunç derecede bozucu bir etkisi oldu.”</p>
<p class="calibre1">“Ne bakımdan?” dedi Hannele.</p>
<p class="calibre1">“Ahlaki bakımdan. Gerçekten, savaştan önceki gibi kalan bir tek erkek bile yok. Korkunç derecede yozlaştılar.” “Öyle mi?” dedi Hannele.</p>
<p class="calibre1">“Öyle, gerçekten. Niye, Alman erkekleri ve subayları da öyle değil mi?”</p>
<p class="calibre1">“Evet, sanırım,” dedi Hannele.</p>
<p class="calibre1">“Ve ben eminim, duyduklarıma göre. Fakat tabii ilk baştan kabahat kadınların. Biz zavallı kadınlar! Suçlu bir ırkız, korkarım. Fakat asla taş atmam. Günaha teşvik edilmek nedir, ben de bilirim. Biraz flört etmeliyim ... ve daha gençken ... doğrusu, erkekler benden kaçamazlardı, sizi temin ederim. Ve öyle sık alazlandım ki. Ama asla tam olarak yanmadım. Kocam hiçbir zaman önemsemezdi. Aslında emniyette olduğunu bilirdi. A, evet, ona her zaman sadık oldum, Ama yine de ... ateşe çok yaklaştım.” Ve sevimli küçük gülüşüyle güldü.</p>
<p class="calibre1">Hannele kulaklarının sağlam olduğundan emin olmak için onları parmaklarıyla yokladı.</p>
<p class="calibre1">“Tabii savaş sırasında korkunçtu. Belli bir hastahane-de, namusunu koruyan bir kızın kalmasının tamamen imkansız olduğunu biliyorum. Başhemşireler ve hastabakıcılar onu hemen kovarlardı. Kendileri gibi olmadığı sürece onu barındırmazlardı. Ve bunun ne demek olduğunu biliyorsunuz. Aynen Balzac’ın hikayesindeki manastır gibi ... hangisini kastettiğimi biliyorsunuzdur, eminim.” Ve kahkahası neşeyle çınladı.</p>
<p class="calibre1">“Ancak, ne bekleyebilirsiniz, herkese yetecek kadar erkek olmayınca! İrlanda’da bir arkadaşım vardı. O ve kocası bir zamanlar ideal bir çiftti, ideal bir çift. Gerçek birer oyun arkadaşıydılar. Ve bundan fazlasını söyleyemezsiniz, değil mi? Sonra savaş sırasında adam binbaşı oldu. Ve kadın, zavallı şey, adam eve döndüğünde birlikte geçirecekleri güzel vakitleri öyle umutla bekliyordu ki. O benim gibi ve kendine ait küçük bir geliri olacak kadar şanslı ... büyük bir servet değil ... ama... işte ... Peki şimdi, ne diyecektim? A, evet, adam eve döndüğünde geçirecekleri güzel vakitleri umutla bekliyordu: rüyalarıyla yaşıyordu, zavallı şey, biz talihsiz kadınların her zaman yaptığı gibi. Sanırım bu huyumuzdan asla vazgeçmeyeceğiz.” Küçük, çınlayan bir kahkaha attı. “Doğrusu, hiçbir şekilde. Hiçbir şekilde.” Bayan Hepburn bir itiraz hareketiyle bol mücevherli küçük elini kaldırdı. Tuhaf şey, elleri güzel ve beyazdı; boynu ve göğsü de, şimdi küçük bir çay elbisesi giydiği için, ışıldayan küçük zincirler ve renkli taşlar karmaşası altında düzgün, beyaz ve güzel görünüyordu. Neden yüzü ona bu kötü oyunu oynayıp tamamen kı-rışmıştı? Ama öyleydi.</p>
<p class="calibre1">“Hiçbir şekilde,” diye tekrarladı küçük hanımefendi. “Eve çok değişmiş olarak döndü. Karısı onu güçlükle tanıyabildiğini söylüyordu. Size küçük bir olay anlatayım. Ufak bir şey, ama manidar. Eve geliyormuş ... ordudan serbest kaldıktan bir süre sonraymış bu ... Londra’dan eve geliyormuş ve karısına onu gemide karşılamasını söylemiş: saatini falan vermiş. Karısı gemiye gitmiş, zavallı şey, ama adam gelmemiş. Karısı beklemiş ve hiçbir açıklama falan yapılmamış. Bu yüzden ertesi gün yine gidip gemiyi karşılayıp karşılamamaya karar verememiş. Ancak, gitmemeyi kararlaştırmış. Böylece tabii, adam o gemiyle gelmiş. Eve geldiğinde karısına: ‘Neden gemiyi karşılamadın?’ demiş. ‘Eh,’ demiş karısı, ‘dün gittim ve sen gelmedin.’ ‘O zaman neden bugün yine karşılamadın?’ Düşünün, yüzsüzlüğe bakın! Ve bir zamanlar gerçek birer oyun arkadaşlarıydılar. Kalp kırıcı, değil mi? ‘Peki,’ demiş karısı kendini savunarak, ‘neden dün gelmedin?’ ‘A,’ demiş adam, 'kentte hoşlandığım bir kadına rastladım ve geceyi onunla geçirmemi istedi, ben de öyle yaptım.’ Şimdi buna ne diyorsunuz? Böyle bir şeyi tasavvur edebiliyor musunuz?”</p>
<p class="calibre1">“Yo, hayır,” dedi Hannele. “Ben buna gereksiz zalimlik derim.”</p>
<p class="calibre1">“Aynen! Ona böyle bir şey söylemek ne kadar korkunç! Zalimlik! Eh, bugün dünya böyle. Kocam öyle biri olmadığı için şükrediyorum. Mükemmel olduğunu söylemiyorum. Ama ne yaparsa yapsın, asla kırıcı olmaz ve zalim olamaz. Asla olamaz. Bana asla yalan söylemez ... bunu biliyorum. Ama duygusuz zalimlik, hayır, Tanrı’ya şükür, onda bunun bir zerresi yok. Kötü olan benim, eğer birimiz kötüyse.” Küçük kahkahası çınladı. “Ah, fakat bana hep mükemmel davranmıştır, mükemmel. Hiçbir zaman ters bir söz söylememiştir. Hatta düğün gecemizde, önümde diz çöktü ve Tanrı’nın yardımıyla, hayatımı mutlu kılmaya söz verdi. Ve doğrusu, mümkün olduğunca sözünü tuttu. Hayatta tek amacı, hayatımı mutlu kılmak oldu.”</p>
<p class="calibre1">Küçük hanımefendi parlak, düşünceli bir bakışla pencereye doğru batı. Romantik bir öyküdeki kadın kahramanı oynuyordu. Hannele onun bir kadın kahraman olduğunu, kendi hayat öyküsünde başrolü oynadığını görebiliyordu. Bu öyle kadınca bir uğraştır ki, hiçbir kadın buna seyirci yapılmaktan alınmaz.</p>
<p class="calibre1">“Korkarım yaradılışımda annelikten çok kadınlık var,” diye devam etti küçük kadın kahraman. “İki çocuğuma tapıyorum. Oğlan Winchester’da, küçük kızım da Brit-tany’de bir manastırda. Ah, onlar çok şeker şeyler, ikisi de. Fakat erkek benim aklımda önce geliyor, korkarım ki. Korkarım biraz eski kafalıyım. Ama aldırmayın. Başka erkeklerdeki cazibeleri görebiliyorum ... hem de nasıl! Tam anlamıyla enfes bir yaratık vardı ... çok zeki bir mühendis ... ama bundan çok, çok daha fazlası. Ama aldırmayın.” Küçük kadın kahraman sanki havada parfüm varmış gibi etrafı kokladı, mücevherli ellerini kavuşturdu ... ve devam etti: “Ancak ... ben kendim de alevin etrafında kanat çırpmak nedir, bilirim. Biliyor musunuz, ben İrlandalıyım ve biz İrlandalıların elinde değildir. Ah, kesinlikle İngiliz olmak istemem. Yalnızca o bir nebze hayal gücü, bilirsiniz...” Küçük kahkaha çınladı. “Ve bu yüzden kocama anlayış gösterebiliyorum, belki de göstermemem gerektiği zaman bile. Evde benimle beraberken, başka bir kadını asla düşünmezdi, asla. Hatta bazen bana kendimi biraz suçlu hissettirirdi. Ama işte! Beni tanıdıktan sonra, hiçbir zaman başka bir kadını etten ve kemikten yapılmış olarak düşündüğünü sanmıyorum. Anlayabiliyordum. Sevimli, kibar, hoştu ... amadiğer kadınlar onun için etten ve kemikten değildi, yalnızca birer insan, ziyaretçi ... o tür şeylerdiler. Hayretler içinde kalırdım, ben olsaydım bir dakikada delice aşık olacağım çok güzel bir yaratık gelirdi ... o İse çekici, çok hoş olurdu; kızın niteliklerini görebilirdi, fakat kız onun için, diyelim, bir saksı karanfil veya güzel, eski bir <span class="calibre2">punto di Mi-lana</span> parçasından daha fazla bir şey ifade etmezdi. Et ve kemik değildi. Eh, belki insan kendini fazla emniyette hissedebiliyor. Belki insana küçücük bir tutam kıskançlık tuzu gerekiyor. Sanırım öyle. Ve benim on yedi senedir bir tek kıskançlık anım olmadı. Öyle ki, gerçekten, burada devam eden bir şeyin fısıltısını duyduğum zaman, adeta memnun oldum. Kendi küçük kabahatlerim için beraat ettiğimi hissettim, bir kere. Ve onun belki biraz daha insancıl olduğunu hissettim. Çünkü, ne de olsa, aşık olmak tamamen insanca bir şey, eğer uzun süre yalnızsan ve güzel bir kadınla berabersen ... ve kendin de çekici bir erkeksen.”</p>
<p class="calibre1">Hannele şaşkınlıktan gözlerini kocaman açmış ve kulaklarını kabartmış oturuyor, bir sonraki ifşaları bekliyordu.</p>
<p class="calibre1">“Eh, tabii,” dedi, bir şey söylemesinin beklendiğini bilerek.</p>
<p class="calibre1">“Evet, tabii,” dedi Bayan Hepburn, ona sertçe bakarak. “Bu yüzden gelip işlerin ne kadar ileri gittiğini görmemin iyi olacağını düşündüm. Devam etmek için elimde yalnızca bir ipucu vardı. Herhangi bir isim herhangi bir şey bilmiyordum. Elimde yalnızca bir Alman ve mülteci bir aristokrat olduğu ... ve kocamın stüdyoyu ziyaret ettiği konusunda bir ipucu vardı.” Küçük hanımefendi Hannele’ye sertçe baktı ve ellerini sevimli bir şekilde birbirine kenetleyerek nefes nefese küçük bir kahkaha attı. Hannele tamamen ifadesiz, gerçekten sersemlemiş bir halde oturuyordu.</p>
<p class="calibre1">“Tabii,” diye devam etti Bayan Hepburn, “bu kadarı kafiydi. Bu tamamen yeterli bir ipucuydu. Korkarım atölyeyi ziyaret ettiğimde niyetim olabileceği kadar saf değildi. Korkarım bebeklerden daha fazla bir şey görmek istiyordum. Ama bana onun bebeğini gösterdiğinizde, o zaman anladım. Tabii ondan sonra şüphenin gölgesi bile kalmadı. Ve onun kocamı sevdiğini hemen anladım, zavallı şey. Öyle heyecanlıydı ki. Ve kim olduğum hakkında hiçbir fikri yoktu. Ve siz bana bebeği göstermekle öyle zalimce davrandınız ki. Tabii, kime gösterdiğiniz hakkında hiçbir fikriniz yoktu. Fakat onun için, zavallı şey, öyle bir sınamaydı ki. Nasıl acı çektiğini görebiliyordum. Ve çok hoş olduğunu söylemeliyim ... altın rengi teni, kızılımsı kehribar rengi gözleri ve güzel, güzel duruşuyla çok, çok hoş. Ve öyle saf, fevri bir tabiatı var ki. Bir dakikada her şeyi ele veriyor. Ve sonra derin sesi ... “A, evet ... A, lütfen!” ... bir çocuk gibi. Ve başının o hoş dönüşü ve sade, kibar elbisesiyle tam bir aristokrat. Ah, çok çekici. Ve eğer kocam bana sahip olmasaydı, tam onu cezbe-deceğini bildiğim bir tip. Bunu defalarca düşündüm ... defalarca. Bir kadın bir erkekten daha yaşlı olduğu zaman, bunları düşünüyo r... özellikle erkeğin de çekici noktaları varsa. Ve eğer bana sahip olmasaydı sevmiş olacağı kadını hayal ettiğim zaman, bu hep bir İspanyol tipi olmuştur. Ve Barones görünüşüyle olağanüstü derecede İspanyol. Soylu bir İspanyol atası olmuş olmalı. Öyle düşünmüyor musunuz?”</p>
<p class="calibre1">“A, evet,” dedi Hannele. “Avusturya’da da, çeşitli imparatorlarla, öyle çok İspanyol olmuş ki.”</p>
<p class="calibre1">“ V. Charles ile, aynen öyle. Aynen. Öyleolmuş olmalı. Ve böylece onda bütün İspanyol güzelliği ve bütün Alman duyguları var. Tabii bende o vakar, o kibir yok. Fakat o çok, çok hoş ve eminim ondan asla nefret edemezdim. Denesem bile edemezdim. Ve denemeyeceğim. Fakat kocamın onu sık sık görmesinin çok tehlikeli olduğunu düşünüyorum. Aynı fikirde değil misiniz, şimdi?”</p>
<p class="calibre1">“Ah, fakat gerçekten,” diye ekledi Hannele. “Bir şey yok, gerçekten.”</p>
<p class="calibre1">“Doğrusu,” dedi küçük bayan, başını kurnazca yana eğerek, “daha fazla bir şey olmasını istemem.”</p>
<p class="calibre1">Ve bir anlık mutlak bir duraklama oldu. İki kadın da düşünüyorlardı. Hannele küçük hanımefendinin onunla dalga geçmekte olup olmadığını merak ediyordu.</p>
<p class="calibre1">“Her neyse,” diye devam etti Bayan Hepburn, “kıvılcım orada ve ateşin yayılmasına niyetim yok. Alevleri körüklememek için ben kendim de çok, çok dikkatli olacağım. Son düşüneceğim şey kocama olay çıkarmak olur. Bunun öldürücü olacağına inanıyorum.”</p>
<p class="calibre1">“Evet,” dedi Hannele, duraklama sırasında.</p>
<p class="calibre1">“Çok dikkatli gidiyorum. Fazla bir şey olmadığını mı düşünüyorsunuz ... kocamla Barones arasında?”</p>
<p class="calibre1">“Hayı r... hayı r... olmadığına eminim,” diye haykırdı Hannele, inanç dolu bir sesle. Küçük hanımefendinin kuşkularında kendisi böyle tamamen hiçe sayıldığı için adeta içerlemişti.</p>
<p class="calibre1">“Hm! ... mm!” diye mırıldandı küçük kadın, başını yavaşça ve akıllıca sallayarak. “Ben o kadar emin değilim. Oldukça ileri gitmediğine o kadar emin değilim.”</p>
<p class="calibre1">“Yo, hayır!” diye bağırdı Hannele, gerçekten öfkeli bir itirazla.</p>
<p class="calibre1">“Eh,” dedi diğeri. “Ne olursa olsun, daha da ileri gitmesine niyetim yok.”</p>
<p class="calibre1">Mutlak bir sessizlik oldu.</p>
<p class="calibre1">“Söylediğinizden daha fazla şey var. Söylediğinizden daha fazla şey var,” diye yüksek sesle düşündü küçük kadın. “Onu tanıyorum, bir kere. Yüzünde bir bulut olduğunu biliyorum. Ve bunun bir an bile dağılmadığını biliyorum. Ve ona atölyeye gittiğimi söylediğim ve yastık kılıfını gösterdiğim zaman, kendini suçlu hissettiğini anladım. O kadar kolay aldanmam. Biz İrlandalılarda bir nebze altıncı his var, sanıyorum. Tabii ona meydan okumadım. Bebekten bile bahsetmedim. Bu arada, bebeği kim ısmarladı? Bana söylemenizde bir sakınca var mı?”</p>
<p class="calibre1">“Hayır, ısmarlanmamıştı,” diye itiraf etti Hannele. “Ah ... tahmin etmiştim ... tahmin etmiştim!” dedi Bayan Hepburn, parmağını kaldırarak. “En azından, onu bir yabancının ısmarlamadığını biliyordum. Tabii biliyordum.” Ve kendi kendine gülümsedi. “Böylece,” diye devam etti, “bundan bahsetmeyecek kadar akıllı davrandım. Yaraları deşip açığa çıkarmaya İnanmıyorum. Onları yavaşça örtüp iyileşmelerine izin vermeye inanıyorum. Fakat onun çok güzel bir yaratık olduğunu düşündüğümü söyledim.” Küçük hanımefendi parlak bir şekilde Hannele’ye baktı.</p>
</body>
</html>
