<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr" xmlns:xml="http://www.w3.org/XML/1998/namespace">
<head>
  <meta content="Atlantis Word Processor 1.6.6.1" name="Generator" />
  <link href="../Styles/style.css" rel="stylesheet" type="text/css" />

  <title></title>
</head>

<body>
  <h3 class="p24"><span class="t17">- 23 -</span><span class="t18"><br /></span><span class="t18">Ma</span><span class="t18">ğ</span><span class="t18">aran</span><span class="t18">ı</span><span class="t18">n Derinlikleri</span></h3>

  <p class="p57"><span class="t19">G</span>nom'lar, Cupelix'in davetine bilindik coşkularıyla karşılık vermişlerdi. Bulutların Efendisi için yapılan yeni metal parçaları yerlerine konmadan önce biraz daha soğumaya bırakılmalıydı ve yeraltındaki mağaralara inme fikri gnom'ların aklına yatmıştı. Geminin altını üstüne getirip gerekli gördükleri malzemeleri arıyorlardı: kağıt ile kalemler, ip ve şerit metrelerle ve mağaraların planını incelemek için transitler. Hatta Cutwood ejderha yumurtalarındaki türlerin temsilcilerinin ağırlıklarını ölçmek için, büyük bir ölçü aleti bile çıkartmıştı.</p>

  <p class="p57">"Oh, hayır," diye onu uyardı Sturm. "Hiçkimse yumurtalara dokunmayacak, en ufak bir dokunuş bile yasak."</p>

  <p class="p57">"Ama neden?" diye sordu Rainspot muşamba yağmurluğunu giyerken.</p>

  <p class="p57">"Micone'ler yumurtalara dokunan herkesi öldürme emrini almışlar," dedi Sturm. "Cupelix bile bu emri iptal edemez." Bu lafın üzerine Cutwood isteksizce ölçüsünü bırakmıştı.</p>

  <p class="p57">Şafaktan iki saat önce Sturm ve gnom'lar büyük, yuvarlak deliklerin birinin önünde toplanmışlardı. Cupelix onların üzerindeki kaya tabakasında duruyordu ve Kitiara da antrede dolanıyor, gııom kaşiflerin gülünç hallerini izliyordu. Gnom'lardan bazıları, özellikle de Fitter, o kadar fazla eşya yüklenmişti ki eşyalarla zar zor ayakta durabiliyordu. Sturm'ün üzerindeki tek özel parça, omuzundan göğsünün üzerine geçirdiği uzun ip yumağıydı.</p>

  <p class="p57">"Umarım aşağıya tırmanarak inmek niyetinde değilsinizdir," dedi ejderha yumuşak başlılıkla. "Yolda çok engebe var."</p>

  <p class="p57">"Başka nasıl oraya inebiliriz ki?" diye sordu Stutts.</p>

  <p class="p57">"Micone'lerin sizi indirmesine izin vererek."</p>

  <p class="p57">Sturm'ün gözleri kısıldı. "Bunu nasıl yapacaklar?"</p>

  <p class="p57">"Bu çok kolay," dedi Cupelix. Ejderha karıncalarla telepatiyle anlaşırken yaptığı gibi ağzını kapattı ve başını eğdi. Her delikten sert, zırhlı kafalar belirmişti, Sturm itiraz edemeden hemen önce altı tane Micone keşif ekibinin önünde duruyordu. "Karıncalar iki gnom'u bir arada taşıyabilecek kapasitedeler, altıncısı ise Efendi Brightblade'inki olacak."</p>

  <p class="p57">Sturm, Kitiara'ya döndü. "Fikrini değiştirip bizimle gelmek istemediğinden emin misin?"</p>

  <p class="p57">Kitiara başını salladı. "Bu ayın üzerinde yeterince şey araştırdım, teşekkürler."</p>

  <p class="p57">Gnom'lar karıncaların üzerinde çoktan ilerlemeye başlamışlardı. Bu arada da kristali andıran bu yaratıkları ölçüyor, alt çenelerinden iğnelerine dek onlara dokunuyorlardı. Cam gibi pürüzsüz olan karıncaların üzerlerine binmek için ne ayak basacak, ne de elle tutacak sağlam bir yerleri vardı. Sturm'ün sabırsız bir <span class="t20">of</span> çekmesiyle kısa kesilen bir tartışmadan sonra, gnom'lar iplerini makul ölçülerdeki yular ve dizginler olarak bağlamışlardı. Micone'ler bütün bu küçük düşürücü hareketler karşısında hiç hareket etmeden durmuştu, sürekli hareket halinde olan antenleri bile hareketsizdi.</p>

  <p class="p57">Flash, elleri ve dizleri üzerine çömelmiş, Stutts da Micone'nin üzerindeki yerine ulaşmak için onun sırtına çıkmıştı. Ama hâlâ karıncanın kemerli göğsüne ulaşmak için boyu çok kısaydı. Sighter, Stutts'ı yukarı kaldırmayı deniyordu. Kollarını ve omuzunu Stutts'ın pantolonun arasından geçirerek bütün gücünü kullandı. Stutts en sonunda karıncanın üzerine binmeyi başarmıştı. Ama bindiği anda kafa üstü karıncanın üzerinden diğer tarafına kaydı. Şans eseri bir şey onun düşüşünü yumuşatmıştı. Bu Birdcall'du.</p>

  <p class="p57">Sturm ipiyle bir üzengi ilmiği yapmış ve kendini yaratığın sırtına çekmişti. "Tıpkı bir heykelin üzerinde oturmaya benziyor," dedi kendini yerleştirmek için kımıldayarak. "Soğuk ve sert."</p>

  <p class="p57">Gnom'lar da Sturm'ün ipiyle rekabet ederek, sadece ufak birkaç zedelenmeyle beraber karıncaların üzerine binmeyi başarmıştı. Çiftler şu şekilde dağılmıştı: Stutts ile Flash. Birdcall ile Sighter, Cutwood ile Rainspot ve Roperig ile Fitter (doğal olarak), ve Wingover da tek başınaydı.</p>

  <p class="p57">"Bu şeyleri nasıl kullanıyoruz?" diye mırıldandı Cutwood. Eğreti yular dev karıncanın boynundan geçti, ama nefes almayan bir hayvanı kontrol etmenin bir yolu yoktu.</p>

  <p class="p57">"Buna gerek yok," dedi ejderha. "Onlara sizi mağaraya götürmelerini, orada beklemelerini ve sonra sizi geri getirmelerini söyledim. Emirlerimden çıkmazlar, bu yüzden onları zorlamaya çalışmayın. Sıkı tutunun ve yolculuğun keyfine varın."</p>

  <p class="p57">"Hazır mısınız, arkadaşlar?" diye sordu Stutts, elini sallayarak.</p>

  <p class="p57">"Hazırım!" "Hazırız!" ve "Hadi gidelim!" cevapları gelmişti. Sturm yular ipini sıktığı yumruğunun arasına dolamıştı, o da başını salladı. Micone'ler gitmeye hazırdı ve yola koyuldular.</p>

  <p class="p57">Altındaki dev karınca altı ince uzun bacağı üzerinde bir kaya gibi sabit duruyor olsa da, yan yan yaptığı hareketler yüzünden, dört ayaklı atların üzerinde aşağı yukarı sallanarak gitmeye alışık olan Sturm'e biraz garip geliyordu. Sturm'ün ayakları yerden sadece birkaç santim yüksekteydi, ama Micone onu kuvvetli biçimde en yakın deliğe taşıyordu. Şövalye onun içeri girmesini ve tıpkı bir insan gibi spiral bir merdivenden aşağı inmesini beklemişti, ama bu olmadı. Yaratık baş aşağı deliğe girdi ve ardından da Sturm'ün de ileri eğilmesine neden olarak bükülmeye devam etti. Sturm göğsü karıncanın kubbeli sırtına dayanana kadar eğilmeye devam etti, kollarıyla bacaklarını yaratığın vücuduna sarmıştı. Micone deliğin dikey duvarından aşağı yürüdü ve alttaki kemerli mağarada da düzeldi. Sturm bütün bu olan biten karşısında şaşkınlık içindeydi.</p>

  <p class="p57">Gnom'ların karıncaları da aynı yola girdiğinde bunu izleyen neşe ve korku sesleri süt gibi porselen duvarlarda çınlamıştı. Boyları on, on iki metre, enleriyse üç metre olan büyük sarkıtlar yere kadar uzanıyordu. Soluk mavi renkteki oluşum kendinden gelen loş bir ışıkla parlıyordu. Duvarlarla Sturm'ün dikkatle baktığı tavan sanki katı mavi-beyaz kristalle kaplanmış gibiydi. Bir buz kadar pürüzsüz görünüyordu, ama karıncaların dikenli ayakları inatla üzerlerine yapışıyor ve hiç kaymıyordu.</p>

  <p class="p17">Sturm'ün karıncası soğuk uçların ortasında bulunan eskimiş bir yolu izliyordu. Micone mağaranın tavanı üzerinde otuz metre yürümüş sonra aniden dönmüş ve duvardan dümdüz aşağı inmişti. Kırk metre kadar aşağıdaysa karınca kendini yeniden düzleştirmiş, eskimiş parşömen ve kırmızı deriyi andıran paçavralarla dolu mağaranın zemininde yürümeye başlamıştı. Bu yıkıntı, karıncaların ayakları altında obeliskin zemininde, bir süre sonra da başlarının üzerinde olan deliklerin tam altında bulunan düzlüğe erişene kadar çiğnenmeye devam edildi. Etraflarındaki her yer titrek ışıklarla parlıyordu. Tıpkı batmak üzere olan Solinari'yi andırıyordu, ama her yönden parlıyor ve hiç gölge üretmiyordu.</p>

  <p class="p18">*&nbsp; *&nbsp; *&nbsp; *&nbsp; *</p>

  <p class="p57">Sturm ve gnom'lar mağaraları dolaşmak için karıncaların üzerinden indiklerinde, Kitiara gergin bir şekilde Bulutların Efendisi'nin pruvasında bekliyordu. Gnom'ların yarı zevk, yarı korku dolu çığlıkları karıncalar onları alttaki boşluğa taşıyınca ortadan kaybolmuştu. Cupelix uçan geminin yanına kondu. "Evet, canım, hazır mısın?" diye sordu ejderha.</p>

  <p class="p57">Kitiara dudağını ısırdı ve avuçlarını giysisinin kollarında ovdu. "Tabii," dedi. "Oraya nasıl çıkacağım?"</p>

  <p class="p57">"Benim için en kolay yol seni taşımak."</p>

  <p class="p57">Kitiara ejderhaya şüpheyle baktı. Cupelix'in ön bacakları bir öküzü ezebilecek arka ayaklarıyla karşılaştırıldığında oldukça küçüktü. Kitiara'nın tereddüt ettiğini farkeden ejderha, "Eğer sırtıma tırmanırsan ve boynuma iki bacaklarını iki yana açıp oturursan kulenin tepesine dek çok dikkatle uçabilirim." Bunu dedikten sonra ejderha çenesini soğuk yere uzattı. Kitiara bir bacağını hayvanın uzun, kirişi andıran boynunun üzerine attı. Ejderhanın pulları Kitiara'nın tahmin ettiği kadar soğuk ve sertti. Cupelix başını kaldırdığında Kitiara parlak pulların altındaki sıkı kasları hissetmişti.</p>

  <p class="p57">Kadın öne doğru eğildi ve Cupelix ise kanatlarını açıp havanın içinde dümdüz yukarı uçarken sıkıca tutunmak için iki pulu sıkıca kavradı.</p>

  <p class="p57">En alçakta bulunan obelisk duvarları kare şeklindeydi. Burada ağır bir platform duvarları çevreliyor, duvarlar içeri doğru yatıyor, bu yüzden de ejderhanın hareket kabiliyetini azaltıyordu.</p>

  <p class="p57">Cupelix kanatlarını titretti ve güçlü arka ayaklarıyla kaya tabakasını sıkıca tuttu. Ardından yana doğru zıpladı, yüzyıllar boyunca sürtünmesinden dolayı yıpranmış eşik boyunca dört parmaklı ayakları zemini kavradı. Kitiara ejderhanın omuzundan aşağıya baktı.</p>

  <p class="p57">Bulutların Efendisi yukarıdan bir oyuncağı andırıyordu, ayrıca biraz önce Sturm ve gnom'ları yutmuş olan delikler de tıpkı kıpkırmızı bir sayfa üzerine dökülmüş mürekkep lekeleri gibiydi.</p>

  <p class="p57">Cupelix güney tarafından doğuya kadar uzanan yatay bir sütuna geçmişti. Neredeyse şaftın içinde yeniden ortalanmış olana dek bunun üzerinde yürüdü. "Sıkı tutun!" dedi ve sıçradı.</p>

  <p class="p57">Bu kadar yüksekte ejderhanın uçması için yeterli alan yoktu, bu yüzden hayvan kanatlarını bükmüştü. Cupelix obeliskin gerçekten oldukça daraldığı otuz metre daha yukarıdaki bir bölüme sıçradı.</p>

  <p class="p57">Kitiara gözlerini açtığında yüz yirmi metre aşağıda olan zemin belirsiz bir pembe kareden başka bir şey değildi. Yukarıda ise obelisk düz taş tavanıyla ani bir sona ulaşıyordu. Kitiara ejderhaya daha sıkı tutundu. Ejderhanın iri vücudunda bir titreme başlamıştı.</p>

  <p class="p57">"Beni gıdıklıyorsun," dedi, ejderhalarınkine benzemeyen bir edayla– Korkunç bir pençe Kitiara'nın yanında, Cupelix'in sağ kanadının ucunda belirdi. Pençe Kitiara'nın az önce tutmuş olduğu gıdıklanan yeri kaşıdı.</p>

  <p class="p57">"Daha fazla sıçrama yapacak mısın?" diye sordu Kitiara, sesindeki endişeyi dışa vurmamaya çalışıyordu.</p>

  <p class="p57">"Oh, hayır, bundan sonra sadece tırmanış var."</p>

  <p class="p57">Pençeler ve kaslı bacaklarının yardımıyla ejderha kalan birkaç metreyi ustalıkla tırmanıyordu. Boynuzlu başı onları obeliskin en üst kısmından ayıran düz tavana çarpınca durmuştu.</p>

  <p class="p57">Kitiara ejderhanın sihirli birkaç söz söyleyip yolu açmasını bekledi, ama Cupelix köşeli başını taş bir bloğa dayadı ve onu itekledi. Boynu basınç karşısında eğilmiş, Kitiara devasa kanat kasları arasına biraz sıkışmıştı. Tam itiraz etmek üzereydi ki, kalın blok onlara bir yol açtı. Cupelix en uçta durana kadar bloğu yukarı ittirmişti. Boynunu eğen ejderha Kitiara'yı içendeki kutsal bölmesine indirmişti. Kadının ayakları mermerin üzerinde kaydığında bir saniyeliğine aşağıdaki zemin onun üzerine atlamak için hazırmış gibi görünmüştü. Kitiara aralıktan uzak durmaya çalışarak rahat bir nefes aldı.</p>

  <p class="p57">"<span class="t20">Arryas shirak!</span>" dedi ejderha. Yerden iki buçuk metre yükseklikte bir küre obeliskin tavanının doruğuna yerleşti ve ışıklar içinde parladı. Cupelix'in ininin ayrıntıları Kitiara'nın önünde belirmişti: eski kitap ve tomar yığınları, mum şamdanları, buhurdanlıklar, mangallar ve hepsi altınla kaplı sihirli aletler; duvarları kaplayan dört halı. Bu dört halı o kadar eskiydi ki uçları toza dönüşmüştü. İçlerinden biri dört buçuk metre genişliğinde ve dört metre yüksekliğinde, Mızraklı Süvari Huma'yı ateş-püskürten bir ejderhanın üzerinde Karanlık Kraliçe'nin ülkesinde yaşayan birini kazığa oturturken gösteren bir tasvirdi. Kahramanın zırhı altın ve gümüş şeritlerle işlenmişti.</p>

  <p class="p57">İkinci büyük duvar halısında Krynn'in haritası vardı. Harita sadece Kitiara'nın bildiği Ansalon kıtasını değil, aynı zamanda kuzeydeki ve batıdaki diğer kara parçalarını da gösteriyordu.</p>

  <p class="p57">Duvarda asılı üçüncü halı ise, tanrıların gizli bir toplantısını gösteriyordu. Bütün tanrılar oradaydı, iyi, tarafsız ve kötüler, ancak Kitiara'nın tümüyle dikkatini çeken figür Karanlık Kraliçe'ydi. Takhisis, iyi ve tarafsız tanrıların toplandığı yerden ayrı duruyordu, ayrıca mükemmel ve küçümseyen bir tavır içindeydi. Nakkaş, kraliçeyi sadece güzel değil, aynı zamanda pullu bacaklar ve dikenli kuyruğuyla korkunç olarak resimlemişti. Kitiara bu kocaman figürün yanından geçerken, Karanlık Kraliçe'nin yüzündeki ifade sırayla zalim, hor gören, acı verici ve büyüleyici oldu. Kitiara sonsuza kadar o figüre bakarak durabilirdi, fakat Cupelix'in büyük mermer bloğu yerine koymasını izleyen birkaç ton mermerin yere düşmesiyle dikkati dağılmıştı.</p>

  <p class="p57">Son duvar halısı en anlaşılmaz olanıydı. Halıda bir terazinin tasviri yapılmıştı, tıpkı Huma takım yıldızı gibi, ama buradaki ölçek kırılmamıştı. Ölçeğin sağ kefesinde bir yumurta vardı. Solunda ise bir insan silueti. Cupelix kalın taş bloğunun yanında durdu, tırnakları taşın üzerinde tıkırdıyordu.</p>

  <p class="p57">"Resimden bir şey anlıyor musun?" diye sordu.</p>

  <p class="p57">"Emin değilim," diye cevap verdi Kitiara. "Bu ne tür bir yumurta?"</p>

  <p class="p57">"Ne tür olduğunu düşünüyorsun?"</p>

  <p class="p57">"Imm, eğer bir ejderha yumurtasıysa, o zaman dünyanın insanlar ve ejderhalarla bir denge içinde olduğunu ifade ettiğini sanıyorum– tabii ejderhalar birer yumurta olarak kaldıkları sürece."</p>

  <p class="p57">Cupelix, "Çok güzel– Aynı zamanda en genel yorum. Daha birçok yorum var."</p>

  <p class="p57">"Bu halıları kim yaptı?"</p>

  <p class="p57">"Bilmiyorum. Belki, tanrılar. Onlar ben gelmeden buradaydı." Ejderha en yüksek kitap yığınının yanına gitti ve sırtını onlara yaslayıp kuyruğunu öne çekti. Kitiara oturmak için uygun bir yer aradıktan sonra siyah, üzerinde gümüş şeritler kakılmış demir bir kazanı devirdi.</p>

  <p class="p57">"İşte buradayım," dedi Kitiara. "Neden benimle özel olarak konuşmak istedin?"</p>

  <p class="p57">"Çünkü sen diğerlerinden farklısın. Şu insan, Sturm, onunla tanışmaktan hoşlanıyorum, ama biri onunla beş dakika konuşup bütün zihnini anlayabilir. O çok açık sözlü ve tuttuğunu koparan biri, öyle değil mi?"</p>

  <p class="p57">Kitiara omzunu silkmişti. "O, dar görüşlerini başkalarına empoze etmeye kalkışmadığı sürece iyi biri. Ancak bazen ondan hoşlanmak zor."</p>

  <p class="p57">"Ve sevmek?" diye sordu ejderha kurnazca.</p>

  <p class="p57">"Çok zor! Oh, görünüşü kötü değil, endamlı, ama Sturm Brightblade'in kalbini çalması için insanın benden çok daha farklı bir kadın olması gerekir."</p>

  <p class="p57">Cupelix başını başka bir tarafa çevirmişti. "Ne gibi?"</p>

  <p class="p57">"Masum. Dünyevi olmayan. Onun şövalyelere özgü saflık tanımına uyan."</p>

  <p class="p57">"Ah," dedi ejderha. "Şehvetle lekelenmemiş bir kadın."</p>

  <p class="p57">Kitiara ağzını çarpıtarak gülümsedi. "Hmm, tam olarak değil."</p>

  <p class="p57">"Ha!" Cupelix büyük kitap yığınını yumruklayarak, büyük bir kahkaha attı. Sarı parşömenlerin arasından çıkan tozlar havaya yükselmişti. "Sende hoşlandığım şey bu, bir tanem: çok dürüstsün, ama ne yapacağın önceden kestirilemiyor. Senin zihnini okumaya henüz vakıf olamadım."</p>

  <p class="p57">"Ama denedin, öyle değil mi?"</p>

  <p class="p57">"Oh, evet. Ölümlülerin tehlikeli düşüncelerini bilmek önemlidir."</p>

  <p class="p57">Kitiara bir kahkaha attı. "Ben tehlikeli miyim?"</p>

  <p class="p57">"Hem de çok. Demin de söylediğim gibi, Efendi Brightblade benim için açık bir kitap ve gnom'ların düşünceleri tıpkı çılgın kelebekler gibi etrafta uçuşuyor, ama sen– sen, canım Kitiara, daha fazla dikkat istiyorsun."</p>

  <p class="p57">"Artık bazı sorulara dürüstçe cevap verme zamanın geldi, ejderha," dedi Kitiara, ellerini dizlerinin üzerine koyarak. "Bizden istediğin şey nedir? Benden istediğin?"</p>

  <p class="p57">"Sana söyledim," dedi Cupelix, boynunu oradan oraya çevirerek. "Bu kuleyi terk edip, Krynn'e gitmek istiyorum. Burada konuşacak hiçkimse ve Micone'lerin otlandıklarından arta kalanlar dışında yiyecek hiçbir şey olmadığından hapis olarak yaşamaktan bıktım."</p>

  <p class="p57">"Bizi oldukça iyi besledin," diye belirtti Kitiara.</p>

  <p class="p57">"Büyünün esas formülünü bilmiyorsun. Küçük miktarda bir cisim çok yüksek miktarda bir enerjiyle değiştirilebilir– yapısı budur. Senin büyük bir yemek olarak tanımlayacağın şey benim için aperatif bile sayılmaz."</p>

  <p class="p57">"Sen büyük ve güçlüsün," dedi Kitiara. "Neden seni dışarı çıkaracak yolu kendin açmıyorsun?"</p>

  <p class="p57">"Ve taşları kafamın üzerine düşürmüyorum?" Cupelix morumsu yanaklarını diliyle temizlemişti. "Bu amacıma ulaşmama yardım etmez. Bunun ötesinde," ejderhanın gözleri kısıldı, "bir lanet var, benim bu yapıya zarar vermeme karşı sihirli bir yasak. Micone'leri kuleyi yıkmaları konusunda ikna etmeyi defalarca denedim, kendi formülümü kullandım, ama bunu yapmadılar, yapmazlar da. Burada işleyen çok daha büyük bir güç var ve bunun üstesinden gelmek için üçüncü bir güce ihtiyaç duyuluyor. Senin becerikli küçük arkadaşların bu üçüncü güç, canım. Onların verimli küçük beyinleri senin ya da benim keşfedemeyeceğim yüzlerce tasarım bulabilir."</p>

  <p class="p57">"Ve içlerinden hiçbiri pratik olmaz."</p>

  <p class="p57">"Gerçekten mi? Beni yine şaşırtıyorsun, sevgili ölümlü kız. Aynı gnom'lar sizi Lunitari'ye getirmedi mi?" Kitiara bunun bir kaza sonucu olduğunu belirtti.</p>

  <p class="p57">"Kazalar sadece beklenmedik olasılıklardır," dedi ejderha. "Cesaretlendirilebilirler."</p>

  <p class="p57">Cupelix bunu söylediğinde, Kitiara sol omuzunun üzerinden göz attığında Karanlık Kraliçe'nin halısından aşağılayıcı bir kibirle baktığını gördü. "Seni," diye söze başladı, gözlerini insanı kendine esir eden yüzden çevirmeden, "buradan çıkartabilirsek ne yapacaksın?"</p>

  <p class="p57">"Tabii ki Krynn'e uçup, orada yaşayacağım. Ölümlü dünyayı bütün şatafatlı ve coşkulu yaşamıyla örnek almaya çok hevesliyim."</p>

  <p class="p57">Kitiara alaylı bir edayla güldü. "Bunu neden yapıyorsun?" diye sordu Cupelix'e.</p>

  <p class="p57">"Sen Krynn'deki hayatın farklı olduğunu sanıyorsun! Senin etrafında yaşayan yaratıkları nasıl tanımlıyorsun?" dedi Kitiara.</p>

  <p class="p57">"Bana göre, onlar normal. Bütün bildiğim onlar, bilirsin, canımı sıkıyorlar. Bir ağaç-adamla felsefe hakkında konuşmaya kalkıştın mı hiç? Taşlarla konuşmaya çalışsan daha iyidir. Lunitari de büyüyen bitki örtüsünün dayanıksız ve geçici olduğunu, kendisine ait sihirli bir aura'ya sahip olmadığını biliyor muydun? Buradaki yaşamın tek kaynağı yumurtanın içindeki türümün etrafa yaydığı güç." Cupelix derin bir nefes almıştı. "Ben okyanusları, ormanları ve dağları görmek istiyorum. Her ırktan bilge ölümlülerle konuşmak ve bu eski kitaplarla sınırlanmış bilgilerimi geliştirmek istiyorum."</p>

  <p class="p57">Kitiara o an farkına varmıştı. "Sen güç istiyorsun," dedi.</p>

  <p class="p57">Cupelix ön pençesini bir yumruk şeklinde sıktı. "Eğer bilgi güçse, o zaman cevabım evet. Bu eksiksiz hapishaneden kurtulmak istiyorum. Micone kaşiflerim gnom'ların uçan gemisini keşfettiklerinde buradan kaçabileceğime ilk kez inandım."</p>

  <p class="p57">Kitiara bir süre sessiz kaldı. Sözcüklerini dikkatle seçerek, "Başına gelecek cezadan korkmuyor musun, yani kaçmalı mısın?" diye sordu.</p>

  <p class="p57">Ejderhanın başı şaşkınlıkla geri çekilmişti. "Kimden gelecek ceza?"</p>

  <p class="p57">"Obeliski yapanlardan. Eğer bir hapishane varsa, o halde bir yerlerde bir de gardiyan olmalı."</p>

  <p class="p57">"Tanrılar uyuyor. Gri Yolcu Gilean, Sirrion, ve Reorx kaderlerinin dizginlerini bıraktılar. Yol hareket için hazır. Sizin Lunitari'ye gelişiniz bunu kanıtlıyor. Huma'nın yaşadığı zamanlarda böyle bir şey hoş görülemezdi," dedi Cupelix.</p>

  <p class="p57">Tanrılar uyuyor, diye düşündü Kitiara derin derin. Yol hareket için hazır! Bu düşüncüler Kitiara'nın içinde kımıldanıp durdu. Doğru olmalıydı, bir ejderha bilirdi.</p>

  <p class="p57">"Bana düşüncelerini anlat," dedi Cupelix. "Bu kadar sessiz olduğunda huzursuzluğa kapılıyorum."</p>

  <p class="p57">Kitiara'nın kafasında cesur bir fikir belirmeye başlamıştı. "Krynn'e ulaştığında ne yapacağına karar verdin mi?" diye sordu Kitiara. "Kitapların eski. Bir rehbere ihtiyacın olabilir."</p>

  <p class="p57">"Aklında biri var mı, canım?"</p>

  <p class="p57">"Çok az kişi Ansalon'u benim kadar iyi bilir," diye karşılık verdi Kitiara. "Yaptığım yolculuklar beni çok uzaklara götürdü, ikimiz birlikte dünyayı dolaşabilir ve ayağımıza gelen fırsatları değerlendirebiliriz." Ejderhanın gözlerine baktı. "Ortaklar gibi."</p>

  <p class="p57">Cupelix hırladı ve tıpkı bir çaydanlık gibi öttü. Kollarını vücudunun iki yanına vurdu. İnsan hareketlerini taklit etmekte oldukça iyiydi.</p>

  <p class="p57">"Oh, benim sevgili kadınım! Beni neşeyle yaralıyorsun! Vuruldum!" diye bağırdı.</p>

  <p class="p57">Kitiara kaşlarını çattı. "Neye gülüyorsun?"</p>

  <p class="p57">"Sen, benim hizmetkarlarım Micone'ler hakkında gelişigüzel konuştuğum gibi, bir ejderhaya ortaklıktan bahsediyorsun. Kendinin benimle eşit olduğunu hayal edebilir misin? Bu aslında büyük bir lütuf!" Cupelix büyük bir neşeyle o kadar fazla sallandı ki kafasını arkasındaki duvara çarptı. Bu çarpma onu sakinleştirmişti, ama Kitiara çoktan gücenmiş ve ayağa fırlamıştı.</p>

  <p class="p57">"Gitmek istiyorum!" diye bağırdı. "Burada oturamam, gülünmek için bir neden göremiyorum!"</p>

  <p class="p57">"Otur," dedi Cupelix cana yakın bir edayla. Kitiara cüretkar bir tavır sergileyince, ejderha kuruğunu onun arkasına ilerletmiş ve Kitiara mermer zeminin üzerine düşmüştü.</p>

  <p class="p57">"Bir konuda açık olalım, sevgili kızım: Hayat terazisinde, senden çok daha yukarıda oturuyorum. Ve konuklarımdan terbiyeli hareketler görmeliyim, öyle değil mi?" Kitiara acıyan sırtını ovalarken hiçbir şey söylemedi. "Var olmuş en büyük varlıklardan biriyle karşı karşıyasın ve küstahlık yapıyorsun. Seni bu kadar gururlu yapan şey nedir?"</p>

  <p class="p57">"Ben kendimi oluşturduğum kişiyim," dedi Kitiara kısa keserek. "Büyük kısmı cahil köylülerden oluşan bir dünyada, ben kendimi bir savaşçı yaptım. Alabildiğimi aldım ve canım istediği zaman verdim. Sana ihtiyacım yok, ejderha. Kimseye ihtiyacım yok!"</p>

  <p class="p57">"Tanis'e bile mi?" Kitiara'nın yüzü kederle karardı. "Rahat ol. Ölümlü arkadaşın Sturm bile kalbinin Tanis'in ismini haykırdığını duyabilirdi. Kim bu adam, onu neden seviyorsun?"</p>

  <p class="p57">"O bir yarımelf, insan değil, eğer bilmen gerekirse." Kitiara derin bir nefes almıştı. "Ve onu sevmiyorum!"</p>

  <p class="p57">"Gerçekten mi? Bu tür şeylere karşı olan sezgilerim bu kadar yanılabilir mi? Tanis'in hikayesini dinlemek isterim," dedi Cupelix. İnsan gülüşünü şakacı bir şekilde taklit ederek, dudaklarını kıvırdı. "Lütfen!"</p>

  <p class="p57">"Sadece benimle alay edebilmek için duymak istiyorsun."</p>

  <p class="p57">"Hayır, hayır! İnsan ilişkileri beni büyüler. Anlamaya ihtiyacım var."</p>

  <p class="p57">Kitiara ters çevrilmiş kazanın üzerine geri döndü. Boşluğa bakarak, geçmişin görüntülerini hatırladı. "Öncelikle bizzat ben Tanis'i anlamak isterdim," dedi. "Bir erkek oyunu olan savaş, seni her türden erkekle bir araya getirir. Bunların çoğu adi zorbalar ve gırtlak kesicilerdir. Henüz çok genç olduğum günlerde, taşıdığım kılıç kadar sert olana dek, beni itip kakmaya ve benden faydalanmaya çalışan yaklaşık yüz erkekle dövüşmüş olmalıyım." Kitiara kılıcının kabzasına dokunmuştu. "Sonra Tanis geldi."</p>

  <p class="p57">"Birkaç yıl önce, bir sonbaharda Solace'a geri dönmek üzere yoldaydım. Yazın sefer mevsimi bitmiş ve emrine girdiğim son kumandan bana paramı ödemişti. Bir torba dolusu gümüşle atımı güneye sürdüm. Ancak ormanda garip bir goblin tarafından pusuya düşürüldüm. Bir ok atımı öldürmüş ve ben de yere düşmüştüm. Goblinler beni haklamak için çalıların arasından baltaları ve sopalarıyla çıktılar, ama ben yerde yatarak onları bekledim. Yaklaştıklarındaysa, gözlerini kırpamadan önce onların önündeydim. İkisini orada öldürdüm ve diğer çifti kovalamak için koştum. Goblinler kötü haydutlar olmakla beraber dövüşlerde daha da kötüdürler. Goblinlerden biri tökezledi ve kendini silahının üzerine düşürmeyi başardı. Ben de diğerinin üzerine damgamı kazıdım, kafası kanlar içinde kalmıştı. Tam baş belasının işini bitirmek üzereydim ki, elinde bir okla bu güzel yoldaş çalıların arasından çıktı. Bir an için beni korkuttu. Onun goblinlerle birlikte olduğunu düşünmüştüm. Ben hareket edemeden, o gri kaz tüylü oku son gobline sapladı. İşte o zaman beni kurtardığını düşündüğünü anladım."</p>

  <p class="p57">Kitiara durdu, belli belirsiz bir gülümseme dudaklarında belirmişti. "Bu komik, ama o zaman deliye dönmüştüm. O goblini ben öldürecektim, bilirsin, ve Tanis onu benden almıştı. Onun arkasından gittim, ama o benim deli öfkem geçene kadar benden uzak durdu. Ondan sonra kahkahalarla güldük! Tanis, kendimi iyi hissetmemi sağlıyordu, gerçekten çok iyi, hiçkimse bunu uzun zamandır yapmamıştı, hem de çok uzun zamandır. Tabii bir süre sonra sevgili olduk, ama bundan da öteydik. Birlikte gezdik, avlandık, muziplikler yaptık. Yaşadık, anlıyor musun? Yaşadık."</p>

  <p class="p57">"Bu aşk neden devam etmedi?" diye sordu Cupelix kısık bir ses tonuyla.</p>

  <p class="p57">"Benim Solace'da kalmamı istedi. Bunu yapamazdım. Onu benimle yola çıkması için ikna etmeyi denedim, ama o para için savaşmazdı. O bir yarımelf, söylediğim gibi; bir paralı asker annesini ona hamile kalması için zorlamış, bu nedenle Tanis'in de hep askerlere karşı kalbinde bir soğukluk olmuş." Kitiara yumruğunu sıkmıştı. "Eğer Tanis benimle savaşmış olsaydı, onu kanımın son damlasına kadar terk etmezdim."</p>

  <p class="p57">Kitiara dizine vurdu. "Tanis çok eğlenceliydi, bundan dolayı da her zaman ciddi olan Sturm'den çok daha iyi bir yoldaştı, ama onun yaşam tarzıyla kendiminki arasında bir seçim yapmam gereken bir zaman geldi. Seçtim, ve işte buradayım."</p>

  <p class="p57">"Bundan mutluyum," dedi Cupelıx. "Benim serbest kalmama yardım edecek misin?"</p>

  <p class="p57">"Yine buna mı döndük? Senin için bedeli ne?"</p>

  <p class="p57">Cupelix kulaklarını kaldırdı, kulakların arkasında bulunan damarlı yüzey kabarmıştı. "Kendi güvenliğin konusunda endişe duymuyor musun?"</p>

  <p class="p57">"Bana blöf yapma, ejderha. Eğer tehdit yoluna başvuracak olsaydın, biz buraya gelmeden Stutts, Birdcall ve Falsh'ı tehdit ederdin. Yardım etmek için bizi zorlayamazsın. Sen bunu yapacak türde bir ejderha değilsin."</p>

  <p class="p57">Ejderhanın tehditkar duruşu ve sesindeki teatral tehdit ortadan kaybolmuştu. "Doğru, doğru," dedi Cupelix. "Sen bir usturasın, Kit. Çok az bir çabayla karşındakinin derisini kesiyorsun."</p>

  <p class="p57">Kitiara elini alaylı bir şekilde selam veriyormuş gibi salladı. "Tehdit ve blöf oyunlarında yeni değilim," dedi, ayakta durarak. Obeliskin duvarındaki pencereden sızan zayıf bir ışık Kitiara'nın omuzunun üzerine düşmüştü. "Ortaklık hakkında söylediklerimi iyi düşün, ejderha. Bunun hayat boyu olmasına gerek yok, sadece bir ya da iki sene için. Bunu benim için yap, ben de senin için konuşayım."</p>

  <p class="p57">Güneş ışığı odayı aydınlattı. Tavanın doruğundaki sihirli kürenin ışığı zayıfladı ve gözden kayboldu. Doğal ışıkla Kitiara ejderhanın kitaplarının ve tomarlarının düşündüğünden de eskimiş olduğunu farketmişti. Duvar halıları da çürümüştü. Bütün bu çürümüşlükte ejderhanın içinde bulunduğu zor durum daha da belirginleşti. Günün birinde Cupelix'in küflenmiş kağıt hamurlarından başka okuyacak ya da çalışacak hiçbir şeyi kalmayacaktı.</p>

  <p class="p57">"Daha kaç yüzyıl yaşayacaksın?" diye sordu Kitiara.</p>

  <p class="p57">Ejderhanın gözleri kısıldı. "Çok fazla."</p>

  <p class="p57">"Hmm, belki başka birileri çıkagelir ve senin kaçmana yardım eder. Ama bu arada ne kadar yalnız kalacağını düşün. Bir süre sonra ne bir kitap, ne duvar halıları, ne de biri olacak."</p>

  <p class="p57">"Ortaklık... bir sene?" dedi Cupelix.</p>

  <p class="p57">"İki sene," dedi Kitiara. "Bir ejderhanın hayatı için çok az bir süre."</p>

  <p class="p57">"Doğru, doğru." Cupelix ve Krynn'e döndüklerinde Kitiara ile iki sene dolaşacağına dair söz verdi.</p>

  <p class="p57">Kitiara geriniyor ve içtenlikle gülümsüyordu. Kendini iyi hissetmişti. Kırmızı aya yapılan bu çılgın yolculuktan, artan gücünden çok daha fazlasıyla geri dönecekti. Bir ejderha, canlı bir ejderha, iki sene boyunca yoldaşı olacaktı!</p>

  <p class="p57">"Çok büyük bir macera olacak," dedi Kitiara ejderhaya.</p>

  <p class="p57">Cupelix dişlerini gıcırdattı. "Şüphesiz."<a id="a7"></a><a href="../Text/notes.html#a27"><span class="t21">{8}</span></a></p>

  <p class="p57">Kitiara biraz temiz hava almak için pencereye doğru gitti. Obeliskin doruğunda bir şimşek çaktı, sanki büyünün özünü kırmızı ayın göğüne yayarmış gibiydi. Şimşekler sona ererken Kitiara aşağıdaki vadiye bakıyordu. "Lunitari'liler hareket ediyor!" diye bağırdı.</p>

  <p class="p57">"Artık güneş doğdu, hareket etme zamanlan geldi," dedi Cupelix.</p>

  <p class="p17">"Ama düzen oluşturuyorlar! Sanırım saldıracaklar!"</p>

  <p class="p18">*&nbsp; *&nbsp; *&nbsp; *&nbsp; *</p>

  <p class="p57">Micone'ler artık hiçbir hareket belirtisi göstermeyince, Sturm yayan gitmelerinin en iyisi olacağını söylemişti. Gnom'larsa çoktan karıncalara bağladıkları ipleri çözüp, üstlerinden aşağı kaymaya başlamışlardı. Sturm aşağı indi ve Micone'nin başına hafifçe vurdu. Bu ilk atına sahip olduğundan beri alışkanlık haline getirdiği bir davranıştı. Dev karınca miğfer şeklindeki başını kaldırdı ve alt çenesini tıkırdattı. Bu bir neşe belirtisi mi acaba, diye merak etti Sturm. Ancak söylemesi zordu.</p>

  <p class="p57">Etraftaki çöpler Sturm için diz, gnom'lar içinse göğüs hizasındaydı. Sturm, Sighter'ın büyütücü gözlüğüyle bir kırmızı deri parçasını incelediğini gördü.</p>

  <p class="p57">"Hmm, bir bitki parçası gibi gözükmüyor," dedi Sighter, Cutwood yumuşak kahverengi parşömene benzeyen şeyin üzerine yazmaya çalışmıştı, ama o kadar yumuşak ve esnekti ki üzerine tek bir çizik bile atılamıyordu. Sturm da bir parçayı yırtmayı denedi ama bunu başaramadı.</p>

  <p class="p57">"Bundan çok güzel çizme uçları yapılırdı," dedi. "Ne olduğunu merak ediyorum."</p>

  <p class="p57">"Bence bir tür hayvan derisi," dedi Sighter, gözlüğünü kabına geri koyarak.</p>

  <p class="p57">"Lunitari'de ejderha dışında herhangi bir hayvanla karşılaşmadık," diye belirtti Stutts. "Micone'ler de birer hayvan olmalarından çok mineraller."</p>

  <p class="p57">"Belki," dedi Wingover yavaşça, "bu mağaralarda başka hayvan türleri vardır. Daha önce görmediğimiz hayvanlar."</p>

  <p class="p57">Rainspot duyulabilir şekilde yutkundu. "Gnom-yiyen hayvanlar mı?"</p>

  <p class="p57">"Boş boş konuşma," dedi Sighter. "Micone'ler ejderha yumurtalarının yanında herhangi zararlı bir şeyin yaşamasına izin vermez."</p>

  <p class="p57">Flash biraz uzaklaşmıştı, duvarların üzerindeki beyaz tabakaya dokunuyordu. Aletle yüklü kemerinden bir raptiyeyle çekiç çıkarttı ve duvara soğuk bir çelik kalem çaktı. Çekiç geri salınmıştı.</p>

  <p class="p57"><span class="t20">Bong!</span> Küçük çekiç keskiye vurduğunda bütün mağara sesle yankılanmıştı. Titreşimler o kadar kuvvetliydi ki, gnom'lar dengelerini kaybedip kalın çöplüğün içine düştü. Sturm çınlama kesilene kadar kendini bodur bir dikite yaslamıştı.</p>

  <p class="p57">"Bunu yapma!" dedi Cutwood üzüntüyle. Artan duyma gücü yüzünden çıkan ses burnunu kanatmaya yetmişti. Bütün Micone'ler çenelerini takırdatıp, başlarını sallıyordu.</p>

  <p class="p57">"Büyüleyici," dedi Stutts. "Müthiş akustik bir oda! Ah! Etkileyici!"</p>

  <p class="p57">"Ne işe yarıyor?" diye sordu Roperig.</p>

  <p class="p57">"Karıncaların yerdeki adımlarını zayıflatmak için dolduruluyor."</p>

  <p class="p57">Çöplerin içinden dikdörtgen şeklindeki odanın sonuna zorlukla ilerlediler. Dar, yuvarlak bir açıklık oluşturacak şekilde tavan alçaldı ve zemin yükseldi. Açıklığın kasnağı sivri kuartz uçlarla çentilmişti ve muhtemelen bunu Micone'ler yapmıştı. Dev bir karıncadan daha yumuşak olan bir şey bu sivri uçların üzerinde yürümeye ya da emeklemeye çalışsa muhtemelen parçalanırdı. Gnom'lar geride durmuş ve girişteki sorun üzerine birçok çözüm önerileri sunmuşlardı. Sturm yumruklarını kalçaları üzerine koyarak içini çekti. Geri dönerek parşömeni andıran parçalardan bir kucak dolusu toplayıp, onları sivri uçların üzerine yaydı. Ellerini parşömenin üzerine koydu ve itti. Uçların üç ya da dört tabakası içinde kaldı, ama en üsteki tabakalar hâlâ delinmemiş duruyordu.</p>

  <p class="p57">"Bana izin ver," dedi Sturm. Stutts'ı kaldırdı ve onu dolgu maddesinin üzerine oturttu. Gnom hemen açıklığın içinden ilerideki odaya kaymıştı. Diğer gnom'lar da teker teker onu takıp etti. En son olarak da Sturm gitti. Gnom'lar cesur tavırlarıyla yolda hızla ilerlemeye başlamışlardı, şövalye onlara yetişmek zorunda kaldı.</p>

  <p class="p57">Sturm kayanın içindeki dar yarıktan hızla aşağı ilerleyerek, başka bir büyük odaya girmişti. Kayanın içindeki çatlaklarda şarap kırmızısı kristal damarları vardı. Yumuşak kristal mağaranın daha sıcak ve nemli havasıyla temas ettiğinde, kıpkırmızı bir renk alıyor ve daha kesin bir şekle giriyordu. Etraflarında yarı-şekillenmiş Micone'ler vardı; bazılarının sadece kafası, bazılarının bacaksız vücutları görünüyordu ve bazıları ise oluşumunu tamamlamıştı, antenleri kıpır kıpır oynuyordu.</p>

  <p class="p57">"Demek burası bir üretme çiftliği," dedi Wingover.</p>

  <p class="p57">"Üretme çiftliği doğru tanım değil," dedi Roperig.</p>

  <p class="p57">"Canlı kaya kristali," dedi Stutts nefes nefese. "Onu bir karınca şeklini alması için etkileyen şey nedir?"</p>

  <p class="p57">"Sanırım, ejderha," dedi Sighter, bütün Micone tomurcuklarını görmek için etrafında dönüyordu. "Hatırlayın, ejderha ağaç halkını hizmetkarları yapmak istemiş, ama bunda başarısız olmuş. Bu canlı kristali açmaya ve onu sadık ve sıkı çalışan kölelere dönüştürmeye karar vermiş olmalı."</p>

  <p class="p57">Tek bir çizgi halinde yüksek ve dar mağaranın ortasına yürüdüler. Daha önce olduğu gibi, mavimsi sarkıtlar etrafa zayıf bir ışık yayıyordu. Flash neredeyse tamamlanmış olan Micone'lerden birine uzandı ve kafasının genişliğini ölçmeye çalıştı. Karınca bir yıldırım gibi hareket ederek güçlü çenesini gnom'un koluna geçirdi. Flash bir çığlık atmıştı.</p>

  <p class="p57">"Geri çekil!" diye bağırdı Sturm, kılıcını çekerek. Kenetlenmiş çeneyi gevşetmeye çalıştı, ama yaratığın tutuşu çok güçlüydü. Zalim, testere dişli çene, eti ve kemiği büyük bir kolaylıkla kesebilirdi–</p>

  <p class="p57">Sturm, Flash'ın kolunun kanadığını farketti. Gnom çırpındı, kaya gibi sert olan karıncanın kafasına dayanıksız kağıt rulosuyla vuruyordu.</p>

  <p class="p57">"Seni kolundan mı yakaladı?" diye sordu Sturm.</p>

  <p class="p57">"Uh! Ah! Evet! Bunun ne olduğunu düşünüyorsun, bacağım mı?"</p>

  <p class="p57">Sturm elini uzattı ve Flash'ın kolunu hissetti. Micone'nin çenesi gnom'un etine geçmemişti. Ağzındaki şey gnom'un giysi koluydu.</p>

  <p class="p57">"Ceketini çıkar," dedi Sturm sakin bir şekilde.</p>

  <p class="p57">"Uh! Ah! Eee! Yapamam!"</p>

  <p class="p57">"Sana yardım edeceğim." Sturm gnom'un önüne geçti ve gnom'un ceketindeki düğmelerini ve bağcıklarını çözdü. Flash'ın önce sol sonra da sağ kolunu çıkarttı. Boş ceket Micone'nin çenesinde sallanıyordu. Yarı-şekillenmiş Micone hareket etmeden duruyordu.</p>

  <p class="p57">"Ceketim!" diye uludu Flash.</p>

  <p class="p57">"Boşver! Sadece, kolun bu şeyin kıskaçlarına yakalanmadığı için tanrılarına şükret," dedi Sturm.</p>

  <p class="p57">"Teşekkür ederim, Reorx," dedi gnom. Uzun uzun kaybettiği ceketine baktı. Yanaklarının üzerinde büyükçe bir yaş damlası yuvarlandı. "Bu ceketi ben tasarlamıştım. Bütün Rüzgar Geçirmez Ceketlere Uyan Tek Beden Numara III."</p>

  <p class="p57">"Başka bir tane daha yapabilirsin," dedi Wingover onu teselli ederek. "Çok daha iyisini. Hem de bu gibi zor durumlarla karşılaştığında çıkarabileceğin giysi kollarıyla."</p>

  <p class="p57">"Evet, evet! Ne kadar müthiş bir fikir, çıkarılabilir giysi kolları!" Flash beyaz giysisi üzerinde hızlı bir taslak çıkardı.</p>

  <p class="p57">Karınca üretme çiftliğinin arka tarafında mağara birkaç yöne sapıyordu ve doğal olarak kaşiflerin gitmesi gerektiği yolu gösteren hiçbir işaret yoktu. Cutwood gruplara ayrılmalarını ve bütün tünelleri denemeyi önderdi, ama Stutts bunu veto etti. Sturm de ona bu konuda katılmıştı.</p>

  <p class="p57">"Bu mağaranın ne kadar büyük olduğu hakkında hiçbir fikrimiz yok, eğer tek başınıza giderseniz sonsuza kadar kaybolma konusunda müthiş bir şans elde etmiş olursunuz. Ve eğer ayrılırsak Micone'lerin bize nasıl tepkiler göstereceklerini de bilmiyoruz," dedi Sturm.</p>

  <p class="p57">"Gerçekten çok akıllıca gözüküyorlar," dedi Sighter. "Birbirinden ayrılmış gruplar onlara bir arada olan on kişilik bir gruptan farklı şeyler ifade edebilir." Flash'ın ceketinin Micone'nin kırılmaz çenesinde sımsıkı şekilde asılı duruyor olması, bir arada kalmaları için çok güçlü bir delildi. Ayrılma konusunda başka bir şey söylenmedi.</p>

  <p class="p57">İlerlemek için en geniş ve düz yolu seçtiler. Micone'lerin doğum odasından aşağı inen yol o kadar dik açılıydı ki, gnom'lar aşağı yürümek yerine oturarak kaymayı tercih ettiler. Sturm yürümeyi tercih ederdi ama zemin nemden ıslanmıştı, bu yüzden gnom'ların izlediği metodu takip etmek için şövalye de fazla düşünmedi.</p>

  <p class="p57">Sturm usulca başka bir mağaranın içine kaymıştı. Burası çok daha sıcak ve nemliydi; havası buharlıydı. Su duvarlardan akıyor ve başlarının üzerinden damlıyordu. Şövalye ayağa kalktığında gnom'ların koyu gölgelerinin beyaz buhar bulutları içinde gezindiğini gördü.</p>

  <p class="p57">"Stutts! Sighter! Hepiniz neredesiniz?" diye seslendi.</p>

  <p class="p57">"Buradayız!" Sturm kuşkuyla sisin içine yürüdü. Mağara yukarı kısmından çok sayıda parlayan sarkıtla iyi aydınlatılmıştı ve yerden dikkate değer bir ısı yayılıyordu.</p>

  <p class="p57">"Magmaya dikkat et," dedi Cutwood, Sturm'ün önünde sisin içinden belirerek. Gnom yollarında bulunan yükseltilmiş huni şeklinde cilalı bir kayayı işaret etti. Geniş ağzından ateşli bir&nbsp; halka görünüyordu. Sturm eğildi ve doğal kasenin parlak turuncu renkte bir sıvıyla dolu olduğunu gördü. Tam o sırada ortasında bir balon patladı.</p>

  <p class="p57">"Erimiş kaya," diye açıkladı Cutwood. "Mağara bu yüzden bu kadar sıcak."</p>

  <p class="p57">Sturm balonlaşan şeye dokunmak için içinde inanılmaz bir istek hissetmişti, ama ısının yüzündeki parlaklığı ona magmanın ne kadar sıcak olduğunu anlatıyordu.</p>

  <p class="p57">Diğer bir gnom, Wingover, sisin içinde belirdi. "Bu taraftan," diye bağırdı.</p>

  <p class="p57">Grubun elemanları eriyik kaya fokurdarken kaynar kazanların arasından ilerledi. Etraflarındaki havada kükürt kokusu artmış ve soluması zorlaşmıştı. Sturm öksürerek yüzüne bir mendil tuttu.</p>

  <p class="p57">Buhar mağara duvarının yanında oldukça azaldı. Gnom'lar duvarın içindeki küçük bir delikte toplanmışlardı. Sturm başını kaldırdığında deliğin karanlık olduğunu gördü.</p>

  <p class="p57">"Bu kadar mı?" diye merakını yüksek sesle dile getirdi.</p>

  <p class="p57">"Öyle olmalı," dedi Sighter. "Başka bir çıkış yolu yokmuş gibi gözüküyor."</p>

  <p class="p57">"Muhtemelen atladığımız diğer tünellerden birinde olmalı," dedi Roperig. Siyah daire çok göz alıcı değildi.</p>

  <p class="p57">"Yerleşik yol dosdoğru buraya çıkıyor," dedi Stutts. "Kıdemli olarak ilk başta gitmek bana düşer–"</p>

  <p class="p57">"Hayır, sen gitmiyorsun," dedi şövalye, "Ben silahlıyım. Güvenli olduğundan emin olmak için önce ben gideceğim."</p>

  <p class="p57">"Oh, harika bir fikir!" dedi Rainspot.</p>

  <p class="p57">"Peki, eğer ısrar ediyorsan–"</p>

  <p class="p57">"Işığa ihtiyacın olacak," dedi Flash. Pantolonunun dizindeki ceplerden birini ilikledi. "Bana biraz zaman verirsen sana Portatif Kendinden Tutuşan Cep Lambası Numara XVI'yı ödünç vereceğim."</p>

  <p class="p57">Gnom düz bir teneke kutuyu açtı ve yerin üzerine koydu. Ayrı bir tahta kutudan dingil yağını andıran bir şey daha çıkardı. Lambanın içine bundan biraz döktü. Başka bir cebinden ağzı sıkıca kapatılmış narin bir küçük şişe çıkartarak balmumu mührü kırdı ve şişe mantarını patlattı. Keskin, ekşi bir koku mağarayı doldurmuştu. Flash yere çömeldi ve kolunu lambaya uzattı. Şişeden bir damla sıvıyı damlatırken, gözlerinden biri sımsıkı kapalıydı.</p>

  <p class="p57">Damla yağ tıpasına vurdu ve bir patlama oldu. Parıltı her yeri aydınlattığında yağ sanki neşeyle yanmaya başlamıştı. Sturm ona uzandı, lamba da hareketlenerek her yöne kıvılcım parçaları göndermeye başladı.</p>

  <p class="p57">"Bunun güvenli olduğundan emin misin?" diye sordu Sturm.</p>

  <p class="p57">"Hmm, birkaç dakika sonra, teneke eriyecek," dedi Flash. "Ama o zamana kadar işe yarar."</p>

  <p class="p57">"Harika," Sturm asabi lambayı narin metal kulpundan kaldırdı ve deliğin içinde yürümeye başladı. Gnom'lar açıklığın etrafına toplanmış, pembe yüzlerini ve beyaz sakallarını tıpkı güneşe dönen papatyalar gibi yukarı çevirmişlerdi.</p>

  <p class="p57">Sturm kıvrılan bir rampadan yukarı yürüdü ve az sonra da haşmetli bir sessizliği olan bir odaya girdi. Lambanın titrek ateşi o anda birden alev aldı. Rampadan kabaca temizlenmiş taş zemine indiğinde ise bin yıldır hiçbir ölümlünün göremediği bir manzaraya şahit oldu.</p>

  <p class="p57">Ejderha yumurtaları. Her oyuntu ve girinti kavun büyüklüğündeki yumurtalardan birini tutuyordu. Sıra ardında sıra, kat üzerinde kat, Portatif Kendinden Tutuşan Cep Lambası Numara XVI'nın zayıf ışığının gösteremediği yerlere kadar uzanıyordu. Girintilerin uçları buharlı havanın odanın soğuk havasıyla buluşmasıyla oluşan nem yüzünden parlıyordu.</p>

  <p class="p57">Bir gnom sesi Portatif Kendinden Tutuşan Cep Lambası Numara XVI'yı tutan şövalyeye ulaştı. "Ne görüyorsun?"</p>

  <p class="p57">"Bu o," diye geri seslendi Strum, Portatif Kendinden Tutuşan Cep Lambası Numara XVI'yı elleriyle ağız kısmının kenarlarını kapayarak. "Büyük yumurta odası!"</p>

  <p class="p57">Gnom'lar rampadan çabucak ilerleyip, mağaraya geldiler ve daha iyi bir görüntü elde etmek için Sturm'ü itip kaktılar. Uhladılar, pufladılar ve kutsal üçlüleri olan; Reorx, dişli çarkar ve hidrodinamiklere coşkularını dile getirdiler.</p>

  <p class="p57">"Kaç tane yumurta olduğunu düşünüyorsun?" dedi Fitter soluk soluğa. Sturm, Sighter'a bir bakış attı.</p>

  <p class="p57">"Görünüşe göre sekiz kat var," dedi Sighter. "Ve her sırada altmış iki yumurta."</p>

  <p class="p57">"Toplam olarak–" dedi Cutwood, yüzü çılgına dönmüş gibiydi.</p>

  <p class="p57">"–496," dedi Sturm, Cupelix'in ona söylediği sayıyı hatırlayarak.</p>

  <p class="p57">"Bu doğru," dedi Stutts, kendisi de hesaplayarak.</p>

  <p class="p57">Sturm'ün liderliğinde ileri doğru yürüdüler. Wingover görme gücünün kendisini sersemletmeye başlamasıyla beraber en arkada yürüyordu. Ayrıca karanlığın içinde de görebiliyordu, bu yüzden girdikleri deliği kontrol altında tutabiliyordu.</p>

  <p class="p57">"Off," diye homurdandı Sturm, lambayı diğer eline alarak. Lambanın kulbu gittikçe sıcaklaşıyordu.</p>

  <p class="p57">"Bu taraftan! Bu yöne dönün!" dedi Roperig aniden.</p>

  <p class="p57">Sturm sol tarafa döndü. "O neydi?" diye sordu.</p>

  <p class="p57">"Orada bir şey hareket etti. Ancak çok net göremedim."</p>

  <p class="p57">Simsiyah bir şey yumurtaların arkasındaki oyuktan çıktı ve Sturm'ün ışığına doğru havada sıçradı. Sturm irkilmişti ve elindeki lambayı düşürdü. Küçük ve tüylü bir şey ayağının üzerine sürtündü ve gitti. Gnom'lar bağırıyor ve ayaklarını deli gibi yere vuruyorlardı.</p>

  <p class="p57">"Sessizlik! Sessiz olun, diyorum!" diye gürledi Sturm. Lambayı buldu. Yağı neredeyse tükenmişti. Sadece zayıf bir mavi hale yağın etrafını çevreliyordu. Sturm elleriyle küçük ateşi korudu ve onu sabırla büyüttü. Lambayı kaldırıp gnom'lara baktı. Hiç korkmamışlardı. Wingover sıradaki yerinden ileri fırlamış ve ayağını yumurta oyuğundan fırlayan şeyin üzerine koymuştu. Şey, gnom'un topukları arasında kıvranıyor, kaçmaya çalışıyordu. İlk bakışta, şişman, tüylü bir örümceği andırıyordu, ama Sturm lambayı şeye yaklaştırınca hepsi onun ne olduğunu anladı.</p>

  <p class="p57">"Bu bir eldiven," dedi Stutts.</p>

  <p class="p57">"Kit'in eldivenlerinden biri," dedi Sturm, eldivenin üzerine işlenmiş motifi farkederek. "Maden cevheri aramaya gittiğimizde Bulutların Efendisi'nde bıraktığı eldiven çiftlerinden birinin teki."</p>

  <p class="p57">"Buraya nasıl gelmiş?" diye sordu Rainspot. Birdcall da kendi kendine bir soru cıvıldanmıştı.</p>

  <p class="p57">"Neden canlı?" diye soruyor," dedi Stutts.</p>

  <p class="p57">Rainspot eldiveni '<span class="t20">parmaklar</span><span class="t20">ı</span><span class="t20">ndan</span>' yakaladı ve Wingover'a ayağını artık kaldırmasını söyledi.</p>

  <p class="p57">Hava tahmincisi kımildadı. Şeyi gözünün önüne dek kaldırıp hırladı. "Güçlü küçük şey!"</p>

  <p class="p57">Sighter sürekli taktığı merceklerinin içinden baktı. "Bu eldiven inek derisi ve tavşan tüyünden yapılmış, ama dikişleri kaybolmuş." Parmağını yumuşak deri tarafına bastırdı. "Kalbi de atıyor."</p>

  <p class="p57">"Bu gülünç," dedi Flash. "Eldivenler canlanmaz."</p>

  <p class="p57">"Lunitari'de mi?" dedi Sutts. "Neden olmasın?"</p>

  <p class="p57">Sturm, Cupelix'in bütün ejderha yumurtalarında gittikçe artan yaşam gücünün, Lunitari'deki şiddetli büyünün sorumlusu olduğunu söylediğini hatırlamıştı. Bu bilgiyi gnom'lara da aktardı.</p>

  <p class="p57">"Ah," dedi Sighter ağırbaşlı bir ifadeyle. "Büyülü gücün derecesi bu mağaralarda çok yüksek olmalı. Şunu söylemeye cesaret ediyorum ki, belirli bir süre burada bırakılan bir hayvan ya da bitki ürünü kendine ait bir yaşam geliştirebilir."</p>

  <p class="p57">Roperig domuz derisi çizmelerine baktı. "Yani ayakkabılarımın canlanıp benimle birlikte kaçabileceğini mi ima ediyorsun?"</p>

  <p class="p57">"Burada bunun olmasına fırsat verecek kadar uzun kalamayız," diyerek arkadaşını rahatlattı Stutts.</p>

  <p class="p57">Rainspot eldiveni tekrar yere koymuş ve ayağıyla onu sıkıştırmıştı. Cutwood eldiveni hangi iç organlara sahip olduğunu görmek için incelemeyi önerdi.</p>

  <p class="p57">"Haydi gidelim. O zararsız," dedi Sturm. "Onunla oylanacak vaktimiz yok."</p>

  <p class="p57">Rainspot ayağını kaldırdı ve eldiven hızla uzaklaştı. Yumurtaların durduğu oyuklara koşuşturdu.</p>

  <p class="p57">"Merak ediyorum," dedi Flash, "canlı bir eldiven ne yer?"</p>

  <p class="p57">"Parmak yemeği," dedi Fitter. Roperig çırağının kafasına hafifçe vurdu ve eli hemen vurduğu yere yapıştı.</p>

  <p class="p57">"Tamam mısınız?"dedi şövalye sabırsızca. "Daha görecek çok mağara var, lambanın da uzun süre dayanabileceğini sanmıyorum." Sturm daha konuşurken erimiş kalayın gümüş rengindeki damlaları lambanın önünden akıyordu.</p>

  <p class="p57">Tünelden aşağı hızla ilerlediler. Hareket seslerini duyunca durdular. Çalışan bir Micone'nin arka ayakları ve damla şeklindeki karnı karanlığın içinde manevra yaptı. Micone onların ışığını sezmiş ve davetsiz misafirleri incelemeye koyulmuştu. Karıncanın anteni adamı ve gnom'ları incelerken neredeyse dümdüz olmuştu. Sturm bir anlığına büyük bir korkuya kapıldı. Eğer Micone saldırmaya kalkarsa bir tek kılıçla asla üstesinden gelemeyeceklerdi.</p>

  <p class="p57">Micone antenlerini tekrar hareket ettirerek arkasını döndü. Sturm'la gnom'lar hep bir ağızdan derin bir '<span class="t20">oh</span>' çektiler. Camı andıran çiyi yumurtaların altındaki raftan kazımakla uğraşan dev bir karıncanın yanından güçlükle yol aldılar.</p>

  <p class="p57">Temiz bir taş parçası Rainspot'un ayağına çarptığında gnom onu almak için atıldı. Taşı küçük ipek çantasına attı ve çantanın iplerini çekti. "Sonraki analizler için," dedi.</p>

  <p class="p57">Mağaralarda hiçbir işaret yoktu, yaklaşık yüz metre daha içlerinde ilerledikten sonra Sturm bir mola verdi. Durdukları yer Micone'lerle doluydu ve dev karıncalar yanlarından geçen kaşiflere hiç aldırış etmeden yürüyorlardı. Cupelix karıncalara bu grubu görmezden gelmelerini söylemişti, karıncalar da bu emre uyuyor, kendi hallerinde işlerine devanı ediyorlardı.</p>

  <p class="p57">"Üzerimize basılmadan geri dönsek iyi olacak," dedi Sturm, bir Micone'nin bacaklarının üzerinden atlayarak.</p>

  <p class="p57">Rainspot diğerlerinden ayrılıp, karıncaların ejderha yumurtalarını temizlediği yere gitmişti. Karıncalar yumurtaları yontuyor, yağlıyor, çeviriyor ve yumurtaların alt kısımlarını havaya döndürüyorlardı. Kabuklardan bazılarının soyulan pullu tabakaları vardı, karıncalar bu ölü tabakayı da büyük bir hassasiyetle kaldırıyorlardı.</p>

  <p class="p57">İlk odada buldukları parşömene benzeyen deri, bu atılmış tabakalardandı. Rainspot en alttaki yumurta rafından atılan tabakalardan bir demeti eline aldı. O sırada bir Micone sertçe ona doğru döndü ve deri tabaka parçasını antenleriyle gnom'un elinden kaptı.</p>

  <p class="p57">"Hayır!" dedi Rainspot dik başlılıkla. "O benim, sen onu atmıştın!" Gnom topukları üzerinde tepindi ve tabakaya asıldı. Ne tabaka ne de karınca teslim olmayacaktı. Rainspot öfkelendi. Sonunda gnom'u saran bulut kalınlaştı ve içinden bir şimşek çaktı.</p>

  <p class="p57">"Rainspot, bırak onu. Dışarıdaki mağaradan örnekler alırız," dedi Wingover. Ama Micone'nin amansız direnişi, genellikle yumuşak başlı olan gnom'u gittikçe daha da çıldırtıyordu. Bir metre genişliğindeki bir kasırga karıncaya ulaştı ve küçük gök gürültüleri mağaranın içinde yankılandı.</p>

  <p class="p57">Sturm, Rainspot'un küçük fırtınasına girdiğinde yağan yağmurun sıcak olduğunu görünce şaşırmıştı. "Rainspot!" dedi, küçük yoldaşını omuzlarından tutarak. "Bırak gitsin!"</p>

  <p class="p57">Doğa standartlarına göre küçücük olan, ama bir buçuk metre uzunluğa sahip bir şimşek Micone'nin başının ortasına düşmüştü. Çarpmanın şiddeti Sturm ve Rainspot'u bile en az iki metre geriye fırlatmıştı. Gnom, Sturm'ün üzerine düşmüştü, başını sallarken yumurta tabakasının bir parçasını elinde tuttuğunu farketmişti.</p>

  <p class="p57">"Onu aldım!" dedi zaferle. Sırtının üzerinde duran ve fazla mutlu olmayan Sturm, "İzin verir misin?" dedi. Rainspot'un yüzü kızardı ve insanın karnı üzerinden çekildi.</p>

  <p class="p57">"Şuna bakın," dedi Cutwood korku ve şaşkınlık içinde.</p>

  <p class="p57">Gnom'lar yıldırım çarpmış karıncanın etrafını sardı. Şimşek yaratığın başını bir elmas kesicisi gibi tam ortadan ikiye ayırmıştı. Micone'nin başsız vücudu yıkılmış, göğsü yere sarkmıştı. Hemen iki Micone belirip etrafı temizlemeye başladı. Karıncanın cesedini parçalara ayırdılar ve her parçayı uzağa taşıdılar.</p>

  <p class="p57">"En azından öldürülebildiklerini biliyoruz," dedi Roperig.</p>

  <p class="p57">"Ve bunu bizim Rainspot yaptı!" dedi Fitter. Kibar hava tahmincisi utanmıştı.</p>

  <p class="p57">"Kendimi hiç bu kadar kaybetmemiştim," dedi Rainspot. "Özür dilerim! Bu affedilebilir bir şey değil. Zavallı köle sadece görevini yerine getiriyordu ve ben onu öldürdüm."</p>

  <p class="p57">"Onu çok adamakıllı öldürdün," dedi Sturm, etkilenmişti. "Seni kızdırmamam konusunda beni uyar, Rainspot."</p>

  <p class="p57">"Umarım Cupelix kızmaz," dedi Rainspot endişeyle.</p>

  <p class="p57">"Kasıtlı bir şey değildi," dedi Roperig, tesellide bulunmaya çalışarak.</p>

  <p class="p57">"Herhangi bir karıncanın onun için önemli olduğunu sanmıyorum," dedi Sturm. "Şimdi geri dönebilir miyiz?"</p>

  <p class="p57">Buhar odasına geçmeden önce tam rampada lambanın ışığı sönmüştü. Wingover grubun liderliğini aldı ve herkes önündeki ve&nbsp; arkasındaki kişinin elini tuttu. Doğum mağarasındaki gelişim halinde olan bütün dev karıncalardan sakındılar, ama Flash hâlâ Micone'nin çenesinde sallanan ceketine uzun uzun bakmaktan geri kalamamıştı. Bir müddet sonra zemini çöplerle dolu büyük mağaraya ulaştılar. Onları getiren altı Micone iki santim bile hareket etmemiş olarak onları bekliyordu. Sturm ve gnom'lar yaratıkların üzerine bindi, dev karıncalar ne bir söz, ne de bir harekete gerek kalmadan harekete geçmişti.</p>
</body>
</html>
