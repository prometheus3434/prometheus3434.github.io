<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>ESMAHAN AYKOL</title>
    <meta name="generator" content="pdftohtml 0.36"/>
    <meta name="author" content="TULERTUG"/>
    <meta name="date" content="2005-07-23T14:33:51+00:00"/>
    <meta content="http://www.w3.org/1999/xhtml; charset=utf-8" http-equiv="Content-Type"/>
    <link href="stylesheet.css" type="text/css" rel="stylesheet"/>
    <style type="text/css">
		@page { margin-bottom: 5.000000pt; margin-top: 5.000000pt; }</style>
  </head>
  <body class="calibre">
<b class="calibre1">ESMAHAN AYKOL</b> <p class="calibre2">
1970, Edirne doğumlu. Bornova Anadolu Lisesi'ni ve İstanbul Üniversitesi Hukuk Fakültesi'ni bitirdi. Öğrenciyken  <i class="calibre3">Sokak </i> dergisinde gazeteciliğe başladı.  <i class="calibre3">Güneş, Nokta </i> ve <i class="calibre3">Radikal İki’de </i>çalıştı. Berlin Humboldt Üniversitesi'nde hukuk yüksek lisansı yaptı, şimdi aynı üniversitede doktora yapıyor. İstanbul ve Berlin'de yaşıyor. </p><p class="calibre2">
<b class="calibre1"> </b></p><p class="calibre2">
<b class="calibre1">ESMAHAN AYKOL</b> </p><p class="calibre2">
<b class="calibre1">Kitapçı Dükkânı</b> </p><p class="calibre2">
İlk Kati Hirşel Polisiyesi </p><p class="calibre2">
 </p><p class="calibre2">
 </p><p class="calibre2">
Türkçe Edebiyat <b class="calibre1">19</b> </p><p class="calibre2">
<b class="calibre1">Kitapçı Dükkânı</b> </p><p class="calibre2">
Esmahan Aykol </p><p class="calibre2">
Kapak tasarım: Mithat Çınar </p><p class="calibre2">
©2001, Esmahan Aykol </p><p class="calibre2">
© 2001; bu kitabın Türkçe yayın haklan </p><p class="calibre2">
Everest Yayınları'na aittir. </p><p class="calibre2">
Birinci Basım: Kasım 2001 </p><p class="calibre2">
Üçüncü Basım: Temmuz 2003 </p><p class="calibre2">
ISBN: 975-316-967-1 </p><p class="calibre2">
Baskı ve Cilt: Melisa Matbaacılık </p><p class="calibre2">
EVEREST YAYINLARI Çatalçeşme Sokak No: 52/2 Cağaloğlu/ISTANBUL </p><p class="calibre2">
Tel: 0 212 513 34 20-21 Fax: 0 212 512 33 76 </p><p class="calibre2">
Genel Dağıtım: Alfa, Tel: 0 212 511 53 03 Fax: 0 212 519 33 00 </p><p class="calibre2">
<a href="mailto:everest@alfakitap.com" class="calibre4">e-posta: everest@alfakitap.com</a></p><p class="calibre2">
<a href="http://www.everestyayinlari.com/" class="calibre4">www.everestyayinlari.com</a></p><p class="calibre2">
 </p><p class="calibre2">
Everest, Alfa Yayınları'nın tescilli markasıdır. </p><p class="calibre2">
 <i class="calibre3"><b class="calibre1"> </b></i></p><p class="calibre2">
 <i class="calibre3"><b class="calibre1"> </b></i></p><p class="calibre2">
 <i class="calibre3"><b class="calibre1"> </b></i></p><p class="calibre2">
 <i class="calibre3"><b class="calibre1"> </b></i></p><p class="calibre2">
 <i class="calibre3"><b class="calibre1">Ö'ye... </b></i> </p><p class="calibre2">
<b class="calibre1"> </b></p><p class="calibre2">
<b class="calibre1"> </b></p><p class="calibre2">
<b class="calibre1">KİTAPÇI DÜKKÂNI </b></p><p class="calibre2">
</p><p class="calibre2">
 </p><p class="calibre2">
 </p><p class="calibre2">
<b class="calibre1">BİR </b> </p><p class="calibre2">
 </p><p class="calibre2">
 </p><p class="calibre2">
Dükkânın çevresinde deli gibi dönüyorum. Park yeri yok. Sabah sabah bu yarım saatlik park yeri arama turu iyice sinirimi bozuyor. Tüy diker gibi! Şurada cinnet geçirsem n'olacak? </p><p class="calibre2">
Bakkal, çaycı yardıma mı koşacak? Ayrıca, koşsalar n'olacak? Cinnet minnet geçirmemeye çalışıyorum o yüzden. </p><p class="calibre2">
Tam bu sırada, ben cinnet hususunda kendimi ikna etmeye çalışırken, adamın biri de arabasının kapısını açıyor. Hey güzel Allahım! Ne diyorlar, kul sıkışmayınca hızır yetişmezmiş. </p><p class="calibre2">
Juan Antonio, yani Fofo'cuğum, iki haftadır deliler gibi âşık. Tam anlamıyla deliler gibi. </p><p class="calibre2">
Fofo'nun  Şile'ye gittiği hafta sonu tanışmışlar. Aslında, daha önce tanışmamaları da, İstanbul'da değil de, Şile'de tanışmaları da inanılmaz. Neyse işte, tanışıp, âşık oldular. Alfonso İspanyol Kültür Merkezi'nde ders veriyor. Fofo mu? Fofo, güya bana dükkândaki işlerde yardım ediyor. Aslında iki hafta öncesine kadar gerçekten de yardım ediyordu, haksızlık etmeyeyim. Şimdi ise yüzünü gören cennetlik. Evde karşılaşıyoruz tabii, üstünü değiştirmeye geldiğinde, ama işte o kadar. İki haftadır aramızda toplam yirmi dakikalık bir diyalog geçmedi desem yeridir. </p><p class="calibre2">
Fofo âşık bir kelebek olduğundan beri dükkânı her gün ben açıyorum. Bu, her sabah erken kalkıyorum, dolayısıyla her gece kendimi pestil gibi yatağa atıyorum demek. Kısacası, gece hayatı, arkadaşlarla buluşmalar falan kalmadı. Bu aralar Lale'yle bile doğru düzgün görüşemedim. </p><p class="calibre2">
Neyse ki işimi seviyorum. Aslında on saat dükkâna çakılıp kalmam gerekmediğinde daha çok seviyordum. </p><p class="calibre2">
"Polisiye roman okumayı seven birinin polisiye roman satmayı da sevmesinden daha doğal ne olabilir?" diyordu Fofo. Doğrusu ben de aynen böyle düşünmüştüm dükkânı açarken. </p><p class="calibre2">
Aklın yolu birdir. </p><p class="calibre2">
Sevgili dükkânım sayesinde İstanbul'da yaşayan veya yolu İstanbul'dan ve Kuledibi'nden geçen her polisiye okurunu tanıyorum. Üç sene önce, dükkânı yeni açtığım günlerde ilk müşterilerimden biri Mick Jagger olmuştu. Gözlerime inanamadım önce. Çok heyecanlandım. </p><p class="calibre2">
Gerçi imza falan istemedim. Kendimi zor tuttum ama birlikte fotoğraf çektirmeyi de önermedim. Hatta tanıdığımı bile belli etmedim. Lale benimle çok dalga geçmişti: "Alman kabızlığın tutuyor bazen," diye. Almanlığım değil de saçmalığım tutuyor bence. Sıkı durun, Mick Jagger'i tanıdığımı belli etmeme nedenimi söyleyeceğim:  İş kadını ciddiyetiyle bağdaşmaz diye... Dükkânı yeni açtığımda kendimi Güler Sabancı sanıyordum. Neyse ki bu ruh halim fazla uzun sürmedi. Zaten günde on saat ağır işçi olarak çalışınca, insan kendini olsa olsa gündelikçi Havva Hanım gibi hissedebiliyor. </p><p class="calibre2">
Gene de eskisine göre çok rahatım: Hem işi bayağı öğrendim, hem de pek maddi sorunum kalmadı. Aslında Fofo'yla konuşmayı düşünüyorum, bu aptal âşık hali devam edecekse v£ </p><p class="calibre2">
dükkana dönmeyi düşünmüyorsa, yerine birini alacağım. Bizim Fofo'da orta sınıf ev kadını </p><p class="calibre2">
kafası vardır. Dedikodu denmez buna, yüzüne karşı da söylüyorum. Hani, sırtını dayayacak bir erkek bulur bulmaz işi gücü bırakan kadınlar vardır ya... Günün birinde boşandıklarında da ne yapacaklarını şaşırırlar. </p><p class="calibre2">
Bu Fofo'nun ilk vakası değil. Biz yaklaşık iki yıl önce tanıştığımızda o memleketi Granada'da bir Türk'e âşık olup, peşinden İstanbul'a gelmişti. Oradaki işini gücünü bırakmış, sırt çantasını kapıp uçağa atlamış. Sevgilisi, Ali, kravat takan bir avukattı. Düşüncesi bile insanın tüylerini diken diken ediyor. Bizim Fofo'yla böyle birinin ilişkisi ne kadar sürebilirdi ki zaten? Hep diyorum, gene iyi dayandı, bir yıla yakın o adamla birlikte oldu. Adam, Fofo'yla sevgili olduklarını arkadaşlarından saklıyordu. Hatta Fofo'yu arkadaşlarından saklıyordu. Fofo da her nedense onun kravatlı arkadaşlarıyla tanışmaya can atıyordu. Adamın bürosuna baskınlar yapıyordu. Aldatılıyor muyum diye değil, belki bir arkadaşını görür, tanışırım diye. Lale'yle ikimiz sinirden kudurmak üzereydik. Özellikle ilişkinin son zamanları </p><p class="calibre2">
tam bir felaketti. Fofo sürekli evde oturup Türk televizyon kanallarını seyrediyordu. Gerçi, faydası oldu, Türkçeyi söktü. Şimdi, "Selam çocuklar, bugün bomba gibiyim," "Kendinize dikkat edin," gibi abuk sabuk televizyon Türkçesiyle konuşuyor, ama olsun, televizyon seyreden herkes onu anlıyor. </p><p class="calibre2">
Bu Ali belasını atlattıktan sonra hayatımız düzene girmişti aslında. Fofo benim eve taşınıp dükkânda çalışmaya başladı. Fofo'cuğum, hayatın karşısında küçük bir çocuk. Bakalım, şimdi bu adamla neler yaşayacak? İki haftadır içim içimi yiyor. </p><p class="calibre2">
Ben henüz sevgilisiyle tanışmadım. Kısacık görüşmelerimizde Fofo'yu sorguya çektim, ama ne de olsa o şimdi âşık bir erkek, lafına güven olmaz. </p><p class="calibre2">
Belli etmemeye çalışıyor ama Lale de kaygılı. Bana, "Sen de amma Türkleştin, hem de tam oğlan anası bir Türk oldun," diyor. Bence ne dediğini bilmiyor. Hem de kendisi çok farklıymış gibi. Aslında ikimiz de Fofo'yu iyi tanıdığımız için, kendini nasıl kapıp koyverdiğini bildiğimiz için kaygılıyız. Kaygıdan da öte... Bu ara sinirlerim bozuk. </p><p class="calibre2">
İşte bu yüzden park yeri bulamamaya falan tahammülüm yok. </p><p class="calibre2">
 </p><p class="calibre2">
Hani önce dükkânı açarsın, havalandırırsın, bir iki fincan kahve içersin ve ondan sonra hayata başlarsın, değil mi? Hayır efendim. Daha anahtarı kilide sokarken telefon çalmaya başlıyor. Acele etmekten nefret ederim; acele acele kapıyı açıyorum, telefonun üstüne uçuyorum. Almanca konuşan  şen  şakrak bir kadın sesi. Sabah sabah. Bu kadarı da fazla doğrusu. Bu saatte neşeli bir kadın çekilecek şey değil. </p><p class="calibre2">
"Telefonunu annenden buldum, anneni de Berlin telefon rehberinden..." diyor. </p><p class="calibre2">
"Evet," diyorum. "Kimsiniz?" </p><p class="calibre2">
Aaa! Bu Petra! Üniversite yıllarından arkadaşım. Görüşmeyeli bir ömür oldu, en azından on beş-on altı yıl. Gerçi ben Petra'yı takip edebildim, basından, şurdan burdan. Petra, benim aynı zamanda en ünlü arkadaşım. Dünya sineması için olmasa da Alman sinemasında bir star. </p><p class="calibre2">
Zaten bugüne kadar Almanlar Marlene Dietrich dışında dünya çapında star mı yetiştirdiler? O </p><p class="calibre2">
da Alman'dan çok Amerikalıydı ya, neyse. </p><p class="calibre2">
Ne diyordum? </p><p class="calibre2">
Petra bizim okulun tiyatro bölümündeydi. Mezun olduktan sonra, ben sırt çantamı </p><p class="calibre2">
yüklenip kendime yeni bir şehir aramaya çıktım, derken birbirimizi aramaz olduk. Hep öyle olur ya. </p><p class="calibre2">
Ben henüz Berlin'deyken Petra televizyonlarda görünmeye başlamıştı. Alman televizyonlarının hâlâ en iyi yapımı olan  <i class="calibre3">Tatort</i>’lardan birinde bile rol kapmıştı. </p><p class="calibre2">
Görüşmediğimiz on küsur yıl içinde, Almanya'da olduğum zamanlarda onun oynadığı bir film gösterimdeyse hiç kaçırmadım, hatta İstanbul Film Festivali'ne gelen bir Alman filmine bile sırf o oynuyor diye gitmiştim. </p><p class="calibre2">
Filmlerini izledim, dergilerde çıkan röportajlarını atlamadan okudum, ama hani, insanların şöhret olan arkadaşlarına karşı geliştirdikleri bir aşağılık duygusu vardır ya, hep, "Sokakta karşılaşsak beni tanımaz," diye düşünürsünüz. Veya ne bileyim, "Telefon etsem, sekreteri görüştürmez," diye... İşte Petra'ya karşı böyle hislerle doluydum. Aslında makul bir nedeni yoktu bu hislerimin: Sonuçta, hiç sokakta karşılaşmamıştık, ona telefon falan da etmiş </p><p class="calibre2">
değildim. Kısacası, burnu Kafdağı'nda bir şöhret olup olmadığını bilmiyordum. Şimdi ise, tam romanlardaki gibi, "hattın öbür ucunda" Petra vardı. Ve beni aradığına göre, ya burnu Kafdağı'nda değildi, ya da artık şöhret değildi. Şöhretini kaybetmiş, Alman devletinin meşhur sosyal yardımıyla yaşayan, Sosyal Hizmetler Dairesi'ndeki memurların itip kaktığı, devletin verdiği üç kuruşu önce bu dairede çalışan memurların burnundan getirdiği bir zavallıydı. Bu sosyal yardım hikâyesi canına tak etmiş, bir çıkış yolu bulmaya çalışıyordu. Beni de, ya borç, ya da iş istemek için arıyordu. Borç verebileceğim biraz param vardı; arkadaşlarım bu konularda beni genellikle Alman devletinden daha olumlu bulurlar. Eğer iş istiyorsa da, Fofo'yla hemen bugün konuşabilirdim. Yani, iki durumda da "hattın öbür ucundaki ses" doğru hattın uçundaydı. </p><p class="calibre2">
"İzini kaybettim," diyordu. "Öyle çok ulaşmaya çalıştım ki sana, ne zaman eskilerden birini görsem, hep seni sordum. Dün bir filmin galasında Alex'le karşılaştım. Berlin'de yaşıyormuş, kameramanlık yapıyormuş. Seni birkaç yaz önce Berlin'de gördüğünü, annende kaldığını söyledi. Anneni arayıp sormak aklıma işte o zaman geldi. Bugüne kadar bunu akıl edememem ne büyük aptallık. Peki, sen niye hiç aramadın?" Kem küm ettim, saçma sapan. </p><p class="calibre2">
"Şöhret olduğun için seni aramadım," diyecek halim yoktu ya. Ayrıca, birbirinin izini sürecek iki kanka olduğumuzu da sanmıyordum ki, bu da ayrı bir mesele. </p><p class="calibre2">
"Almanya'ya geliyor musun?" diye sordu. </p><p class="calibre2">
Bu aralar gitmeye niyetim yoktu, gene de, "Bilmem," dedim; belki sırf Petra'yı görmek için giderim diye. Hâlâ şöhret olmasına rağmen, kendini beğenmiş olmamasına sevinmiştim. </p><p class="calibre2">
İşin ucunda Almanya'ya gitmek bile olsa, yeniden görülmeyi hak ediyordu. </p><p class="calibre2">
 </p><p class="calibre2">
Telefonu kapadıktan sonra, en azından on dakika gözlerimi dikip, masanın üstünde kara kuyruklu bir yılan gibi duran telefonu seyrettim. Bayıldığım için değil, ne faydalı bir alet diye de değil, öyle şaşkınlıktan. Petra geliyordu! İstanbul'da geçen Türk-Alman ortak yapımı bir filmde başrolü oynayacak, bir aydan fazla kalacaktı: Ne borç, ne iş, ne de filmin çekimleri süresince benim evimde kalmak istiyordu. Sadece, benimle yeniden görüşmek, iki eski arkadaş gibi dedikodu yapmak, hangi kırışık giderici kremin göz altı torbalarını da yok ettiğine dair tüyolar vermek veya ne bileyim mutfak lavabosundaki kireç lekelerini lavabonun emayesine zarar vermeden çıkaran ve kendi buluşu olan yöntemi bana da öğretmek istiyordu. </p><p class="calibre2">
Yani herhangi iki kadın arkadaşın yaptığı şeyleri yapmak istiyordu: Şöhret değilmiş gibi. </p><p class="calibre2">
Kendimi toparlayıp, geç de olsa güne başlamak için kahve yapmaya karar verdim. </p><p class="calibre2">
Dükkânda mutfak gibi kullandığımız bir köşe var. Fofo da ben de öyle çok çay kahve içiyoruz ki, köşedeki hanın çaycısından getirtmeye kalksak, herhalde elimizde avucumuzdakini çaylara veririz. Bu mutfak bozuntusu yeri akıl edene kadar da bizim çaycı Recai'nin 5,8'lik ilk depremde yerle bir olacak bir gecekondu gökdelen daha dikmesine vesile olmuşuzdur zaten. </p><p class="calibre2">
Aslında çaycılara bayılıyorum, hele hele o insanlık düşmanı çay-kahve otomatlarıyla kıyaslayınca... Bir kere çaycı sizin adınızı, kahveyi şekerli mi şekersiz mi içtiğinizi, ne zaman çay ne zaman kahve içtiğinizi biliyor. Çaycınız bizim Recai gibiyse, ne zaman sevgilinizden ayrıldığınızı, ne zaman barıştığınızı, bir önceki gece saat kaça kadar dışarıda olduğunuzu ya da geceyi evde televizyonun karşısında mı geçirdiğinizi, kısacası bilmesi gerekenden fazlasını </p><p class="calibre2">
da biliyordur. İllegal örgüt faaliyeti içinde değilseniz, çaycılardan rahatsız olmanıza gerek yok gene de. Çünkü İstanbul'da öyle sıkı ve sağlam örülmüş bir dedikodu ağı var ki, zaten sizinle ilgili bu tür bilgileri herkes biliyor. 0 yüzden bir kişi eksik, bir kişi fazla, fark etmez. </p><p class="calibre2">
Tabii, İstanbul gibi koskoca bir şehirde dedikoduları her dem taze tutmak da kolay değil. </p><p class="calibre2">
Bu yüzden, sokakta, işte, sevgilisiyle gittiği yemekte, hatta tiyatroda ve sinemada bile Türkler sürekli cep telefonuyla konuşuyor. Benim asıl merak ettiğim Graham Bell'in Türk asıllı olup olmadığı, değilse de bu kadar bayıldıkları bu aletin icadını Türklerin nasıl olup da başka bir millete kaptırdığı. </p><p class="calibre2">
Akşam gene pestil gibi eve döndüm. Böyle günlerden nefret ediyorum. Bir yandan müşteriler, bir yandan durmadan çalan telefon, gelen giden... Tam bir hengâme. Dükkânın kapısını kilitlerken, anahtarı çevirecek gücüm kalmamıştı, üstüne, bir de işe arabayla gitmenin cezasını çekmiştim. İstanbul'da araba insanın başına sadece dert oluyor, hayatı kolaylaştırdığı </p><p class="calibre2">
</p><p class="calibre2">
falan yok. Bir kere yollar çok dar, eski şehir tabii, hele benim dükkânın olduğu semt; Kuledibi, Cenevizlilerden beri var. </p><p class="calibre2">
Bir de, herkes her dakika sokakta mıdır ne, gerçekten de on milyon insandan hiçbirinin gece gündüz evine girmediğini düşünüyorum bazen. Sokaklar sürekli insan kaynıyor, araba kaynıyor. On milyon nüfus, dile kolay. Bir ülke kadar. </p><p class="calibre2">
Sonuçta İstanbul'da park yeri bulmak da, arabayla milim milim hedefe doğru ilerlemek de sinir bozucu. Ama tembelim ya, evle dükkânın arasını yürüsem de yarım saat sürecek, arabayla gitsem de; ben arabayla gidiyorum. </p><p class="calibre2">
Gün boyu işlerin yoğunluğundan Petra'nın aramasına sevinmeye bile fırsat bulamamıştım. </p><p class="calibre2">
Eve girer girmez normal bir İstanbullu gibi telefona sarılıp Lale'yi aradım. Petra'yı biliyordu: Festivalde oynayan filme birlikte gitmiştik. Bir iki kez de Alman dergilerinde yayımlanan söyleşileri tercüme etmeyi teklif etmiştim, beni dinlemeyi reddetmişti. Bazen böyle sinir bozucu olur işte Lale. Ama ne yapayım, en yakın arkadaşım. </p><p class="calibre2">
Lale'den sonra Fofo'yu aramak istiyordum, telefon numarasını bilmediğim için arayamadım. Biraz oturdum, on beş dakikada üç sigara içtim, sonra tekrar Lale'yi aradım. </p><p class="calibre2">
Telefonu meşguldü. Duşa girip çıktım zaman geçsin diye, tekrar denedim, hâlâ meşguldü. </p><p class="calibre2">
Atlayıp evine mi gitsem diye düşündüm, üşendim. Redial'a bastım, gene meşguldü. Her zaman elimin altında duran pek de yüz vermediğim eski manitamı aradım teselli bulmak için. </p><p class="calibre2">
Bilin bakalım. Evet, onun telefonu da meşguldü. Sinirden ağlamaklı bir halde uykuya dalmışım. Rüyamda Graham Bell'in kafasını telefon ahizesiyle ezmeye çalışıyordum. Madam Curie, "Bu bir cinayet! Bu bir cinayet!" diye bağırıyordu. Ter içinde uyandım. </p><p class="calibre2">
 </p><p class="calibre2">
Ertesi gün, haftanın en mutlu günlerinden ilki olan cumartesiydi, ikinci mutlu gün ise pazardı ve o da yarındı. Aklı başında ve gönlü para kazanma hırsıyla dolu birçok memleket evladı haftanın bu ilk mutlu gününde de işlerinin başında oluyorlardı. Ben bu kategorilerden ikisine de girmiyordum, Cumartesi günleri, eğer Fofo depresyonda değilse ve temizlik yapmak için gitmezse, kapıdaki "kapalı" levhasında belirtildiği gibi dükkân da kapalı </p><p class="calibre2">
oluyordu. </p><p class="calibre2">
Ben cumartesileri, komşum ve sevgili arkadaşım Yılmaz'la birlikte bizim mahallenin köşesindeki kahvede, yoldan gelip geçenleri avlamak üzere pusuya yatarım. Yılmaz, 50 </p><p class="calibre2">
yaşlarında, kel, şişman ve kısa boylu ve reklamcı. Feci bir tip yani. Herkesi tanır, her dedikoduyu bilir ve bütün bildiklerini bana, benim hakkımda bildiklerini de diğer insanlara anlatır... Bu konudaki görüşlerimi daha önce belirtmiştim; bir eksik bir fazla, benim için fark etmez, o yüzden de benim kankalarımdan biridir Yılmaz. </p><p class="calibre2">
İşte Yılmaz'la ben, cumartesi sabahları pastaneden börek çörekleri ve bakkaldan gazeteleri alıp kahveye kuruluruz. Saat on sularında. Bütün Cihangir sosyetesi önümüzden geçer, bazıları  ağımıza düşüp masamıza oturur, bazıları uyanık davranır, el sallayıp geçer gider. </p><p class="calibre2">
Dedikodudan sıkılınca Yılmaz'la birlikte sinemaya gideriz, gösterimde olan iyi bir film yoksa da evlere... </p><p class="calibre2">
Bizim işbölümü uyarınca gazeteleri Yılmaz alır, pastane mamullerini de ben. Esasen ben hafta arası hiç gazete okumadığımdan, cumartesi sabahları bu açıdan da bir değişiklik olur benim için: Değişiklik denen şeyin illa da hoş olması gerekmez ya. </p><p class="calibre2">
Âdettendir, Yılmaz her seferinde benden erken, daha doğrusu dakik olarak çay bahçesine gelir, dakik olmadığım, üstelik Alman olduğum halde beni aşağılama fırsatını da hiç </p><p class="calibre2">
kaçırmaz. Ben de Türklerin, kategorik olarak bütün Almanları dakik ve çalışkan soğuk nevaleler sandığını, Yılmaz'ın da istisnai bir Türk olmadığını söyleyerek onu aşağılarım. </p><p class="calibre2">
Tahmin edeceğiniz üzere, herkes gibi olduğunu söylemek Yılmaz'a yapılabilecek en büyük hakarettir. </p><p class="calibre2">
Yeri gelmişken, Türklerin Almanlarla ilgili tuhaf önyargılarından söz etmeden geçemeyeceğim: Örneğin gülen, neşeli bir Alman görünce Türkler şaşkınlıktan bayılacak gibi oluyorlar. Ben güldüğümde ise bu topluma artık iyice entegre olduğumu düşünüp, hoş </p><p class="calibre2">
karşılıyorlar. Almanya'da yaşadığım yıllarda da, arada bir de olsa güldüğüme ve buna rağmen dışlanmadığıma şu ana kadar kimseyi inandıramadım. Hatta, gülen bir Alman olduğum için Almanya'da barınamadığımı ve bu yüzden İstanbul'a yerleştiğimi düşünen tanıdıklarım bile var. </p><p class="calibre2">
Adımın Kati olması da Türkler için değişik bir Alman olduğumun işareti. </p><p class="calibre2">
İnanmayacaksınız ama Almanya'da sadece iki isim olduğunu, bütün erkeklerin Hans, bütün kadınların Helga adını taşıdığını düşünen Türklerle gerçekten tanıştım. Bu saçmalığın nereden kaynaklandığı hakkında ise hiçbir fikrim yok. </p><p class="calibre2">
 </p><p class="calibre2">
On beş dakika gecikmeli olarak çay bahçesine geldiğimde Yılmaz, dakiklik ve Almanlıkla ilgili bir espri patlatmayarak beni şaşırttı. Bu ara böyle işlerle uğraşamayacak kadar meşguldü </p><p class="calibre2">
muhtemelen: Yılmaz'ın çalıştığı reklam şirketi de Türkiye'deki pek çok şirket gibi büyük bir mali krizdeymiş ve işten adam çıkarılmaya başlanacağı söyleniyormuş.  İşten çıkarılırsa, Fofo'dan boşalması muhtemel olan işe onu almayı teklif ettim. Yüzüme dalga geçer gibi baktı. </p><p class="calibre2">
Ne yani, şimdi de ayda 10 bin dolar maaş veremiyorum diye mi aşağılanacağım? </p><p class="calibre2">
 </p><p class="calibre2">
Petra, gelmesi kesinleştiğinde, yani Türk Kültür Bakanlığı ile prodüktörlerin yürüttüğü </p><p class="calibre2">
bürokratik yazışmalar sonuç verdiğinde beni gene arayacağını söylemişti. Böylece bir iki haftam da Petra'nın geleceğini bildiren telefonu bekleyerek geçti. Bu arada boş durmuyordum tabii: Fofo'yu yakaladığım bir anda kesin bir ifadeyle, eğer dükkâna dönmeyecekse yerine birini almak istediğimi söyledim. Deliler gibi çalışarak cebi olmayan bir kefenle vaktinden önce mezara girmeye niyetim yoktu. Gerçi sokaklar polisiye romanlar satan bir kitapçıda çalışmak isteyen insanlarla dolup taşınıyordu ama herhalde eninde sonunda birini bulurdum. </p><p class="calibre2">
Fofo, bana açık ve net bir cevap vermek yerine lafı ağzında geveleyip durdu. Sonunda, ne işimin başına döneceğim, ne de dönmeyeceğim dedi. Artık sinirlerim bozulmaya başlamıştı. </p><p class="calibre2">
Kestirip attım: </p><p class="calibre2">
"Üç aylığına geçici birini alıyorum öyleyse. Sen de bu arada hayatta ne yapmak istediğine karar verirsin. Ömrünün bundan sonrasını da birtakım erkeklerin peşinde dolanarak mı </p><p class="calibre2">
geçireceksin, yoksa kendi ayaklarının üzerinde durmayı mı öğreneceksin?!" </p><p class="calibre2">
Bu anlam ve önem yüklü konuşmanın ardından kapıyı çarpıp çıktım. Ne söylediklerimin, ne de dan dun kapılan çarpıp çekip gitmemin Fofo'nun umurunda olduğunu sanmıyorum. O, Alfonso'su ile dopdoluydu. Ama ne olursa olsun, benim de korumam gereken bir gururum var. </p><p class="calibre2">
Birkaç gün sonra Beyoğlu'nda büyük bir kitapçı dükkânı olan arkadaşım Candan'a gittim, benim dükkâna uygun birini bulmasını istedim. Candan bu işlerde müthiştir; ne zaman bir şey istesem tam aradığımı bulup çıkarır. Gene öyle oldu. Cep telefonundan dört beş yeri aradı; bir saat sonra karşımda sempatik bir kız oturuyordu: Pelin. </p><p class="calibre2">
Pelin,  İstanbul Üniversitesi'nde öğrenciymiş,  İngiliz dili ve edebiyatı okuyormuş. </p><p class="calibre2">
İzmirliymiş, üniversiteye gitmek ve ailesinden uzakta rahat bir nefes almak için İstanbul'a gelmiş, yedi senedir buradaymış, hem çalışıp hem de okuyormuş, o yüzden okulu uzamış. </p><p class="calibre2">
"Benim için sakıncası yok," dedim. Hatta bu, onun adına olumlu bir puandı. "Gereğinden fazla çalışkan insanlardan nefret ederim," diye de ekledim. </p><p class="calibre2">
Pelin, "Alman olmanıza rağmen mi?" diye sordu. </p><p class="calibre2">
 </p><p class="calibre2">
İşbölümü yaptık. Adil değil ama gene de işbölümü. Haftada üç gün dükkânı Pelin açacak, böylece ben de 12'lere kadar uyuyabileceğim. Daha önce de kitapçıda çalıştığı için, işe hemen uyum sağladı, çaycı Recai'nin konudan herkesten önce haberdar olmamaktan kaynaklanan sitem dolu bakışları altında gidip gelmeye başladı. </p><p class="calibre2">
</p><p class="calibre2">
Fofo benim arkadaşım, o yüzden bunu söylemek hoşuma gitmiyor, ama Pelin, Fofo'dan en az beş kat daha iyi çalışıyor: Sıranın onda olduğu günlerde dükkânı tam zamanında açıyor, depresyonda olmadığı zamanlarda da kitapların tozunu alıyor, ortalığı temizliyor, masamızın üstüne çiçekler koyuyor, taze çayımız, kahvemiz hep oluyor, Almanlıklarımı anlayışla karşılıyor... Aslında tek bir kusuru var, o da polisiye sevmemesi. Zaman içinde bunu da birlikte aşacağımızı düşünüyorum, o yüzden çok dert etmiyorum. </p><p class="calibre2">
Pelin, polisiyeleri sevmese de kitapları ve kitapçıda çalışmayı seviyor, ama daha iyi para getiren bir işte çalışmak istediğini de ima etti birkaç kez. İyi aile çocuğu Türkler parayla ilgili taleplerini doğrudan söylemezler insana, ancak 'ima ederler'. </p><p class="calibre2">
"Bakalım, zaman ne gösterecek?" dedim bir keresinde ben de bir şeyler ima ederek. </p><p class="calibre2">
Üç ay sonra da Fofo dönmezse, Pelin'i dükkânda tutmak için arabamı satmayı </p><p class="calibre2">
düşünüyordum bu imalı konuşma sırasında. Neyse ki, sevgili arkadaşım Lale beni finansman sorunundan kurtardı; Pelin'le tanışır tanışmaz kıza benim dedikodumu yapmaya başladı: Hayatımın ilk yedi ve son 13, demek ki toplam 20 yılını, yani neredeyse yarısını İstanbul'da geçirmeme rağmen hâlâ o korkunç Alman köylülüğünün ruhumda yarattığı tahribattan kurtulamadığımı, tipik bir Alman pintisi olduğumu, evimde hiçbir zaman gereksiz bir ampul yakmadığımı, hatta elektrik sarfiyatı olmasın diye eve halojen lamba taktırmadığımı, utanmasam diğer Almanlar gibi benim de gecelerimi mum ışığında geçireceğimi anlattı. Bir kez başladı mı susmayı bilmediği için de uzun uzun aleyhime attı tuttu. Yok, param gitmesin diye taksiye binmezmişim; yok, evime gelen misafirlere kuru bir çay ikram edermişim; bir keresinde, lokantanın birinde, herkesin kendi hesabını ödemesini teklif etmişim falan filan... </p><p class="calibre2">
Bu arada söylemeden geçemeyeceğim, Türkler, herkesin kendi hesabını ödemesine "Alman usulü" diyorlar ve bu lafı her söylediklerinde önce yan gözle bana, sonra da birbirlerine bakıp bıyık altından gülüyorlar: Sanki Alman usulü hesap ödemeyi ben icat etmişim gibi. </p><p class="calibre2">
Neyse, Lale benim hakkımda içini döktü, ben de o çekilmez Almanları savunmak zorunda kalmamak için ağzımı açıp tek kelime etmedim. Ve tabii bu da, beklendiği gibi benim lehime bir puan oldu. Şimdi Pelin, Türklerin ezdiği bir göçmen olduğumu düşünüp, bana daha çok sempati duyuyor. Artık benim verdiğim paranın üç katını veren birini bulsa bile beni bırakıp gitmek istemeyeceğinden eminim.. </p><p class="calibre2">
</p><p class="calibre2">
 </p><p class="calibre2">
<b class="calibre1">İKİ </b> </p><p class="calibre2">
 </p><p class="calibre2">
Petra'dan ikinci telefon geldiğinde mayıs sonuydu. </p><p class="calibre2">
Bu arada İstanbul'un dünya harikası, göz açıp kapayana kadar geçip gidiveren baharı da yaza dönmüştü bile. Oysa Petra'nın İstanbul baharını görmesini isterdim: Muhteşem Osmanlı </p><p class="calibre2">
saraylarının bahçelerinde, yaprağa durmuş asırlık çınar ağaçlarının gölgesinde çay içmesini, mimoza kokan sokaklardan geçip, Bizans sarnıçlarında nemden titremesini, ezan okunurken kilisenin birinde mum yakmasını, Atmeydanı'nı, Sultan Ahmet Çeşmesi'ni seyrederek sabah çiyiyle nemlenmiş çimenlerin üzerinde ılık bahar güneşiyle mayışmasını, Hacı Halil Lokantası'nda zeytinyağlı enginar yemesini... </p><p class="calibre2">
"Filmin izinleri ancak alınabildi," diyordu Petra. Türk bürokrasisi de, aynen Alman bürokrasisi gibi, hantal ve bol kâğıtlı işlemesiyle meşhurdu, bu yüzden izinlerin gecikmesine hiç şaşırmadım. Nisan sonunda çekimlerine başlanması planlanan filme ancak haziran başında başlanabilecekti. </p><p class="calibre2">
"Baharı kaçırdınız," dedim içimden. </p><p class="calibre2">
Telefonda onu havaalanında karşılayacağımı söyledim. Kalacağı otel evime yakındı, görüşmemiz hiç sorun olmayacaktı. </p><p class="calibre2">
 <i class="calibre3"> </i></p><p class="calibre2">
 <i class="calibre3">Stop-over</i> havaalanı olarak Atina'yla rekabet etmek için yakın zaman önce büyütülen Atatürk Havaalanı'nda hayatımın en geçmek bilmeyen saatlerinden birini, sigara dumanından göz gözü görmeyen bir kafede arkamda bıraktım.  İnsanlar sevdiklerini uğurlamaya ve karşılamaya geldiklerinde heyecanlı oldukları için içilen sigara miktarının da arttığını </p><p class="calibre2">
düşünenlere, sigara tüttürmek için Türklerin herhangi bir bahaneye ihtiyaç duymadığını derhal ifade edeyim. Bu nedenle, kafedeki duman bulutu, benim gözlerimi yakıp kavursa ve nefes almamı neredeyse imkânsız kılsa da son derece normaldi. </p><p class="calibre2">
Çaresiz, sigara içen ezici çoğunluğa ben de katıldım. </p><p class="calibre2">
Birazdan Petra'yı göreceğim için heyecanlı  mıydım? Onu özlemiş miydim? Yüzünü </p><p class="calibre2">
gözümün önünde canlandırmaya, geçen yılların üzerindeki etkisini tahmin etmeye çalıştım. </p><p class="calibre2">
Neler yaşamıştı, ben neler yaşamıştım? Yersiz ve zamansız bir hayat muhasebesine girmekten kendimi daha fazla alıkoyamadığım bir anda, Petra'nın da içinde olduğu uçağın piste indiği havaalanı hoparlörlerinden duyuruldu. </p><p class="calibre2">
Petra'yı havaalanında karşılama girişimim benim açımdan anlamsız bir çırpınıştan öteye gidemedi: Ortalık,  İstanbul'a film çekmeye gelen ekibi görüntülemeye çalışan gazetecilerle doluydu. Çok uzun sürmedi, Petra'yı o kalabalıktan kaçırmak için birtakım görevliler harekete geçti. Neyse ki o bu arada el sallayarak ve zıplayarak ilgisini çekmeye çalıştığımı fark etmişti, bağıra çağıra açılmalarını, bana yol vermelerini söyledi adamlara. Etrafımızda etten bir duvarla birkaç saniye yanyana geldik ve birileri ikimizi birden çıkış kapısına doğru itelemeye başladı. </p><p class="calibre2">
Ben, eski arkadaşımın iyi kötü bir yıldız olduğunu hesaba katmamıştım, ekip de Petra’nın İstanbul'da benim gibi salak bir arkadaşı olduğunu hesaba katmamış olsa gerek ki, onları bir limuzin bekliyordu. Limo orada dururken, "Sen bu canavarlara diren, ben arabayı alıp geliyorum," diyemedim, zaten benim 82 model Peugeot’nun o heybetli  <i class="calibre3">limo</i>'nun yanında durması bile başlı başına acıklı bir görüntü oluşturacaktı. Sonunda, adamlar Petra'yı arabanın içine tıkarken, ben onu otelde bulacağımı haykırdım. Petra, tamam dercesine el salladı, şoför gaza bastı ve hızla uzaklaştılar. </p><p class="calibre2">
Beni havaalanından otele götürecek sahil yolunda, bir yanımda Marmara'ya açılmaya hazırlanan Boğaz, diğer yanımda hepsi birbirinden çirkin ve yüksek konutlarla bezeli alt-orta sınıf semtler, bir cuma günü trafiği için makul, hatta tam gaz bile denebilecek bir hızda giderken, İstanbul'a geldiğimden beri belki de ilk kez tüm ruhsuzluğa, harap etme çabalarına direnen bu çılgın güzellik ruhuma işlemedi: Aklım Petra'daydı. Kısacık bir andı. Petra’nın yüzündeki ifade... Yüreği boşalmış gibi, yaşamı taşıyamamış, kırılmış gibi... İnsanın yüz hatlarına sinen hüzünler vardır; mimiklere yapışıp kalan, fotoğraflara yansımayan... Hiçbir kremin, estetik ameliyatın gideremediği... İşte öyle kopkoyu, karanlık, devasız bir hüzün... </p><p class="calibre2">
 </p><p class="calibre2">
Sarayburnu'nda trafikte sıkıştığımda, güneş batmak için Haliç’in üzerinde yol almaya başlamıştı. Pelin'i arayıp, dükkânı kapatıp gitmesini, beni beklememesini söylemem gerekliydi. Birazdan dönerim diye çıkmıştım, aradan saatler geçmişti. Cuma akşamüstü </p><p class="calibre2">
trafiğini hesaba katmamıştım. Anadan doğma bir İstanbullunun ne yapıp edip asla düşmeyeceği bu trafik kaosunun içinde debeleniyordum. Dükkâna uğrarsam Petra'nın oteline gecikecektim, dükkâna uğramazsam Pelin boşu boşuna beni bekleyip duracaktı. </p><p class="calibre2">
İşte, cep telefonunun lazım olduğu, ne lazımı, elzem olduğu bir andı. Arabayı bir yere park edip telefon kulübesi arayabilirdim ama burada park yeri bulsam bile, telefon kulübesi bulacağım şüpheliydi. Cinnet beni ele geçirmek üzereyken, neyse ki tamamen ele geçirmeden, aklıma dahiyane bir fikir geldi: Yan arabada şoför mahallinde oturan aile babası görünüşlü </p><p class="calibre2">
adama seslendim: </p><p class="calibre2">
"Beyefendi, cep telefonunuz var mı acaba?" </p><p class="calibre2">
Adamcağız soruma şaşırdı tabii. Bugünlerde ilkokul öğrencilerinin bile cep telefonu vardı </p><p class="calibre2">
da, onun mu olmayacaktı? </p><p class="calibre2">
"Çok acil bir telefon etmem lazım, trafiğin bu kadar sıkışacağını tahmin etmemiştim. </p><p class="calibre2">
Telefonunuzu kullanabilir miyim?" </p><p class="calibre2">
Cep telefonunu kapamayı beceremediğim için açık olarak geri verirken, telefon ücretini ödemeyi teklif ettim: "Rica ederim hanımefendi," dedi komşu arabanın şoförü. </p><p class="calibre2">
Ve beni ne kadar çok ayıpladığını göstermek için alt dudağını ısırıp, başını yana eğerek, ellerini havaya kaldırdı: </p><p class="calibre2">
"Lafı olmaz." </p><p class="calibre2">
 </p><p class="calibre2">
Petra'nın oteline gerçek bir kurban olarak; kan ter içinde bir et yığınına dönüşmüş </p><p class="calibre2">
bedenimle, gaza, frene ve debriyaja basmaktan tutulmuş iki bacağımla, sıkıntı dağıtmak için içtiğim sigaralardan kirli sarı bir renk almış suratımla, en kötümser tahminimden bile daha geç vardım. Onlar herhalde benden epey önce varmış olmalıydılar: Koskoca  <i class="calibre3">limo</i>'nun da trafikten nasibini alması gülünç olurdu, değil mi? </p><p class="calibre2">
Petra'nın odasını arayıp haber vermesini rica ettiğimde resepsiyondaki çocuğun yüzünü </p><p class="calibre2">
kaplayan hürmetle karışık hayranlık dolu ifadeye başta anlam verememekle birlikte, bu ifadenin, "Ben arkadaşıyım," dememle kaybolmasından, çocuğun beni başta o "zengin şöhretler"den biri sandığını anladım. Hem de bu halime rağmen! </p><p class="calibre2">
Petra, harika manzarası olan bir süitte kalıyordu, neredeyse benim evimden bile büyüktü. </p><p class="calibre2">
Bu kez bir kavuşma sahnesi yaşandı aramızda: Abartılacak bir yanı yoktu gene de. Yıllardır görüşmeyen iki Alman nasıl kavuşursa, öyle bir kavuşmaydı; bir Schlöndorff filminden aklınızda kaldığı gibi hayal edin: En iyi Schlöndorff yansıtır Alman kavuşmalarını. Örneğin, son gidişimde Berlin'de izlediğim filmi  <i class="calibre3">Die Stille nach dem Schuss</i>'ta böyle bir sahne vardı: İki Kızıl Ordu Fraksiyonu militanı, dava arkadaşı iki kadın, ki birlikte Filistin'e gidiyorlar, hapisten adam kaçırıyorlar, polis öldürüyorlar... Birlikte hayatını tehlikeye atmış olmak iki ruhsuz arasında bile yakınlık doğurmaz mı? Yok, bunlar arasında doğurmuyor. Her neyse, bu iki kadın militan, yıllar sonra Doğu Almanya'da tesadüfen karşılaşıyorlar.  İşte, orada bir kavuşma vuku buluyor ki, tam bir Alman kavuşması, tam Petra'yla benim kavuşmam: El sıkışılıp, yanaklar birbirine değdiriliyor, adeta zoraki. O kadar! Ne bir sarılma, ne kolların arasına alıp sıkma, ne de karşılıklı  sırt sıvazlama... Görüyorsunuz, milletler hakkındaki klişelerden en mustarip insanlardan biri olmama rağmen, ben bile Almanlar hakkındaki klişelerin bir kısmının gerçeği yansıttığını ifade etmek zorunda kalıyorum bazen. </p><p class="calibre2">
Asıl konumuza geri dönersek; Petra, havaalanına gelmememi söylemediğine pişman olmuştu, ama gelişinin böyle büyük bir izdiham yaratacağını tahmin edememişti. Bu yüzden defalarca özür diledi benden. </p><p class="calibre2">
İkimiz de sokaklarda sürtemeyecek kadar perişan düşmüştük. Oda servisinden yemek isteyip, dışarıya çıkmaya boş vermemizi önerdi Petra. Ne yalan söyleyeyim, canıma minnetti. </p><p class="calibre2">
Yıllar sonra birlikte geçirdiğimiz ilk bir, bir buçuk saatte hayatımıza dair çok az şey konuşsak bile, havaalanında onu ilk gördüğüm andan beri peşimi bırakmayan o karamsar düşünceler kafamdan silinmedi. Petra eskisinden çok daha kapalı bir insan olmuştu. Evet, hiçbir zaman benim kankam olmamıştı, ama hiçbir zaman da kendimi ona bu kadar uzak hissetmemiştim. Eski arkadaşlarla yıllar sonra gerçekleşen buluşmalarda genellikle köprülerin altından çok suların aktığını, yollarımızın bir daha kesişmemek üzere ayrıldığını fark ederdim, ancak bu kez bambaşka bir şey vardı: Adını koyamadığım bu gerilimin nedeninin ve boyutunun basit bir "yıllar sonra karşılaşan iki arkadaş gerginliği" olmadığını hissediyordum. </p><p class="calibre2">
Bir şeyler yitmişti. Ben değil, ilişkimiz değil, Petra bir şeyler yitirmişti. Bende izlerini aradığı </p><p class="calibre2">
şey, yitirdikleri miydi? </p><p class="calibre2">
Onu kanepede yorgunluktan sızmak üzereyken bıraktım. Kafama bir sürü düşünce üşüşmüştü. "Kazan gibi" diyor Türkler, işte tam öyle, tam kazan gibi olmuştu kafam. Arabamı </p><p class="calibre2">
otelin otoparkından aldım. Ortaköy cuma akşamı akınına uğramıştı bile. Gene de, trafikte başıma gelecekleri göze alıp, kentin Asya yakasına beni geçirecek köprüye doğru saptım: Lale'ye gidiyordum. Bu cuma gecesi tek başıma kukumav kuşu gibi oturmaya eve gidecek halim yoktu ya. </p><p class="calibre2">
 </p><p class="calibre2">
Ertesi sabah Lale'nin çalışma odasındaki misafir yatağı  işlevini de gören kanepenin üstünde gözümü açınca ilk iş olarak Yılmaz'ı aradım;  <i class="calibre3">mutat  </i> cumartesi sabahı randevusuna gelemeyeceğimi haber verdim, ardından da Petra'yı... Çoktan uyanmış, kahvaltısını bile etmişti. Birazdan o günkü programını  öğreneceğini, öğrenir öğrenmez de beni arayacağını </p><p class="calibre2">
söyledi. </p><p class="calibre2">
Kuzguncuk'taki evin bahçesinde, boş kahvaltı tabakları eşliğinde kahvelerimizi içiyorduk telefon çaldığında. Petra'ydı. Bugün akşam yemeğinden önce görüşemeyeceğimizi söylemek için aramıştı. Zaten planın çok gerisindelermiş, yönetmen zaman kaybetmek istemiyormuş; hemen çalışmaya başlanacakmış. </p><p class="calibre2">
Canım sıkılmıştı doğrusu; Petra'ya hissettirmedim. Ayrıca onun suçu değildi ki. Hiçbir şey hiç kimsenin suçu değildi, ama ben bu güzelim cumartesi günü ne yapacaktım? </p><p class="calibre2">
Lale de en az benim kadar, hatta benden daha umutsuz bir vakaydı. Üstelik, bugün onun işe gitmediği tek gündü. Kafa kafaya verip neler yapılabileceğini düşündüğümüz yarım saatin sonunda günümüzü güzellik salonunda geçirmeye karar verdik. Ne de olsa güzelliğinize yatırım yaparak geçirdiğiniz bir günün sonunda asla zararlı  çıkmazsınız. Hele de manita arayışında olan orta yaşlı bir kadınsanız. </p><p class="calibre2">
Akşamüstü eve döndüğümde kelimenin tam anlamıyla tatlı bir yorgunluk içindeydim ve harika görünüyordum. İstanbul'un en sevdiğim yanlarından biri de bu bakımlı olma hikâyesi: Burada gündelik hayatın bir parçası, hatta düpedüz alışkanlık olarak berbere, güzellik enstitülerine gidiliyor. Almanya'da ise hemen herkes, daha doğrusu, annem ve arkadaşları </p><p class="calibre2">
dışında herkes, saçını kendi keser, kendi boyar; manikür, pedikür, cilt bakımı yaptırmaksa söz konusu bile değildir. Sokaklar, zorunlu kalmadıkça yüzüne bakmayı istemeyeceğiniz insanlarla doludur bu yüzden. Münih farklıdır, orada göz estetiğini okşayacak birilerine rastlanır ama hele de Berlin'de bu paçozlar ordusu yüzünden insanın canı sokağa çıkmak istemez. Metroda, sokakta, şurda burda karşılaştığım tipler, beni bezdirir. </p><p class="calibre2">
</p><p class="calibre2">
Aslında Berlin'de en şık gezenler yine Türkler, ama hepsi değil, ikinci üçüncü kuşak türbanlı Türk kızları. Bu türbanlı kızlar öyle şık oluyor ki aklınız durur. Tabii, şık derken, Jil Sander'ın son kreasyonunu giymiyorlar, kendi modalarını yaratıyor ve ona sonuna kadar sadık kalıyorlar: Epa apartman topuklar, siyah naylon kumaştan ucuz görünüşlü, ama modern kesimli pantolonlar, yapay deri pardösüler... O senenin moda renginde türbanlar, türbanın içindeki renklerle uyumlu uzun ceketler... </p><p class="calibre2">
Berlin'deki birinci kuşak türbanlılarınsa, kızlarıyla alakası yok. İki kuşak arasındaki farkın en iyi hissedildiği grup bence türbanlılar. Çocukken, birinci kuşak türbanlılara "penguenler" </p><p class="calibre2">
adını takmıştık. Onlar da hepsi aynı tornadan ama bu sefer zevksiz bir tornadan çıkmış gibi, robadan büzgülü gri pardösülü, şişman, kısa boylu ve iki yana doğru yalpalaya yalpalaya tıpkı </p><p class="calibre2">
penguen gibi yürüyen kadınlar. Türban ortak paydasında, kızlarıyla ayrı dünyaların insanları. </p><p class="calibre2">
Petra'nın sabah vadettiği akşam yemeğine de çıkamayacağını  öğrendiğimde saat 8 </p><p class="calibre2">
olmuştu: Bu akşamı mutlaka film ekibiyle birlikte geçirmesi gerekiyordu. Telefonda biraz lafladık. Sıkıntılıydı. Benimle olmayı yüz kere tercih edeceği besbelliydi. Üzülmüştüm doğrusu. Hatta bir ara, onun için endişelendiğimi, çok yorgun ve isteksiz göründüğünü </p><p class="calibre2">
söylemek istedim, gene de çenemi tuttum. İnsanların aklına böyle şeyler sokmak iyi değildir. </p><p class="calibre2">
Sizin boşboğazlıkla ettiğiniz lafları karşınızdaki ciddiye alırsa, hayatı kararabilir. </p><p class="calibre2">
Cumartesi akşam programım da güme gidince nasıl bir buhrana düştüğümü tahmin edebilirsiniz. Durum sabahkinden bile daha umutsuz görünüyordu: Manikürlü tırnaklarım, fönlü saçlarım ve bakımlı cildimle evde oturacak halim yoktu. Lale, biricik izin gününün akşamında öldürseler sokağa adım atmaz. Bu yüzden onu aramaya teşebbüs dahi etmedim; cep telefonundan Arzu'yu buldum. Arzu'nun hep bir programı vardır, bu akşam da istisna değildi. Aralarında benim de tanıdığım insanlar olan arkadaşlarıyla saat 10'da Kaktüs'te buluşacağını söyledi. Gecenin kalan kısmında ne yapacaklarına orada karar vereceklerdi. </p><p class="calibre2">
Birkaç saat sonra görüşmek üzere telefonu kapadık. </p><p class="calibre2">
Kaktüs Kahvesi, İstanbul'un önemli mekânlarından biridir. Bana sorarsanız en büyük özelliği bütün müşterilerin birbirini tanımasıdır. Müdavimler hep aynı türden insanlar; gazeteciler, yazarlar, reklamcılar... Son zamanlarda küçük bir  <i class="calibre3">yuppie</i> grubu da takılmaya başlamıştı ama sanırım püskürtüldüler, bir süredir onlara rastlamıyorum. </p><p class="calibre2">
Kapıdan çıkmak üzereydim, antredeki boy aynasında son bir kez saçımı ve makyajımı </p><p class="calibre2">
kontrol ediyordum ki, telefon çaldı: Petra. Bu akşam ekibi atlatabilmiş, eğer ben hâlâ </p><p class="calibre2">
istiyorsam, görüşebilecektik. Bu arada başka bir plan yaptığımı söylemeye içim elvermedi: </p><p class="calibre2">
"Yarım saat sonra gelip seni alırım," dedim. </p><p class="calibre2">
Cep telefonundan yeniden Arzu'yu bulmak ve randevuya gelemeyeceğimi söylemek sorun değildi: Arzu böyle şeyleri kafaya takmaz. </p><p class="calibre2">
Akıllılık ettim bu kez, arabayı almadım. Dişinizi sıkıp taksi şoförlerine katlanabilirseniz, taksiye binmek hem otopark parası vermekten ucuza geliyor, hem de içkiden mahrum kalmıyorsunuz. Trafik polisleri kadın sürücülere daha toleranslı davranıyorlar, ama ne olursa olsun, bir süredir İstanbul'un gece hayatına alkol kontrolleri hâkim oldu. </p><p class="calibre2">
Gerçekten de yarım saat sonra oteldeydim. Resepsiyonun yanındaki dahili telefondan Petra'yı aradım, lobide oturup aşağı inmesini beklerken de gecikmiş bir akşam yemeği için onu nereye götürebileceğimi düşündüm:  İyi bir Türk meyhanesine mi gitmeli, yoksa Boğaz'daki lüks veya yarı lüks balık lokantalarından birine mi, doğrusu karar veremedim. </p><p class="calibre2">
On beş dakika sonra Petra asansörden indiğinde zaten lüks, yarı lüks, hatta dörtte bir lüks bir lokantanın kapısından içeri adım bile atamayacağımız beli! oldu. Hık demiş orta sınıf bir Alman turistin burnundan düşmüştü: Ayağında beyaz spor çoraplarının üstüne giydiği ortopedik terlikler, üstünde sevimsiz bir şort ve İstanbul standartlarında ancak toz bezi olabilecek bir tişört vardı. Hangimizin film yıldızı olduğunu sorsanız üç yaşındaki bir çocuk bile beni gösterirdi. Demek bu yüzden, diye içimden geçirdim, Petra Vogel adı otel resepsiyonunda dün yaptığı etkiyi yapmamıştı. Yolda geçirdiğim yarım saat neyse de, en azından lobide beklediğim on beş dakikada ne yaptığını doğrusu merak ettim. Almanlar, hele de Berlinliler kadar kaba olmadığım için gene çenemi tuttum. </p><p class="calibre2">
Hızlı düşünmem, hızlı karar vermem gerekiyordu. Beyaz çorapla ortopedik terlik giyen eski bir arkadaşım vardı, evet. Yıllar sonra karşılaşmıştık ve birbirimize hâlâ, en azından, sempati duyuyorduk, evet. Ama böyle bir arkadaşım olduğunu bu güzel gecede bütün İstanbul'a ilan etmek istiyor muydum? Hayır! Petra'ya doğru koşar adımlarla ilerledim, çıktığı </p><p class="calibre2">
asansöre onu gerisin geri tıktım. </p><p class="calibre2">
"Kendimi pek iyi hissetmiyorum. Dışarısı da çok kalabalık...  İstanbul trafiği, cumartesi gecesi..." Nefes almak için durdum. "Senin balkonunda oturup, geçen geceki gibi oda servisinden bir şeyler getirtelim diyorum, ne dersin?" </p><p class="calibre2">
"Emin misin dışarı  çıkmak istemediğinden?" diye sordu Petra, üstüme başıma bakıp, söylediklerimin tek kelimesine bile inanmıyormuş gibi. </p><p class="calibre2">
"Kesinlikle," dedim. </p><p class="calibre2">
Petra'nın süitinin bir gecelik ücreti muhtemelen benim evimin altı aylık kirası kadardır ama otel ödediğiniz her kuruşu sonuna kadar hak ediyor. Bir otel odası insana mutluluk verebilir mi? Burası veriyor işte. Petra'yı içeri sürükleyip, kapıyı kapadığımda içimi tarifsiz bir mutluluk dalgası sarmıştı. </p><p class="calibre2">
Oda servisini aradık,  şarap ve peynir ısmarladık, balkona yerleştik. Otelin meşhur caz barından siyah sesli şarkılar duyuluyordu. Hayatımdan şikayetçi değildim. Petra da keyifliydi. </p><p class="calibre2">
Çenem açıldı, eski aşklarımı, yaşadıklarımı anlatmaya başladım. Önce ben anlattım. </p><p class="calibre2">
Sonra da o. </p><p class="calibre2">
 </p><p class="calibre2">
Petra'nın anlattıklarına daha fazla dayanamayacağımı, bir tek sözcük daha duymak istemediğimi düşündüğümde güneş çoktan doğmuştu. Arkadaşımın geçmişindeki acılara karşı </p><p class="calibre2">
direnç geliştirmek için birbiri ardına diktiğim içkilerden adamakıllı sarhoştum. Otelden çıktık. </p><p class="calibre2">
Dolmabahçe'ye kadar hiç konuşmadan yürüdük. Sabah serinliği beni yeniden hayata bağlamaya yetmese de, kendimi daha iyi hissetmeye başlamıştım. Dolma-bahçe Sarayı'nın yanındaki ayaküstü kahvesinde başka sarhoşlarla birlikte içtiğimiz katran gibi bir sabah çayı, o çaresizliğin, geçmişin o boz bulanık kâbuslarının üstüne, kara bir bulut gibi çöktü, çöktü... </p><p class="calibre2">
 </p><p class="calibre2">
Eve dönüp, uzun süre duşun altında kaldıktan sonra uyumak için yatakta dönmeye başladığımda neredeyse öğlen olmuştu. Kendimle baş başa kalır kalmaz Petra'nın anlattıkları </p><p class="calibre2">
yeniden tüm ağırlığıyla üstüme çullanmıştı. Öylesine gerçek, öylesine ürkütücüydü ki yaşadıkları, âdeta bendeki bir şeyler de değişmiş, ruhumun temiz kalan bir noktası kirlenmişti. </p><p class="calibre2">
Ne kirlenmesi, yüreğim matkapla oyulmuş gibiydi. İnsanların bireysel trajedilerinde, başkalarını da derinden sarsacak, yaşama inancını yitirtecek acıların olabildiğini daha küçük bir çocukken öğrenmiştim aslında. Hiçbir trajedinin bizim sandığımız gibi onu bizzat yaşayana ait olmadığını da... Gene de... </p><p class="calibre2">
Uykum, hem defalarca çalan telefonla, hem de sık sık gördüğüm kâbuslarla bölündü </p><p class="calibre2">
durdu. Sonunda yataktan kalkmaya karar verdiğimde, kendimi yatağa girdiğimden daha yorgun hissediyordum. Petra'nın anlattıklarını kafamda evirip çevirdikçe, her şey bir önceki geceden bile daha kötü gelmeye başlamıştı. Evde yalnız başıma bir akşamüstü ve^bir gece geçirmeye tahammül edebileceğimi hiç sanmıyordum. Acıdan her topak oluşumda yaptığım gibi arabaya atlayıp Lale'ye doğru yola çıktım. </p><p class="calibre2">
Sabah gözümü açtığımda saat, Lale'nin çoktan sevgili işine gitmek üzere yola çıkmış </p><p class="calibre2">
olacağı kadar geç, ama değil normal insanların, memurların bile bacaklarını yataklarının dışına uzatmayacakları kadar da erkendi. Pelin'i evinden arayıp uyandırdım, dükkâna öğleden sonra geleceğimi söyledim. Biraz kafamı toplamak istiyordum; sokaklarda aylaklık edersem veya bir komedi filmine gidersem düzelirim diye düşünüyordum. Sonunda ikisini de yapamayacağımı hissettim. Petra'yı görmeliydim. Film setinde bir köşede oturmak bile bana iyi gelecekti. İçimdeki bu sıkıntıdan, bu kâbustan kurtulmanın tek yolu Petra'yla birlikte olmak, onun yaşama nasıl meydan okuduğunu izlemekti: Düşünebildiğim en iyi çözüm buydu. </p><p class="calibre2">
Kalbimin olduğu yerde açılan kocaman bir delikten duygularım akıp gitmişti sanki. </p><p class="calibre2">
Ağlamak istiyordum, ağlayamıyordum. Lale'yle konuşmak istiyordum, oysa dün gece ağzımı </p><p class="calibre2">
açıp tek kelime edememiş, bütün gece boşluğa bakarmış gibi televizyon ekranına bakıp durmuştum. Lale'nin akıl ettiği uyku ilaçları sayesinde iki üç saat uyumuştum, ama hepsi o kadar.  Şimdi, sabahın köründe, elimde kahve fincanıyla bahçede oturuyor, önümde uzanan bitmek bilmez saatlerden oluşan bir günü nasıl geçirebileceğimi düşünüyordum. </p><p class="calibre2">
Sekize doğru Petra'yı aramaya karar verdim. Nasılsa bugün de çekimi vardır, çoktan uyanmıştır diye düşünüyordum. Üstelik çekimi olmasa bile Petra öğlenlere kadar uyuyacak bir kadın değildi. Disiplin ve başarı birçok insan için baş başa giden iki kavramdır. Benim gibi tiplerse, ikisinden de nasiplerini alamadan hayatın bulanık sularında gezinip dururlar. </p><p class="calibre2">
Petra'nın odasında telefonu Türkçe konuşan bir erkek açtı. Sabah sekizde Petra'nın odasında telefonu Türkçe konuşan bir erkek açıyordu. Allahım, insanlar ne kadar ikiyüzlü </p><p class="calibre2">
oluyor, diye düşündüm. Daha evvelki gece, yaşadıklarından sonra kimseyle ilişkiye giremediğini, bu anlamda sakatlandığını söylüyordu. Şimdi ise, İstanbul'a gelmesinin üzerinden sadece üç gün geçmişti ve odasında -muhtemelen kara yağız- bir Türk erkeği telefonları açıyordu. Bir an telefonu herifin yüzüne kapamayı, Petra'yı da yaşadığı bütün felaketlerle birlikte hayatımdan çıkarmayı düşündüm. Gene de bu kadar sert tepkiler göstermek için yaşım fazlaca geçkindi. </p><p class="calibre2">
"Petra'yla görüşebilir miyim?" dedim. </p><p class="calibre2">
"Hanımefendi,  İstanbul'dan mı arıyorsunuz?" dedi, ağır bir Karadeniz şivesiyle konuşan adam. </p><p class="calibre2">
"Sana ne?" dememek için kendimi zor tuttum. Türk erkekleri haddini bilmiyor diye ben kibarlığımı bozacak değildim. </p><p class="calibre2">
"Neden soruyorsunuz, beyefendi?" </p><p class="calibre2">
"Ben Ortaköy Karakolu'ndan polis memuru Alaattin. Burada bir cinayet soruşturması için bulunuyoruz. Eğer..." </p><p class="calibre2">
Cinayet... Cinayet... </p><p class="calibre2">
Bugüne kadar sadece romanlarda karşılaştığım o tuhaf kelime, ilk kez gerçek hayatın içinde telaffuz ediliyordu. </p><p class="calibre2">
"Ci.. ci.. Cinayet?? Kim? Yani Petra mı?" dedim güçlükle. Alaattin bozuntusu lafı </p><p class="calibre2">
geveliyordu, yok bilgi veremezlermiş, yok yetkisini aşarmış, şu bu. </p><p class="calibre2">
"Bakın, Komiser Bey, ben Petra Vogel'in arkadaşıyım. Sizden öğrenmek istediğim de bir devlet sırrı değil, sadece arkadaşım Petra'nın iyi olup olmadığı." </p><p class="calibre2">
Polis memuru Alaattin'e "Komiser" diye hitap etmek iyi fikirdi, kabul edin: Hemen yelkenleri suya indirdi. </p><p class="calibre2">
"Petra Hanım iyi, efendim." </p><p class="calibre2">
"Teşekkür ederim, Komiser Bey," dedim bir kez daha, bu kez ödül olsun diye. </p><p class="calibre2">
Petra iyiydi. Yani öldürülen Petra değildi. Gene de, "cinayet soruşturması" için Petra'nın süitine dalındığına göre, cinayetin Petra'yla bir ilgisi vardı; bu da herhalde film ekibinden birinin öldürülmesi demekti. Başka ne olabilirdi ki? Hemen giyinip otele gitmeye karar verdim. Çünkü: </p><p class="calibre2">
Bir, Petra'nın bana ihtiyacı olabilirdi. Polis memurlarına Komiser, Komiserlere Başkomiser, Başkomiserlere Sayın Emniyet Müdürüm diye hitap edilmesi gerektiğini ve bu hayali rütbelerin Emniyet'te bir sürü kapıyı açtığını keşfetmiş nadir insanlardan biriydim. Bu bilgimi kullanmanın zamanı gelmişti. </p><p class="calibre2">
</p><p class="calibre2">
İki, ortada bir cinayet vardı. Ben, çocukluğumdan beri cinayet romanları okurdum, hatta son üç yıldır cinayet romanları satıyordum: Artık sadece sıradan bir okur değildim. Teorik bilgilerimi toplum yararına sunmanın zamanı gelmişti. </p><p class="calibre2">
Evden çıkıp arabama atladım. Bir iki aydır başıma gelenler pişmiş tavuğun başına gelmemişti. Önce, canım arkadaşım Fofo sevgili bulmuş, arkasına bir kez olsun bakmadan hayatımdan çıkıp gitmişti: Fofo'yu özlüyordum. Sonra, normal koşullarda gayet sevindirici bir haber almıştım: Yıllardır görüşmediğim en ünlü arkadaşım Petra İstanbul'a geliyordu. </p><p class="calibre2">
Gelmişti gelmesine de, ilk doğru düzgün görüşmemizde dünyanın en kalpsiz insanının bile dünyasını karartacak kadar acıklı bir hayat hikâyesi anlatmıştı.  Şimdi ise, Ortaköy Karakolu'nda görevli polisler Petra'nın süitine dolmuştu. </p><p class="calibre2">
Petra'nın benden daha çok daha kötü durumda olduğunu kendi kendime tekrar edip sakinleşmeye çalıştım. Üstelik, dertlerimin gitgide büyümesi sonucu, kronolojik olarak ön sırada yer alan her felaketi, aradan çok geçmeden tatlı bir rüya gibi anımsamaya başlıyordum ki, bu da olup bitenlerin iyi yanıydı. Bu durumda, önümüzdeki günlerde beni nelerin bekleyebileceğini düşünmek bile istemediğimi tahmin edersiniz. </p><p class="calibre2">
 </p><p class="calibre2">
İstanbul'un sabah trafiğinde Boğaz Köprüsü'nü geçmeye ve şehrin Avrupa yakasına ulaşmaya çalışırken, görüşmediğimiz zaman zarfında Petra'nın başına gelenleri düşündüm. </p><p class="calibre2">
</p><p class="calibre2">
 </p><p class="calibre2">
 </p><p class="calibre2">
<b class="calibre1">ÜÇ  </b> </p><p class="calibre2">
 </p><p class="calibre2">
 </p><p class="calibre2">
80'li yılların başlarında üniversiteyi bitirdiğimizde ben dünyayı dolaşıp serserilik yapmaya karar vermiştim. Geç kalmış bir çiçek çocuk gibi yaşayacaktım. Petra ise, kariyerinde hızlı </p><p class="calibre2">
adımlarla ilerliyordu. Ben daha Berlin'i terk etmeden Petra Vogel adı sinema televizyon dünyasında duyulmaya başlamıştı bile. Gerçi henüz Almanya'da bile gerçek bir şöhret değildi, ama müstakbel bir şöhret olduğunun hepimiz farkındaydık.  İlişkimizin kopması da işte o zamanlara rastlıyor. Petra'yla görüşmesek bile, ortak arkadaşlarımız aracılığıyla bir süre daha birbirimizin haberlerini aldık. Bu ortak arkadaşlardan onun hakkında öğrendiğim son şey, sosyalist öğrenci liderlerinden Wolfram von Haagen ile birlikte yaşamaya başladığıydı. </p><p class="calibre2">
Wolfram hem parlak bir tıp öğrencisi, hem etkileyici konuşmalar yapan bir hatip, hem de çok yakışıklı bir erkekti. Tanıdığım kızların yarısı ona âşıktı. Petra'nın onunla birlikte olduğunu duyduğumda kulaklarıma inanamamıştım. Petra benim arkadaşımdı, evet, ama doğrusu Wolfram gibi birinin Petra'da ne bulduğunu pek anlayamamıştım. Kıskançlığımdan falan değil, sadece gerçek buydu. </p><p class="calibre2">
Petra'yla Wolfram taban tabana zıt iki kişilikti. Petra, kalbinin derinlerinde evinin kadını </p><p class="calibre2">
olmak isteyen bir tipti. Hırslıydı, ama kariyeri için yaptığı her şeyi, âdeta onu bu hayattan çekip kurtarmasını beklediği erkeğini bulana kadar yapması gerekenler gibi yapıyordu; gerçek bir tutkuyla değil. Hâlâ da Petra hakkında öyle düşünüyorum, çok yetenekli olmasına rağmen sıradan bir oyuncu olarak kalmasının temelinde bu tutku yoksunluğu yatıyor bence. </p><p class="calibre2">
Wolfram'ı ise birkaç kez üniversitedeki açık oturumlarda dinlemiştim. Petra'nın tam aksine, her şeyden tutku yaratabilecek biriydi. Devrimi ve sosyalizmi öyle bir anlatıyordu ki, en azılı sağcıyı bile ikna edebilir, en ruhsuz insanı bile heyecanlandırabilirdi. </p><p class="calibre2">
Ben Berlin'den ayrılmadan önce ikisinin birlikte yaşamaya başladıklarını duymuş, kısa bir süre sonra sırt çantamla yeni ufuklara doğru yola çıkmıştım. Petra, anlattığına göre, Wolfram'la günden güne kötüye giden bir ilişki yaşıyormuş o sıralar. Wolfram’ın zengin ve aristokrat ailesiyle arası kötüymüş. Aile, isyankâr ve solcu oğullarına zırnık koklatmıyormuş. </p><p class="calibre2">
Evi geçindirme işini Petra üstlenmiş. Wolfram, elinde tıp diplomasıyla ne yapacağına karar veremiyor, protesto mitinglerinden siyasi toplantılara koşuyormuş. </p><p class="calibre2">
Petra çocuk istemeye başlamış. 80'li yılların ortalarında Almanya'da evlilik demode olmuştu. Bir ilişkiyi "resmileştirmenin" tek yolu çocuk yapmaktı. Sonuçta, gerçekten de çocuk, ayrılmaya bile direnen, kalıcı bir bağ oluşturuyordu. Wolfram çocuk istemediğini, hayatta yapmak istediği bir sürü başka  şey olduğunu söylüyormuş  ısrarla. Bir yandan da Petra'nın kararlılığından ürkmeye başlamış belli ki, bir çıkış yolu bulmak amacıyla Almanya dışında bir iş aramaya başlamış.... </p><p class="calibre2">
Wolfram Afrika'nın çeşitli bölgelerinde sıtma araştırması yapan bir grup doktorun arasına katıldığında Petra iki aylık hamileymiş. Wolfram çocuğu aldırması için çok ısrar etmiş; Petra Nuh demiş, peygamber dememiş: Çocuğu tek başına yetiştireceğini, Wolfram'dan hiçbir beklentisi olmadığını söylemiş. Bu, aralarında geçen son konuşma olmuş, üç ay sonra da Wolfram’ın Afrika'ya doğru yola çıktığını öğrenmiş Petra. </p><p class="calibre2">
Beş aylık hamile Petra, Wolfram’ın gidişiyle birlikte müthiş bir çaresizliğe ve ikileme düşmüş: Ta başından beri çocuğu kendisi için değil, ilişkisini kurtarmak için istiyormuş. </p><p class="calibre2">
Wolfram’ın çocuk falan umurunda olmadığına göre... İlişkileri doğacak çocuğa rağmen bittiğine göre... Wolfram’ın hayatını zehir edemediğine göre... Bu oyunu kaybettiğine göre... </p><p class="calibre2">
Petra, bu çocuğu doğurup da ne yapacağım diye düşünmeye başlamış. En kasap doktorlara gitmiş kürtaj olmak için, kimse yanaşmamış beş aylık bir çocuğu almaya. Sonunda kaderine razı olmuş Petra: Hem çocuğu doğurmaya, hem de Wolfram’ın kendisini terk ettiğini kabullenmeye. </p><p class="calibre2">
Karnı günden güne büyüyen bir oyuncu olarak iş bulma şansı olmamış Petra'nın. Geçim derdi iyiden iyiye baş gösterince de, pilisini pırtısını toplayıp, annesinin evine yollanmış. </p><p class="calibre2">
Annesi Ren nehri kıyısındaki küçücük bir köyün yakınlarında, çevredeki herkesten kopuk, tek başına bir evde yaşıyormuş. Petra çocuğu doğurana kadar orada kalmış, hatta doğurduktan sonra kendini toparlayana kadar bir müddet daha. Annesi üstlenmiş torununun bakımını, öyle anlaşmışlar. Petra her ay onlara para yollayacakmış. </p><p class="calibre2">
Artık bir oğlu varmış Petra'nın, varlığından hemen hiç kimsenin haberdar olmadığı. </p><p class="calibre2">
Çevresindekilere çocuğu aldırdığını söylemiş, belki de Wolfram’ın gidişini gururuna yediremediğinden. Annesinin yaşadığı köyde de çocuğun Petra'nın olduğunu saklamışlar, bu kez ahlaki nedenlerle: Petra gibi bekâr bir kadının babasız çocuk doğurması büyük şehirlerde </p><p class="calibre2">
"modernlik" olarak algılansa da, Hollanda sınırına yakın bir Alman mezrasında hâlâ </p><p class="calibre2">
"ahlaksızlığın dik âlâsı" imiş çünkü. Kimse gerçeği öğrenmemiş, Petra'nın Kore'de yaşayan evli ablasının çocuğu olarak tanınmış köyde küçük Peter. Hatta, çocuğa bile gerçeği söylememişler, Petra’yı teyzesi olarak bilmiş. </p><p class="calibre2">
Güzel bir çocukmuş Peter. Güzel ve yaşlı insanlarla büyüyen bütün çocuklar gibi biraz mahzun. Petra, yılda bir iki kez köye oğlunu görmeye gidiyormuş başlarda. Bir kez de birlikte tatile çıkmışlar altı yıl boyunca. </p><p class="calibre2">
Wolfram ise Afrika'ya yerleşmiş, sıtma araştırması alanında hızla adı duyulmuş. Bir kez Berlin'de karşılaşmışlar, çocuğa ne olduğunu sormamış bile. "Belki," diyor Petra, "aldırdığımı </p><p class="calibre2">
söylediğim insanlardan biri bunu ona iletmişti. Gene de sormasını bekledim, o sormayınca ben de hiç o konuyu açmadım." </p><p class="calibre2">
Petra, şöhret basamaklarını hızla tırmanıyormuş, kimseye ayıracak vakti yokmuş, oğluna da. Gittikçe daha az görmeye başlamış oğlunu. Telefonla konuşuyorlarmış. Annesi, çocuğun çok içine kapanık olduğunu, okulda hiç arkadaşı olmadığını, kendi yaşadığı münzevi hayatın küçük bir çocuğa uygun olmadığını söylüyormuş durmadan. Petra ise annesinin kaygıyla aktardıklarını telefonu kapatır kapatmaz unutuyormuş; gene de bir sonraki aya daha fazla para yollamayı ihmal etmiyormuş. </p><p class="calibre2">
Ne okula başladığı gün, ne de altıncı doğum gününde oğlunu görmeye gitmiş Petra, işlerinin yoğunluğundan. Peter'in altıncı doğum gününden birkaç hafta sonra bir akşamüstü </p><p class="calibre2">
annesi aramış, oğlanın o gün öğleden sonra okuldan dönmediğini söylemiş. Bu kez Petra çekimlerini, randevularını iptal edip köye gitmiş. </p><p class="calibre2">
 </p><p class="calibre2">
Peter, yalnız bir çocuk. Hiç arkadaşı yok. Sınıfın en kötü öğrencisi, hep sorun çıkaran çocuk. O gün ders çıkışı diğer çocuklar onu bir adamla konuşurken görüyorlar. Peter, hiç </p><p class="calibre2">
olmadığı kadar mutlu görünüyor. Kıkır kıkır gülüyor. Adamın elinden tutuyor, dönüp dönüp diğer çocuklara bakıyor. Adam, uzun boylu, sarışın, kot pantolonlu. Çocuklar, adamın görünüşü hakkında daha detaylı bilgi veremiyorlar. Köy barının sahibi, bu tarife benzer bir adamı son haftalarda birkaç kez gördüğünü söylüyor. Ne kimseyle konuşmuş adam, ne de dikkat çekecek bir davranışta bulunmuş. Küçücük köyde dikkat çekmeyen bir yabancı. </p><p class="calibre2">
Anneannesi, Peter'in doğum gününde kucağında kocaman bir oyuncak ayıyla eve geldiğini söylüyor. Ayıyı kendisine kimin verdiğini söylememiş, "ama," diyormuş yaşlı kadın, </p><p class="calibre2">
"doğum gününden sonra değişmişti, eve gelince ödevlerini yapıyor, odasını topluyor ve eskisinden daha mutlu görünüyordu." </p><p class="calibre2">
Öğretmenleri de son zamanlarda Peter'in değiştiğini söylüyorlar. "Daha ilgiliydi bir iki haftadır. Hepimiz umutlanmıştık," diyorlar. </p><p class="calibre2">
Bir tane bile arkadaşı yok Peter'in, kimseyle paylaştığı bir sırrı da yok. Okuldaki çocuklar o adamın kim olabileceğini, Peter'in niye onunla konuştuğunu, neden mutlu göründüğünü, neden elini tuttuğunu, adamı ne zamandır tanıdığını bilmiyorlar. Peter'in anılarını, başından geçenleri yazdığı bir defteri yok, daha doğru düzgün yazı yazmayı bilmiyor. Çizdiği resimler var: Polisle birlikte çalışan bir çocuk psikiyatrı resimlerden ipucu bulmaya çalışıyor, bu da sonuç vermiyor. </p><p class="calibre2">
Peter'in fotoğrafı çevre köylere, irili ufaklı  şehirlere dağıtılıyor. Kaçırılmasından sonra Peter'i gören olmamış. Resimleri haber bültenlerinde, polis imdat programlarında yayınlanıyor, görenlerin, yerini bilenlerin polise bilgi vermesi isteniyor. Üç binin üzerinde ihbar telefonu geliyor. Hiçbir sonuç çıkmıyor. Petra bir özel detektif tutuyor, o da en ufak bir ipucu bulamıyor. </p><p class="calibre2">
Kaçırılmasından iki ay sonra Belçika'da, Brüksel yakınlarındaki turistik bir köyü </p><p class="calibre2">
çevreleyen ormanda işkence izleriyle dolu bedeni bulunuyor Peter'in. Tecavüz edilmiş minik bedeni. Failler bulunamıyor, en ufak bir ipucu bulunamıyor. </p><p class="calibre2">
</p><p class="calibre2">
 </p><p class="calibre2">
<b class="calibre1">DÖRT </b></p><p class="calibre2">
 </p><p class="calibre2">
 </p><p class="calibre2">
 </p><p class="calibre2">
Boğaz'ın en lüks ve pahalı otelinin önü polis ve gazeteci otosu kaynıyordu. </p><p class="calibre2">
Müşterilerinden birinin öldürülmesi en azından yakın gelecekte otelin işlerini iyi yönde etkilemezdi herhalde. Gene de otel sahiplerinin, her kimlerse, acınacak hale düşeceklerini pek sanmıyordum. </p><p class="calibre2">
Otelin içi de her halinden sivil polis olduğu belli adamlarla doluydu. Kurbanın kimliğini iyiden iyiye merak etmeye başlamıştım doğrusu. Resepsiyondan Petra'nın nerede olabileceğini öğrenmeye çalıştım, yanıt olarak gazetecilerle görüşmediğini söyledi resepsiyondaki kadın. </p><p class="calibre2">
"Allahım, aklıma mukayyet ol," diye fısıldadım. </p><p class="calibre2">
"Ben arkadaşıyım, lütfen her neredeyse arayıp arkadaşı Kati'nin lobide olduğunu söyler misiniz?" </p><p class="calibre2">
Cümlemi bitirmemi beklemeden, kadın arkasını dönüp gitmişti bile. Gözüme daha insani görünüşlü bir resepsiyoncu kestirdim, bu kez de ona Petra Vogel'in arkadaşı olduğumu ve kendisiyle görüşmek istediğimi söyledim. Bugün herkes solundan kalkmıştı belli ki. Bu adam da, "Petra Hanım rahatsız edilmek istemiyor efendim," diye tutturdu. </p><p class="calibre2">
En azından bir haber verebileceklerini söylemem hiçbir işe yaramadı. </p><p class="calibre2">
Yenilgiyi kolayca kabullenen bir tip değilimdir. Otelin kafesinde hem bir şeyler yiyip içmeye, hem de bir taktik geliştirmeye karar verdim. Gazeteciler de kafede pinekleyerek, benim gibi taarruza geçmek için uygun zamanı kolluyorlardı. </p><p class="calibre2">
Diğerlerinden ayrı bir masada oturan, özel kanalların birinin haberlerinden tanıdığım cevval görünüşlü, saçları sarıya boyalı kadının yanına yaklaştım. Zekâmın bana sunduğu olanakları sonuna kadar kullanmaya kararlıydım. Kadına, kendisini televizyondan tanıdığımı, çok beğendiğimi ve bir şey rica edip edemeyeceğimi sordum. </p><p class="calibre2">
Abartılı iltifatlarımdan pek etkilenmişe benzemiyordu. Buna rağmen, "Tabii, buyurun," </p><p class="calibre2">
dedi. </p><p class="calibre2">
"Ben Petra Vogel'in arkadaşıyım, kendisiyle görüşmek istiyorum ama odasını </p><p class="calibre2">
değiştirmişler, yeni oda numarasını da resepsiyondan öğrenemiyorum, belki siz..." </p><p class="calibre2">
Kadın, ben konuşurken çarçabuk elindeki not defterine göz attı, bir yandan da kendi kendine, "Petra Vogel...Petra Vogel," diye mırıldanıyordu. </p><p class="calibre2">
"Oda numarasını defterime yazmamışım. Bekleyin, ben görevli arkadaşlardan öğrenip size söyleyeyim," dedi ve bunu der demez ortadan kayboldu. </p><p class="calibre2">
"Görevli arkadaşlar" diyerek kimi kastettiğini anlamamıştım, kadının geri döneceğini de sanmıyordum zaten: İşi başından aşkın olsa gerekti. Amme hizmeti yapacak ve kendisine hayran süsü veren birini hoşnut edecek durumda değildi. Bu yüzden, kadının iki dakika sonra elinde bir listeyle geri döndüğünü gördüğümde gözlerim yerinden fırlayacak gibi oldu. </p><p class="calibre2">
"Daha önce  <i class="calibre3">The Topkapi süitinde</i> kalan başrol oyuncusunu arıyorsunuz, değil mi?" dedi. </p><p class="calibre2">
"Evet," dedim heyecanla. </p><p class="calibre2">
"724 nolu odaya aktarmışlar." </p><p class="calibre2">
Şükranla kadına baktım. </p><p class="calibre2">
"Bir soru daha sorabilir miyim size?" </p><p class="calibre2">
Başıyla onayladı. </p><p class="calibre2">
"Kim öldürüldü acaba?" </p><p class="calibre2">
"Bilmiyor musunuz?" </p><p class="calibre2">
Dalgın dalgın bana baktı, bu kadar işinin arasında neden benimle uğraştığına kendisi de anlam veremiyormuş gibiydi. </p><p class="calibre2">
</p><p class="calibre2">
"Arkadaşınızın başrolünü oynadığı filmin yönetmeni," dedi. </p><p class="calibre2">
Petra'nın başrolünü oynadığı filmin yönetmeni! </p><p class="calibre2">
Adı neydi? Neydi? </p><p class="calibre2">
 </p><p class="calibre2">
Hafızamı zorlamanın anlamı yoktu. Adamın adını hiç öğrenmemiştim ki, hatırlayabileyim. </p><p class="calibre2">
Havaalanından Petra'yı almaya gittiğimde yüzünü görmüş olmalıydım gerçi. O insan kalabalığının içinde hangisinin yönetmen, hangisinin ışıkçı olduğu hakkında ise hiçbir fikrim yoktu. Sağda solda bu film ve yönetmeni hakkında bir şeyler okuduğumu da sanmıyordum. </p><p class="calibre2">
Petra adamla ilgili ne söylemişti acaba? Birden, Petra'yla film hakkında hiç konuşmadığımızı </p><p class="calibre2">
fark ettim. Değil yönetmenin ismini, filmin konusunu, Petra'nın rolünü bile bilmiyordum. </p><p class="calibre2">
Muhtemelen sarışın gazeteci kadın bu konularda da benden daha çok bilgiliydi. </p><p class="calibre2">
Resepsiyonun yanındaki telefondan 724 nolu odayı aradım. Uzun uzun çaldı, açılmadı. Bu girişimim de başarısızlıkla sonuçlanmıştı. Eve veya dükkâna gidebilirdim, ama merakıma yenilmiştim bir kere. Kafeye döndüm, gazetecilerin konuşmalarını duyabileceğim bir masaya oturdum. Arada bir kalkıp dahili telefondan 724 numarayı çevirerek, beklemeye başladım. </p><p class="calibre2">
Neyi beklediğimi kendim de bilmiyordum, ama bu bekleyişin "Petra'nın bana ihtiyacı olursa," </p><p class="calibre2">
gibi masum bir gerekçesi olmadığından emindim. </p><p class="calibre2">
Yan masadaki muhabirlerin konuşmalarına kulak kabartarak istediğim bilgilere ulaşamayacağımın farkına vardığımda, sohbetlerini böldüğüm için özür dileyerek, öldürülen şahsın ismini sordum. İçlerinden en tombul ve en cana yakın olanı atılıp, "Neden öğrenmek istiyorsunuz?" dedi. </p><p class="calibre2">
"Acaba ünlü biri mi diye merak ettim," dedim. "Otel polis ve gazeteci kaynıyor da." </p><p class="calibre2">
"Ünlü falan değilmiş aslında," dedi cana yakın çocuk. </p><p class="calibre2">
"Adı Kurt Müller’miş. Ben hiç duymamıştım," dedi, Steven Spielberg'ü bile duymadığı </p><p class="calibre2">
üzerine bahse girebileceğim başka bir adam. </p><p class="calibre2">
"Hımm," dedim. Kendi kendime, "Kurt Müller," diye tekrarladım. Ne sıradan bir isimdi. </p><p class="calibre2">
Bir ölü için bile. </p><p class="calibre2">
Bilgi vermeye de almaya da hevesli görünen tombik, sandalyesini benim oturduğum masaya doğru yaklaştırdı. Parmağıyla masanın üzerindeki sigara paketini işaret ediyordu. </p><p class="calibre2">
Paketi ona uzatırken, "Kim bu Kurt Müller?" diye sordum. </p><p class="calibre2">
"Üç gün önce film çekmek için bir ekip gelmişti Almanya'dan, gazetelerde okumuşsunuzdur," dedi bir yandan sigarasını yakarken. "Öldürülen adam filmin yönetmeniydi. Bu sabah saat 5 sularında odasında ölü bulunmuş... Nasıl öldüğünü biz de bilmiyoruz. Polis henüz hiçbir konuda açıklama yapmadı. Tek bildiğimiz, cinayet şüphesinin olduğu." </p><p class="calibre2">
 </p><p class="calibre2">
Bütün günü bu otel kafesinde oturarak geçiremeyeceğime karar verdiğimde vakit öğleyi çoktan geçmişti. , Hiç olmazsa dükkâna gidip Pelin'i azat edebilir, böylece bugünün en anlamlı  işini yapmış olurdum. Son bir kez daha resepsiyonun yanındaki dahili telefondan Petra'nın odası olduğu söylenen numarayı çevirdim. Açılıp açılmaması artık umurumda değildi; açılmadı da zaten. </p><p class="calibre2">
Sinirden kudurmamı bekleyen okurlar çok yanılıyor. Aksine, sükûnet içindeydim. </p><p class="calibre2">
Kaderime razı olmuştum. Hayatta bundan daha huzur verici bir durum olabilir mi? Polisiye romanlar satan amatör bir detektif olma şansı kapımı çalmış, açılmasını beklemeden çekip gitmişti. Sıradan hayatıma devam edecektim, benim için en hayırlısı buydu. Son günlerde yaşadığı sarsıntılar yorgun kalbime yeter de artardı. Katilin cinayet silahı ve kanlı elleriyle gelip masama oturmasını beklerken içtiğim kahveler de bana verilmiş yeterli bir cezaydı ve bu detektiflik hevesimden derhal vazgeçiyordum. </p><p class="calibre2">
 </p><p class="calibre2">
</p><p class="calibre2">
Ancak, kapımı çalıp sonra da dönüp gittiğini sandığım detektif olma şansı nedense peşimi bırakmayacaktı. </p><p class="calibre2">
 </p><p class="calibre2">
İstanbul trafiği ve park yeri bulma telaşı artık sizce de malum. Gene de ikisine de bu kadar büyük bir tevekkülle göğüs gerdiğim görülmüş  şey değildi. Dükkâna gidene dek ne yarı </p><p class="calibre2">
belime kadar camdan sarkıp öndeki arabanın  şoförüne küfrettim, ne de kırmızı  ışıkta geçen yayalarla dalaştım. Diyorum ya, kaderine razı olmuş bir insanın huzuru sarmıştı dört bir yanımı. </p><p class="calibre2">
Elimde çift kaşarlı tostumla dükkândan içeri girdiğimde, günün iyi sürpriziyle karşılaştım: Petra, hep benim oturduğum, sallanan sandalyede oturuyordu. Beni görür görmez ayağa fırladı, "Neredeydin?" diye yarı histerik bir çığlık attı. </p><p class="calibre2">
"Sen neredeydin?" demedim; belli ki epeydir burada beni bekliyordu. Dükkânı aramayı </p><p class="calibre2">
nasıl olup da akıl etmediğime kendim de şaşırdım doğrusu. </p><p class="calibre2">
"Neler oluyor?" dedim kaşarlı tostumu kemirirken. </p><p class="calibre2">
Film ekibi dün gece hep birlikte yemeğe gitmiş. Petra, fazla kalmadan, yatmak üzere odasına çıkmış. Sonradan öğrendiğine göre diğerleri de geç saatlere kadar oturmamış, gece yarısına doğru dağılmışlar: Bugün planda açık hava çekimleri olduğundan sabah erken kalkılması gerekiyormuş, 4.30'da lobide buluşulacakmış. Yönetmen dışında bütün ekip kararlaştırılan saatte lobideymiş. Biraz beklemişler yönetmeni; uyanamamış, geç kalmıştır diye. Beş dakika sonra odasını aramışlar, telefon açılmayınca biraz daha beklemişler. </p><p class="calibre2">
Yönetmen olmadan çekimlere başlanmayacağından, beklemekten başka çareleri de yokmuş </p><p class="calibre2">
zaten. 5.15'e doğru, yani epeyce bekledikten ve durmadan telefon ettikten sonra içlerinden biri odasına girmeyi önermiş: "Dün gece içkiyi çok kaçırmıştı. Sızdıysa, telefonu duymuyordur," </p><p class="calibre2">
demiş. Herkes mantıklı bulmuş bunu. Adamın küp gibi içtiği sır değilmiş. Resepsiyondakiler, müşteri içerideyken kimseye kapıyı açamayacaklarını söylemişler. Bunun üzerine otelin gece müdürüyle konuşulmuş. Sonunda, otel görevlilerinden biriyle, yönetmenin ekipteki en yakın arkadaşı olan kostümcünün odaya girmesi üzerinde anlaşılmış. </p><p class="calibre2">
Kostümcünün gitmesiyle, ah al moru mor dönmesi bir olmuş. "Kurt'u öldürmüşler," diye bas bas bağırıyormuş. </p><p class="calibre2">
Nasıl öldürüldüğünü Petra bilmiyordu, sormamıştı. Merak bile etmemesine sinir olmuştum doğrusu. Kendi kendime akıl yürütmeye başladım. Cesede sadece bir göz atacak kadar odada kalan kostümcünün bile "Öldürmüşler," dediğine bakılırsa, açık seçik bir cinayet olmalıydı. Romanlardan edindiğim tecrübelere dayanarak, bu kadar aleni cinayetlerin tabancayla işlenenler olduğunu söyleyebilirim. Öte yandan, işin içinde tabanca bile olsa, sıradan bir kostümcünün aklına cinayetten önce intihar ihtimali gelmeliydi. Kostümcü neden </p><p class="calibre2">
"intihar etmiş" veya "ölmüş" dememiş olabilirdi? Bu soruya birden fazla yanıt buldum: 1- Yönetmeni kostümcü öldürmüştü. </p><p class="calibre2">
2- Katil intihar süsü vermeye bile zahmet etmemişti. </p><p class="calibre2">
3- Kostümcü, polisiye romanlar okuyan bir kostümcüydü, bu yüzden insanların eceliyle de ölebildiğine veya intihar edebildiğine olan inancı sarsılmıştı. </p><p class="calibre2">
4- Diyelim ki yönetmen tabancayla öldürüldü, kurşun yarası insanın kendi kendine ateş </p><p class="calibre2">
ederek açamayacağı bir yerindeydi ve kostümcü bir bakışta bunu fark etmişti. Bunun için kostümcünün cinayet romanları okuyan bir kostümcüden daha fazla özelliğe sahip olması </p><p class="calibre2">
gerekliydi. Bugünlerde, emekli adli tıp doktorlarının veya cinayet masası polislerinin kostümcülük yapıp yapmadıkları konusunda ise fikrim yoktu. </p><p class="calibre2">
5- Cinayet silahı ortada yoktu ve emekli cinayet masası polisi olan kostümcü bir bakışta ortalıkta silah olmadığını da fark etmişti. </p><p class="calibre2">
Bu ihtimalleri gözden geçirdikten sonra, oturduğum yerde akıl yürütme metoduyla bir sonuca ulaşamayacağıma karar verdim. </p><p class="calibre2">
 </p><p class="calibre2">
</p><p class="calibre2">
Açık söyleyeyim, polislerden hoşlanmam. Polislere karşı olan duygularımın basit bir </p><p class="calibre2">
"hoşlanmama"nın ötesinde olduğunu iddia edecek olanlar da çıkabilir. Ben, bu konuda derin tahlillere girmek yerine, sadece polis görünce yolumu değiştirdiğimi söylemekle yetineceğim. </p><p class="calibre2">
Annemin küçüklüğümden beri kulağıma küpe olması maksadıyla söylediği sözlerden, şu yaşıma dek aklımdan silinmeyeni de "polisten dost olmaz" vecizesidir. Esasen, annemle aramızda görüş birliği olan tek konunun da bu polis konusu olduğunu söylemekte yarar var. </p><p class="calibre2">
Annemle benim için polisler milliyetlerüstü yaratıklardır:  İngiliz, Türk, Meksika, Alman polisi arasında bizce hiçbir fark yoktur; hepsinden aynı derecede hoşlanmayız. </p><p class="calibre2">
Fakat 30 saniye önce dükkânın kapısından giren polis üniforması içindeki ilah, annemle aramdaki son görüş birliğine, bizi birbirimize bağlayan bu son bağa ihanet etmeme neden olabilirdi. Gözü dönmüş halimi gizlemeye çalışarak ve polis otosunun dükkânın önünde durmasıyla birlikte vitrinin önünde biten Recai'yi görmezlikten gelerek, "Evet, Memur Bey, bir sorun mu var," dedim, tamamen egosunu sarsmak maksadıyla, yoksa adamın en azından komiser olduğuna bire yüz bahse girebilirdim. </p><p class="calibre2">
"Cinayet Masası'ndan geliyorum efendim, Komiser Batuhan. Size birkaç sorum olacaktı, zamanınız varsa," dedi. </p><p class="calibre2">
Şimdi, Türkiye ve Türkler hakkında biraz bilgisi olan okurlara Komiser'in bu cümlesi zaten tuhaf gelecektir, diğerleri içinse birkaç açıklama yapmayı elzem buluyorum. Her şeyden önce "Batuhan" bir komiser adı değildir. Komiserlerin isimleri diğer normal Türkler gibi Ahmet, Ali, Mehmet, hadi bilemedin Orhan olur. Batuhan, pop şarkıcısı isimlerinden biridir ve bir aile, çocuğuna Batuhan ismini koymuşsa, kesinlikle onu büyüyünce komiser olması </p><p class="calibre2">
için doğurmamıştır. </p><p class="calibre2">
Muhtemelen Komiser Batuhan'ın annesi o korkunç günün, yani oğlunun Polis Koleji'ne adım attığı günün ardından kendini konken partilerine vermiş, babası ise eroinman olmuştur. </p><p class="calibre2">
Anlaşılan apaçık bir aile trajedisiyle karşı karşıyaydık ve bu cani adam ailesinin başına gelenlerin tek sorumlusu kendisi değilmiş gibi karşımda kibar kibar gülümsüyordu. </p><p class="calibre2">
Bana sorarsanız bir komiserin bu kadar kibar olması hem tuhaf, hem de gereksizdi. Bu sabah telefonda konuştuğum, ismini artık hatırlamadığım ama kesinlikle normal bir isme sahip olan Ortaköy Polis Karakolu'nda görevli polis memuru da bana "hanımefendi" diye hitap ettiğine göre, rahatlıkla şu sonuca varabilirim: Sıkı dur Avrupa Birliği, Türkiye üye ülke olmayı kafasına koymuştur, bu yönde kararlı adımlarla ilerlemektedir. Bundan böyle Türk polisi de insan haklarına saygılı bir polistir. </p><p class="calibre2">
 </p><p class="calibre2">
"Bana mı soru soracaktınız?" dedim, Petra'yı başımla işaret ederek ekledim, "Herhalde arkadaşım Petra'yı arıyorsunuz." </p><p class="calibre2">
Petra, hâlâ benim sallanan sandalyemde oturuyor ve dünya umurunda değilmiş gibi sallanıp duruyordu. </p><p class="calibre2">
Komiser Batuhan'ın yüzündeki şaşkınlıkla karışık bayram çocuğu ifadesine bakılırsa, ben söyleyene kadar Petra'yı fark etmemişti. Bozuntuya vermemeye çalıştı gene de. </p><p class="calibre2">
Cebinden çıkardığı bloknota bir göz atıp, "Arkadaşınız Petra... Petra Vogel'ı arıyorum, evet," dedi. Bu kez başparmağımla Petra'yı  işaret ettim. Recai hâlâ vitrinin önünde durup içeride olan biteni izliyordu. Hiç olmazsa oradan uzaklaşsın diye kapıyı aralayıp üç çay söyledim. </p><p class="calibre2">
Komiser Batuhan elbette İngilizce biliyordu. Başka bir polisin herhangi bir yabancı dilde tek kelime ettiğini duysam şaşkınlıktan küçük dilimi yutarım, fakat Batuhan'ın  İngilizce bilmesine hiç şaşırmadım. Ona da bu yakışırdı, değil mi? </p><p class="calibre2">
Bizim Petra'nın İngilizcesi eskiden çok kötüydü, hâlâ da öyleymiş. Aslında Petra'nın dile karşı yeteneği yoktur, Almancası bile kötüdür. Petra ile Komiser Batuhan'ın ortak bir dilleri olmadığına göre, benim ikisinin konuşmalarına kulak kabartmaktan öte bir işlevim olacaktı. </p><p class="calibre2">
</p><p class="calibre2">
Petra on dakika önce bana anlattıklarının neredeyse sözcük sözcüğe aynını Batuhan'a tekrarladı: Ne bir cümle eksik, ne bir cümle fazla. O sözünü bitirene kadar Komiser Batuhan hiç ağzını açmadı, arada bir kısa notlar almakla yetindi: </p><p class="calibre2">
"Dün gece odasına döndükten sonra olağan dışı bir ses duymuş mu acaba, sorar mısınız?" </p><p class="calibre2">
dedi Petra'nın son cümlesinin ardından. Bana söylüyordu bunları, ama konuşurken gözlerini Petra'ya dikmişti. </p><p class="calibre2">
Kendimi tutamadım. Hep merakımın esiriyimdir. </p><p class="calibre2">
"Ne tür bir sesi kastediyorsunuz, silah sesi mi?" deyiverdim. </p><p class="calibre2">
"Silah sesi mi? Onu da nerden çıkardınız?" Şimdi, yüzünü bana dönmüştü. </p><p class="calibre2">
"Bilmem... Yani... Müller nasıl öldürülmüş?" </p><p class="calibre2">
"Ah, tabii. O anlamda. Hayır, hayır, silahla öldürülmemiş." Alayla güldü. Güldüğünde inci gibi dişleri görünmüştü. Kafamı adamın kendisine değil, söylediklerine vermeye çalıştım güçlükle. </p><p class="calibre2">
"Aslında yaratıcı denebilir," diye devam etti. "Banyo yaparken. Küvette yıkanırken, çalışır durumdaki saç kurutma makinesi küvetin içine atılmış..." Biraz durakladı, bu kez deminki gibi dişlerini gösterecek şekilde değil, hafifçe gülümseyerek ekledi: </p><p class="calibre2">
"Bol köpüklü bir cinayet." </p><p class="calibre2">
İçimden tekrarladım: Bol köpüklü bir cinayet! Peki, yaratıcılık bunun neresindeydi? </p><p class="calibre2">
Köpüklü olmasında mı? </p><p class="calibre2">
Komiser Batuhan, şimdi gözlerimin içine bakarak, sabırsızlıkla, "Sorar mısınız, Petra Hanım dün gece anormal bir ses duymuş mu? Herhangi bir şey görmüş mü? Ona önemsiz gibi gelen her bilgi işimize yarayabilir. Lütfen çevirir misiniz?" dedi. </p><p class="calibre2">
Söylediklerini çevirdim. </p><p class="calibre2">
"Hayır," dedi Petra, kesin bir ifadeyle. "Hiçbir şey duymadım da, görmedim de. Yastığa başımı koyar koymaz uyumuşum. Çok yorgundum." </p><p class="calibre2">
Petra'nın söylediklerini not etti. </p><p class="calibre2">
"Petra Hanım'ın yeminli bir çevirmen eşliğinde tekrar ifadesini almamız gerekecek." </p><p class="calibre2">
Sanırım bana kabalık ettiğini düşündüğü için aceleyle ekledi, </p><p class="calibre2">
"Dosyaya koymak için resmi bir çeviriye ihtiyacım var." Sonra Petra'ya bakarak konuşmaya devam etti: </p><p class="calibre2">
"Petra Hanım yarın merkeze gelip beni bulursa... Öğleden sonra mesela saat 5'te?" </p><p class="calibre2">
Batuhan'ın son söylediklerini de Petra'ya çevirdim. Bir polis benden "merkez"e gitmemi isteseydi tepkimin ne olacağını düşünmek bile istemiyordum, Petra ise sakin sakin sallanmaya devam ediyordu. Yarın öğleden sonra saat 5'te Batuhan Bey'in odasında olacağını da aynı </p><p class="calibre2">
sakinlikle söyledi. </p><p class="calibre2">
"Bir de Petra Hanım'ın  İstanbul'dan hemen ayrılma niyeti var mı acaba, sorar mısınız? </p><p class="calibre2">
Film ekibindeki diğer arkadaşlar kalıp filmi bitireceklerini söylüyorlar, ama Petra Hanım'ın farklı bir planı varsa öğrenmek isterim." </p><p class="calibre2">
Bunu da Almancaya çevirdim. </p><p class="calibre2">
"Hayır, geri dönmüyorum. Filmi bitireceğiz. Müller'le ya da Müller'siz," dedi Petra kesin bir ifadeyle. </p><p class="calibre2">
Komiser Batuhan bu söylenenleri de not ettikten sonra, yerinden kalkıp Petra'yla tokalaştı. </p><p class="calibre2">
Elini bana uzatmadan, daha sonra dükkâna tekrar uğrayıp uğrayamayacağını sordu. </p><p class="calibre2">
"Neden?" diye sordum çığlık atar gibi. "Bu olayın benimle bir ilgisi yok. Sadece Petra'yı </p><p class="calibre2">
tanıyorum, o kadar." </p><p class="calibre2">
"Size cinayetle ilgili soru sormak için uğrayacağımı söylemedim ki. Polisiyeler hakkında çene çalmak istiyordum. Ben de iyi bir polisiye okuruyumdur." </p><p class="calibre2">
Rahatlamıştım, ne yalan söyleyeyim. Yüzümü buruşturur gibi gülümsedim: </p><p class="calibre2">
"Ben de size bir şey sormak istiyorum aslında. Bana nasıl ulaştınız?" </p><p class="calibre2">
</p><p class="calibre2">
"Bizim işimiz bu, efendim. Cinayetle uzaktan yakından ilgisi olabilecek herkesten bir şey öğrenebiliriz diye düşünürüz." </p><p class="calibre2">
"Evet, ama bu benim sorumun yanıtı değil," dedim. </p><p class="calibre2">
Bir an ciddi bir ifadeyle yüzümü inceledi. </p><p class="calibre2">
"Film ekibinden Petra Hanım'ın  İstanbul'da kitapçılık yapan bir arkadaşı olduğunu söylediler. Sizin dükkânı bulmak zor olmadı."  İstanbul'un tek kitapçısı benmişim gibi konuşmuştu ama üzerinde durmadım. Bu konuda ısrarcı olmak anlamsızdı. Enerjimi daha sonrası için sakla-malıydım. </p><p class="calibre2">
Batuhan gittikten sonra Petra'ya gece bende kalmasını önerdim. İstemedi. Ben de fazla ısrar etmedim doğrusu. Kendi bilir. </p><p class="calibre2">
Bir taksiye atlayıp oteline döndü. </p><p class="calibre2">
</p><p class="calibre2">
<b class="calibre1">BEŞ </b> </p><p class="calibre2">
 </p><p class="calibre2">
Ertesi sabah kendimi bile şaşkınlığa düşürerek saat 9'da uyandım. Heyecan bana yarıyor. </p><p class="calibre2">
Gazetelerle birlikte mahallenin köşesindeki kahveye kurulduğumda saat 10'a geliyordu ve sıcaklık 30 dereceye ulaşmıştı. </p><p class="calibre2">
Bütün Türk gazeteleri haberi birinci sayfadan vermişti. Son satırına kadar her şeyi okudum. Cinayet hakkında dün Petra ve Batuhan'dan öğrendiklerimin dışında yeni bir şey yoktu. Yönetmenin biyografisi hakkında bilgi ise gazetelerin sadece birinde vardı: Kurt Müller 1952 Bielefeld doğumluydu,  şimdiye kadar yaptığı filmlerin hiçbiri başarıya ulaşmamıştı. Bu gazetede Müller'in iki filminin ismi de verilmişti: Yağmurdan Sonraki Gece ve Ebedi Aşkın İzinde. Her iki filmin de varlığından bile haberdar değildim. </p><p class="calibre2">
Haremde 1001 Gece adlı bu filmin "ses getirecek" bir proje olduğu hususunda tüm gazetelerin muhabirleri hemfikirdi. Filmin senaryosu ünlü İtalyan yazar Giacomo Donetti'nin satış rekorları  kıran aynı adlı kitabından uyarlanmıştı. Bir Alman firmasıyla ortak prodüksiyonu üstlenen Mumcular Film'in genel müdürü Yusuf Selam dün yaptığı yazılı </p><p class="calibre2">
açıklamada, "Sanata ve sanatçıya uzanan hain ellerin kırılacağını" söylemişti. Bana kalırsa, fazla iddialı bir cümleydi ya, neyse. Yusuf Selam, bu elim hadiseye rağmen en kısa zamanda yeniden çekimlere başlanacağını ve filmin başarıya ulaşması için hiçbir fedakârlıktan kaçınılmayacağını da açıklamalarına eklemişti. </p><p class="calibre2">
Bütün bunları okuduktan sonra aklıma takılmasını engelleyemediğini nokta şuydu: Bu film Donetti gibi günümüzün çok satan yazarlarından birinin romanından uyarlanıyorsa, neden Müller gibi ikinci sınıf bir yönetmenin eline teslim ediliyordu? </p><p class="calibre2">
Sıcaklık hızla 40 dereceye doğru ilerliyordu. Güneş tepemin üstünde işkence aleti gibi parlarken klimalı dükkânıma doğru Çukurcuma'nın yokuşlu sokaklarından neredeyse uçtum ve internet denilen, insanlık tarihinin tekerlekten sonraki en büyük icadının başına geçtim. </p><p class="calibre2">
Cinayet haberi Alman gazetelerinin hemen hepsinde aynı başlıkla verilmişti: Boğaz'da Cinayet.  İstanbul hakkında, ister belgesel film, isterse roman olsun, hepsinin bir köşesine </p><p class="calibre2">
"Boğaz" sözcüğünün sıkıştırılması âdettendi zaten. </p><p class="calibre2">
Westdeutsche Zeitungve Tagesblatt des Ostens 'taki haberler diğerlerinden biraz daha tatmin ediciydi ama Kurt Müller hakkında doğru düzgün bilgi bu iki gazetede de yoktu. </p><p class="calibre2">
Kimdi bu Kurt Müller? En sevgili internet arama motoruma "Kurt Müller" yazıp şansımı </p><p class="calibre2">
bir de orada denedim. Bütün internette Kurt ve Müller sözcüklerini içeren 1634 web sayfası </p><p class="calibre2">
bulunduğunu görünce yeni bir umutsuzluk dalgası içimi kapladı. Her dört Alman'dan birinin ya isminin Kurt, ya da soyadının Müller olduğu gerçeği göz ö-nünde tutulduğunda, bu durum hiç de şaşırtıcı değildi. </p><p class="calibre2">
Sıkılana kadar, 1634 adet web sayfasının yaklaşık 100 tanesini tek tek açtım. Çok azı </p><p class="calibre2">
benim aradığım Kurt Müller'le ilgiliydi, onlar da hep film ve cinayet hakkında bugünkü </p><p class="calibre2">
gazetelerde çıkan haberlere ait sayfalardı. </p><p class="calibre2">
Tam bilgisayarımı yumruklamak üzereyken aklıma Bielefeld'de yaşayan emekli doktor arkadaşım Sandra geldi. Sandra, bu adamın kendisi tanımıyorsa bile, mutlaka tanıyan birini bulurdu. Hemen telefona sarıldım. </p><p class="calibre2">
 </p><p class="calibre2">
Komiser Batuhan'ı dükkânın vitrininden içeriyi gözetlerken yakaladığımda akşamüstü </p><p class="calibre2">
yemeği olarak Trabzon pidesi yemiş, hamurları hazmetmek için yeşil çay üstüne yeşil çay içiyordum. Pelin işten erken çıkıp sinemaya gitmişti. </p><p class="calibre2">
Batuhan bu kez sivil giysiler içindeydi. Şimdi, sivil deyince şık olduğu sanılmasın: Gri kumaş pantolon ve beyaz kısa kollu gömleğiyle üniformalı haline rahmet okutuyordu. Fakat açık söyleyeyim, adam çuval da giyse yakışıklı. </p><p class="calibre2">
Elimle "içeri gelin" işareti yaptım. Teklifimi ikiletmedi. </p><p class="calibre2">
</p><p class="calibre2">
Kapıdan girer girmez, "Yeşil çay alır mısınız? Yeni yaptım," dedim. </p><p class="calibre2">
"Zahmet etmeyin," dedi. Türkçede bu "Çok iyi olur" demekti. </p><p class="calibre2">
Mutfaktan fincan getirmeye giderken sordum: </p><p class="calibre2">
"Bir ilerleme var mı soruşturmada?" </p><p class="calibre2">
"Milim milim. Henüz film ekibindeki herkesle konuşamadık. Çevirmen aracılığıyla ifade almak uzun sürüyor. Aslında, ifadelerden ilginç bir şey daha çıkacağını sanmıyorum. Herkes üç aşağı beş yukarı aynı şeyi söylüyor." </p><p class="calibre2">
"Peki, kurbanın kimliği?" Mutfaktan sesleniyordum. </p><p class="calibre2">
"Kurban? Biliyorsunuz..." Durakladı.  Şimdi, elimde fincanla mutfağı dükkândan ayıran çizgili perdenin önünde duruyordum. </p><p class="calibre2">
"Kim neden öldürsün ki bu adamcağızı? Anladığım kadarıyla kendi halinde biri." </p><p class="calibre2">
"Kendi halinde denebilir mi, bilmiyorum. Yönetmen olarak haklısınız, kendi halinde, hatta vasatın altında bir sinemacı. Fakat asıl işinin bu olduğundan da şüpheleniliyor." Bir sessizlik oldu. Kelimenin tam anlamıyla kalbim hop etmişti. Doğru iz üzerinde miydim yani? Cinayete kurban gitmesinin altında yatan sırrın Müller'in hayatında ve ilişkilerinde olduğunu düşünmekte haklıydım demek. </p><p class="calibre2">
"Tabii bunlar... Ulu orta konuşulacak şeyler değil," dedi. Bunu söylerken neyi kastettiğini o anda olmasa da birazdan anlayacaktım. </p><p class="calibre2">
"Karışık bir vaka anladığım kadarıyla," dedim, ağzından laf almak için nasıl bir yöntem izlemeli diye düşünürken. </p><p class="calibre2">
"Evet, oldukça karışık." </p><p class="calibre2">
"Yönetmen uyuşturucu işine mi bulaşmıştı?" dedim damdan düşer gibi. O anda aklıma gelen bu ihtimal âdeta kendi kendine dudaklarımdan fırlamıştı. Normalde böyle boşboğaz değilimdir. </p><p class="calibre2">
Batuhan irkildi: </p><p class="calibre2">
"Bunu da nereden çıkarıyorsunuz?" </p><p class="calibre2">
"İnsanın ilk aklına gelen bu tür bir şey oluyor." </p><p class="calibre2">
Yüzüme bir an hayranlıkla bakıp, aklı sıra ustaca konuyu değiştirdi ve kendisinin ne kadar iyi bir polisiye okuru olduğunu anlatmaya başladı. Polisiye bilgisi gerçekten fena sayılmazdı </p><p class="calibre2">
da, Raymond Chandler'ı ne kadar severek okuduğu umurumda bile değildi. Yarım saate yakın bu zevzekliğe katlandıktan sonra, hiç olmazsa mutfağa kaçabilmek için, "Ben yeniden çay yapayım," dedim. </p><p class="calibre2">
Saatine bakıp, kafasını kaldırmadan, "Çay için saat biraz geç oldu," dedi. Kafasını </p><p class="calibre2">
saatinden kaldırdığında da yüzüme bakmadı. Zorlukla duyulan bir sesle, </p><p class="calibre2">
"Ben sizi yemeğe davet etsem? Hem daha rahat konuşuruz," dedi. </p><p class="calibre2">
Almanca yanıt verdim, "  <i class="calibre3">Sie sind schneller als die Polizei erlaubt</i>." </p><p class="calibre2">
Kibar kibar, "Pardon, Almanca bilmiyorum," dedi. </p><p class="calibre2">
Ben o kadar kibar değilimdir, "Çok hızlısınız," diye söylediğimi Türkçeye çevirdim. </p><p class="calibre2">
Esasen o gelmeden mideye indirdiğim Trabzon pidesi bir beton parçası gibi hazmedilmeden yerinde duruyordu ama Batuhan’ın yemek davetini reddetmenin de âlemi yoktu: Çıkarlarım söz konusuydu. Cinayet hakkında bir şeyler öğrenmek için dün sabahtan beri çırpınıp duruyordum ve daha bir arpa boyu yol katedememiştim. Tek çare Batuhan'ın ötmesini sağlamaktı. İyi bir yemek, şarap... Mahcuplukla arsızlık arası bir sırıtışla bluzumun açık yakasına kaçamak bakışlar atan adamın polis olduğu aklıma gelince, düşüncelerimi </p><p class="calibre2">
"rakı" diye düzelttim: Kebap ve rakı Batuhan'ı bülbüller gibi şakıtabilirdi. </p><p class="calibre2">
Haddinden fazla hevesli görünmeden, hatta lütufta bulunur gibi bir edayla yemek davetini kabul ettim. Kabul ettiğimi bildiren cümlenin hemen ardından da, </p><p class="calibre2">
"Ama," diye ekledim, "gideceğimiz yeri ben seçeceğim. Tamam mı?". </p><p class="calibre2">
Size itiraf etmemde sakınca yok; Batuhan'ın, benim arkadaşlarımın müdavimi olduğu Beyoğlu civarındaki meyhanelerden birine veya Polis Evi denen sadece polislerin gittiği bir </p><p class="calibre2">
</p><p class="calibre2">
"meslek lokali"ne gitmeyi önermesinden korkuyordum. Yoksa mekân seçimi konusunu erkeklere bırakmayı; gidilen yer kötü çıktığında da bilumum mimik ve jestler eşliğinde hakaret etme fırsatını kaçırmamayı her kadın gibi ben de bilirim. </p><p class="calibre2">
 </p><p class="calibre2">
Gidilebilecek muhitleri birer birer hızla aklımdan geçirdikten sonra, Yeşilköy'deki kebapçılardan birine gitmemizin uygun olacağına karar verdim. </p><p class="calibre2">
Yeşilköy,  İstanbul'un Avrupa yakasında olmakla birlikte benim yaşam merkezim Beyoğlu-Cihangir-Kulebidi üçgeninden oldukça uzakta bir semtti. Esasen, sadece benim yaşam merkezime değil, hemen her yere uzaktı. Bu uzaklığı kafalarında canlandırmaları için İstanbul'u bilmeyen okurlarıma  şu ipucunu verebilirim: Geçen gün Petra'yı karşılamaya gittiğim Atatürk Havaalanı Yeşilköy'dedir. </p><p class="calibre2">
Bununla birlikte Yeşilköy, Marmara denizi kıyısında,  İstanbul'un yeşilliğine ve bahçe içinde evlerine rastlanan son semtlerden de biridir. Bu özellikleri göz önünde bulundurarak, bölgede konut fiyatlarının bir zamanlar el yaktığını söylemeye gerek yok. Bir zamanlar diyorum, çünkü Marmara depremi öncesine kadar durum böyleydi. Bu bölgede zeminin depreme karşı çok dayanıksız olduğunun tespit edilmesiyle birlikte, Yeşilköy ve civarındaki evlerinden taşınabilecek durumda olan herkes taşındı.  Şimdi Yeşilköy eski şaşaalı günlerin anısını yaşatmaya çalışan kebapçılardan ve ekonomik olanakları taşınma masraflarını </p><p class="calibre2">
kaldırmayacak dullarla emeklilerden müteşekkil bir semt. </p><p class="calibre2">
 </p><p class="calibre2">
Dükkândan çıkıp, Batuhan'ın önden koşup kapısını açtığı  kırmızı Renault'ya doğru yürürken, bu otomobil seçiminin de bir polis, peki tamam, bir cinayet masası komiseri için fazlaca "renkli" olduğunu düşündüm. </p><p class="calibre2">
Kuledibi'nden Yeşilköy'e uzanan yol boyunca hemen hiç konuşmadık. Ben, araba kullanmamanın avantajından yararlanarak, son dört günü düşündüm. Daha dört gün önce bu yolu katetmiştim: Aklımda bambaşka düşüncelerle. </p><p class="calibre2">
Yıllardan beri civarına uğramadığım, yıllar önce de hangi maksatla uğradığımı </p><p class="calibre2">
hatırlamadığım Yeşilköylü kebapçı Saçıkara şükürler olsun yerinde duruyordu ve açıktı. </p><p class="calibre2">
İçerisi ucu bucağı görünmeyen bir hangar gibiydi.. Tepeden sallanan flüoresan lambalarının altında elma yanaklı kebapçı müdavimleri bile beti benzi atık  İskandinavlara dönmüştü. Türkler, benim anlamak için kafa yormadığım bir nedenle mekânları flüoresanla aydınlatmayı pek seviyorlar. Ne parlak beyaz bir ışık yayan bu lambaları, ne de kebapçıların daimi müşterileri olan tombul ve orta sınıftan Türkleri hiç kafaya takmadım. Havalandırma aletleri -bu yaz sıcağında kebap yiyen o tuhaf insanları ve beni serinletmek için- son hız çalışıyordu ve şu anda burayı beğenmem, hatta buraya bayılmam için bu kadarı yeterliydi. </p><p class="calibre2">
Gözlerden uzak bir masaya doğru neredeyse koşar adım ilerledim. </p><p class="calibre2">
Bir iki meze, patlıcanlı kebap ve rakı sipariş ettik. Ne bol yağlı etten mamul kebaplara, ne de anason ve üzüm karışımı rakıya düşkünlüğüm vardır. Doğrusunu isterseniz, rakıyı sadece koklamak bile midemi altüst etmeye yeter. O yüzden bütün gece boyunca rakı kadehini ağzıma götürüp, içiyormuş gibi yapmakla yetindim. </p><p class="calibre2">
Kebap çeşitlerini, polisiye romanları, polislik mesleğinin zorluklarını ve hatta Türk siyasetinin açmazlarını yeterince konuştuğumuzu düşünürken, rakı kadehini bir kez daha ağzıma götürdüm, duyduğum tiksintiden boğuklaşmış bir sesle, "Sizce Müller'i kim öldürmüş </p><p class="calibre2">
olabilir?" diye sordum. Öyle, damdan düşer gibi. </p><p class="calibre2">
"Kafamda bir isim yok. Daha doğrusu katil şudur diyecek kadar ipucu yok elimizde," dedi Batuhan. Hiç şaşırmamıştı konunun tarafımdan birdenbire değiştirilmesine. </p><p class="calibre2">
"Bugün dükkânda Müller'in asıl işinin film yönetmenliği olmadığından  şüphelendiğinizi söylemiştiniz ya..." Başladığım cümlenin sonunu nasıl getireceğime bir an karar veremedim. </p><p class="calibre2">
Batuhan'ı ürkütmek istemiyordum. Öte yandan da, bir soruyu dolaylı olarak nasıl sorabileceğimi bilmiyordum. Türkçem sandığım kadar parlak değil galiba diye düşündüm. Ya da? Ya da, bu bir karakter meselesiydi. Ben hayatım boyunca direkt bir insan olmuştum. </p><p class="calibre2">
Batuhan'ın ağzından laf almak istiyorum diye birdenbire değişecek halim yoktu ya. Zaten bu lafı döndürüp dolaştırma oyunu da kabak tadı vermeye başlamıştı. </p><p class="calibre2">
"Batuhan Bey," dedim, popomu sandalyenin üstünde kaydırıp, bedenimi sola doğru döndürdüm, sağ dirseğimi masanın üzerine, elimi de çenemin altına koydum. Etkileyici olduğunu düşündüğüm bu köşe yazarı kadın pozisyonunda tam karşımda oturan adamın gözlerinin içine bakıyordum. </p><p class="calibre2">
"Siz de bir polisiye okurusunuz, o yüzden beni anlayacağınızı düşünüyorum. </p><p class="calibre2">
Biliyorsunuz, polisiye okurları hep yüreklerinin derinlerinde detektif olmayı istemiş </p><p class="calibre2">
insanlardır..." </p><p class="calibre2">
"Veya kanlı bir katil," dedi Batuhan. </p><p class="calibre2">
"Katil bir polisiye okuru hiç duymadım doğrusu," dedim. Hemen ardından gülümseyerek ekledim, </p><p class="calibre2">
"Şüpheliler listenizde ben de mi varım yoksa?... Polisiye okuduğum için..." </p><p class="calibre2">
"Okumaktan da öte, sattığınız için..." dedi ve kendi esprisine güldü. </p><p class="calibre2">
"Harika! Cinayeti polisiye satan kitapçı kadın işliyor. Peki ama neden?" </p><p class="calibre2">
"Maktul, kitapçı kadının yakın arkadaşını terk etmek ve işten kovmak üzere olduğu için." </p><p class="calibre2">
"Nasıl yani?" dedim. Galiba, sadede gelmiştik. </p><p class="calibre2">
"Öğrendiğimize göre, arkadaşınız Petra, Müller'le aşk yaşıyormuş. Film ekibindeki hemen herkes bu ilişkinin farkındaymış. Anlaşılan  İstanbul'a geldikten sonra Müller'le Petra kavga ediyorlar, Müller de başrolü bir Türk oyuncuya, Ayla Özdal'a vermeye karar veriyor. </p><p class="calibre2">
Kısacası, Müller öldürüldüğünde Petra’yı her iki anlamda da kapının önüne koymak üzereymiş." </p><p class="calibre2">
Bu  şartlar altında soğukkanlı köşe yazarı kadın pozisyonunda oturmaya devam etmeme imkân kalmamıştı. Akşamüstü, "Film ekibindekilerin ifadelerinden ilginç bir şey daha çıkacağını zannetmiyorum," dediğinde Batuhan'ın neyi kastettiğini  şimdi anlıyordum: İfadelerden yeterince ilginç bir şey çıkmıştı işte. </p><p class="calibre2">
Masanın üstünde duran paketten bir sigara alıp, onun uzattığı çakmakla yaktım. Sigaramın dumanını havaya üflerken ciddi bir suratla ve boynumu hafifçe sağa doğru yatırıp küçümser bir ifadeyle yüzüne baktım ve buz gibi bir sesle şöyle dedim: </p><p class="calibre2">
"Sizce bu söyledikleriniz normal bir insanın cinayet işlemesi için yeterli nedenler mi? </p><p class="calibre2">
Dikkatinizi çekerim, söz konusu olan soğukkanlı bir katil değil, sizin gibi, benim gibi biri. </p><p class="calibre2">
Hatta bizden daha çok kaybedecek şeyi olan biri: Ünlü bir aktris." Petra'nın ne kadar ünlü </p><p class="calibre2">
olduğu konusu tartışılmaya değerdi, ama şimdi öncelikli meselemiz bu değildi. </p><p class="calibre2">
"Bence söylediklerim cinayet işlemek için hiç de fena nedenler değil. Bir anda hem sevgilisiz, hem de işsiz kalacak olmak ünlü biri için de önemsiz bir şey değil." Bol buzlu rakısından iri bir yudum alıp ağzını çalkaladı. Hiç hoş bir görüntü değildi. </p><p class="calibre2">
"Ayrıca, ben cinayeti Petra Hanım'ın işlediğini söylemiyorum. Bunu ispatlayacak yeterli delil yok zaten elimizde. Biliyorsunuz, suçluluğu ispatlanana kadar bizim gözümüzde herkes suçsuzdur." Telaffuz ettiği bu son cümlenin haşmetinden gururlanarak bir yudum rakı daha içti. Böyle giderse kısa sürede sarhoş olacaktı. </p><p class="calibre2">
"Diyelim ki, Kurt Müller'in arkadaşınızı kovmaya niyeti vardı. Bakın bu böyledir demiyorum, bir ihtimal üzerine konuşuyoruz, çünkü resmen bir girişimde bulunmamış </p><p class="calibre2">
olabilir. Bu noktayı henüz araştırıyoruz." O da bir sigara yaktı. "Bu ihtimalde, Müller'in sözleşme feshedildikten sonra öldürülmesi, aslında parasal açıdan Petra Hanım'ın işine daha fazla yarardı." Parmaklarını para sayar gibi birbirine sürterek söylemişti bunları. </p><p class="calibre2">
Geçtiğimiz  şubat ayındaki son ekonomik krizden sonra Türkler para işlerini daha bir ciddiye almaya başlamıştı bana sorarsanız. Soru sormama fırsat vermeden makineli tüfek gibi konuşmaya devam etti. </p><p class="calibre2">
</p><p class="calibre2">
"Eğer Müller birkaç gün sonra öldürülmüş olsaydı, arkadaşınızla imzalanmış olan sözleşme film şirketi tarafından iptal edilecek, sözleşmeye konulmuş  şart uyarınca da Petra Hanım yüklü bir tazminata hak kazanmış olacaktı." Durdu. Sırıtarak bana baktı, </p><p class="calibre2">
"Nereden baksanız Petra Hanım'a yazık oldu," dedi. </p><p class="calibre2">
"Polis işte," diye düşündüm. "Yakışıklı da olsa, polisiye de okusa bir bayağılığı var." </p><p class="calibre2">
"Şüpheli listenizdeki tek isim Petra mı?" diye sordum. </p><p class="calibre2">
Hiç de inandırıcı olmayan bir sesle, "Hayır, hayır," dedi. </p><p class="calibre2">
"Başka kim var öyleyse?" </p><p class="calibre2">
Omuz silkti, ağzında bir şeyler geveledi. </p><p class="calibre2">
"Bu bir aşk cinayeti mi yani?" dedim. </p><p class="calibre2">
"Cinayetin işlenmesinin altında yatan neden aşk, para ya da intikam olabilir, ama suçlularla mücadelede bizi asıl ilgilendiren suç işlemeye neden yönelindiği değil, öncelikli olarak, suçu kimin işlediğidir. Nedenleri, suçun hafifletici ve ağırlaştırıcı unsurlarını tespit etmeyi hukuk adamlarına bırakırız" dedi. Söylediği büyük lafların üzerimdeki etkisini ölçmek ister gibi bana bakıyordu. Rakıdan gözleri kanlanmıştı. Bu haliyle onu eskisi kadar yakışıklı </p><p class="calibre2">
bulmadığımı fark ettiğim anda durumun ciddiyetini de kavradım: Arkadaşım Petra'nın katil olduğunu düşünen bir polisle, varlığından sadece havaalanına gitmek için yararlandığım uzak bir semtte kebap yiyip, rakı içmekteydim. </p><p class="calibre2">
 </p><p class="calibre2">
Ertesi sabah uyandığımda hava henüz ısınmaya başlamamıştı. Bakkala seslenip siparişlerimi söyledim. İki gündür bütün gazeteleri almam bakkal çırağı Hamdi'nin dikkatini çekmişti. Siparişleri camdan sarkıttığım sepete yerleştirirken sırıtarak sordu, "Hayrola Kati abla? Dünyada olup bitenleri yakın takibe mi aldın?" </p><p class="calibre2">
Buyurun, sabah sabah gereksiz bir samimiyet gösterisi. Gene de sanırım Türklerin bu hallerine alışmaya başlıyorum ki gülüp geçtim. </p><p class="calibre2">
Cinayet haberinin cinayet kısmı gazeteciler açısından daha ikinci günden demode olmuştu: Ünlü yıldız Ayla Özdal’ın tenis oynarken poposunun gözüktüğü fotoğrafı çiçek bozuğu suratlı Müller'in vesikalık portresinden daha cazip görünmüştü belli ki. </p><p class="calibre2">
Satın aldığım bütün gazeteler Ayla Özdal'ın dün menajeriyle birlikte yaptığı basın toplantısındaki açıklamalarına genişçe yer veriyordu: Özdal, üzgün bir ifadeyle Türkiye'ye kısılıp kalmış büyük bir yetenek olduğunu, Türk sinemasını yurtdışında temsil etmek istediğini, bunun için gereken tüm özelliklere sahip olduğunu, yakaladığı fırsatı son dakikada sapık bir katil yüzünden kaçırdığını anlatmıştı. Menajeri ise, kadından görece daha derli toplu laflar etmişti: Evet, yönetmeni öldürüldükten sonra bu filmin akıbeti belli değildi ama Ayla Türk sinemasının en büyük değeriydi ve mutlaka yeni teklifler alacak, ülkesini yurtdışında en iyi şekilde temsil edecekti. </p><p class="calibre2">
Gazeteler, ayrıntısıyla verdikleri Ayla Özdal'ın basın toplantısı haberinin ardından, son satırlarda da Müller'in katilinin henüz yakalanamadığını, bununla birlikte, İstanbul polisinin katili yakalamasının an meselesi olduğunun altını çizdiğini yazıyorlardı. </p><p class="calibre2">
Derhal Petra'yı aradım. Sanırım bu kez onu uyandırmıştım. </p><p class="calibre2">
"Türk gazeteleri senin kovulmak üzere olduğun haberleriyle dolu bugün," dedim, günaydın yerine. Kendisini bir numaralı şüpheli yapan havadisleri abuk sabuk kaynaklardan öğrendiğim için Petra'ya sinirliydim, gene de gerçekten Müller'in sevgilisi olup olmadığını </p><p class="calibre2">
yüz yüze gelince sormayı akıl edemeyecek kadar sinirden gözüm dönmemişti. </p><p class="calibre2">
"Kovulmak üzere mi? Bu da nereden çıktı?" dedi. Bana sorarsanız henüz uyku sersemliğini üzerinden atamamıştı. </p><p class="calibre2">
"Gazetelerde yazıyor," dedim. Bir an ikimiz de diğerinin bir şey söylemesini bekleyerek sustuk. Bu haberi gazetelerde okumadan önce de bildiğimi Petra'ya söylemeyi aklımdan bile geçirmiyordum. Türklerin dediği gibi; ne kadar ekmek, o kadar köfte. </p><p class="calibre2">
</p><p class="calibre2">
"Kovulacak mıymışım?" dedi. Bu söylediğine inanmadığı uykulu sesinin tınısından bile belliydi. </p><p class="calibre2">
"Evet, kovulacakmışsın," dedim, onunla uyku sersemi değilken konuşmanın daha akıl kârı </p><p class="calibre2">
olduğunu düşünürken. </p><p class="calibre2">
"İstersen bir saat sonra otelin lobisinde buluşalım, dışarıda bir yerde kahvaltı ederiz, Türk gazetelerindeki haberleri de sana tercüme ederim," dedim. </p><p class="calibre2">
Hemen ardından Lale'yi aradım. </p><p class="calibre2">
Lale, Türkiye'nin en büyük gazetesi Günebakan 'in yayın yönetmeni, dolayısıyla da, bilumum polis ve magazin muhabirinin elindeki bilgilere ulaşabilecek ve beni ulaştırabilecek kadın ve bilindiği gibi en yakın arkadaşımdır: Günebakan'da iki gündür çıkan haberleri yazan muhabirlerin bugün benimle buluşmasını sağlayacağına söz verdi. Sekreteri on dakika sonra beni arayıp, buluşma yerini ve saatini bildirecekti. </p><p class="calibre2">
Sekreterden gelecek telefonu beklerken gardırobun karşısında dikilip ne giyeceğime karar vermeye çalışarak zaman geçirdim. Aslına bakarsanız bu tamamen anlamsız bir çabaydı. Ne giyersem giyeyim, nasıl olsa evden çıkar çıkmaz ter içinde kalacaktım. Sonuçta, yüzde yüz pamuklu, açık yakalı beyaz bir tişört ve mor keten pantolonumu giyip tuvalet masasının başına geçtim. Sağ gözüme mavi far sürerken telefon çaldı. Arayan, Lale'nin sekreteriydi: İki muhabir saat 4'de Kuledibi'ndeki kahvede beni bekleyeceklerdi. Lale'nin ne kadar müthiş </p><p class="calibre2">
olduğu nasıl da hemen belli oluyor. O kadar işinin arasında bile bana en uygun randevu yerinin neresi olacağını düşünebiliyor kadın: Kimseyi durup dururken koskoca Günebakan 'in yayın yönetmeni yapmazlar. </p><p class="calibre2">
Sol gözüme de far sürüp sokağa fırladım. Arabayı alıp almamak konusunda tereddüt bile etmedim bu kez; yoldan geçen ilk taksiye el salladım. </p><p class="calibre2">
Ekonomik kriz yüzünden taksiye binenler azaldığından, taksi şoförleri kendilerine çeki düzen vermişlerdi bana kalırsa. Son dört gün içinde üst üste iki kez, bir İstanbul taksisinden kavga etmeden indim. Olacak iş değildi. </p><p class="calibre2">
Petra'yla randevuma erken gelmiştim. Otelin çevresinde küçük bir sabah yürüyüşü yaptım. </p><p class="calibre2">
Caz barda temizlikçiler harıl harıl bir önceki gecenin sigara izmaritlerini ve boş içki şişelerini topluyorlardı. Yere oturdum, çenemi ellerimin arasına alıp Boğaz'ın yıllardır doyamadığım güzelliğine bu kez boş gözlerle bakıp zamanın geçmesini beklerken, dün gece konuşulanları </p><p class="calibre2">
düşündüm: Batuhan, cinayeti Petra'nın işlediğinden şüpheleniyordu. Hoşuma gitsin gitmesin, durum buydu. Gene de bu şüphe, Müller'in gerçek işinin film yönetmek olmadığına dair Batuhan’ın dükkânda ağzından kaçırdıklarına anlam kazandırmıyordu. </p><p class="calibre2">
Otelin lobiye açılan ana kapısından girdiğimde, beni bekleyen Petra'yı gördüm. </p><p class="calibre2">
Ortaköy sahilindeki çay bahçelerine uzanan iki yanı ağaçlı ve bol egzoz gazlı yolu filme ve yönetmene dair tek kelime etmeden, Alman sinemasının durumu hakkında laflayarak yürüdük. Sokak satıcılarından simit, Ortaköy Meydanı'na yakın bir bakkaldan da eski kaşar alıp, çay bahçelerinin denize en yakın olanına oturduk. Ortaköy ilginç bir semt: İstanbul'un en belirgin özelliği olan sınıflar arası uçurumlar elbette burada da varlığını koruyor ama her nedense insana batmıyor: Örneğin, bizim oturduğumuz çay bahçesi Belediye'ye ait, ucuzcu bir yer; bu çay bahçesinin arkasından caddeye doğru uzanan metruk haldeki Esma Sultan Sarayı'nda ise sosyete düğünleri yapılıyor, özel şoförlü son model arabalar kapının önünde kuyruklar oluşturuyor.  İstanbul'da jet sosyete ile halkın yan yana mekânlarda eğlendiği ve yaşadığı bir sürü semtten biri Ortaköy. </p><p class="calibre2">
Garson yanımızdan uzaklaşır uzaklaşmaz Petra dün neler yaptığını anlatmaya başladı: Geldiğinden beri ilk kez İstanbul'u gezmeye fırsat bulmuş ve her normal turist gibi Sultan Ahmed'e gitmişti. Sevgili arkadaşım, bu şehir turunu yapana kadar İstanbul'un güzelliklerinin otel odasının penceresinden görünen Boğaz manzarasından ibaret olduğunu sanıyordu herhalde ki, şaşkın bir heyecanla dünkü tarihi yarımada gezisinde ziyaret ettiği Topkapı </p><p class="calibre2">
Sarayı'nın, Ayasofya'nın, Yerebatan Sarnıcı'nın ve Sultan Ahmed Camii'nin ne kadar muhteşem olduğunu anlatmaya başladı. Bu kez kabalık etmeyi göze alıp sözünü kestim: Ömrünün son 13 -ve ilk 7- yılını  İstanbul'da geçirmiş, evinde sık sık turist ağırlayan biri olarak, aynı hikâyeleri duymaktan, aynı coşkulu-hayran yüzleri görmekten sık sık içime fenalık gelirdi. Ayrıca, şu anda Ayla Özdal ve Petra arasındaki başrol mücadelesini ve Müller-Petra aşkını konuşmayı tercih ediyordum. </p><p class="calibre2">
"Sen kovulmak üzere olduğunu biliyor muydun?" diyerek ilk hamleyi yaptım. </p><p class="calibre2">
"Hayır, ilk kez bu sabah senden duydum. Anlamıyorum. Hiç anlam veremiyorum," dedi. </p><p class="calibre2">
Kaba bir hareketle çantasını karıştırıp bir paket sigara çıkardı. </p><p class="calibre2">
"Gazetelerde ne yazıyor?" </p><p class="calibre2">
Petra'nın merakından önce şu anda kendi merakımı tatmin etmeliydim. Otelden buraya kadar yol boyunca zaten saçma sapan Alman filmleri üzerine lak lak etmek zorunda kalmıştım. </p><p class="calibre2">
"Sen Ayla Özdal'ı tanıyor musun?" diye sordum. Bir yandan da kadının fotoğrafının olduğu gazetelerden birini Petra'nın önüne doğru itmiştim. Gazeteyi yüzüne doğru yaklaştırıp fotoğrafı iyice inceledi: </p><p class="calibre2">
"Bu kadın mı? Hayır, canım. Tanımıyorum." Aynı kaba hareketle çantasını karıştırıp çakmak çıkardı. </p><p class="calibre2">
"Emin misin?" </p><p class="calibre2">
"Eminim. Kesinlikle eminim," dedi. Sigarasını yakarken, bu kez boğuk bir sesle, </p><p class="calibre2">
"Gazetelerde ne yazıyor?" diye sordu. </p><p class="calibre2">
"Gazeteler eski yönetmeniniz Müller'in senin rolünü bu kadına vermek istediğini yazıyor. </p><p class="calibre2">
Daha doğrusu, kadın dün bir basın toplantısı yapmış; öldürülmeseydi başrolü Müller'in kendisine vereceğini iddia etmiş." </p><p class="calibre2">
"Aslında ilginç. Bu kadın durup dururken neden böyle bir şey söylesin diye düşünüyorsun, değil mi?" </p><p class="calibre2">
"Evet," dedim. "Aynen öyle düşünüyorum." </p><p class="calibre2">
Tam Ayla Özdal olayına ilgisinin uyanmaya başladığını düşünmeye başlamıştım ki, "Cep telefonunu bir versene," dedi Petra. </p><p class="calibre2">
Arkadaşlarım benim pek çok açıdan haddinden fazla asimile olduğumu düşünüyorlar, fakat Petra gibi Türkiye'ye geleli daha bir hafta dolmadan Türklere bu kadar ayak uyduran birini de ilk kez görüyordum. </p><p class="calibre2">
"Şimdi telefonla konuşmanın sırası mı?" dedim gözlerimi devire devire. </p><p class="calibre2">
"Sen benim gerçekten kovulup kovulmayacağımı  öğrenmek istemiyor musun? Ben de Türk prodüktörü arayıp soracağım. Bugünkü bütün gazetelerde benim kovulacağıma dair haberler varsa, kovulacak olduğumu bana da söyleyebilirler." </p><p class="calibre2">
Cep telefonunun insanlık yararına da kullanılabileceğini düşündüğüm ender anlardan biriydi, ancak o anın keyfini çıkaramadım. Hatta, çay ve simitlerimizi bitirmek için bile sabredemeden, Petra'yı en yakın telefona, yani oteline doğru sürükledim. Ortaköy Meydanı'ndaki kulübelerin birinden telefon edecek halimiz yoktu elbette. </p><p class="calibre2">
 </p><p class="calibre2">
Petra'nın Müller'le yaşadığı ilişkiyi bildiğimi söylemeyi ise sona saklıyordum. Ne de olsa, asıl vurucu darbem oydu. </p><p class="calibre2">
 </p><p class="calibre2">
Türk prodüktöre ulaşmak hiç de kolay olmadı. Petra önce büro telefonu olarak kendisine verilen numaradan karşısına çıkan biriyle, benim yardımıma ihtiyaç duymadan konuştu: Anlaşılan Almanca bilen biriydi. Prodüktörün tatilde olduğunu ve kimseyle görüşmek istemediğini, bu yüzden cep telefonunun numarasını veremeyeceğini söylemişti karşısındaki şahıs. Asabi bir ifadeyle telefonu kapatıp, Almanya'daki film şirketinin numarasını çevirdi. </p><p class="calibre2">
Sekreterden prodüktörün ev telefonunu alması en azından bir beş dakika sürmüştü: Ben Ayla Özdal'ı falan unutmuş, telefon faturasının derdine düşmüştüm: Ekonomik kriz sonrası yapılan telefon zamlarının ardından gelecek faturayı düşünmek bile istemiyordum. Onun fatura ve kriz umurunda bile değildi tabii: Otel ücretini ve bütün masrafları kendilerine ulaşmaya çalıştığı adamlar ödüyordu ne de olsa. </p><p class="calibre2">
Petra, sekreterden aldığı numarayı çevirdi. Anladığım kadarıyla, telefonu açan şahıs prodüktörün ta kendisiydi. </p><p class="calibre2">
Adamın ağzını açmasına fırsat vermeden, Petra bugünkü Türk gazetelerinde yeralan haberleri şimşek hızıyla özetledi. </p><p class="calibre2">
Onu yıllardır görmediğimi biliyorsunuz; hiçbir zaman en yakın arkadaşım olmadığın da. </p><p class="calibre2">
Fakat açık söyleyeyim, şu anda telefonda konuşan kadının karşısındaki adama öfke kusmaya hazırlandığını anlamak için ne onu çok iyi tanımaya, ne de benim gibi bir insan sarrafı olmaya gerek vardı. </p><p class="calibre2">
Petra'nın gitgide yükselen sesinden korunacak bir köşe aradım: Kaçabileceğim bir tek banyo vardı. Şimdi yeri geldiğine göre lüks bir süitte değil, lüks bir otel odasında olduğumuzu da belirteyim: On beş-yirmi metrekarelik, zevkle döşenmiş bir oda. </p><p class="calibre2">
 </p><p class="calibre2">
Telefon görüşmesi bitip de Petra kapıyı  tıklattığında banyoda ne kadar kozmetik varsa hepsinin kullanma talimatlarını okumuş, bileşimlerine geçmeye hazırlanıyordum. </p><p class="calibre2">
Bana aktardığına göre, Alman prodüktör Bay Franz kovulma haberlerinin kesinlikle doğru olamayacağını söylemiş, bu dedikoduların kaynağını ve nedenini araştırıp birazdan Petra'yı </p><p class="calibre2">
arayacağına da söz vermişti. </p><p class="calibre2">
Doğrusunu isterseniz Petra'nın birdenbire bu kadar sinirlenmesi bana tuhaf gelmişti: Bu kovulma hikâyesini dert etmediği izlenimine kapılmıştım oysa. </p><p class="calibre2">
"Ne oldu?" diye sordum. "Çay bahçesinde konuşurken kovulacağın umurunda bile değildi, şimdi niye zıvanadan çıktın?" </p><p class="calibre2">
Sehpa olamayacak kadar büyük ve masa olamayacak kadar da küçük bir nesnenin üzerinden aldığı zarfı burnumun ucuna doğru salladı. </p><p class="calibre2">
"Anahtarı alırken resepsiyondan verdiler, görmedin mi?" </p><p class="calibre2">
Hatta daha fazlasını, resepsiyondan verilen bu zarfın içinden çıkan kâğıdı asansörde okurken sinirden dudaklarını yediğini de görmüş, ama her şeye burnunu sokan halimden kendi içime bile fenalık geldiğinden, bu hususun karanlıkta kalmasında bir sakınca görmemiştim. </p><p class="calibre2">
Uzun uzun bunları anlatmak yerine, "Dikkat ettim. Ne yazıyor?" dedim. </p><p class="calibre2">
"Prodüksiyon  şirketinden yollamışlar, Bay Franz'ın bundan da haberi yok. Bu Türk prodüktörün ne işler çevirdiğini bir anlasam... Bu odanın ücretini artık ödemeyeceklermiş. </p><p class="calibre2">
Cinayetten hemen sonra, süitin ücretinin çok yüksek olduğunu söylemişlerdi,  şimdi de bu odanın-ki yüksek geliyormuş. Onların belirlediği daha ucuz bir otele çıkmamı istiyorlar. </p><p class="calibre2">
İstanbul'da kalış süresi uzadığı için masraflarda artış olmuş, bu fiyat grubunda bir otelin ücretini karşılamaları mümkün değilmiş..." </p><p class="calibre2">
"Harika!" diye düşündüm. Biraz önceki telefon görüşmelerinin faturasını da o mu ödeyecekti bu durumda? </p><p class="calibre2">
Petra'ya benim evime taşınmasını önermek aklımdan geçer geçmez bunun iyi bir fikir olduğundan  şüpheye düştüm: Bu aralar evde Fofo dışında biriyle kalmaya katlanıp kazanamayacağımdan emin değildim: En iyisi ona bizim mahalledeki manzaralı oteli tavsiye etmekti. </p><p class="calibre2">
Alman prodüktörden gelecek telefonu beklerken, bundan sonraki harcamaların film şirketi tarafından karşılanmayacağını bile bile, oda servisine çay ısmarladık. Petra'ya Müller'le ilişkisinin boyutunu sormak için bundan uygun fırsat bulamazdım. </p><p class="calibre2">
 </p><p class="calibre2">
Telefon çaldığında saat 4'teki randevuma yetişmek istiyorsam, birazdan yola çıkmam gerektiğini düşünmeye başlamıştım. </p><p class="calibre2">
</p><p class="calibre2">
Arayan Türk prodüktördü. Adamın tatile boş verip telefonun başına oturduğuna bakılırsa, Petra'nın Almanya görüşmesi verimli geçmişti. </p><p class="calibre2">
Petra, "  <i class="calibre3">One moment</i>," deyip ahizeyi bana uzattı. </p><p class="calibre2">
"Anlaşamıyoruz. Almanca bilmiyor. İngilizce konuşuyor ama, biliyorsun ben... Sen konuş, bana anlatırsın konuştuklarınızı." </p><p class="calibre2">
Adama kendimi tanıttım. Berlin'deki garsonlar gibi ilk cümleden itibaren senli benli konuşmaya başlamıştı. </p><p class="calibre2">
"Sen tercüme mi edeceksin?" diye sordu. </p><p class="calibre2">
"Evet, ben tercüme edeceğim. Petra, bugün gazetelerde çıkan haberler hakkında sizin bir bilginiz olup olmadığını öğrenmek istiyor." </p><p class="calibre2">
"Şimdi bizim Alman ortağa da anlattım. Ayla, kendinden söz ettirmek için... bu sanatçılar böyle sansasyon olsun diye yapıyorlar yani. Petra Hanım da bilir... İstanbul'da yokuz diye cesaret bulmuştur Ayla. Aslı astarı yok bu haberlerin..." Lafını kestim. </p><p class="calibre2">
"Yani Ayla Özdal'la sizin şirketin bir bağlantısı  mı var, anlamıyorum ne demek istediğinizi." </p><p class="calibre2">
"Bacım, Ayla, eskiden bizim hanım olurdu. Petra Hanım kusura bakmasın, bu yanlışlığı </p><p class="calibre2">
telafi ederiz." </p><p class="calibre2">
"Yani eski eşiniz, işin içinde sizin şirketiniz olduğundan böyle bir söylenti çıkardı. Öyle mi?" diye yineledim adamın söylediklerini, durumu iyice kavramak için. </p><p class="calibre2">
"Öyle, öyle. Önemli bir şey değil. Panik yapacak bir durum yok." </p><p class="calibre2">
Alt dudağımı büzüp Petra'ya baktım. Galiba bu bir Türk mimiğiydi, ne anlatmak istediğimi anlamadı. </p><p class="calibre2">
"Bir de Petra'ya bugün bir mektup gelmiş sizin film şirketinden, otelden çıkması için, buranın ücretini ödemeyeceklermiş artık." </p><p class="calibre2">
"Yok yahu çıkmasın.  İstanbul'a dönünce hallederiz. Sen bizim cebin numarasını da yaz oraya, bir problemi olursa Petra Hanım'ın, bizi arasın," dedi. </p><p class="calibre2">
Telefonu kapadıktan sonra asabi bir kahkaha attım. Ayla Özdal dünden beri cinayet masası komiserleri dahil, bir sürü insanı boşu boşuna komplo teorileriyle uğraştırmış, hiç </p><p class="calibre2">
kimsenin aklına kadının böyle bir şeyi uydurmuş olabileceği gelmemişti. </p><p class="calibre2">
Telefonda konuştuklarımızı Petra'ya aktardım: Otel ücretinin ödeneceğini duyunca iyice sakinleşmişti. Huzurla gülümseyerek, "Ayla Özdal'ın hikâyelerinin altından buna yakın bir şey çıkacağını tahmin ediyordum," dedi. </p><p class="calibre2">
"Tahmin ediyor muydun?" </p><p class="calibre2">
"Tabii. Bu tür numaralar dünyanın her yerinde var, ben de yirmi yıldır sinema piyasasındayım. Bir kere kadının yaşı o kadar genç ki bu role uygun olamaz. En iyi makyajcı </p><p class="calibre2">
bile bir kadını 30 yaş yaşlandıramaz." </p><p class="calibre2">
Bu yaş meselesini daha önce fark etmediğim için kendime kızarak, "Gerçekten de haddinden fazla genç," diye mırıldandım. </p><p class="calibre2">
"Kurt benim rolümü alacağına dair kadına bir umut verip, kendi oyununu oynamıştır." </p><p class="calibre2">
Başını geriye doğru atıp saçlarını savurarak, ağzının yarısıyla alay eder gibi gülümsedi: </p><p class="calibre2">
"Hem Kurt kim, beni kovmak kim?" </p><p class="calibre2">
Yönetmenlerin ve artist olmak isteyenlerin yaptıkları numaralar hakkında daha fazla bilgi alacak zamanım yoktu: Saat 3.30 olmuştu. </p><p class="calibre2">
 </p><p class="calibre2">
Kuledibi'nde dükkânımın tam karşısındaki kahveye on beş dakika gecikmeyle girdiğimde, iki muhabir masanın üzerine koydukları fotoğraf makineleri eşliğinde çay ve sigara içiyordu. </p><p class="calibre2">
Ayla Özdal'ın ex'i olan prodüktörle konuştuktan sonra bu randevuya ayaklarımı sürüyerek gelmiştim. Muhabirlerden öğreneceğim pek bir şey kalmamıştı ama Lale'yi kızdırmayı da göze alamamıştım doğrusu: Ne de olsa, iki muhabirini birkaç saatliğine bana tahsis etmişti. </p><p class="calibre2">
</p><p class="calibre2">
50'li yaşlarda olduğunu tahmin ettiğim polis muhabiri, sigaranın birini yakıp diğerini söndüren, nikotin karası dişli, kel ve bir deri bir kemik denecek kadar zayıf bir adamdı. </p><p class="calibre2">
Magazin muhabiri olansa insanda okuldan kaçtığı izlenimi yaratacak kadar gençti. Tuhaf bir ikiliydiler kısacası. </p><p class="calibre2">
"Bu Ayla Özdal neyin nesi?" diye sordum çocuğa, mutat tanışma faslının ardından. </p><p class="calibre2">
"Tanımıyor musunuz?" dedi, sanki Claudia Cardinale'den bahsediyormuşuz gibi âdeta beni ayıplayarak. "Ayla, 2000 Türkiye güzeli seçildikten sonra tüm dikkatleri üzerine toplayıp mankenliğe başladı. Üç ay önce bir kaset çıkardı, satışları pek iyi gitmiyor. Yeni sezonda yayımlanmaya başlayacak dizilerin birinde rol alacağı söyleniyor. Bu filmin yönetmeninin öldürülmesi büyük şanssızlık oldu onun için, uluslararası bir prodüksiyonda oynasa kaderi değişebilirdi. Yazık oldu, yazık." Bizim muhabirin Ayla'nın hayranı olduğu hissine kapılmıştım. </p><p class="calibre2">
"Mesut Mumcu'yla ilişkisi olduğu söyleniyor, doğru mu?" dedim. Mesut Mumcu, dakikasında senli benli olan Türk prodüktörün adıydı. </p><p class="calibre2">
"Öyle bir söylenti var, birkaç kez de ikisini birlikte gece hayatına takılırken görüntüledi bizim arkadaşlar, ama Ayla, 'biz sadece arkadaşız,' diyor. Aksi ispatlanana kadar arkadaş </p><p class="calibre2">
olduklarına inanmak lazım bence. Bu piyasada işler karmaşıktır. Herkes hakkında dedikodu çıkar. Siz neden sordunuz?" </p><p class="calibre2">
"Mesut Bey, Ayla Özdal'dan bahsederken, 'Benim hanım,' diyor da, ben evli olduklarını </p><p class="calibre2">
sanmıştım." </p><p class="calibre2">
Muhabir benim bu söylediklerimi pek komik bulmuştu, sırıtarak, "Bu âlemde ilişkiler... </p><p class="calibre2">
Bir yabancı için anlaşılması zor," dedi. Almanların uzaylı olduğunu sanıyordu belli ki. </p><p class="calibre2">
Hayallerini yıkmadım. </p><p class="calibre2">
"Mesut Bey yatıp kalktığım kadın dememek için, 'Benim hanım,' demiştir," dedi, sonra da aptal aptal sırıtarak suratıma bakıp ekledi: </p><p class="calibre2">
"Anlatabildim mi?" </p><p class="calibre2">
"Yani bunlar aslında evli değiller ama adam kibarlıktan 'benim hanım' mı diyor?" diye sordum. Yoksa ben gerçekten uzaylı mıydım? </p><p class="calibre2">
"Bilmiyorum, belki imam nikâhı kıymışlardır. Gene de uzun süreli, seviyeli bir birliktelik olduğunu sanmam. Dediğim gibi, biz haberciler açısından aralarında bir ilişki olduğu bile kesinlik kazanmış değil." </p><p class="calibre2">
"Sanırım daha çok dedikodu programı izlemeliyim," dedim gülerek. </p><p class="calibre2">
"Bu âlemin bir tarzı vardır," dedi bilmiş magazinci. "Biz, topluma mal olmuş insanların hayatları hakkında bilgi veriyoruz, dedikodu yapmıyoruz," diyerek sözlerini noktaladı. </p><p class="calibre2">
Polis muhabiri başıyla çocuğun bu söylediklerini onayladı. Bir tür mesleki dayanışma olsa gerekti. </p><p class="calibre2">
"Gazetelerde cinayetle ilgili haber yoktu bugün. Bir gelişme olmadı mı?" dedim. Tahmin edeceğiniz gibi bu soruyu polis muhabirine yöneltmiştim. </p><p class="calibre2">
"Polis sır vermiyor. Sanırsam cinayet olayının ardında başka bir şeylerden şüpheleniyorlar. Mesut Mumcu son afla cezaevinden çıkanlardandır..." </p><p class="calibre2">
Magazin muhabiri atıldı, kendi uzmanlık alanına giren konuda yeni aklına gelen birkaç </p><p class="calibre2">
bilgi daha fışkırttı, sağ olsun. </p><p class="calibre2">
"Mesut, Sedef Armen'in de eski sevgilisidir. Bir ara evlilik hazırlıklarına başlamışlardı. </p><p class="calibre2">
Hatta Sedef gelinliğini bile diktirmiş, evinin kadını olmaya hazırlanıyordu, sonra vazgeçti evlenmekten. Fatih abime dert yanmış, adam evlendikten sonra çalışmama müsaade etmeyecek, ben bunca senedir bu piyasada bir yere gelmek için uğraşıyorum, şimdi her şeyi bir kalemde silip atamam, demiş. Fatih abi yazmadı bunları, Sedefle aralarındaki özel bir konuşmayı basına aksettirmek meslek ahlakına sığmaz diye. Fakat sonradan Kemal Güngör köşesinde yazdı." </p><p class="calibre2">
"Bir dakika," diye sözünü kestim, "Bu Fatih Abi'yle Kemal Güngör de kim?" </p><p class="calibre2">
</p><p class="calibre2">
Sanırım benim gerçek bir uzaylı olduğuma tamamen ikna olmuştu. Esasen, ben de buna inanmak üzereydim. </p><p class="calibre2">
"Fatih abi bizim servisin şefidir. Sanatçı camiasını yakından tanır. Kemal Güngör de haftalık Kadının Resmi gazetesinin yayın yönetmeni olur." </p><p class="calibre2">
"Sanatçı camiası dediğiniz kimler?" </p><p class="calibre2">
"Sanatçılar işte." </p><p class="calibre2">
Sıkıcı olmaya başladığımın farkındaydım, ama Türk-ceme ve zehir gibi zekâma rağmen magazin jargonuna çok yabancıydım. </p><p class="calibre2">
"Yani şarkıcılar, Türkiye güzelleri falan mı?" diye sordum. </p><p class="calibre2">
Kafasını abartılı bir şekilde "evet" anlamında salladı. </p><p class="calibre2">
"Peki, Mesut Mumcu cezaevine neden girmişti?" </p><p class="calibre2">
Magazin muhabirine oranla, hiç olmazsa, yaşın getirdiği bir olgunluğa sahip olan polis muhabiri, kibar olduğunu pek söyleyemeyeceğim birtakım sesler çıkararak çayından bir yudum aldı sorumu yanıtlamadan önce. </p><p class="calibre2">
"Birkaç suçtan birden yatıyordu: Zorla alıkoyma, gaspa azmettirme, adam öldürmeye azmettirme. Af çıkmasaydı  işi zordu. Şimdi nereden baksan yedi aydır dışarıda. Çetesi dağılmak üzereydi o içerideyken, çıkınca eski adamlarını topladı, hatta işleri büyütmeye başladı. Bu film işine de yeni girdi. İlk filmi olacaktı." </p><p class="calibre2">
"Mesut Mumcu'nun uyuşturucuya bulaşmışlığı da var mıdır?" </p><p class="calibre2">
Aranızdan, Müller cinayetinin ardında bir uyuşturucu pisliği olduğunu düşünmekte haksız olduğumu iddia edecek kimsenin çıkacağını sanmıyorum. Uluslararası film prodüksiyonu numaraları, kendi çapında ünlü bir kadın oyuncunun ücreti, en iyi otellerde konaklama masrafları... Büyük bir uyuşturucu volisinden başka hiçbir şey için sabıkalı bir mafyacı bu kadar masrafa ve zahmete girmezdi. Hele hele normal koşullarda Giacomo Donetti'nin yazdığı bir senaryonun Kurt Müller gibi ne idüğü belirsiz birine asla teslim edilmeyeceğini göz önünde tutarsak, bu işte bir bit yeniği olduğu iyice kesinlik kazanıyordu. </p><p class="calibre2">
"Mesut direkman olarak uyuşturucu işi yapmaz. Örgütün uyuşturucu ayağını kardeşi Aksut yürütür. Bunlar Güneydoğu'nun en büyük ailelerindendir. Yedi kardeştiler. Amcalar da var tabii de, asıl bunların babası aileyi büyüten adamdır. Mesut ve Aksut'un abileri Maksut milletvekilidir. İki dönemdir Meclis'te. Kız kardeşleri Yakut, iş kadınıdır. Mumcular Turizm, duymuşsunuzdur, otelleri, tatil köyleri vardır. Yakut'un kocası Alman'dır, sünnet olup Müslüman oldu. Sanırsam dört beş sene oluyor, milli damatlarımızdandır kendisi. Türkiye'ye tatile geldiğinde Yakut'la tanışmışlar, ilk görüşte âşık olmuş damat. Yakut adamı çok koşturdu peşinden. Çok da güzel kadındır. Simsiyah gözlü, boylu poslu, beyaz tenli." Bir an durdu, magazinci çocukla bana baktı, "Dünya ahret bacımızdır. Dışarıda okumuştur kendisi." </p><p class="calibre2">
Magazin muhabiri neyse de, yaşlı başlı polis muhabirinin derya deniz magazin bilgisine şaşmamak elde değildi doğrusu. Lafını kestim. </p><p class="calibre2">
"Diğer üç kardeş? Bu aileden ev kadını, öğretmen gibi normal mesleklerden insanlar çıkmadı mı?" </p><p class="calibre2">
"Kardeşlerin biri rahmetli Özal'ın prenslerindendi. Tövbe, adını bile unutmuşum. Neydi yahu?" Magazin muhabirine soruyordu. Akıl almaz bir gürültüyle çayını karıştıran magazin muhabiri, bilmiyorum anlamında suratını buruşturdu. </p><p class="calibre2">
Dört çocuğuna Mesut, Aksut, Maksut ve Yakut isimlerini koyan bir ana babanın beşinci çocuğuna koyacağı isimden ne umulurdu? Tam, "İsmi önemli değil," diyecekken, kafamda bir ışık yandı: Bu türden haberlere, magazin haberlerinden daha fazla ilgi duymasam da, benim bile atlayamayacağım bir sansasyon olmuştu Turgut Mumcu'nun yurtdışına kaçışı. </p><p class="calibre2">
"Turgut değil miydi adı," dedim. </p><p class="calibre2">
Eliyle kafasına vurdu. "Hah, Turgut'tu tabii. Rahmetliyle adaştılar. Hayali ihracat, naylon fatura, vergi kaçakçılığı, şu bu suçtan aranırken Amerika'ya kaçtı. Herhalde Miami'de gününü </p><p class="calibre2">
gün ediyordur." </p><p class="calibre2">
</p><p class="calibre2">
"Bu gibi adamların ölüsü bizim dirimizi satın alır," diye yorumda bulundu magazin muhabiri. </p><p class="calibre2">
"İki kardeş kaldı. Onları da tanıyor musunuz?" Cumartesi günleri dışında da gazete okumanın fena olmayacağını düşünmeye başlamıştım. </p><p class="calibre2">
"İki kardeş." Başını salladı. "Onların öyküsü acıklıdır. Sen de bilirsin Cumali," gene magazin muhabirine hitap ediyordu. </p><p class="calibre2">
"Tabii, tabii," dedi ismi Cumali olan magazin muhabiri. Bu acıklı öyküyü bilmediğine kalıbımı basardım. </p><p class="calibre2">
"En küçük iki kardeş; Dursun ve Yeter. Yaşları çok yakındı. Dursun birkaç yaş daha büyüktü sanırsam. Abileri, ablaları  İstanbul'a gelince aşiretin başında Dursun kalmıştı. Yaşı </p><p class="calibre2">
küçüktü, ama babasına en çok benzeyen oydu. Politikaya atılmayı da düşünüyordu galiba, bölgede büyük.bir korucu ağı kurmuştu." Bir an durdu, sonra bana "korucu"nun ne olduğunu anlatmaya başladı, </p><p class="calibre2">
"Teröristlere karşı savaşması için köylülere silah külah vermişti yani..." </p><p class="calibre2">
"Biliyorum, biliyorum, birtakım ağalar devlet destekli halk milisleri kurmuşlardı," dedim. </p><p class="calibre2">
Gazete okumuyorum dediysem, korucuları bilmeyecek kadar da olaylarla arama mesafe koyamıyordum. </p><p class="calibre2">
"Dursun'un kardeşi Yeter de Diyarbakır'da üniversiteye başlamıştı. Daha birinci sınıftayken teröristlere karıştığı, Bekaa'ya gittiği duyuldu. Aile için büyük bir darbe oldu tabii. </p><p class="calibre2">
Önce, kardeşimizi kaçırdılar dediler ama herkes biliyordu kızın kendi rızasıyla gittiğini." </p><p class="calibre2">
"Siz bu aileyi bu kadar yakından tesadüfen mi tanıyorsunuz?" </p><p class="calibre2">
"Ben de aynı bölgedenim, Güneydoğu çocuğuyum. Hemşehrim olurlar. Civar köylerden birindenim," dedi. Bir sigara daha yaktı. </p><p class="calibre2">
"Yeter öldürüldü mü?" dedim. Öykü acıklı olduğuna göre, aklıma daha acıklı bir son gelmemişti. Başını salladı  ağır ağır, "Diyarbakır kırsalında bir çatışmada ağır yaralı ele geçirildi, birkaç gün sonra da öldü. Ailesi cenazesini almaya gitmedi. Annesi, kızının terörist olduğuna üzülürken, bir de ölüm haberi gelince bir ay içinde o da rahmetlik oldu." </p><p class="calibre2">
"Dursun? Dursun'a ne oldu?" </p><p class="calibre2">
"Dursun da bu olaylardan sonra iyice gözünü kararttı, adamlarıyla dağlarda terörist avına çıkıyordu. Delirdi diyorlardı. Çok geçmedi, bir terörist kurşununa hedef oldu." </p><p class="calibre2">
Bir an hepimiz sustuk. </p><p class="calibre2">
"Siz yönetmenin öldürülmesi olayıyla ilgileniyordunuz, değil mi? Bu hikâyeye nereden geldik yahu?" dedi Güneydoğulu polis muhabiri. </p><p class="calibre2">
"Mesut Mumcu'nun uyuşturucu bağlantısından geldik," dedim. </p><p class="calibre2">
"Ha, evet. Dedim ya, ailede uyuşturucu işlerine Aksut bakıyor." </p><p class="calibre2">
"Bu herkesin bildiği bir şey midir?" diye sordum. </p><p class="calibre2">
"Nasıl herkesin bildiği?" dedi polis muhabiri. Anlaşılan iki muhabir de işleri söz konusu olunca çok alıngandı. </p><p class="calibre2">
"Öyle demek istemedim, burada ulu orta konuşuyoruz ya, ondan." </p><p class="calibre2">
"Sır değil tabii. Gazeteye yazmıyoruz ama biliyoruz kimin hangi işle uğraştığını." </p><p class="calibre2">
"Polis bu cinayet soruşturmasını çok gizli yürütüyor demiştiniz, sizce neden? Yani olağanüstü bir durum mu var?" </p><p class="calibre2">
Hemen yanıt vermedi. Plastik çakmağını başparmağı ile işaret parmağı arasında çevirdi, başını önüne eğmişti. Boşları toplamaya gelen garsona üç çay daha söyledi. </p><p class="calibre2">
"Bizim  şef, Lale Hanım'ın bir arkadaşı yönetmen cinayeti haberini yapan muhabirle konuşmak istiyormuş deyince ben de bunu düşündüm: Bu cinayeti her gün işlenen diğer cinayetlerden... Nasıl denir, ayırt eden mi?" </p><p class="calibre2">
"Farklı kılan," dedim. </p><p class="calibre2">
Başını parmaklarının arasında çevirdiği çakmaktan kaldırıp bana baktı: </p><p class="calibre2">
"Türkçeyi nerede öğrendin sen?" </p><p class="calibre2">
</p><p class="calibre2">
"İstanbul'da doğdum, yedi yaşına kadar da burada yaşadım. 13 seneden beri gene İstanbul'da yaşıyorum." </p><p class="calibre2">
"İsminiz yabancı olunca..." Bana sen diye mi, siz diye mi hitap edeceğine bir türlü karar veremiyordu besbelli. </p><p class="calibre2">
"Bu cinayeti diğerlerinden farklı kılan..." dedim, yeniden asıl konumuza geri dönmek için. </p><p class="calibre2">
"Yani sen neden bu konunun üstüne düşüyorsun mesela. Cinayet masası da bir tuhaf, yemin olsun. Her zaman için bize bilgi verirlerdi, şimdi cinayetin nasıl işlendiği hakkında bile doğru düzgün açıklama yok: Adam küvetteyken saç kurutma makinesini biri suya atmış. Bu kadar." </p><p class="calibre2">
"Ama sizin poliste bilgi alabileceğiniz kimseler vardır." </p><p class="calibre2">
"Şimdi problem de o zaten. Bizim şef 4'te burada olmamı söyleyince, ben de bilgi alayım diye bizim hemşehrilerden birini aradım. Polis olur kendisi. Ona sordum, bildiği var mı diye, yazmak için değil, dedim. Fakat, anlaşılan bu soruşturma üstte dönüyor. Polis memurlarının bile dünyadan haberi yok. Tuhaf yani. Bu kadar gizli tutacak ne var? Benim hemşehri, 'Baskı </p><p class="calibre2">
var,' dedi. Öldürülen adam Alman olduğu için Almanlar kendi ekiplerinin de soruşturmaya katılmasını istiyorlarmış. Bir de şüpheli  şahıslar da Alman, yani bu filmcilerden biri adamı </p><p class="calibre2">
öldürmüş olabilir, ama bunlar memleketlerine dönmeye kalkarlarsa, tutamazlarmış. Olay hemen aydınlanmalı yani. Veya en azından sağlam deliller bulunması lazım." </p><p class="calibre2">
"Hımm," diye mırıldandım.  İşi bu kadar ciddiye alıyorlarsa, Batuhan'ın benimle kebapçılarda fink atması büyük bir fedakârlık sayılırdı. </p><p class="calibre2">
Bin bir ısrarla çay paralarını ödemeyi başarıp, dükkâna gitmek üzere kalktım. Polis muhabiri elimi sıkarken kendisine ulaşan her bilgiden beni haberdar edeceğini söyledi. Sigara paketinin üzerine adımı ve dükkânın telefon numarasını yazdı: Gözüne girmiştim. </p><p class="calibre2">
 </p><p class="calibre2">
Muhabirlerle buluştuğum kahve dükkâna iki dakika uzaklıktaydı.  İçeri girdiğimde Pelin bilgisayarın başına oturmuş, harıl harıl çalışıyordu. </p><p class="calibre2">
"Selam," dedim. </p><p class="calibre2">
"Selam," dedi neşeyle. </p><p class="calibre2">
"Çalışıyorsun ha?" </p><p class="calibre2">
"Dükkânın bütün kayıtları karmakarışık oldu. Mal geliyor, mal satılıyor, çek veriliyor, nakit alınıyor ve hiçbir kayıt tutulmuyor. Bari kayıtları da geçici bir süre için ben tutayım dedim." </p><p class="calibre2">
"Geçici bir süre"yi özellikle vurgulamıştı. Anlamamazlıktan geldim. </p><p class="calibre2">
"Arayan soran var mı?" </p><p class="calibre2">
"Dünya kadar ve dünyanın dört bir köşesinden." Ayağa kalkıp çantasını omzuna astı. </p><p class="calibre2">
"Çıkıyorum öyleyse. Yarın da dükkânı ben açarım. Zamanın olursa kayıtlara bir göz at. </p><p class="calibre2">
Arayanların listesi masanın üstünde." </p><p class="calibre2">
Hoşça kal dememe bile fırsat vermeden ortadan kayboldu. Gün boyu aralıksız çalışan klima küçük dükkânın havasını iyice ağırlaştırmıştı. İçeri dolacak yapış yapış sıcağı göze alıp kapıyı açtım. </p><p class="calibre2">
Avustralyalı arkadaşım Cindy bile aramıştı bugün ne hikmetse, ama listeye göz atar atmaz ilgimi çeken isim Sandra'nınki oldu: Kurt Müller'in hemşehrisi, Bielefeld'li, emekli doktor Sandra. </p><p class="calibre2">
Hemen telefonun başına oturdum. </p><p class="calibre2">
Dördüncü çalıştan sonra kendimi telesekretere not bırakmaya hazırlamak için derin derin nefes almaya başlamışken, Sandra'nın bant kaydı olmayan sesini duyunca bir an şaşırdım, o şaşkınlıkla ancak, "Sandra," diyebildim. </p><p class="calibre2">
Sadece emeklilerde rastlanabilen dinlenme yorgunu bir sesle, "Kati! Mesajımı bu kadar çabuk aldın demek," dedi. </p><p class="calibre2">
</p><p class="calibre2">
Ne kadar çabuk olduğu konusunda benim hiçbir fikrim yoktu doğrusu. Türkiye-Almanya telefon görüşmesi ücretini aklımın ücra bir köşesine hapsetmeye çalışarak sordum, "Bir şeyler öğrenebildin mi?" </p><p class="calibre2">
"Hem de neler neler. Bu işi bayağı sevdim canım, yapılacak başka bir detektiflik işi daha olursa bana haber ver. Kendimi Jessica Fletcher gibi hissediyorum." </p><p class="calibre2">
Aman ne iyi, emekli arkadaşlarımın hayatına heyecan katılmasına vesile oluyordum. </p><p class="calibre2">
"Peki, ne öğrendin?" </p><p class="calibre2">
"Müller, biliyorsun çok yaygın bir soyadıdır. Bu yüzden, telefon rehberiyle bir yere varamam diye düşündüm, oğlumun bizim yerel gazete Bielefeld Post'ta çalışan arkadaşı </p><p class="calibre2">
Reinhard'ı aradım. Bu cinayete kurban gitmese kimsenin Müller'in varlığından haberdar olacağı yok; adam Wim Wenders değil ki. Alo!! Alo, Kati!" </p><p class="calibre2">
"Buradayım, dinliyorum seni," dedim. </p><p class="calibre2">
"Aa, hat kesildi sandım. Bağlantı bir tuhaf zaten, sesim yankı yapıyor. Bu telefonlar özelleştikten sonra kalite iyice düştü. Neyse, Reinhard da Müller'in ailesini aramış zaten, röportaj yapmak için. Adamın annesinin kaldığı huzurevinin adresini verdi. Fakat kadın çok yaşlıymış, doğru düzgün konuşamıyormuş. Bunamış herhalde. Bir de abisi varmış Müller'in, Düsseldorf'ta yaşıyormuş, Reinhard'la görüşmeyi kabul etmemiş.  İçime doğdu sanki, 'Ne iş </p><p class="calibre2">
yapıyor?' diye sordum. Ne iş yapsa beğenirsin: Cerrah değil miymiş? Hem de benim kardeşimin başhekim olduğu hastanede. İnsan tesadüfler sadece filmlerde olur sanıyor." Bir soluk alıp, kocaman bir kahkaha attı. Galiba gerçekten de emeklilik hayatının en heyecanlı iki gününü yaşamıştı Sandra. </p><p class="calibre2">
"Hemen kardeşim Detlev'i aradım. Sesimi duyunca o da şaşırdı. Öyle az görüşüyoruz ki, hele annem öldükten sonra. Karısıyla sen tanışmadın. Bu üçüncü karısı, Detlev'ten 25 yaş </p><p class="calibre2">
daha genç. Olacak şey değil..." </p><p class="calibre2">
"Sandra!" </p><p class="calibre2">
"Aaa, evet, evet. Ne diyordum? Hah, Detlev'i aradım bana randevu alsın diye Bay Müller'den. Normal bir hasta randevusu gibi. Kardeşime söylemedim tabii cinayet meselesini. </p><p class="calibre2">
Adamın uzmanlık alanını da bilmiyorum, bir hastalık uydurdum. Detlev tutturmaz mı daha iyi bir cerrah arkadaşım var, hem de damar hastalıkları uzmanı, sana ondan randevu alayım diye. </p><p class="calibre2">
Detlev'in cerrah arkadaşı da Türkmüş. Sen seversin Türkleri. Adını söyledi ama unuttum. Aa, bak senin için öğreneyim istersen, sen hâlâ..." </p><p class="calibre2">
Almanya'daki yaşlıların yalnızlık gerçekten de çenesine vuruyordu. Anlam yüklü bir sesle tekrar, "Sandra!" dedim. </p><p class="calibre2">
"Tamam, tamam. Detlev bana bu sabah 10 için randevu aldı. Arabayla gittim Düsseldorf a. Yakın, biliyorsun. Doktor Müller pek genç bir adam, en fazla 35 yaşında. Beni kapıda karşıladı, Detlev sayesinde tabii. Önce meslektaş olduğumuzu söyledim, biraz yakınlık olsun diye, sonra da senden bahsettim. Bir anlam veremedi çocukcağız, ama ağzımdan İstanbul lafı </p><p class="calibre2">
çıkar çıkmaz yüzü tuhaflaştı. Aslında hasta olmadığımı, senin beni aradığını ve kardeşi hakkında araştırma yapmamı istediğini, onun için kendisinden bu randevuyu aldığımı </p><p class="calibre2">
söyledim ben de lafı fazla uzatmadan. Baktım, tedirgin oldu, hemen anladım tabii, Detlev'le ilgisi olduğunu tedirginliğinin. Genç adam, dedim, ikimizin dışındaki herkes için bu bir hastanın doktor muayenehanesinde geçirdiği yarım saattir. Ötesi kimseyi ilgilendirmez. </p><p class="calibre2">
Rahatladı o zaman." </p><p class="calibre2">
"Peki, ne öğrendin Sandra?" </p><p class="calibre2">
"Sen de insanı konuşturmuyorsun." Bir mola verdi. O kadar çok gereksiz laf etmişti ki, anlattıklarından kendi kafası da allak bullak olmuştu. </p><p class="calibre2">
"Ne mi öğrendim? Doktor Müller ağabeyiyle uzun zamandır görüşmediğini söyledi. </p><p class="calibre2">
Aralarında hemen hiç bağlantı yokmuş. Annesinin huzurevi ücretini falan hep bizim doktor karşılarmış, ağabeyi serserinin biriymiş. 'Ne işler yaptı şimdiye kadar?' diye sordum, saçma sapan filmler çektiğini söyledi. En son on iki yıl önce görüşmüşler, ağabeyi bir müddet bunun evinde kalmak istemiş. Bizim doktorun tahmin ettiğine göre, başı ciddi beladaymış, 'Yoksa neden benim öğrenci evimde kalmak istesin, cebinde hep iyi parası olurdu,' dedi. Evinde kalmasına müsaade etmemiş. Ağabeyinin öldürüldüğüne dair gazete haberini görene kadar da bir daha hiç haber almamış. Huzurevine annesini ziyarete bile gitmezmiş adam. 'İsmimizin yan yana anılmasını istemiyorum,' dedi Doktor Müller." </p><p class="calibre2">
"Bu kadar mı?" dedim. Doğrusu düş kırıklığına uğramıştım. </p><p class="calibre2">
"Bu kadar," dedi Sandra. </p><p class="calibre2">
"Yakın bir arkadaşı falan yok muymuş, bilgi alınabilecek başka birileri, sormadın mı?" </p><p class="calibre2">
"Sor dediğin her şeyi sordum. Bunu da sordum. Doktor Müller'in bildiği biri yokmuş. </p><p class="calibre2">
'Bielefeld'de öğrenciyken arkadaşları kimlerdi?' dedim. En yakın çocukluk arkadaşı Günter Basile'ymiş." </p><p class="calibre2">
"Hâlâ Bielefeld'de mi bu adam? Tanıyor musun?" </p><p class="calibre2">
"Tanıyor musun ne demek? Bütün Almanya tanıyor onu. Sen hâlâ hiç gazete okumuyor musun?" </p><p class="calibre2">
Bu soruyu duymazlıktan geldim. "Kimmiş bu Basile?" </p><p class="calibre2">
"Liberal Demokratlar'ın ikinci adamı..." </p><p class="calibre2">
"Ve eski savunma bakanı. Hatırladım," dedim. </p><p class="calibre2">
"Evet, bir önceki hükümette. Ama başarılı politikacının, çoktan unuttuğu çocukluk arkadaşı Müller'in anısını yâd etmek üzere seninle ya da benimle buluşacağını pek sanmıyorum." </p><p class="calibre2">
"Hımm," dedim. </p><p class="calibre2">
Sandra'dan iş çıkmamıştı. </p><p class="calibre2">
 </p><p class="calibre2">
Yürüyerek eve dönüp kişiliğimi yansıtan pembe penye şortumu ve bizim mahalleye salı </p><p class="calibre2">
günleri kurulan pazardan aldığım Donald Duck'lı ihraç fazlası tişörtümü giydikten sonra kültür mantarlı omlet yapmaya başladım: Bu sıcakta yumurta yiyerek bilumum kötülüklere davetiye çıkardığımın farkındaydım, ama sağlıklı beslenmekle uğraşacak halim yoktu. Ayrıca, hızla kabaran telefon faturalarıma ve dükkânımın ihmal edilen kayıt defterlerine rağmen, bu detektiflik işinde pek aşama kaydedemediğim için kendi kendimi cezalandırmam gerekiyordu. </p><p class="calibre2">
Kanepenin üzerinde tabağımdaki omleti ve en az bir hafta öncesinden kalmış salata yapraklarını didiklerken kapı çaldı. Saate baktım: 8.25'ti. </p><p class="calibre2">
Kapıda kimin olduğunu görmek için camdan aşağı sarktım; kimse yoktu. Mahallenin çocukları zile basıp kaçmışlardı herhalde. </p><p class="calibre2">
Tam kanepeye oturmak üzereyken kapı ikinci kez çaldı. Bu kez cama gitmeden direkt kapıya yönelip, aklı başında bir yalnız yaşayan kadın olarak, "Kim o?" diye seslendim. </p><p class="calibre2">
Bana, "Batuhan," diye yanıt veren ses o anda ruhuma en sevgili Trovatore tenorumun sesinden bile daha iyi geldi, ne yalan söyleyeyim. </p><p class="calibre2">
Kapıyı açtığımda karşımda gördüğüm Komiser Batuhan'ın bu akşam nasıl giyindiğini tarif etmemem siz sevgili okurlar için herhangi bir kayıp teşkil edecek olmasa da, bu hususta kendime engel olamıyorum: Batuhan, dar ve zararsız görünüşlü bir blucinin üstüne, sol göğsünde yeşil timsah amblemi olan, yakalı, bordo bir tişört, ayağına da bordo renkli espadriller giymişti. Bence, sadece bordo renkte olanların değil, bilumum espadrillerin üretimi kanunla veya bir Bakanlar Kurulu marifeti olan kanun hükmünde kararnameyle yasaklanmalıydı. Vatana millete hizmette bakanlık mertebesine yükselmiş insanların da espadril taraftarı olacakları düşünülemez, elbette ki. </p><p class="calibre2">
Görünümünü tamamlayan bir de evrak çantası vardı Batuhan'ın elinde. Hiç olmazsa çanta bordo değildi. </p><p class="calibre2">
"Ev telefonunu bilmiyordum, arayamadım. Neyse ki, dün gece seni eve bırakırken sandığım kadar sarhoş değilmişim, yolu buldum. Yalnız mısın?" </p><p class="calibre2">
</p><p class="calibre2">
"Berlin Filarmoni bendeydi, şimdi gittiler," dedim. Der demez de esprimin kötülüğünden kendim bile dehşete düştüm. Batuhan, ya daha kötülerine alışıktı, ya da bana yaranmak için, güldü. Berlin Filarmoni'nin ne olduğunu anlamamış olması gibi bir üçüncü ihtimal daha aklıma geldi, ama bunu kendime bile telaffuz etmedim. </p><p class="calibre2">
"İçeri gelsene," dediğimde hâlâ kapının önünde dikiliyordu. </p><p class="calibre2">
Tabağa konduğu anda dahi iştah açıcı görünmemesine rağmen gitgige daha da zavallı bir görünüm alan omletle salatayı kanepenin üzerinden uzaklaştırmak için Batuhan'dan önce salona daldım. Dün geceki yemeğin ve rakı şişesinin sonlarına doğru Batuhan, birbirimize sen diye hitap etmeyi önererek, yemek davetinin ardından ikinci hızlı girişimde bulunmuştu. Gene de, senli benli olmamız, benim kebap yemediğim zamanlarda kendimi nasıl ve nerede beslediğimi öğrenmesini gerektirmiyordu. </p><p class="calibre2">
Tabağı ayağımla kanepenin altına doğru iyice iterken, kapının önünden sonra simde de antrede dikilen Batuhan'a seslendim, </p><p class="calibre2">
"Oturmayacak mısın?" </p><p class="calibre2">
Salonun kapısında durup açtığı evrak çantasından iki şişe şarap çıkardı. "Umarım onlar da Bordeaux değildir," diye tüyleri diken diken eden bir espri daha yapmak geçti içimden. </p><p class="calibre2">
Kendime hâkim oldum. </p><p class="calibre2">
"Şarap getirmiştim, içeriz değil mi?" </p><p class="calibre2">
"İçeriz," dedim. </p><p class="calibre2">
Ben mutfağa tirbuşon almaya giderken peşimden geldi. </p><p class="calibre2">
"Bir ilerleme var mı soruşturmada?" diye sordum. </p><p class="calibre2">
Soruma yanıt vermedi. Mutfak kapısının yanında duran sandalyeye oturmuş,  şarabın mantarıyla boğuşmamı seyrediyordu. </p><p class="calibre2">
Sonunda, "İstersen ben açayım," dedi. </p><p class="calibre2">
Şişeyi ve tirbuşonu ona uzattım,  şarap kadehlerini çıkarıp mutfak tezgâhının üstüne koydum. </p><p class="calibre2">
"Hızlı ilerlemiyor," dedi bıkkın bir sesle. Şarap  şişesinin mantardan ayrılmasını </p><p class="calibre2">
kastetmediği her halinden belliydi. "Üstümüzde çok baskı var. Bunaldım yahu." </p><p class="calibre2">
Kırk yıllık arkadaşıyla konuşur gibi söylemişti. Elimle çenemi tutup, düşünceli düşünceli onu seyrettim; elindeki şişeyle meşguldü, yüzümdeki ifadeyi görmedi. </p><p class="calibre2">
"Neden bu kadar baskı? Bu bir cinayet soruşturması, sen de cinayet masası komiserisin. </p><p class="calibre2">
Her gün bu türden soruşturmalar yapıyorsun." </p><p class="calibre2">
Omuz silkti. "Yaa, bir cinayet soruşturması sonuçta, ama öldürülen adam da, şüpheliler de yabancı devlet vatandaşı. Alman polisi de soruşturmaya katılmak istiyor. Onları  işe karıştırmadan olayı bir an önce aydınlatmamız için tepeden baskı yapıyorlar.  Şimdilik Almanlara izin çıkmadı, ama yarın ne olacağı belli olmaz," dedi bıkkınlıkla. </p><p class="calibre2">
"Cinayet hakkındaki teorilerim..." diye başladığı cümlenin sonunu getirmeden de oturduğu sandalyeden kalkıp, yanından ayırmadığı evrak çantasını ve şarap şişesini kucağına aldı, </p><p class="calibre2">
"Salona gidelim mi?" diye sordu. </p><p class="calibre2">
"Bu cinayet meselesini konuşacak mıyız?" dedim kanepede, sol elimde şarap kadehi, sağ </p><p class="calibre2">
elimde sigarayla otururken. Bu kedi fare oyunu içimi sıkıyordu. </p><p class="calibre2">
"Evet, konuşacağız. Sana soracağım birkaç şey var." </p><p class="calibre2">
"Benim olayla ilgim yok. Bana soru sormayı da nereden çıkarıyorsun?" </p><p class="calibre2">
"Olayla ilgin olduğu için değil, kafama takılan bir konuda soru soracağım sana," dedi. </p><p class="calibre2">
Yeni kartvizitim gözümün önünde canlandı: </p><p class="calibre2">
 </p><p class="calibre2">
 <i class="calibre3">Kati Hirşel </i></p><p class="calibre2">
 <i class="calibre3">Kitapçı-Detektif </i></p><p class="calibre2">
 <i class="calibre3">Cinayet masası danışmanı </i></p><p class="calibre2">
</p><p class="calibre2">
 </p><p class="calibre2">
"Bana cinayetin nasıl işlendiğine dair detayları anlatırsan senin sorularını yanıtlarım," </p><p class="calibre2">
dedim. Söylediklerimin şantaj koktuğunun farkındaydım ama insanın hedefine ulaşmak için kullandığı yöntemler her zaman masumane olmayabiliyor, siz de biliyorsunuzdur. • </p><p class="calibre2">
Batuhan, herkesten çok beni şaşırtan bir açıklıkla, hiç nazlanmadan anlatmaya başladı. </p><p class="calibre2">
"Ceset suyun içinde olduğu için cinayetin işlenme saati tam olarak tespit edilemiyor. O </p><p class="calibre2">
gece hep birlikte yenen yemeğin ardından, 11.40 sularında, film ekibinden sona kalan beş kişi, aralarında Müller de var, aynı asansöre biniyorlar. Müller'in, yönetmen yardımcısı Bayan Bauer'in ve prodüksiyon asistanı Bay Gust'un odaları otelin dördüncü katında. Bu üçü </p><p class="calibre2">
asansörden birlikte iniyorlar. Gust, Müller'in çok sarhoş olduğunu gördüğü için, onu odasına, daha doğrusu süitine kadar götürmeyi teklif ediyor. Bu katta bulunan iki süit, otelin manzaralı </p><p class="calibre2">
olan Boğaz tarafında, caddeye bakan tarafta ise odalar var. Müller teklifi reddedince, Bauer ile Gust odalarının olduğu cadde yönüne, Müller de diğer ikisinin aksi istikamete yöneliyor: Asansörün kapısında ayrılıyorlar yani. Müller'i sağ olarak son gören bu ikisi; ifadelerine göre de geceyi birlikte, Bayan Bauer'in odasında geçiriyorlar." </p><p class="calibre2">
Şarabından bir yudum almak için durdu. </p><p class="calibre2">
"Bauer'le Gust'un arasında önceden de bir ilişki var mıymış, yoksa ilk kez o gece mi..." </p><p class="calibre2">
"İlk kez o gece yemekte aralarında bir yakınlık olduğunu söylediler. Adam evli zaten. </p><p class="calibre2">
Geceyi, alkolün de etkisiyle, birlikte geçiriyorlar." </p><p class="calibre2">
"Odaları yan yana olan iki kişi arasında ilişki olması bana fazlaca tesadüf gibi geliyor. </p><p class="calibre2">
Ekiptekilerin kalacakları odaları kim, neye göre belirlemiş?" </p><p class="calibre2">
"Oda rezervasyonu, ekip daha İstanbul'a gelmeden yapılmış: On bir tane tek kişilik oda, iki de süit ayırtmışlar. Ama kimin hangi numarada kalacağı önceden belli değilmiş. </p><p class="calibre2">
Resepsiyonda herkese rastgele birer oda verilmiş. Süitler... Zaten iki süit rezervasyonu yaptırmışlar, otel de süitlerden yan yana olan ikisini ekibe ayırmış; yani Müller'le, arkadaşın bayan Vogel'e. Odalara gelince, on bir odadan yan yana olan ikisinin Bauer'le Gust'a düşmesi..." Kafasını kaşıdı. "Tesadüf tabii." </p><p class="calibre2">
"Çok büyük bir tesadüf, Batuhan," dedim, kinayeye gark olmuş bir sesle. Bu tavrım düşündüğümün aksine Batuhan'ın erkeklik gururunu incitmediği gibi, evrak çantasından kareli bir not defteri çıkarıp, ertesi gün yapılacak işlerinin arasına bu konunun aydınlatılmasını da ekledi. </p><p class="calibre2">
"Yani Müller, 11.40'ta asansörden inip odasına yürürken canlı olarak görülmüş son olarak." </p><p class="calibre2">
"Evet, sabah 5.20'de de cesedi bulundu." </p><p class="calibre2">
"Küvette öldürüldüğü doğru, değil mi?" </p><p class="calibre2">
"Türk polisi olarak şaka yapacak insanlara mı benziyoruz sence?" </p><p class="calibre2">
Hiç gülecek halim yoktu doğrusunu isterseniz. </p><p class="calibre2">
"Arada altı saatten az bir zaman var: Öldürülmeseydi, o güne beş saatlik uykuyla başlayacaktı. Aynı durumda ben olsam küvet sefası yapacağıma kendimi yatağa atardım. </p><p class="calibre2">
Adamın sarhoş olduğunu söyleyen bu ikisinden başka... Neydi isimleri?" </p><p class="calibre2">
"Bauer ve Gust. Adamın sarhoş olduğunu kimsenin söylemesine gerek yok, kanında yüksek oranda alkol bulunduğu otopsi raporunda belli." </p><p class="calibre2">
Düşünceli düşünceli, "Hımm," dedim. Müller elektrik çarpması sonucu benim sandığım gibi bir miktar kömüre dönüşmemişti demek ki: Otopsi yapılabilecek bir cesedi vardı. </p><p class="calibre2">
"Bana sarhoş birinin doğruca yatağa gitmek yerine, banyoya girmesi tuhaf geliyor." </p><p class="calibre2">
"Elinde viski bardağıyla girmesi daha da tuhaf," dedi. </p><p class="calibre2">
"Viski bardağı  mı varmış elinde?" Durakladım. "Elinde mi? Ne demek elinde, küvetin içinde yani." </p><p class="calibre2">
"Hayır, elinde. Sıkı sıkıya yapışmıştı bardağına." </p><p class="calibre2">
"Nasıl?" Cesedin kömür olmamasından sonra bir de bu çıkmıştı. </p><p class="calibre2">
</p><p class="calibre2">
"Ani ve heyecan içinde olan ölümlerde, özellikle ellerde ve ön kolda gevşeme olmaz, kasılıp kalırlar. Savaş meydanlarında çekilen fotoğraflarda elindeki bayrağa yapışmış halde ölenler görmedin mi hiç? Bayrak uğruna, elinde bayrakla ölenler yani..." </p><p class="calibre2">
Batuhan'ın son cümlesine dair hiçbir yorum getirmeden, yüzümü buruşturarak, "Küvetin içinde, elindeki viski bardağına yapışıp... Zavallı adam," dedim. Birden kafamda bir ışık yandı. </p><p class="calibre2">
"İntihar  şüphesi de adamın elindeki viski bardağı yüzünden ortadan kalkıyor, demek," </p><p class="calibre2">
dedim. Bunu söylerken, cesedi ilk gören kostümcünün tepkisini düşünüyordum. </p><p class="calibre2">
Batuhan üstüne alındı, "Cesedin bulunduğu pozisyonda intihar şüphesi aklımızdan bile geçmedi," dedi. </p><p class="calibre2">
"Peki, kurtulmayı denemiş mi?" </p><p class="calibre2">
"Böyle bir ölümden kurtulma ihtimali yok gibi bir şey. Gene kaslar yüzünden. Eller ve ön kol kasılıp kalıyor dedim ya, vücudun diğer kaslarında da istem dışı kasılmalar oluyor. </p><p class="calibre2">
Kendini suyun dışına atabilmesi, çok, çok imkânsız." </p><p class="calibre2">
"Peki, ceset ne durumdaydı?" </p><p class="calibre2">
"Nasıl ne durumdaydı?" </p><p class="calibre2">
"Ben, elektrik çarpınca insanlar kömür olur sanıyordum, ama senin söylediklerinden anladığıma göre öyle değilmiş." </p><p class="calibre2">
"Evet, normal bir elektrik çarpmasında ceset kömürleşiyor." </p><p class="calibre2">
"Yani parmağını prize sokarsan..." </p><p class="calibre2">
Söylediğimi duymazlıktan gelerek devam etti: </p><p class="calibre2">
"Suyun içinde... su iyi bir iletken olduğu için... Ölüm kalbin durması yoluyla gerçekleşmiş." Bence bu hususu o da çok iyi bilmiyordu. </p><p class="calibre2">
"Hımm," dedim gene. Aslında, cesedin durumundan çok kafamı kurcalayan, saç kurutma makinesinin durumuydu: </p><p class="calibre2">
"Bir şey daha soracağım." </p><p class="calibre2">
"Sor tabii." </p><p class="calibre2">
"Kurutma makinesi hakkında. Otellerdeki kurutma makineleri, genellikle düğmesi basılı </p><p class="calibre2">
tutulmayınca çalışmayacak  şekilde yapılır, bir güvenlik önlemi olarak. Neyse, genelleme yapmayayım, en azından bu oteldekilerin çalışma sistemi öyle. Makineyi parmağı </p><p class="calibre2">
üstündeyken mi suyun içine sokmuş katil?" </p><p class="calibre2">
Beni takdir eder gibi başını salladı. "Odalardaki kurutma makinelerini mi inceledin?" </p><p class="calibre2">
"Petra'nın odasındakine baktım. Hepsi aynı sistemle çalışıyordur diye düşünüyorum." Bu sabah Petra'nın banyosunda sadece kırışık giderici kremlerin kullanma talimatlarını ve bileşimlerini okuyarak vakit geçirmemiş-tim. </p><p class="calibre2">
"Doğru düşünüyorsun," dedi. "Bütün odalardakiler öyle, Müller'inki de öyleydi. </p><p class="calibre2">
Çalışmasını sağlamak için </p><p class="calibre2">
düğmeyi basılı tutmalısın. Ama katil otelin saç kurutma makinesini kullanmamış ki." </p><p class="calibre2">
"Yaa!" dedim. </p><p class="calibre2">
"Yaklaşık dört yıl önce Philips'in üretimden kaldırdığı ucuz, basit bir model. Firma bu makinelerin üretimini Tayvan'da yapmış. Milyonlarca üretmiş, dünyanın dört bir yanına milyonlarca satmış... Aynı model, Türkiye'de de, Almanya'da da satışa sunulmuş maalesef. </p><p class="calibre2">
Makinenin izini sürerek bir yere ulaşmamıza imkân yok." </p><p class="calibre2">
"Ve kordonu uzun olan bir model..." dedim. Yüzüme öyle tuhaf bakmıştı ki, neden böyle bir şey söylediğimi açıklama ihtiyacı hissettim: </p><p class="calibre2">
"Biliyorsun, Petra da süitte kalıyordu. O süitin sadece banyosu bile neredeyse benim salonumun genişliğindeydi." Ben bunu söylerken Batuhan ne kadar geniş olduğunu ölçmek istermiş gibi gözlerini salonda gezdirdi. Teorimi açıklamaya devam ettim: </p><p class="calibre2">
</p><p class="calibre2">
"Gerçi banyodaki prizin nerede olduğunu bilmiyorum, ama her priz gibi, bu priz de lavabonun yanındadır diye düşünürsek, prizle küvet arasında bir hayli mesafe vardır." Sürekli </p><p class="calibre2">
"priz" demekten yorulmuştum. </p><p class="calibre2">
Söylediklerimin mantıklı olup olmadığım tarttım, "Süitler aynı büyüklükteyse tabii," diye ekledim. </p><p class="calibre2">
"Aynı büyüklükte," dedi başını sallayarak. "İyi düşünüyorsun gerçekten de. Ama bunu düşünen yalnız sen değilsin, katil de senin gibi iyi düşünen biri; uzatma kablolarını yanında getirmiş. İkişer metrelik üç adet kablo... İki tanesini birbirine eklemiş, birini kullanmamış." </p><p class="calibre2">
"Katil, karşısında durup kablolarını uç uca eklerken Müller de küvetin içinde viski mi içiyormuş yani. Ahh, çok saçma bir şey bu!" </p><p class="calibre2">
"Kabloları banyoda eklememiş herhalde. Herhalde Müller küvetteyken, salonda hazırlamış. Kullanılmayan kabloyu da salondaki masanın üstünde bulduk." </p><p class="calibre2">
"Hımm," dedim. "Ve kablolarda parmak izi yoktu." </p><p class="calibre2">
"Yoktu," dedi içini çekerek. Laboratuvar incelemesinin sonuçlan gelene kadar o da olacağını ummuştu belli ki. </p><p class="calibre2">
"Otel odalarında parmak izi aramak anlamsız bir şey, normalde de arama zahmetine girmeyiz zaten, ama bu kez viski şişesinin üstüne, prize, kablolara baktık. Katil eldiven takmış </p><p class="calibre2">
demek istiyorum, ama gülünç bir şey. Maktul ortalıkta eldivenle dolaşan birinden şüphelenirdi herhalde. Gene de, uzatma kablolarında bir tek parmak izi yok." </p><p class="calibre2">
"Belki ‘maktul'ün şüphelenmeye zamanı olmadı," dedim. </p><p class="calibre2">
"Düşük bir ihtimal. Sessizce kapıyı açacak, içeri girip, Müller banyodayken salonda kabloları birbirine ekleyecek... Hem Müller'in küvette olacağını katil nereden bilebilir ki, kurutma makinesiyle cinayet işlemek için odaya girsin? Kapıda zorlama izi olmaması da ayrı </p><p class="calibre2">
bir mesele." </p><p class="calibre2">
"Cinayet silahının kurutma makinesi olması işleri karıştırıyor, değil mi? Müller de herkes gibi tabancayla öldürülmüş olsa bunları hiç düşünmeyecektik," dedim. Kısa bir sessizlik oldu. </p><p class="calibre2">
Sigaramın dumanından halkalar yapıp havaya üfledim. Bu durumdayken yüzümün komik göründüğünün farkındaydım ama siz de takdir edersiniz ki bu tür şeyleri kafaya takacak yaşı </p><p class="calibre2">
çoktan geçmiştim. </p><p class="calibre2">
"Petra olmasa bile, katilin bir kadın olduğunu düşünüyorum," dedi göz ucuyla komik suratıma bakarak. </p><p class="calibre2">
"Dünyaya bütün kötülükleri kadınlar getirdiği için, değil mi?" dedim. Katilin Petra olduğu konusunda dün gecekine oranla tereddütlü olduğu dikkatimi çekmişti elbette. </p><p class="calibre2">
Batuhan boynunu büküp bana baktı. Gördüğüm en mazlum polis tablosuydu. </p><p class="calibre2">
"Neden böyle düşündüğümü söyleyeyim: Benim aklıma en çok takılan konu, yanında birisi varken Müller'in çırılçıplak küvete girmiş olması. Odasında bir erkek olsa, soyunup küvete girmezdi, değil mi?" Durakladı. Benim değil, kendi kafasında beliren sorunun yanıtını </p><p class="calibre2">
verdi. </p><p class="calibre2">
"Tamam, eşcinsel olabilir diyeceksin, ama kesinlikle eminiz olmadığından: Film ekibinde adamın en yakın arkadaşlarından biri de var. Onun ifadelerinden..." Bu söylediği kendine de tatmin edici gelmemişti, ama üstüne gitmedim. </p><p class="calibre2">
"Ben, odada Müller'le ilişkisi olan bir kadının olduğunu düşünüyorum," diye heyecanla devam etti anlatmaya. "O gece bir kadınla cinsel ilişkide bulunmamış olabilir, bulunulduğuna dair bir iz yok; yatak bozulmamış, ne bileyim, ortalıkta kullanılmış prezervatif bulmadık... </p><p class="calibre2">
Ama dediğim gibi, bir erkek, başka bir erkeğin yanında çıplak halde..." </p><p class="calibre2">
"Türk erkeklerinin birbirlerine penislerini gösterip cetvelle boy ölçüsü aldıklarını </p><p class="calibre2">
duymuştum, yalan mıydı yani bu?" diye sordum sözünü keserek. </p><p class="calibre2">
"Burada küçük erkek çocuklardan söz etmiyoruz," dedi, küçük erkek çocukları günün birinde büyüyüp yetişkin erkekler olmuyorlarmış gibi. </p><p class="calibre2">
</p><p class="calibre2">
Hayatının ilk 7 ve son 13 yılını  İstanbul'da geçiren biri olmasam bu söylediklerinin ardında yatan mantığı benim de anlamama imkân yoktu, doğrusunu isterseniz. Batuhan, erkeklerin erkek hamamında peştamalla, kadınların kadın hamamında külotla dolaştığı ve hatta yıkandığı bir toplumun ürünüydü. Müller ise, dünyada -birkaç kuzey ülkesi dışında- eşi benzeri olmayan kadın-erkek karışık çıplak, çırılçıplak saunaların, Özgür Beden Kültürü </p><p class="calibre2">
plajlarının ve yüzme havuzlarının ülkesi Almanya'dan geliyordu. Müller'i tanımıyordum, ama penisini erkek arkadaşlarına sadece küçükken göstermediğini tahmin edebiliyordum. </p><p class="calibre2">
"Söylediğin Türkler açısından geçerli olabilir, ama Almanya'da çıplaklıkla ilgili böyle bir tabu yok. Yani insanlar sadece seks yapmak için veya seks yaptıkları insanların yanında soyunmuyorlar. Kapıyı postacıya çıplak açsan, postacının ilk aklına gelen, 'Bu kadın, bu herif bana vermek istiyor,' olmaz. Mahalle aralarındaki halk yüzme havuzlarında bile isteyenlerin çırılçıplak güneşlendiği bölümler vardır. Bu kültürel bir farklılık." </p><p class="calibre2">
Ağzı açık kalmıştı. "Ciddi misin? Eşcinsel olmayan kazık kadar bir adam başka bir erkeğin yanında anadan üryan soyunup banyoya girer mi?" diye sordu ağzını güçlükle kapattıktan sonra. </p><p class="calibre2">
"Evet, girer, hiç şüphen olmasın." </p><p class="calibre2">
Yüzüme umutsuzlukla baktı. Cinayeti Petra'nın ya da başka bir kadının işlediğini düşündürten ipucu bu kadar eften püften bir şeyse, Batuhan ve arkadaşlarının işi gerçekten zordu bence. </p><p class="calibre2">
"Petra'nın rolünü ona vereceklerini Ayla Özdal dün basın toplantısı yapıp açıklamış," </p><p class="calibre2">
dedim, dün gece bana verdiği bilgilerin hiç de özel şeyler olmadığını kafasına kakmak için. </p><p class="calibre2">
Dudaklarını büzdü. "Ayla'nın söylediklerinin doğruluğundan dün geceki kadar emin değilim. Bugün kadının ifadesini aldık, bana kalırsa apaçık yalan söylüyor. Müller'le bu Ayla denen kadın arasında bir şeyler geçmiş olabilir, ya da kendi reklamını yapmak için bu yola başvurdu." </p><p class="calibre2">
Gene bir sessizlik oldu. İkimiz de düşünceye dalmıştık. </p><p class="calibre2">
"Merak ettiğim bir şey daha var, onu da sorayım oldu olacak," dedim, en sevimli halimle. </p><p class="calibre2">
"Sor bakalım." </p><p class="calibre2">
"Katil saç kurutma makinesini küvete attığında elektrikler kesilmemiş mi? Yani, sigortalar atmaz mı böyle bir durumda?" </p><p class="calibre2">
"Atar ve atmış da nitekim." </p><p class="calibre2">
"Katil yanında el feneri mi getirmiş? Koridorda yolunu nasıl bulmuş?" </p><p class="calibre2">
"Odaların sigortaları birbirinden ayrı. Müller'in süitinin sigortası atmış, doğru. Ama bunun bir anlamı yok. Katil kapıdan çıktığı anda koridordaki ışıklar yanıyormuş. El feneri getirdiyse bile, ancak oda kapısına kadar kullanmıştır. Bütün katın veya toptan bütün otelin sigortaları </p><p class="calibre2">
atsaydı, cinayet de daha erken fark edilebilirdi zaten." </p><p class="calibre2">
"Peki, Petra'yla Müller arasında bir ilişki olduğunu sana kim söyledi?" </p><p class="calibre2">
"Kim söylemedi diye sor. Film ekibindeki hemen herkesin bundan haberi varmış, ifadeleri alınırken de ilk söyledikleri bu oldu. Bir tek ekipten bir kadın böyle bir şey olamayacağını </p><p class="calibre2">
söyledi, o kadar. Onun dışında herkes emindi." </p><p class="calibre2">
"Petra'ya sordun mu aralarında bir ilişki olup olmadığını?" </p><p class="calibre2">
"Dün merkeze geldiğinde sordum. 'Kesinlikle bir şey yoktu,' dedi." Petra, bugün öğleden sonra benim sorumu da böyle yanıtlamıştı: "Saçmalama. Kesinlikle bir şey yoktu." </p><p class="calibre2">
Batuhan anlatmaya devam etti. </p><p class="calibre2">
"Ekiptekiler ise büyük ve fırtınalı bir aşk gibi anlatıyorlar. Petra'nın bu kadar kesin bir ifadeyle inkâr etmesi de garip aslında." Elini saçlarının arasından geçirdi. "Bir tek somut delil yok ki elimizde. Gene de, sabah erken kalkacağı bir gece o saatten sonra Müller kime kapıyı </p><p class="calibre2">
açardı, kimin uğruna uykusuz kalırdı diye düşününce..." </p><p class="calibre2">
"Ancak sevgilisi için," diye ben tamamladım onun başladığı cümleyi. </p><p class="calibre2">
</p><p class="calibre2">
Bir süre tek kelime etmeden oturduk. Konuştuklarımızı düşünürken, birden aklıma gelen fikirle, parmaklarımı şıklattım. </p><p class="calibre2">
"Buldum," dedim. "Kurutma makinesine taktığı uzatma kablolarım inceledin mi? Kablolar nereden alınmış?" </p><p class="calibre2">
"Bravo! Bunu bile atlamadın," dedi yarı alay, yarı takdirle. Hangisinin daha ağır bastığını </p><p class="calibre2">
çözemedim. </p><p class="calibre2">
"Eee!?" dedim bir yanıt beklentisi içinde. </p><p class="calibre2">
"Kablolar Türkiye'de üretilenlerden daha kaliteli. Yani Türk malı değil, ama bu kalitede kabloyu burada da birçok dükkânda bulmak mümkün." </p><p class="calibre2">
"Kablolar da bizi bir yere götürmüyor, ha." </p><p class="calibre2">
Kafasını iki yana salladı. </p><p class="calibre2">
"Şarap şişesinin dibi göründü," dedi. "Ben öbür şişeyi de açayım." </p><p class="calibre2">
"İstersen dışarı çıkalım. Benim karnım aç. Bambi Büfe'de kaşarlı tost yeriz. Bu saatte..." </p><p class="calibre2">
Saate baktım, "Saat 10'u 10 geçiyor. Uyuyana kadar tostları hazmedecek vaktimiz var." </p><p class="calibre2">
"Olur." </p><p class="calibre2">
"O zaman ben giyineyim," dedim, 160 metrekarelik evin içinde yatak odasına doğru yolculuğa çıktım. </p><p class="calibre2">
Gardırobun kapağını açarken, uzun zamandır ilk kez bu gece sıcaktan hiç rahatsız olmadığımı fark ettim. Geceleri hava serinlediği için değil, keşke hava hiç olmazsa geceleri serinliyor olsaydı. Kafam cinayetle o kadar meşguldü ki, hava durumuyla uğraşacak halim kalmamıştı. Fofo bile son iki gündür aklımdan çıkmıştı. Bunu fark edince yüreğim cız etti. </p><p class="calibre2">
Ben hiç Fofocuğumu gerçekten unutabilir miydim? </p><p class="calibre2">
Fofo'ya kızgınlığım ve sevgim yüreğimde çarpışırken, o anda, kendime bir iyilik yapmak, yumurtayla besleyerek zarar vermeye çalıştığım bedenimden bir tür af dilemek istedim: Şık bir şeyler giyecektim. </p><p class="calibre2">
Peki, şık giyinmekteki tek gayemin kendimi ödüllendirmek olmadığını da itiraf edeyim. </p><p class="calibre2">
Her çiçekten bal almaya koşma yorgunu eski çapkın yeşili, çok dar ve çok yırtmaçlı </p><p class="calibre2">
eteğimle, önden düğmeli ekru bluzumu giydim. Şıklığımı, ayağımın üstünü iri bir metal halkayla süsleyen topuksuz sandaletlerim ve şah damarımın üstüne sürdüğüm bir damla parfüm tamamlıyordu. Saçlarım, dünyanın en nadide mücevherlerinden, en usta ellerde yapılmış bir taç gibi başımı süslüyordu: Aynaya yansıyan görüntümden tatmin olmuştum. </p><p class="calibre2">
Batuhan da öyle. </p><p class="calibre2">
Ayakta kaşarlı tost yemek için en uygun kılığın bu olmadığının siz okurlar kadar ben de farkındaydım ama umurumda bile değildi. </p><p class="calibre2">
Tostlarımızı yedikten sonra, alt sosyetenin sabahın ilk ışıklarına kadar bangır bangır Türk müzikleri eşliğinde göbek dansıyla hem kalçalarını hem de kollarını hareket ettirdiği Boğaz manzaralı bir kulübe gittik. Aradan çok geçmeden kafam gürültüden çatlayacak, gözlerim Boğaz'ın güzelliğini göremeyecek hale geldiğinde kalkmayı önerdim. Batuhan beni eve bırakmakta ısrarlıydı: Arabası da benim evimin yakınlarında duruyormuş. </p><p class="calibre2">
Apartman kapısının önüne geldiğimizde, nezaketen yukarı kahve içmeye gelmesini önerdim. </p><p class="calibre2">
"Zaten gelmeliyim, dışarı çıkarken çantamı senin evinde bıraktım," dedi pişkin pişkin. 0 </p><p class="calibre2">
korkunç evrak çantasının eksikliğini hiç hissetmemiştim, ne tost yerken, ne de sonrasında. O </p><p class="calibre2">
yüzden, çantanın kanepemin üstünde duruyor olması fikri beni önce şaşırttı, sonra da öfkelendirdi: Dönüşümüzde ben onu yukarı davet etme-sem de çıkmak için bir bahanesi olsun diye bırakmıştı çantasını evimde: Tipik şark kurnazlığı. Bir an, "Senin gelmene gerek yok, ben çantanı alışveriş sepetiyle aşağı sarkıtırım," demeyi düşündüm. </p><p class="calibre2">
Gene de, bu kabalığı hak edecek kadar... Evet, o kadar da kötü bir şey yapmamıştı. </p><p class="calibre2">
Birlikte yukarı çıktık. </p><p class="calibre2">
 </p><p class="calibre2">
</p><p class="calibre2">
Eteğimi esnetip bacağını bacaklarımın arasına doğru itmeye çalışıyordu. Etek çok dardı. </p><p class="calibre2">
Vücudumu kendine yapıştırıp kalçamı okşamaya başladığında hiç istemediğim bir şehvet hırıltısı çıktı boğazımdan. </p><p class="calibre2">
"Utanç verici... Bir polisle seks yapmak utanç verici!" diye düşündüm. Üstelik, kendimi annesine ihanet eden bir evlat gibi hissediyordum: Biz, hayatta sadece polis nefreti söz konusu olduğunda tek yürek olmuş ana-kız... </p><p class="calibre2">
Bilincim ve annem birkaç dakika, hayır o kadar uzun olamaz, birkaç saniye sonra beni terk etti; şimdi, pantolonun içinden, sol bacağımın kalçamla birleştiği yere dayanmış duran, içime girmesini deliler gibi istediğim sertlik, eteğimi sıyıran kocaman, esmer bir el ve bluzumun üstünden göğsümü okşayan başka bir esmer el kaldı. "Yatak odasına gidelim mi?" </p><p class="calibre2">
diye fısıldadım. </p><p class="calibre2">
"Ne gerek var?" dedi. "Gel," dedim onun polis fantezilerini umursamadan. </p><p class="calibre2">
Yanıt vermedi, ama gelmedi de. </p><p class="calibre2">
Bluzumun ipek iplikle işlenmiş düğmelerinin arkasındaki metallerin birer birer yere, koridorun taş zeminine düşerken çıkardıkları sesi duydum, sutyenimi nasıl açacağını merak ettim: Alışkın bir beceriklilikle mi, acemi bir heyecanla mı? </p><p class="calibre2">
Sutyenimi açmadı. </p><p class="calibre2">
Sutyeni yanlara doğru esnetip göğüslerimi dışarı  çıkardı, bluzumun kollarını ve sutyen askılarını dirseklerimin üstüne doğru kaydırdı. Kollarımı rahat hareket ettiremiyordum, hareket ettirecek halim de kalmamıştı aslında, bütün enerjim uçup gitmişti, "Şehvet uyuşukluğu," diye düşündüm, klitorisim acıyordu, ellesin, esmer elini bacaklarımın arasına, tam canımın acıdığı yere koysun istedim, eteğim, uzun ve dar eteğim, elinin bacaklarımın arasına, benim istediğim yere girmesini engelliyordu. </p><p class="calibre2">
Sırtım soğuk beyaz duvara dayalı, dirseklerimin üstünde bluzumun kolları ve sutyenin güya elastiki, ama kollarımı ve beni rahat bırakacak kadar esnek olmayan askıları... Hareket edemediğim için, onu hiç yönlendiremediğim için, pantolonunun fermuarını açamadığım, elini benim istediğim yere doğru itemediğim için ya da kendi dar ve uzun eteğimi çıkaramadığım için, öyleyse şehvet uyuşukluğundan ve daha önemlisi onun üstüm-deki kontrolünden bir an önce kurtulmam gerektiği için, bir kez daha, "Yatağa gidelim," dedim. </p><p class="calibre2">
"Şşşş!" dedi. </p><p class="calibre2">
Bir fermuarın çözülürken çıkardığı sesi duydum, başımı omzuna dayayıp aşağıya doğru baktım. Pantolonu bacaklarına yapışıp kalmıştı, beyaz penye külotunu tek eliyle indirdi. Açık balkon kapısından koridora sızan başka evlerin ışıklarının aydınlığında esmer ve sert penisini gördüm, içime girmesini istedim deli gibi. Eteğimi yukarı doğru çekti, belimde topladı, kalçamdan tutup, sırtım duvara dayalıyken, havaya kaldırdı beni, bez bir bebekmişim gibi rahatlıkla. Bacaklarım onun kalçalarına yapışık, iki akrobat gibi, ya da biri Giyom Tel, diğeri başının üstünde elmayı taşımaktan başka bir işlevi olmayan aptal bir uşak gibi, hareket ettiremediğim kollarım, bacaklarım ve duvarla onun penisi arasına sıkışıp kalmış bedenimle, benden güçlü olduğu için üstümde sağladığı üstünlüğü daha fazla sürdürmesine şehvetten uyuşmuş her ne kadar organım varsa hepsine rağmen izin veremeyeceğime dair bir öfke, anlamsız bir direniş ruhu o anda beni ele geçirdi. </p><p class="calibre2">
"İstemiyorum," diye neredeyse bağırdım. </p><p class="calibre2">
"Ne?" dedi. Saçlarımı alnımın üstünden geriye doğru şefkatle itti. </p><p class="calibre2">
"Duydun, istemiyorum. Beni yere indir," dedim. </p><p class="calibre2">
Bir tek kelime daha etmedi. Beni yere indirdi, bacaklarına yapışmış duran külotunu ve pantolonunu giydi hiç sesini çıkarmadan. </p><p class="calibre2">
"Ne oldu?" demedi, "Neden?" diye sormadı. </p><p class="calibre2">
Eteğimi çeke çeke aşağı indirdim, el yordamıyla bluzumun düğmelerini ararken iliklemek için, yerinde olmadıklarını fark ettim. Kalbim gene hızlı hızlı atmaya başladı, bir an öncenin anısı klitorisime saplanıp, oradan da yukarılara, beynime doğru koşmaya başladı. Sırtımı ona dönüp yatak odasına girdim. Tavandan sallanan ampulün ışığı gözlerim kamaştırdı, gardırobun çekmecesinden elime geçen ilk tişörtü giydim. </p><p class="calibre2">
"Kahve içer misin?" dedim yatak odasından mutfağa doğru yürürken yüzüne bakmadan. </p><p class="calibre2">
Hâlâ koridorda, biraz Önce fermuarını çektiği noktada kıpırdamadan duruyordu. Saatine baktı: </p><p class="calibre2">
"Saat 1'e geliyor," diye mırıldandı. </p><p class="calibre2">
"Yani?" dedim. </p><p class="calibre2">
"Kahve değil de bir bira içsem daha iyi olacak." </p><p class="calibre2">
Yere diz çöküp mutfak dolaplarının en ücra köşelerinde bira ararken, "Polisler alkollü </p><p class="calibre2">
araba kullanan bir polis yakalayınca ne olur," diye sordum. </p><p class="calibre2">
"Polisler, komiser yakalayınca," diye düzeltti. "Kusura bakmayın amirim, tanıyamadık derler." </p><p class="calibre2">
"Ciddi olamazsın," dedim. </p><p class="calibre2">
"Ciddiyim tabii. Sen hiç alkollü araba kullanmaktan ehliyeti iptal edilmiş bir komiser tanıdın mı?" </p><p class="calibre2">
"Tanımadım, ama ben bu konuda kıstas sayılmam, tanıdığım tek komiser sensin zaten," </p><p class="calibre2">
dedim diz çöktüğüm yerden doğrulmaya çalışırken. "Evde bira yok. Şarap var istersen." </p><p class="calibre2">
"Evinde bira olmayan bir Alman, teknik adamsız futbol takımına benzer," dedi. </p><p class="calibre2">
Ne diyor acaba diye düşünmeye gerek yoktu, polis esprilerinden birini yapmıştı. Biraz önceki gerginliğin ilişkimize yansımayacağını o zaman anladım, neden istemediğimi sormayacağını da. </p><p class="calibre2">
</p><p class="calibre2">
<b class="calibre1">ALTI </b> </p><p class="calibre2">
 </p><p class="calibre2">
Başımın sağ tarafını esir alan şiddetli bir migren kriziyle uyandım: Normalde saati kurmuş </p><p class="calibre2">
olsam bile uyanamayacağım kadar erken bir vakitti. Kendimi duşa attım. Omuzlarıma sıcak suyla masaj yaptım. Elimde büyük bir fincan dolusu koyu Türk kahvesiyle balkona oturdum duştan çıkınca. Kafeinin migrene iyi geldiği yönündeki kanımın sarsılması üzerine, sabırla, saatin 8 olup da bakkalın açılmasını beklemeye başladım. Evde kahvaltıda yiyebileceğim hiçbir şey yoktu ve aç karnına migren ilacımı almak istemiyordum. </p><p class="calibre2">
Bakkal dükkânının kapısına fırından çıkan sarımtırak ekmeklerle dolu kasaları ve gazete yığınlarını bırakan kamyonetler birbirinin ardından uzaklaştığında, çırak Hamdi toz kalkmasın diye önce plastik bir kovadan yerlere avuç avuç su atıp, tozları çamura dönüştürmüş, sonra da hoyrat bir çalı süpürgesiyle yerleri süpürmeye başlamıştı. Süpürge mi daha hoyrattı, Hamdi'nin yerleri süpürüş biçimi mi, karar vermek için, migrene direnip camda bir müddet durdum ve onları seyrettim. Sonunda bu sorunun bir yanıtı olmadığına karar verdim. </p><p class="calibre2">
Bağırmayla, fısıldama arası bir ses tonuyla, "Haamdi-ii! Hamdiiii!" diye seslendim. </p><p class="calibre2">
Kafasını kaldırınca göz göze geldik: </p><p class="calibre2">
"Ooo, Kati abla! Erkencisin bu sabah. Gene bütün gazeteleri mi vereyim abla?" Yanıtımı </p><p class="calibre2">
beklemeden gazete tomarlarım bağlayan naylon ipi kesmek için bıçak almaya koştu dükkâna. </p><p class="calibre2">
Geri geldiğinde, "Hamdiii!" diye seslendim gene: </p><p class="calibre2">
"Sepetin içinde liste var. Ekmek falan da lazım." </p><p class="calibre2">
"Tamam abla, derhal." Normalin en az yirmi kilo altındaki bedenini anlamsız bir çeviklikle camdan sallandırdığım sepete yöneltti. </p><p class="calibre2">
Dirseğimi pencerenin pervazına dayayıp Hamdi'nin listede yazılanları getirmesini beklemeye başladım. İki dakika sonra yeniden dükkânın kapısında bitti: </p><p class="calibre2">
"Ablaa, Sultan Bacı reçelinin böğürtlenlisi kalmamış. Ayva ve ahududu var. Hangisini vereyim?" Gırtlağını sıkıyorlarmış gibi bağırıyordu. Mahalle halkının uyur durumda kalmayı </p><p class="calibre2">
becerebilenlerinin hatırına, elimle "Dur, sus," gibi bir işaret yapıp, sarkıttığım sepeti yukarı </p><p class="calibre2">
çekip bakkala gitmek için terliklerimi giydim. </p><p class="calibre2">
 </p><p class="calibre2">
Fofo gittiğinden beri evde ettiğim en güzel kahvaltının ardından, migren ilacımı aldım. </p><p class="calibre2">
Yatak odasının perdelerini çekip, kendini hissettirmeye başlayan sıcağa ve yuvarladığım koca bir fincan kahveye rağmen, belki yarım saat uyuyabilirim umuduyla yeniden, sabah saat 6'da çıktığım yatağa girdim. </p><p class="calibre2">
Uyandığımda güneş tepedeydi ve migren illetinden gerçekten de kurtulmuştum. </p><p class="calibre2">
Çay suyunun kaynamasını beklerken mutfaktaki sandalyeye oturup, gazetelerin ilk sayfalarına göz atmaya başladım:  Şubat ayında patlak veren ekonomik krizin etkileri hâlâ </p><p class="calibre2">
sürüyordu. Ülkenin çeşitli yerlerinde hayat pahalılığına isyan yürüyüşleri yapılmış, Yozgat'ın ilçesi Elmadağ'da halk, kendisini aklıselime davet eden iki milletvekilini tartaklamış, milletvekillerinden biri Yozgat Devlet Hastanesi'ne kaldırılmıştı. </p><p class="calibre2">
Siyasi skandallar ve yolsuzluklarla sallanmayan Türk hükümetlerini düşürecek güç, hayat pahalılığının kemiğe dayadığı bıçaklardır umarım, diye mırıldandım. </p><p class="calibre2">
Lale'nin yayın yönetmeni olduğu gazetenin üçüncü sayfasında gördüğüm bir fotoğrafla gözlerim fal taşı gibi açıldığında, mutfaktan balkona taşınmış, çay sefası yapıyordum: Fofo'nun eski sevgilisi kravatlı avukatın resmiydi bu. Pislik herifin yanında benim standartlarımda son derece cazip bir adam ve çevrelerinde de hatırı sayılır miktarda polis vardı. "Çeteci prodüktör sevgilisiyle âlem yaptığı evde yakalandı" başlığıyla verilen haberin devamını okumaya başlamadan, kendisiyle âlem yapılan sevgilinin bizim kravatlı avukat olmasını canı yürekten diledim. </p><p class="calibre2">
 </p><p class="calibre2">
</p><p class="calibre2">
"İstanbul'un ve Boğaz'ın en görkemli otellerinden At the Bosphorus'ta geçtiğimiz pazartesi sabaha karşı işlenen Alman film yönetmeni cinayetinde yeni şüphe. </p><p class="calibre2">
Benzerine ancak filmlerde rastlanan bir yöntemle işlenen Alman film yönetmeni Kurt Müller cinayeti soruşturmasında ifadesi alınmak üzere ünlü mafya lideri Mesut Mumcu, dün akşamüstü saatlerinde sevgilisi A.K. (16) ile birlikte günlerdir gözlerden uzakta âlem yaptığı </p><p class="calibre2">
Fethiye'nin Kavakdibi mevkii yakınlarındaki muhteşem saray yavrusu evinde ele geçirildi. </p><p class="calibre2">
Daha önce Amerikan eski başkanlarından İstanbul hayranı Clinton'ın da karısı ve kızıyla birlikte kaldığı At the Bosphorus otelinin Dolmabahçe adlı süitinde banyo yaptığı  sırada küvetin içine çalışır durumdaki elektrikli saç kurutma makinesi atılması suretiyle yaratılan elektrik akımından kurtulamayarak ölen Alman film yönetmeninin çekimleri için Türkiye'de bulunduğu   <i class="calibre3">Haremde 1001 Gece</i> adlı filmin prodüktörü Mesut Mumcu günlerdir soruşturmayla ilgili olarak ifadesi alınmak üzere polis tarafından aranıyordu. </p><p class="calibre2">
Mesut Mumcu, daha önce suç işlemek için çete kurmak suçundan yargılanmış, delil yetersizliğinden beraat etmişti. </p><p class="calibre2">
Mumcu, adam öldürmeye azmettirmek, zorla alıkoymak ve cana kasıt gibi suçlardan cezaevinde yatmış, Af Kanunu'yla cezası ertelendikten sonra Mumcular Film adlı firmayı </p><p class="calibre2">
kurup, film prodüksiyonu işine girmişti. </p><p class="calibre2">
Mumcu, ifadesi alınmak üzere İstanbul'a götürülmek üzere polis aracına bindirilirken, avukatının da orada hazır bulunması dikkatleri çekti." </p><p class="calibre2">
 </p><p class="calibre2">
Anlamsal bütünlüğü olmayan cümlelerden oluşan bu metinden bir sonuca varmak kolay olmasa da, Fofo'nun eski sevgilisi Avukat Ali Vardar, anlaşılan Mesut Mumcu'nun yeni sevgilisi değil, avukatıydı. Eğer öyle ise, Ali Vardar'ın zavallı bir pislik olarak geçirmekte olduğu ömründe karşısına bir işe yarama şansı çıkmıştı: müvekkili hakkında bildiklerini bana anlatmak. </p><p class="calibre2">
Eski telefon defterimde bulduğum Ali Vardar'ın numarasını çevirirken heyecanlıydım: Ne tür bir plan izleyeceğime henüz karar vermemiştim. </p><p class="calibre2">
Her yıl yapılan en seksi Türk kadını anketlerinde dereceye girmekten gayet memnun olacağı hissini yayan bir ses tonuyla telefonu açan kadına Ali Bey'le görüşmek istediğimi söyledim. </p><p class="calibre2">
"Yanlış aradın canım, burası bürosu değil, evi. Bürodan ara," deyip telefonu yüzüme kapattı. </p><p class="calibre2">
Aynı numarayı tekrar çevirdim. </p><p class="calibre2">
"Hanımefendi, ben İsmail Yurdakul'un sekreteriyim, sizde Ali Bey'in büro telefonu varsa verebilir misiniz?" diye sordum. Sekreterliğini yaptığım İsmail Yurdakul'un kim olduğunun, mühim biri olup olmadığının önemi yoktu. Bu türden süprüntüler kendilerine "hanımefendi" </p><p class="calibre2">
diye hitap eden birinin, özellikle de bir sekreterin varlığı karşısında kızgın tavaya düşmüş bir parça tereyağına dönerlerdi. Tutarsa, Ali denen adamın büro telefonunu bulmak için en kestirme yol buydu. </p><p class="calibre2">
"İsmail Yurdakul mu?" </p><p class="calibre2">
Bir an, "O da kim?" ya da hiç olmazsa "Demin kendin görüşmek istiyordun," diyeceğini sandım. Gene de kadının zekâsını abartmaya gerek yoktu; bu türden acıklı bir sahne yaşanmadı aramızda. </p><p class="calibre2">
"2937347 Ali'nin bürosu," deyip telefonu gene yüzüme kapattı. </p><p class="calibre2">
Kadının numarayı ezbere bildiğine bakılırsa Ali, cinsel tercihlerini değiştirmiş, kendi klasına ve müvekkil çevresine uygun birini de bulmuştu. </p><p class="calibre2">
Büro numarasını çevirdiğimde karşıma çıkan nispeten derli toplu bir sesten Ali Bey'in dışarıda olduğunu, saat 6'dan önce dönmeyeceğini, o saatten sonra tekrar aramam gerektiğini öğrendim. </p><p class="calibre2">
 </p><p class="calibre2">
</p><p class="calibre2">
Çukurcuma'nın daracık sokaklarından yılların alışkanlığıyla ciddi bir hayati tehlike atlatmadan geçip dükkâna giderken aklımda ne Kurt Müller cinayeti, ne de Batuhan vardı.  <i class="calibre3">La</i> <i class="calibre3">Sonnambula'nın</i> 34 yaşında ölen bestecisi Bellini'yi düşünüyordum. Düşünüyordum derken, adamın nasıl göründüğü, nasıl bir insan olduğu hakkında en ufak bir fikrim yoktu, sadece keşke 34 yaşında ölmeseydi diye düşünüyordum: Türk siyaseti, yaşamasında hiçbir hayır olmayan bir sürü insanla doluyken, neden onlardan biri değil de Bellini ölüyordu üstelik? </p><p class="calibre2">
Sonunda, gazete okumanın beni olumsuz etkilediğine karar verdim. Bütün o yolsuzluk haberleri, arsız suratlı siyasetçiler ve sözde işadamları kişiliğimin kötü yanlarını açığa çıkarıyordu. </p><p class="calibre2">
Dükkânın klimalı serinliğinde yalnız başıma bilumum çaylar içip müşteri beklerken de Bellini ve Türk siyasetçileri peşimi bırakmadı: zamansız bir saplantı halinde. </p><p class="calibre2">
 </p><p class="calibre2">
Batuhan'ı bu kez çaycı Recai'den önce ben gördüm. Saat 3'ü biraz geçiyordu. Maalesef, gene sivil giyinmişti. Vitrindeki kitaplara bir göz atıp, içeri girdi. </p><p class="calibre2">
"Merhaba," dedi. Mesafeli, dalgın, sanki aramızda hiçbir şey yaşanmamış gibi, tokalaşmak için elini uzattı. Yavaş yavaş Batuhan'ın bir ruh hastası olduğunu düşünmeye başlamıştım: Hani, dün gece olup bitenleri anlayış ve olgunlukla kabullenmişti? </p><p class="calibre2">
"Merhaba," dedim tokalaşmak için uzattığım elime bakıp bir manikürcüye gitme zamanımın geldiğini düşünerek. Ne kadar nankördü bu insan bedeni denen şey. </p><p class="calibre2">
Bellini'yi. tırnaklarımı ve Türk siyasetçilerini düşünmeyi biraz erteleyerek, düşüncelerimi Batuhan'a yoğunlaştırmaya çalıştım. </p><p class="calibre2">
"Bugün gene sivil giyinmişsin," dedim laf olsun diye. </p><p class="calibre2">
"Ben hep sivil giyiniyorum." </p><p class="calibre2">
"Nasıl hep? İlk görüştüğümüzde üniformalıydın." </p><p class="calibre2">
"O gün merkezde resmi bir toplantı vardı, onun için öyle giyinmiştim, yoksa sivil gezerim." </p><p class="calibre2">
"Hımm," dedim, laf olsun diye söylediğim bir sözden kaynaklanan diyalogu daha da uzatmamak için. </p><p class="calibre2">
"Mesut Mumcu'yu gözaltına almışsınız." </p><p class="calibre2">
"Almışlar." </p><p class="calibre2">
"Bu soruşturmaya sen bakmıyor musun?" </p><p class="calibre2">
"Bunun adi bir cinayet olması halinde ben bakıyorum. Aksi halde organize suçlarla mücadele. Şimdilik birbirimize gol atıyoruz. Tahmin edebileceğin gibi ben mağlubum." İçeri girdiği ankine oranla, daha normaldi şimdi tavırları. Bir sandalye çekip oturdu. Tam bir şey söylemek için ağzımı açmışken çalan cep telefonuyla susturuldum. </p><p class="calibre2">
Batuhan konuşmak için sokağa çıktı. </p><p class="calibre2">
"Mesut Mumcu'yu bırakmışlar. O kadar tantana, gazeteciler ordusu... Fos çıktı," dedi yeniden içeri girer girmez. </p><p class="calibre2">
"Ne umuyorlardı ki?" </p><p class="calibre2">
"Müller'i Mesut Mumcu'nun öldürttüğünü, gözaltına alınır alınmaz da bunu itiraf edeceğini umuyorlardı. Umut fakirin ekmeği demişler. Yılların Mesut'u bunlara pabuç bırakır mı? Elimizde herifi iki gece içeride tutacak delil bile yok, zaten, 'Ben öldürttüm,' dese ne olacak? Hangi savcı bu davanın altına yatar?" </p><p class="calibre2">
Bu lafı ilk kez duyuyordum, hemen argo dağarcığıma ekledim. </p><p class="calibre2">
"Oysa sen bunun bir aşk cinayeti olduğunu ve katilin kadın olduğunu düşünüyorsun." </p><p class="calibre2">
"Katil kadın olmasa bile..." Dün akşamki konuşmamızdan sonra bu yargısından da eskisi kadar emin değildi. Yüzü morla kırmızı arası bir renge bürünmüştü. Öfkelenince ağzından çıkanları tartmaktan, sözcüklerini "bir bayanın yanında kullanılırlık" standardına göre seçmekten vazgeçti. </p><p class="calibre2">
</p><p class="calibre2">
"Hangi tetikçi kurbanını saç kurutma makinesiyle öldürmeyi akıl eder söylesene! Hadi, akıl etmeyi de bırak, böyle bir şeyle kim uğraşır? Yok, uzatma kablolarını yanında getirecek, yok, saç kurutma makinesi bulacak... Hangi denyo yapar lan bunu? Çeker tabancayı, şarjörü </p><p class="calibre2">
boşaltır pezevengin ciğerine, bitti gitti. Döner evine, girer dalgasının koynuna." </p><p class="calibre2">
O günün ilk sigarasını yaktım. Söyleyiş biçimi neyse de, söyledikleri mantıklıydı. </p><p class="calibre2">
"Kimseye laf anlatamıyorum. Müller gençliğinde tor-bacılıktan içeri girmiş diye herifler sanıyor ki, eskiden küçük çapta iş çeviriyordu, şimdi sapıyla götürecek, hem de Mumcu kardeşlerle ortak iş yapacak. Beyazlan film ekibindekilerin cebine doldurup mu taşıttıracak ibneler?..." </p><p class="calibre2">
Kırmızı suratına ek olarak bir de gözleri pörtlemişti. Sinirli insanların yüzüme fışkırttığı </p><p class="calibre2">
tükürüklerden de, ortama yaydığı, nasıl diyorlar, negatif elektrikten de hiç hoşlanmam. </p><p class="calibre2">
"Boş ver bunları," dedim. "Bir şey içelim." </p><p class="calibre2">
"İçelim! İçelim tabii. Rakı var mı?" </p><p class="calibre2">
"Kola mola demek istemiştim." </p><p class="calibre2">
"O zaman kola içelim güzelim." </p><p class="calibre2">
 </p><p class="calibre2">
Buzdolabından kola şişesini çıkarırken, arkamda durduğunu hissettim. Bir eliyle saçlarımı </p><p class="calibre2">
yana doğru itip ensemi öperken, öbür eliyle şortumun kemerini çözüyordu. Eli külotumun içine girdi, bir anda bileğinden ötesi görünmez hale geldi, biraz sonra elini oradan çıkardı, yüzümü ve bedenimi kendine doğru çevirdi, bir yandan gözlerini kısarak gözlerime bakarken, bir yandan da pantolonunun fermuarını çözdü, esmer, koyu esmer, şişkin damarlar yüzünden mor gibi görünen penisini karnıma dayadı, o bir silahmış, beni silahıyla tehdit ediyormuş, silahını ateşleyince bağırsaklarım dışarı fırlayacakmış gibi. </p><p class="calibre2">
Kola şişesi hâlâ elimdeydi. Gerçek dünyayla; her an kapıdan içeri girebilecek bir polisiye meraklısıyla, yolunu şaşırmış ve çevredeki en yol tarifi sorulacak dükkân olarak benimkini gözüne kestirmiş bir turistle, işten erken çıkmış, bu sıcakta sokaklarda dolaşmaktan yorulmuş </p><p class="calibre2">
bir arkadaşla aramdaki bağı koparmama izin vermeyen dünyalı bir nesne olarak pet kola şişesi elimdeydi hâlâ. </p><p class="calibre2">
O yüzden, şişeyi elimden çekip almaya çalışınca vermedim. Orada, mutfağı dükkândan ayıran turuncu, yeşil, mavi çizgili perdenin arkasında, şortum ve külotum yerde, ayaklarımın üstünde, çişini altına kaçırmış bir çocuk gibi, kabahatli bir çocuğun birazdan yiyeceği azarın şiddetine dayanmak için sıkı  sıkı oyuncak kamyonetine sarılıp beklemesi gibi, ben de kola şişeme sarılıp durdum. </p><p class="calibre2">
Penisi, rengi ışıkla birlikte değişen bir taftaydı; şimdi mor değil, şarap rengiydi. </p><p class="calibre2">
Başını iki yana sallayıp, bir sorudan çok, bir olguyu tespit edermişçesine, "Beni istemiyorsun," dedi. </p><p class="calibre2">
Kırk yıllık evliliğin ardından söylenmiş bir cümleydi bu; kadının kocasına söyleyeceği, ardından da, hemen yanındaki etajerin üstünde duran viski bardağından bir yudum alıp, </p><p class="calibre2">
"Başka biri mi var?" diyeceği, adam, "Hayır yok," deyince de, "Biliyorum, başka bir kadın var. Sarışın, benden çok daha genç. Onunla gördüm seni," diyeceği, uzun zamandır kolladığı </p><p class="calibre2">
fırsatı o anda, yatak odasında karısı viskileri birbiri ardına yuvarlarken yakaladığına kanaat getiren kocanın, sonunda, derin bir nefes alıp, "Evet, başka biri var. Onu seviyorum," </p><p class="calibre2">
diyeceği, kadın, saçı başı darmadağın halde bir viski daha koyarken perdenin kapanacağı, izleyici kadınların başlarını öfkeyle kocalarına çevireceği, izleyici kocaların, çok genç ve çok sarışın bir sevgili hayaliyle evlerine, yataklarındaki bildik desenli, buruşuk çarşaflara doğru yollanacağı. </p><p class="calibre2">
Tekrar, "Beni istemiyorsun," dedi. Bu kez daha mesafeli, bana değil, kendisine daha mesafeli, kendini benim gözümle görmeye çalışıyormuş da, neden onu istemediğimi keşfetmeye çalışıyormuş gibi, bu "istememe" hali gerçekse, buna derhal bir çözüm bulabilecekmiş gibi. </p><p class="calibre2">
</p><p class="calibre2">
Göğsüme sıkıca bastırdığım şişeyi mutfakta tezgâh niyetine duran portatif masanın üstüne koydum. </p><p class="calibre2">
"Seni istemiyorum demek, fazla iddialı olur," dedim, ben değil de ermiş bir kişi konuşuyordu sanki. </p><p class="calibre2">
Vücudunun diğer yerlerinden aslında daha beyaz, hatta pembe-beyaz olduğunu bu tuhaf cümleyi söylerken fark ettiğim penisini içeri iterken, </p><p class="calibre2">
"İddialı ne demek?" diye sordu. </p><p class="calibre2">
Yerde, ayaklarımın üstünde duran şortuma ve şortun üstünde duran külotuma baktık ikimiz birden. Onun gözleri bacaklarıma, sorduğu sorunun yanıtı dizkapaklarımda yazılıymış </p><p class="calibre2">
gibi, dizkapaklarıma dikildi sonra. </p><p class="calibre2">
Küçücük mutfakta yanıma gelmesi için bir tek adım, hatta yarım adım atması yeterliydi. </p><p class="calibre2">
Mahrem bir şefkatle; bir erkeğin ancak çok sevdiği sevgilisine gösterebileceği bir şefkatle beni giydirdi. </p><p class="calibre2">
O değil de başka biri olsaydı, ya da o polis olmasaydı, ya da hayatımın en kırılmaz önyargısı polislere yönelik olmasaydı ne hissederdim bilmiyorum, ama o anda, sadece, mideme güçlü bir yumruk yemiş gibi oldum. </p><p class="calibre2">
Batuhan kapıdan çıkıp yokuş  aşağı Karaköy'e yürümeye başladığında, o günü Ali Vardar'la görüşmeden de oldukça tatsız geçirdiğime karar vermiştim. Bu karan yaklaşık her on dakikada bir değiştirip, sonunda saat 6'da adamın bürosunda olacak şekilde dükkândan çıktım. </p><p class="calibre2">
Birkaç kez Fofo'yla önünde buluştuğum Asmalımescit Sokağı'ndaki binanın kapısı </p><p class="calibre2">
kapalıydı. Zillerde Ali Vardar adını arayıp bulamayınca, yanlış geldiğimi düşünüp, diğer binalara da baktım; bu isimde biri yoktu. Tekrar ilk binaya dönüp, üstünde avukat yazan zillerden birine bastım. Duofondan konuştuğum bir adam, Ali Var-dar'ın bürosunu iki ay önce buradan taşıdığını, yeni adresinin kapıcıda olması gerektiğini, yoksa yöneticinin zilini çalmamı söyledi. </p><p class="calibre2">
Ali Vardar'ın harika bir manzarası olduğunu daha kapıyı çalarken tahmin ettiğim Gümüşsuyu'ndaki yeni bürosunda sekreter masasının karşısındaki koltuğa çöker gibi oturduğumda saat 6.35'ti. Sekreter, Ali Bey'in randevusuz kimseyle görüşmediğini söylemiş, ben ısrar edince, 'kendisine bir soru sormak üzere' büronun içinde kaybolmuştu. </p><p class="calibre2">
İki elini Müslüman usulü dua eder gibi havada aça aça ve şal desenli kravatını savura savura gelirken, "Kati, bu ne sürpriz!" diye sahte bir çığlık attı Ali Vardar. </p><p class="calibre2">
"Beni görmek senin için olsa olsa kötü sürpriz olur Ali," dedim. </p><p class="calibre2">
Duymazlıktan geldi. Bu erkekler böyledir işte, huzurlarını kaçıracak  şeyleri duymazlar. </p><p class="calibre2">
Ali, elini iki kürek kemiğimin arasına yerleştirip, duruma hâkim şahıs olarak sırtımdan ite ite beni çalışma odasına yönlendirdi. Odaya girer girmez de, "Ne içersin?" diye sordu. </p><p class="calibre2">
Bu soru karşısında ilk kez bu sevimsiz adama yönelik bir sempati kıpırtısı oldu içimde. </p><p class="calibre2">
"Sert bir şey. Viskin var mı?" </p><p class="calibre2">
"Var tabii. Buzlu?" </p><p class="calibre2">
"İkisi de varsa, hem buzlu, hem sodalı," dedim. Bu sıcakta canıma kastım yoktu. </p><p class="calibre2">
Ali, viski getirmek için odadan çıkarken, telefonunu kullanıp kullanamayacağımı sordum. </p><p class="calibre2">
Dükkândan çıkmadan Lale'yi aramış, sekretere telefon bağlamamasını söylediği bir toplantıda olduğunu öğrenmiştim. Artık toplantısının bitmiş olacağını umuyordum. </p><p class="calibre2">
Lale'nin sesini duyduğumda, içimi büyük bir sevinç kapladı. Akşam en geç 9'da onun evinde olacağımı, bir konuda mutlaka ona akıl danışmak istediğimi söyledim: Bu konuşmanın ardından cilt bakımından çıkmışçasına rahatlamıştın. </p><p class="calibre2">
Ali elinde iki bardakla döndü: Biri, neredeyse ağzına kadar viski-soda-buz karışımıyla doluydu, diğeri ise turuncumsu bir sıvıyla. </p><p class="calibre2">
Meraklıyım ya, ne içtiğini sormadan edemedim. </p><p class="calibre2">
</p><p class="calibre2">
"Campari portakal. Geçen yaz İtalya'dayken alıştım. Denemek ister misin?" Masasının üstünde duran bardağı bana doğru itti. </p><p class="calibre2">
"Sağ ol, daha önce de içmişliğim var," dedim. </p><p class="calibre2">
Bu türün yeni "alıştıkları" her şeyi Montgolfier kardeşler edasıyla çevrelerindekilere tanıtma huyuna bayılıyordum doğrusu. </p><p class="calibre2">
"Yeni imajına da uygun bir içki, ne yalan söyleyeyim," dedim. </p><p class="calibre2">
"Benimle içkiler üzerine konuşmaya gelmedin herhalde," dedi misilleme olarak. </p><p class="calibre2">
"Bu sabah gazetelerde resmini gördüm de ondan geldim." </p><p class="calibre2">
"Resim mi? Ne resmi?" Numara yapmıyordu. </p><p class="calibre2">
"Mesut Mumcu'yla birlikte çekilmiş, Fethiye yakınlarında, bilmem ne mevkiinde." </p><p class="calibre2">
"Resmim mi çıkmış? Çok iş vardı, gazetelere hiç bakamadım. Kıza söyleyeyim de gazeteleri alsın." Telefona sarıldı, dahili hattan sekreterini aradı. </p><p class="calibre2">
"Gazetedeki resmimle, senin buraya gelmen arasında gene de bağlantı kuramadım," dedi telefonu kapadıktan sonra. </p><p class="calibre2">
"Mesut Mumcu'nun da adının karıştığı cinayetle ilgileniyorum." </p><p class="calibre2">
"Cinayetle ilgileniyorum da ne demek?" </p><p class="calibre2">
"İstanbul'a çekmeye geldikleri Haremde 1001 Gece filminin başrol oyuncusu Petra Vogel, benim arkadaşımdır." </p><p class="calibre2">
"Ondan mı şüpheleniyorlar şimdi de?" </p><p class="calibre2">
Sorusunu cılız bir argümanla geçiştirdim. </p><p class="calibre2">
"Hayır. Sadece, olaylara ister istemez tanık olunca benim merakım uyandı. Bu cinayet hakkında bilgi edinmek istiyorum." </p><p class="calibre2">
"Görüşeceğin insan ben değilim." </p><p class="calibre2">
"Yapma Ali. Senden istediğim bildiklerini anlatman o kadar." </p><p class="calibre2">
"Bildiğim tek şey Mesut Mumcu'nun olayla ilgisi olmadığı." </p><p class="calibre2">
"Ben de ilgisi olduğunu söylemedim ki zaten. Hangi mafya patronu adamlarına küvetin içine saç kurutma makinesi atarak birini öldürmelerini emreder veya hangi kiralık katilin hayal gücü bu kadar geniştir? Ben de Mesut Mumcu'dan şüphelenmiyorum. Benim şüphelendiğim, Mumcu'nun bu kadar para harcamaya niyetlendiği bir projeyi Müller gibi, nasıl desem..." Rahmetli hakkında uygun bir sıfat aradım, "yeteneksiz"de karar kıldım. "... </p><p class="calibre2">
yeteneksiz birine teslim etmesi. Senaryoyu yüzyılımızın en iyi yazarlarından biri yazıyor, filmin yönetmeni ise Müller. Sence de bu olayda bir tuhaflık yok mu?" </p><p class="calibre2">
"Kim yazmış ki senaryoyu?" </p><p class="calibre2">
"Giacomo Donetti." </p><p class="calibre2">
"Yaa," dedi. Donetti'nin kim olduğu hakkında, geçen yazki İtalya tatiline rağmen, bir fikri olmadığına emindim. Bilgi yarışması elemelerinde de değildik zaten. </p><p class="calibre2">
"Bence bu Don-eti hikâyesi bir tesadüftür." Koskoca Donetti'nin ismini öyle bir telaffuz etmişti ki, gülmemek için dudaklarımı  ısırmak zorunda kaldım. "Mesut'un ünlü senaryo yazarları falan bulabileceğini sanmam." Durdu. "Bu prodüksiyon firmasını damat Yusuf için kurdu. Belki onun bulduğu biridir. Veya Alman ortaklarının ayarladığı biridir, ama sana kesenkes söyleyeyim, Mesut'la ilgisi yoktur." </p><p class="calibre2">
"İyi de, senin müvekkilin bu işe epey bir para yatırıyor. Neden Müller'le çarçur etsin parasını? Herhalde araştırıp soruşturmuştur: Kim bu Müller, kim bu Donetti, kim bu Petra Vogel? Sonuçta adam, şu ya da bu şekilde bir işadamı; para kazanmak isteyen biri." </p><p class="calibre2">
Ali, kendi kendine, "İşadamı... İşadamı..." diye mırıldandı. Bir mafya patronuna işadamı </p><p class="calibre2">
diyen ilk insanmışım gibi hissettirmişti bana kendimi. Niyetim ne Türkçenin imkânlarını ne de bir Türk avukatın havsalasını zorlamak değildi oysaki. </p><p class="calibre2">
"İşadamı da denebilir tabii," dedi sonunda. </p><p class="calibre2">
Gene dayanamadım. </p><p class="calibre2">
</p><p class="calibre2">
"Sen bu adamın bir 'işadamı' sıfatını bile hak etmediğini düşünüyorsan, savunmasını </p><p class="calibre2">
neden üstlendin Allah aşkına?" dedim. </p><p class="calibre2">
"İşadamı olmayabilir, ama herkes savunulmayı hak eder," dedi hiç duraksamadan. </p><p class="calibre2">
Hukuk fakültelerinde dirsek çürütenler dışında kimsenin anlam veremediği bu cümleyi söylediği iyi olmuştu: Bu konuda ikinci bir soru sormakla uğraşmadım. </p><p class="calibre2">
"Benim söylemek istediğim: Adam, işadamı olsun olmasın, para kazanmak peşinde değil mi? Yani herkes gibi." </p><p class="calibre2">
"Anlıyorum ne demek istediğini. Bu filmden para kazanmak istiyorsa, neden Müller gibi biriyle çalışıyor diyorsun. Peki, Müller'in filmlerinin para kazandırmadığını nereden biliyorsun? Belki adamın yaptığı filmler çok para kazandırıyor?" </p><p class="calibre2">
Ali gibi birinin bile anında yakalayacağı bir mantık hatası yaptığımı kabul etmeliyim. Bu sinema işinde para kazanan film yapmakla iyi film yapmak arasında doğru orantı yoktu; esasen, her şeyde olduğu gibi. </p><p class="calibre2">
"Haklısın. Peki, Donetti'nin kitabının film haklarını almalarına ne diyeceksin? En azından o noktada bir tutarsızlık var." </p><p class="calibre2">
"Herhalde onun da bir açıklaması vardır, ama dediğim gibi bu konuları konuşacağın kişi ben değilim." </p><p class="calibre2">
Uzlaşmacı bir insanımsım gibi, gene "Haklısın," dedim, hemen ardından ikinci grup sorularıma geçtim. </p><p class="calibre2">
"Polis, müvekkilini neden gözaltına aldı ve neden bıraktı, en azından bu konuyu seninle konuşabilirim, değil mi?" </p><p class="calibre2">
"Gözaltına aldı ve bıraktı mı? Bırakıldığını nereden çıkarıyorsun?" </p><p class="calibre2">
Bardağımdan az önce aldığım yudumu yemek boruma zorlukla yolladım. Mumcu'nun bırakıldığını ben "nereden çıkarabilirdim" gerçekten de? </p><p class="calibre2">
"Bırakılmıştır diye düşündüm, gerçekten bırakıldı  mı yani?" Yalan söylerken gene tık dememiştim. </p><p class="calibre2">
"Bırakıldı, bugün akşamüstü, birkaç saat önce." Ali hiçbir şeyden şüphelenmemişti; zaten, cep telefonlu polislerle fingirdediğimi tahmin edecek kadar fantezi dünyası gelişkin bir adam olsa, avukat olur muydu? </p><p class="calibre2">
"Neden bıraktılar?" </p><p class="calibre2">
"İçeride tutamadılar da ondan." Kendi avukatlık becerisini kastediyordu, Mesut Mumcu'nun masum olduğunu değil. </p><p class="calibre2">
"O zaman gözaltına niye aldılar?" </p><p class="calibre2">
"Gözdağı vermek için. Korkacak, eli ayağına dolaşacak ve itiraf edecek sanıyorlar. Sen bile düşünüyorsun Mesut'un saç kurutma makinesiyle kimseyi öldürtmeyeceğini, polis bunu düşünmekten âciz mi? Nereden baksan saçmalık." </p><p class="calibre2">
"Gözaltına alındığında sen neden yanındaydın?" </p><p class="calibre2">
"Beni çağırmıştı. İstanbul'daki evine, bürosuna gitmişler, buraya da gelirler nasıl olsa diye düşünmüş. Ne var bunda? Adamın suçlu olduğu anlamına mı geliyor yani?" </p><p class="calibre2">
"Yoo, öylesine sordum. Neden celalleniyorsun?" </p><p class="calibre2">
"Celallendiğim falan yok." </p><p class="calibre2">
Bu anlamsız sohbeti buzlu viskiye ve oturduğum yerden içime sindire sindire seyrettiğim Topkapı Sarayı, Haydarpaşa ve hatta kısmen Adalar manzarasına rağmen daha fazla sürdürmeye niyetim yoktu. Ne demiş Türklerin ataları? Nerede tırak, orada bırak. </p><p class="calibre2">
Bu ne demekse? </p><p class="calibre2">
 </p><p class="calibre2">
İstanbullu taksi şoförlerinin ve benim "birinci köprü" olarak adlandırdığımız Boğaziçi Köprüsü'nü Fofo'nun hediyesi Jarabe de Palo'nun  <i class="calibre3">La Flaca</i> albümünü dinleyerek geçerken, düşüncelerimi, hiç olmazsa birkaç saatliğine cinayetten ve Batuhan'dan uzak tutmaya karar verdim: Özlemini çektiğim doğru düzgün bir yemek, örneğin zeytinyağlı taze fasulye yiyecek ve Lale'yle çene çalacaktım. </p><p class="calibre2">
Evden içeri adım attığımda, ortalığı buram buram saran kokudan, doğru düzgün yemek hayalimin bu gece de gerçekleşmeyeceğini anladım: Lale, ortalama bir İtalyan'ı fücceten götürecek bir Türk icadı olan sarımsaklı yoğurtlu makarna yapmak üzere kolları sıvamıştı. </p><p class="calibre2">
"Erken geleceğimi nasıl tahmin ettin?" </p><p class="calibre2">
"Etmedim ki. Senin yemeğini ayıracaktım. Açlıktan ölüyorum." </p><p class="calibre2">
"Yemeğe dışarı  çıkarız diye düşünmüştüm," dedim ağlamaklı bir sesle. Özel olarak bu gece için aldığını tahmin ettiğim, suyun içinde, dans etmesi için kırbaçlanan köleler gibi, acıklı ve ruhsuz bir halde oynayan üç renkli makarnalarını asla çöpe atmayacağını bile bile. </p><p class="calibre2">
"Saçmalama, o kadar uğraştım. Hem de renkli makarna aldım," dedi çırpma teliyle yoğurdu karıştırırken. </p><p class="calibre2">
Evin küçük bahçesini karanlık bir gölgeyle kaplayan ceviz ağacının altındaki masada makarnalarımızı yerken ikimiz de düşüncelere dalmıştık. Uzun süren sessizliklere katlanamadığını iyi bildiğim arkadaşım Lale: </p><p class="calibre2">
"Nasıl olmuş?" dedi, makarnayı kastederek, "Kötü olmuş," demeyeceğime dair bir güvenle. </p><p class="calibre2">
"Tuzu biraz fazla olmuş," dedim. </p><p class="calibre2">
"Boşa harcadığım bütün tuzları öbür dünyada kirpiklerimle toplayacakmışım," dedi, söylediğini gerçekten umursadığını düşündürtecek kadar ciddi bir suratla. </p><p class="calibre2">
"O da nereden çıktı?" </p><p class="calibre2">
"Yeni öğrendim. Temizliğe gelen Havva Hanım söyledi. Tuz kutsal bir şey." </p><p class="calibre2">
"Bu makarnaya fazladan koyduğun tuzlan kirpiklerinle toplaman en az beş  yıl sürer. </p><p class="calibre2">
Keşke, yemeğe dışarı çıkalım dediğimde kabul etseydin," dedim. </p><p class="calibre2">
"Saçmalama. Yani, o kadar da tuzlu değil," dedi gülerek. </p><p class="calibre2">
"Hem tuz neden kutsal olsun ki?" </p><p class="calibre2">
"Bilmem. Havva Hanım da nedenini bilmiyordu." </p><p class="calibre2">
Gene bir sessizlik oldu. </p><p class="calibre2">
"Belki Lut'un karısıyla ilgilidir," dedim, ağzım karnımı doyurmak için tıkıştırdığım makarnalarla doluyken. </p><p class="calibre2">
"Lut'un karısıyla ne alakası var?" </p><p class="calibre2">
"Sodom ve Gomorra'daki felaketten ailece kaçarlarken, kadın geriye dönüp bakınca, tuz direği olmuştu. Lut ve iki kızı söz dinleyip arkalarına bakmadılar ve koskoca kavimden bir tek üçü sağ kurtuldu ya," dedim. </p><p class="calibre2">
"Ben, Lut'un karısı taş olmuştu diye hatırlıyorum." </p><p class="calibre2">
"Hayır, tuz direği olduğundan eminim." Tevrat efsaneleri konusunda herkesle aşık atabileceğimi en iyi Lale bilirdi, o yüzden bu tartışmayı uzatmayacağını düşündüm. </p><p class="calibre2">
Tahminlerimin aksine, konuşmaya devam etti. </p><p class="calibre2">
"Tuz veya taş, her ne olduysa, Sodom ve Gomorra'da yanıp kül olan mallarını son bir kez görmek istemesi yüzünden oldu. Malını mülkünü kaybetmeye dayanamadığı için kente son bir kez baktı, değil mi? Bence..." </p><p class="calibre2">
"Yoo, mallan için baktığını da nereden çıkardın?" </p><p class="calibre2">
"Tabii, yanan mallarına baktı son bir kez, yoksa neden arkasına baksın?" </p><p class="calibre2">
"Al işte, kadınlara dair korkunç ve seksist bir... bir..." Her sinirlendiğimde olduğu gibi alengirli Türkçe kelimeler aklımdan uçup gitmişti. En uygun sözcüğü aramaktan vazgeçip devam ettim: </p><p class="calibre2">
"Kadınlar sürekli mal mülk peşindeler ya, paragözler ya, yanan mallara da kadınlar üzülür tabii. Geriye dönüp onlar bakar, onlar tuz direği olur. Halbuki Lut'un mallar falan umurunda değildir, erkek olduğu için parayla, pulla, mal ihtirasıyla ilgisi yoktur. Dimdik başı hep ileri doğru bakar Lut'un. Zaten, o gece mağarada da kızları onu sarhoş edip, babalarından hamile kalırlar. O kadar sarhoştur ki Lut, kızlarıyla yattığını bilmez, ama ereksiyon olamayacak kadar da sarhoş değildir." Bas bas bağırmaya başlamıştım. Kızların babalarını sarhoş edip, kavimlerini sürdürmek için sırayla babalarıyla yattıklarına dair hikâye, Sodom ve Gomorra felaketlerinin ikinci kısmıydı. </p><p class="calibre2">
"Sakin olur musun lütfen," dedi Lale. "Ne olacak kadınlar paragöz olsa? Lut'un karısı, yanan malına mülküne dönüp baksa ne olacak?" </p><p class="calibre2">
"Kadın çok sevdiği şehrine bir kez daha dönüp bakmak istese ne olacak? Arada fark yok mu sence Lale? Paragöz, mal hırsıyla dolu bir kadınla, yaşadığı  şehrin yokuşlarını ve düzlüklerini, evini ve bahçesini, kapısının önündeki hanımeli ağacını seven bir kadın arasında hiç fark yok mu?" </p><p class="calibre2">
"Var tabii de, ne fark eder o ya da bu nedenle Lut'un karısının arkasına bakması? Yani, şimdi bunu mu tartışacağız?" </p><p class="calibre2">
"Lut'un karısıyla ilgisi yok bunun," dedim. "Kadınların biyolojik özelliklerinden biriymiş </p><p class="calibre2">
gibi söyleniyor kadınlar aleyhine olan bir sürü şey. Sanki kadınların âdet görmesi ya da çocuk doğurmasından bahsediliyormuş gibi: Kadınlar mala mülke düşkün olur. Bilimsel bir tespit âdeta." </p><p class="calibre2">
"Tuz..." </p><p class="calibre2">
"Tuz muz deyip durma. Kadınlara karşı önyargılar var, klişeler var. Sen benden daha iyi bilirsin, kendin diyordun, 'Yorucu olmuyor mu, koca bir gazetenin yayın yönetmenliği,' </p><p class="calibre2">
diyorlarmış sana, erkek olsan ne kadar yorulduğun umurlarında olacak mı? Ben sana söyleyeyim, hayır, olmayacak. Senin yorulman neden bu kadar umurlarında acaba? </p><p class="calibre2">
Hemcinslerinin büyük çoğunluğu gibi sen de evde oturup çocuğunu büyütürsen, yorulmazsın, değil mi? Kadınlar, kadınlar için belirlenmiş hafif işleri yapmalıdır, değil mi?" Tam anlamıyla zıvanadan çıkmıştım. Lale'yle ilgili verdiğim örneğin tartıştığımız konuyla ilgisi olduğundan şüphem vardı, ama şu anda mantıksal bağlantılı argümanlar ileri sürecek durumda değildim. </p><p class="calibre2">
"Senin sinirlerin bozulmuş canım," dedi Lale. İşkadınlarına özgü soğukkanlılığını </p><p class="calibre2">
korumayı başarmış, benimle ağız dalaşına girmemişti. Bu yüzden kendisiyle gurur duyması </p><p class="calibre2">
gerektiğini düşündüm: Ben ve benim gibi fanileri o ve onun gibilerden ayıran özellik de buydu işte. </p><p class="calibre2">
Lale, tabakları toplayıp içeri girdi. Bahçede tek başıma biraz pinekledikten sonra, ben de peşinden mutfağa gittim. </p><p class="calibre2">
"Ne oldu bugün?" diye sordu. Kirli tabakları makineye yerleştiriyordu. </p><p class="calibre2">
"Ağzımın içinde kaç tane diş olduğunu bilmeden, gökteki yıldızları saymaya kalkışıyorum, ne olacak?" dedim. </p><p class="calibre2">
"Ne güzel laf, Almancadan mı çevirdin?" dedi. Lale, Türkçemin iyi olduğunu bir türlü </p><p class="calibre2">
kabullenemez, sürekli yanlışlarımı yakalamaya çalışırdı. </p><p class="calibre2">
"Bilmem, babam söylerdi. Mesele haddini bilmemek yani." </p><p class="calibre2">
"Ne ilgisi var şekerim haddini bilmemekle? Hobi olarak detektiflik yapmaya başladın. </p><p class="calibre2">
Büyük bir iddian mı var? Yok. Bu cinayeti aydınlatamasan ne olacak ki?" </p><p class="calibre2">
"Ne hobisi? Haftada iki gün üçer saatten batik kursuna başlamışım gibi konuşuyorsun. Bir insan öldü, hâlâ ortalarda gezinen bir katil var. Sen de buna hobi diyorsun." </p><p class="calibre2">
"Kötü bir kelime seçmiş olabilirim. Demek istediğim, bu senin işin değil. Polis misin sen? </p><p class="calibre2">
Kendi halinde kitapçılık yapan bir kadınsın." </p><p class="calibre2">
"İstersen bu konuyu bırakalım. Beni rahatlatmak istediğinin farkındayım, ama inan hiç </p><p class="calibre2">
faydası olmuyor. Ayrıca, sorunum 'hobi’mle ilgili değil." </p><p class="calibre2">
"Neyle ilgili o zaman? Çevreni seksist erkekler mi sardı?" Biraz önceki tartışmada söylediklerimin gecenin ilerleyen saatlerinde sürekli başıma kakılacağından, daha önceki tecrübelerime dayanarak, bir an bile şüpheye düşmemiştim zaten. </p><p class="calibre2">
</p><p class="calibre2">
"Demin söylediklerimin doğru olduğunu sen de biliyorsun. Her şey kadınlar aleyhine çarptırılıyor." Mutfak tezgâhının üstünde duran sigaralardan bir tane yakarken, "Her şey olmasa da bir sürü şey," diye ekledim. </p><p class="calibre2">
"İstersen sana bizim gazetede bir köşe yazarlığı vereyim. Nasıl olsa Türkçen yeterince kötü; diğer köşe yazarlarının arasında yabancılık çekmezsin. Üstelik gâvursun da.", </p><p class="calibre2">
"Türkçem niye kötüymüş?" dedim sinir içinde. </p><p class="calibre2">
"Çarptırılıyor değil, çarpıtılıyor denir," dedi okuma yazmayı herkesten önce söken çalışkan kız çocuğu edasıyla. </p><p class="calibre2">
"Sen benim Türkçe konuştuğum kadar Almanca... Hadi Almancayı  bırak, zor bir dildir. </p><p class="calibre2">
Herhangi bir dili benim Türkçe konuştuğum kadar konuş, seni alnından öpeceğim." </p><p class="calibre2">
"Benimle itişmeye mi geldin, Kati? Eğer gerçekten bunun için geldiysen, hiç iyi bir zaman seçmedin, kavga edemeyecek kadar yorgunum, ayrıca benim bildiğim  İngilizce de bana yetiyor." </p><p class="calibre2">
En iyi arkadaşımla sidik yarıştırmak gerçekten de nereden çıkmıştı  şimdi? "Tamam, tamam, haklısın," dedim. Hemen ardından da iyi niyetimin bir göstergesi olarak kahve yapmayı önerdim. </p><p class="calibre2">
"Akşam yemeğinden sonra kahve içtiğim yaşlar geride kaldı. Ben açık bir çay içerim. </p><p class="calibre2">
Demlemene gerek yok, poşet çaylar var orada," dedi. </p><p class="calibre2">
Kahve Lale'nin uykusunu kaçırıyorsa, Lale'den beş yaş daha yaşlı olmam itibariyle ben komaya girmeliydim: Kendime nane çayı yaptım. </p><p class="calibre2">
Evin orta katındaki salonda otururup çaylarımızı içerken Lale'ye Batuhan'la aramızda geçenlerden söz ettim. </p><p class="calibre2">
"Adamla yatmak istiyorsan, yat tabii. Polislerle yatılmaz diye bir ahlak kuralı  mı var Almanya'da?" dedi. Lale, sinirlerimin üstünde ustaca dans etmeye devam ediyordu. </p><p class="calibre2">
"Almanya'yla ne ilgisi var? Ben o kadar polis düşmanıymışım ki, kendim bile farkında değildim. Yani bu derece olduğunun." </p><p class="calibre2">
"Haa! Demek önyargılara ve klişelere o yüzden bu kadar karşısın." </p><p class="calibre2">
Yemekte söylediklerimi başıma kakmaya bıkıp usanmadan devam ediyordu, ben pes edip o ana kadar söylediklerim ve bundan sonra söyleyeceklerim için özür dileyene kadar da bu konuyu eşeleyip duracaktı. </p><p class="calibre2">
"Biraz ara veremez miyiz?" dedim. </p><p class="calibre2">
"Anlamaya çalışıyorum neden bas bas bağırdığını." </p><p class="calibre2">
"Anlaşılacak bir şey yok. Sinirlerim bozuktu. Sen kendin de söyledin." </p><p class="calibre2">
"Batuhan yüzünden mi bozuktu sinirlerin?" </p><p class="calibre2">
"Ne yapacağımı bilmediğim için bozuktu. Normal koşullarda birlikte olmak isteyeceğim bir adamla, o adam polis olduğu için..." </p><p class="calibre2">
"Bunu niye bu kadar sorun yaptığını anlamıyorum: Birlikte olmak istiyor musun, istemiyor musun? Normal koşulların, anormal koşulların bununla ne ilgisi var?" </p><p class="calibre2">
"Peki ama bu adamla birlikte olmayı neden istemeyeyim? Ortalık yakışıklı, hoş, polisiye okuru erkek mi kaynıyor?" </p><p class="calibre2">
"Şimdi de ayağıma kadar gelen kısmeti kaçırmayayım tribine mi girdin?" Birden gözlerini kısıp, kafasını iki yana sallayarak, büyük bir kâşif edasıyla, "Şimdi anladım. Sen, benden icazet almak istiyorsun bu adamla birlikte olmak için. Ben 'Aman ne iyi adam,' dersem, için rahatlayacak," dedi. </p><p class="calibre2">
"İçim rahatlayacak tabii, ama daha önce de senin onaylamadığın adamlarla birlikte oldum." </p><p class="calibre2">
"Yo, bu kez farklı. Sadece senin önyargıların değil kafanı kurcalayan. Çevrendeki insanları da düşünüyorsun. Fofo ne der? Pelin ne der? Çaycı Recai ne düşünür? Sen gerçek bir Türk oldun! Sapına kadar Türk oldun sen!" Bu sözde keşfi Lale'yi çok eğlendirmişti. </p><p class="calibre2">
Kahkahalar atarak devam etti monologuna: </p><p class="calibre2">
</p><p class="calibre2">
"Konu komşu ne der, ha? Eve girip çıkarken gören olsa, polis üniformasıyla... Ne düşünür herkes. Peki, o zaman sana söyleyeyim ne düşüneceklerini: Kati şimdi de bir polis bulmuş </p><p class="calibre2">
diye düşünürler. Bu yüzden kimsenin seninle ilişkisini keseceğini sanmam, canım. Hem adam trafik polisi değil, cinayet masası polisi." </p><p class="calibre2">
"Komiseri," diye düzelttim. "Ayrıca üniforma da giymiyor." Aslında üniformalı hali sivil halinden daha şıktı ya, neyse. "Hem, trafik polisi olsa ne olacak?" </p><p class="calibre2">
"Ya, işte gazete okumayı reddetmenin sonuçlan. Türkiye'yi sarsan kamuoyu araştırmasının sonuçlarını bilmiyorsun: Bir araştırmada halkın en rüşvetçi meslek grubu olarak nitelendirdiği kesim, trafik polisleri çıktı." </p><p class="calibre2">
"Her beşinci kişinin trafik polisine rüşvet verdiği saptanmıştı," diye ben tamamladım Lale'nin lafını. Gazete okumasam bile her şeyi biliyordum ve bunu göstermek için hiçbir fırsatı kaçırmazdım. Lale gene katıla katıla, dalga geçer gibi gülmeye başlamıştı. Onu umursamadan söyleyeceklerimi tamamladım: </p><p class="calibre2">
"Bu araştırmanın Türkiye'yi sarstığını falan hatırlamıyorum, fakat Laleciğim." </p><p class="calibre2">
Lale, şimdi de kahkahalar arasında, anneannesinin her karşılaşmamızda yaptığı gibi, "Ay, sen çok yaşa e mi!" diye çığlıklar atıyordu. </p><p class="calibre2">
"Ne oluyor? Bana da söylesen de birlikte gülsek," dedim. </p><p class="calibre2">
"Ne demek 'her beşinci kişi'? Doğruyu söyle, bu sefer de Almancadan çevirdin, değil mi? </p><p class="calibre2">
Nereden buluyorsun böyle şeyleri? 'Her beşinci kişi'ymiş. Doğruyu söyle, çevirdin mi çevirmedin mi bunu?" </p><p class="calibre2">
"Ne denir ki?" dediğim anda, Türkçe nasıl dendiği aklıma gelmişti: Her beş kişiden biri. </p><p class="calibre2">
"Evet, çevirdim. Ne olacak? Türkler de bir sürü şeyi İngilizceden çeviriyor. 'Kendine iyi bak,' diye bir laf mı vardı Türkçede? Ben de İngilizceden değil, Almancadan çeviriyorum. </p><p class="calibre2">
Ayrıca senin bu başöğretmen, başpsikiyatr, başbilgin ve baş Türk Dil Kurumu Başkanı </p><p class="calibre2">
tavırlarından da sıkıldım," dedim. Benimle her konuda dalga geçilebilirdi, ama Türkçem konusunda asla! </p><p class="calibre2">
Aşağı kata inip çantamı ve arabamın anahtarlarını ararken, Lale süt dökmüş kedi gibi peşimden geldi. </p><p class="calibre2">
 </p><p class="calibre2">
Son pişmanlık fayda etmiyor, kırılan kalpler iki tatlı sözle onarılmıyor. </p><p class="calibre2">
 </p><p class="calibre2">
Tam apartman kapısının önünde boş bir park yeri buldum. Öğlene kadar uyuduğum için olsa gerek, en ufak bir yorgunluk hissetmiyordum, ama kendi sarmısak kokumdan ve Lale'yle didişmekten serseme dönmüştüm: Eve girip bol bol su içmek ve dişlerimi fırçalayıp ılık bir duş almaktan başka isteğim yoktu. </p><p class="calibre2">
Bir tuhaflık olduğunu aslında daha evin kapısını açarken anladım: Kapıyı hep iki kere kilitlerdim, el alışkanlığı, oysa bu gece kilitli değildi, anahtar kilidin içinde yumuşakça döndü </p><p class="calibre2">
ve kapı açıldı. </p><p class="calibre2">
"Sabah evden çıkarken kilitlemeyi unuttum demek lanet migren yüzünden," diye düşündüm, üstünde durmadım. </p><p class="calibre2">
Antrede sandaletlerimi çıkarıp, buz gibi taşın üzerinde yalınayak yürüyerek mutfağa gittim, koca bir bardak içme suyu doldurdum kendime. İstanbul musluk sularında bir öküzü </p><p class="calibre2">
bile öldürecek kadar bakteri ve mikrop kaynadığından, biz İstanbullular, içme suyumuzu şişeyle satın almaya mecburuz. Suyu bakkaldan eve taşımanın zorluğundan yakınmaya hakkım yok, bu işi bakkalın çırağı yapıyor, ama elimi musluğa dayayıp su içmeyi özlüyorum doğrusu. </p><p class="calibre2">
Evin ön tarafındaki salona hiç girmeden, Fofo'yla benim yatak odalarımızın, banyonun ve benim çalışma odamın olduğu arka tarafa doğru yöneldim, banyodaki aynanın karşısında soyunup duşa girdim. </p><p class="calibre2">
</p><p class="calibre2">
En sevdiğim pembe şortumu ve Donald Duck'lı tişörtümü bu sabah kirli sepetine attığım için pişmanlık duyarak, çiçekli bir elbise giydim, saçlarımdan damlayan suları emsin diye de omzuma bir havlu attım. </p><p class="calibre2">
Ve televizyon izlemek için salona girdim. Salona gireceğime, doğrudan yatağıma girip gözlerimi kapayıp birkaç koyun saydıktan sonra uyumaya başlasaydım, adamcağız belki de beni uyandırmak yerine çekip gidecek ve bu karşılaşma da hiç yaşanmamış olacaktı. Fakat salona girmiştim bir kere. </p><p class="calibre2">
 </p><p class="calibre2">
Antreden vuran ışığın yarattığı loşlukta görmedim koltukta oturan adamı:  İnsan çoğu zaman sadece göreceğini tahmin ettiği  şeyleri görüyor: Kanepeyle koltuğun arasında duran sehpanın üzerindeki lambayı yaktıktan sonra ise, tahmin etsem de etmesem de, onu görmekten başka çarem kalmamıştı: Burnumun dibindeydi. </p><p class="calibre2">
"Gözlerimi kapasam kaybolur mu acaba?" gibi, romanlardan fırlamış bir düşünceye kapılmadım desem yalan olur: Mesut Mumcu'nun evimin salonunda beni bekliyor olması da en az bu roman düşüncesi kadar saçmaydı zaten. </p><p class="calibre2">
Benim her zaman oturduğum koltukta oturuyordu ve bu sabah gazetede gördüğüm fotoğraftakinden çok daha etkileyiciydi: Hem etkileyici, hem de şıktı. Türklerin Parliament mavisi dediği renkte keten bir takım, eflatun gömlek ve siyah mokasenler giymişti. Simsiyah, kısa kesilmiş saçları, kalın, büyük dudakları ve güce, güçlü olmaya, çevresinde korku dolu bir saygı yaratmaya alışkın, kendine güvenli bir hali vardı. Bundan on yıl öncesine kadar bu türde, egosu ve varlığıyla odaları dolduran erkeklerde derin ve karşı konulmaz bir cazibe bulduğumu itiraf edeyim. Son yıllarda ise, göz çevresindeki kırışıkların artmasıyla, aklın gelişimi arasında doğru orantı mı vardır, nedir, erkeklerimde başka türlü özellikler aramaya başlamıştım. Bu özellikleri yeri geldikçe siz sevgili okurlar da fark edeceksiniz. </p><p class="calibre2">
Korkudan ağlamaya başlamamamın etkisiyle olsa gerek, Mesut Mumcu, zahmet edip ayağa kalktı, eliyle kanepeyi gösterip, "Otursana," dedi. Kendi evimde bana misafirperverlik gösterilmesine pek alışık değilimdir, o şaşkınlıkla saçmaladım, </p><p class="calibre2">
"Erken gelen koltuğu kapıyor bu gece," dedim. Saçımdan damlayan suları alması için koyduğum havluyu omzumdan çekip kanepenin koluna serdim, kedi yalamış gibi duran saçlarıma rağmen karizmayı hiç olmazsa bir nebze kurtarabilmek için. Mesut, şimdi en kibar halimle iyi aile çocuklarına özgü olmadığını söyleyeceğim bir tavırla, omuzlarımdan başlayıp sutyensiz göğüslerimde uzun uzun takılarak, ayak parmaklarımın bordo ojeli tırnaklarına kadar beni dikkatle süzdü. Sonunda, görüntüden memnun olduğunu belirtircesine başını yana doğru eğdi; onay verdi. </p><p class="calibre2">
Geçenlerde bir yazıda, Müslüman âleminde evlerin dokunulmazlığı olan bir tür kutsal mekânlar olduğunu, örneğin  İran'da, devrim muhafızlarının ancak içeride birinin boğazlandığından emin olduklarında bir eve baskın yaptıklarını okumuştum: Bu yüzden herkes evinde gönül huzuruyla içki içebiliyor ve zina yapabiliyordu. Mesut Mumcu'nun ise Müslüman alemindeki kutsal ev kültüründen haberi yoktu belli ki. Muhtemelen, boşa harcadığı tuzları kirpikleriyle toplayacağının da farkında değildi. </p><p class="calibre2">
"Kapıyı nasıl açtınız?" diye sordum. </p><p class="calibre2">
"Çocuklar açtılar," dedi. Böyle ufak tefek işlerle uğraşacak bir adam olmadığı, o bunu söylemeden de hissediliyordu zaten. </p><p class="calibre2">
Kapının önündeki park yerini de bana Mumcu'nun çocuklarının ayırıp ayırmadığını merak etmiştim doğrusu. </p><p class="calibre2">
"Kül tablası bulamadık," dedi. </p><p class="calibre2">
Kül tablası bulunamadığı için sigara içilmemesinin bana bir lütuf olduğu besbelliydi. </p><p class="calibre2">
Yoksa, sigara içip izmaritleri de Hereke halımın üstünde söndürebilirlerdi. Fakat şimdi sorunum halımdan çok, evin içindeki ikinci kişinin varlığıydı. Salonun karanlıkta kalan diğer yarısında mevzilenmiş biri daha vardı demek ki. Sükûnetimi her şeye rağmen korumaya kararlıydım: </p><p class="calibre2">
"Mutfakta, lavabonun yanında sigara tablası var," dedim sesimi, salonun diğer yarısından da duyulacak şekilde yükselterek. </p><p class="calibre2">
Kimse yerinden kıpırdamadı. </p><p class="calibre2">
Durum yeterince asap bozucuydu. Daha da asap bozucu hale getirmemeye karar verdim: </p><p class="calibre2">
"Ben viski içeceğim, siz de ister misiniz?" dedim, gene bağıra bağıra konuşmuştum. </p><p class="calibre2">
Mesut Mumcu, "Buzlu olsun," dedi. Diğeri sesini çıkarmamıştı. </p><p class="calibre2">
İki bardak buzlu, bir bardak da buzlu-sodalı viski ve kül tablasıyla mutfaktan döndüğümde, Mesut Mumcu koltuğuma iyice yerleşmiş, bacak bacak üstüne atmıştı. Öbür adam veya kadın, her kimse, hâlâ ortalarda yoktu. </p><p class="calibre2">
"Dün telefondaki sendin, değil mi?" dedi. </p><p class="calibre2">
"Evet," dedim. Petra'nın odasından yaptığımız görüşmeyi kastediyordu. </p><p class="calibre2">
"Bugün Ali'yle görüşmüşsün." Foto'nun eski sevgilisini kastediyordu. </p><p class="calibre2">
"Yaa," dedim. </p><p class="calibre2">
"Dün aşiretten bir çocukla da görüşmüşsün." </p><p class="calibre2">
"Kim? Kiminle görüşmüşüm?" Bu kez gerçekten anlamamıştım. </p><p class="calibre2">
"Bizim aşiretten. Bak şimdi. İsmi neydi yahu? Gazetede çalışıyor." </p><p class="calibre2">
Dün buluştuğum polis muhabirini kastediyordu. </p><p class="calibre2">
"Şimdi anladım kim olduğunu. Evet görüştüm." dedim. Bak sen, ismimi ve telefonumu sigara paketine yazan hemşehrinin yaptıklarına... </p><p class="calibre2">
Viskisini içmeye başlamadan önce, kadehi tuttuğu elini burnunun hizasında havaya kaldırdı, "En kötü günümüz böyle olsun," dedi. </p><p class="calibre2">
"Benimki olmasın," dedim. Kapının önünde bulduğum park yerini saymazsak, bugün pek de iyi şeyler yaşamış sayılmazdım ne de olsa. Diğer  şahsa viskisini almasını söylesem mi, diye düşündüm, sesimi çıkarmadım, canı istiyorsa kendi gelirdi. </p><p class="calibre2">
Hassas insan Mesut Mumcu alınmıştı. </p><p class="calibre2">
"Yakışıksız oldu böyle evine girmemiz. Bizim memleketimizde misafirsin sen, sana karşı </p><p class="calibre2">
ayıp ettik. Mahcubuz sana karşı. Ama gündüz gelip kapını çalamayız, dükkânına kitap almaya gelemeyiz. Herkes güler. Senin için de iyi olmaz, yanlış anlama. Böylesi en doğrusuydu." </p><p class="calibre2">
Mantıklı olabilirdi söylediği. Polislerden sonra bir de mafya patronlarıyla sağda solda fink atmam iyi olmayabilirdi. Sonuçta, beni beklerken hatıra defterlerimi okuduklarını da sanmıyordum: İsraf olmasın diye ışıkları bile yakmadan, karanlıkta sessizce oturmuşlardı alt tarafı. </p><p class="calibre2">
"Diyelim beni görmek için en uygun yol buydu, peki ama beni görmeniz neden gerekiyordu?" diye sordum, tehlikeye alışık sert kadın halimden ödün vermeden. </p><p class="calibre2">
"Sen bu işi neden karıştırıyorsun?" </p><p class="calibre2">
"Hangi işi?" </p><p class="calibre2">
"Bu cinayet işini." </p><p class="calibre2">
"Katili bulmak için karıştırıyorum." </p><p class="calibre2">
"Katili bulmak polisin işi. Bu âlem sana göre değil. Serseri bir kurşuna hedef olursun, hiç </p><p class="calibre2">
arzu edilmeyen şeyler olabilir. Yanlış anlama yani. Bak, karşılıklı kadeh tokuşturmuşluğumuz var. Bizden sana bir yanlış hareket olmaz. Elhamdülillah, bizde kadına el kalkmaz, ama bu âlemin sağı solu da belli olmaz." </p><p class="calibre2">
"Cinayetin altında bu âlemden birileri mi var, yani? Yoksa sizinle bir hesaplaşma mı </p><p class="calibre2">
Müller'in öldürülmesi?" Söylediklerinden aldığım cesaretle sorulan ardı ardına fışkırtıyordum. </p><p class="calibre2">
"Kim olduğunu, neden olduğunu biz de bilmiyoruz? Bizim düşmanlarımız olabilir, ekmeğimize taş koymak isteyen birileri olabilir. Bu âlemde düşmanlık çoktur. İçeriden çıkmamızı istemeyen çoktu, şimdi de tekrar içeri girmemizi isteyen çoktur. Herkes olabilir. </p></body>
</html>
