<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:o="urn:schemas-microsoft-com:office:office">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="WordSection">
    <p class="MsoNormal"><span class="calibre7">Hükümet zor. Korkusu büyük.</span></p>

    <p class="MsoNormal"><span class="calibre7">Başa çıkılmaz Hükümetlen.</span></p>

    <p class="MsoNormal"><span class="calibre7">Hükümet beterin beteri.</span></p>

    <p class="MsoNormal"><span class="calibre7">Hükümet onun arkasında, eşkıyalar onun. Ağalar beyler onun arkasında, kasabalılar onun... Zengini onun arkasında, fıkarası...</span></p>

    <p class="MsoNormal"><span class="calibre7">Bunaldık.</span></p>

    <p class="MsoNormal"><span class="calibre7">Bunaldık da yurdumuzu yuvamızı bırakıp kaçtık. İyi yapmadık.</span></p>

    <p class="MsoNormal"><span class="calibre7">Akrabalar, dostlar, bir pişmanlığın, özlemin, kavuşmanın tadındaydılar. Dutun altında gece yarısına kadar oturdular, konuştular.</span></p>

    <p class="MsoNormal"><span class="calibre7">Koca Osman, Ferhat Hoca köylünün gelişine şaşmışlardı.</span></p>

    <p class="MsoNormal"><span class="calibre7">O kadar yalvarmış yakarmışlardı da o zaman niçin getirememişlerdi?</span></p>

    <p class="MsoNormal"><span class="calibre7">Koca Osman:</span></p>

    <p class="MsoNormal"><span class="calibre7">Bunun, bu şahinin de, bu boz kuşun da adında bir keramet var. Hem de büyük bir keramet, diyordu.</span></p>

    <p class="MsoNormal"><span class="calibre7">Ferhat Hocaysa alttan alta gülümsüyor, Koca Osman, ötekiler ne söylerse hiç karşı koymuyor başıyla onaylıyordu. Bu gelenlerin atları da vardı.</span></p>

    <p class="MsoNormal"><span class="calibre7">Gelenler o gece uyumadılar, köylülerin de bir bölüğünü birlikte uyutmadılar.&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Merakla onu soruyorlar, bıkıp usanmadan onun hakkında ne söylerlerse dinliyorlardı. Aynı hikayeyi belki beş altı adamdan duyuyorlar, gene de hikayeyi dinlemiyorlar yutuyorlardı.</span></p>

    <p class="MsoNormal"><span class="calibre7">Nasıl, nasıl bir adam?</span></p>

    <p class="MsoNormal"><span class="calibre7">Gözleri, elleri ayakları?</span></p>

    <p class="MsoNormal"><span class="calibre7">Saçları nasıl, kaşı kirpiği?</span></p>

    <p class="MsoNormal"><span class="calibre7">Sesi nasıl, nasıl konuşuyor?</span></p>

    <p class="MsoNormal"><span class="calibre7">Boyu posu?</span></p>

    <p class="MsoNormal"><span class="calibre7">Köylüler onun ne boyunu posunu, ne konuşmasını, hiçbir şeyini söylemiyor, "Yiğit, şahin, alıcı kuş gibi, kurşun geçmez ona, yıldırım çiçeği var onda. Muskasının içinde..." diyor geçiştiriyorlardı.</span></p>

    <p class="MsoNormal"><span class="calibre7">Daha çok kadınlar, daha da çok genç kızlar durmadan onun boyu poşu, gözü kaşı üstüne sordular da, onu görenlerden doğru dürüst bir karşılık alamadılar. Kimsenin dili varıp da: "Onu görseniz, bir çocuk kadar küçücük, yüzü de yalnız kocaman bir çift göz," diyemiyordu. "Elleri de küçücük," diyemiyordu. Oysa Memedin elleri küçücük değildi. Omuzları da dar değildi. Ama onlara Memedin her şeyi küçücük geliyordu.</span></p>

    <p class="MsoNormal"><span class="calibre7">Sesi için de, konuşması için de bir şey söyleyemiyorlardı. Sesini, konuşmasını hiç duymamışlardı ki... Yalnız Kamer Ana duruyor: "O, adamın hası," diyor, ağız dolusu, mutlu gülüyordu. Gülüyor, yanında duran tepeden tırnağa sevda kesilmiş Seyrana bir göz atıyordu.</span></p>

    <p class="MsoNormal"><span class="calibre7">Birkaç gün içinde köy eski haline geldi. Sanki bu köyün yarısı göçüp de yıllarca Sarıçamın kepirinde yaşamamıştı. Sanki hiç kimse hiçbir zaman bu köyden ayrılmamıştı.</span></p>

    <p class="MsoNormal"><span class="calibre7">Yalnız azıcık hayal kırıklığına uğramışlardı. Köye gelir gelmez, karşılarında pür silah, burma bıyıklı, dağ gibi Memedi bulacaklarını sanıyorlardı. Oysa onun kimse yüzünü bile göremiyor, kimse yerini bile bilemiyordu. Birkaç gün sonra da köye Yobazoğlu geldi, karısı, çocuklarıyla. Onun evi yanmıştı, yükünü ulu dutun altına indirdi. Hemen bir ahır boşaltıp Yobazoğlunu da yerleştirdiler. Yobazoğlu, çocukları, karısı perişandılar. Hemen ona yardım ettiler, eksiklerini elden geldiğince tamamladılar.</span></p>

    <p class="MsoNormal"><span class="calibre7">Hükümet değil, candarma, ağa değil, Azrail gelse yurdumdan bir yere bir daha ayrılmam. Öldürsünler beni. Boynumu kılıçlarının altına uzatırım, boynum kıldan incedir, vurun, vurun ki kanım baba yurdumun toprağına saçılsın derim, diyordu.</span></p>

    <p class="MsoNormal"><span class="calibre7">Durmadan ah vah ediyor, Koca Osmandan, Ferhat Hocadan özür üstüne özürler diliyordu.</span></p>

    <p class="MsoNormal"><span class="calibre7">Olanı biteni Ali Safa Bey duydu. Önce inanmadı, güldü geçti. Sonra Vayvaya en güvendiği adamlarını Zekeriyayı, Dursun Durmuşu gönderdi. Onlar da olayı doğruladılar. Ali Safa Bey küplere bindi, ağzı köpürdü. Bir gün sabahtan öğleye kadar konağın sofasında:</span></p>

    <p class="MsoNormal"><span class="calibre7">Ben ben, ben ben, ben ben, diye gitti geldi. "Ben ben, ben yaparsam yaparım onlara! Demek meydan okuyorlar? Demek meydan... Ben ben... Ben ben, ben ben... Görecekler o köppekler... Köppekler... Köppekler! Ben ben..."</span></p>

    <p class="MsoNormal"><span class="calibre7">Yoruldu. Bedeni çözüldü. Gözleri yaş içinde kaldı:</span></p>

    <p class="MsoNormal"><span class="calibre7">Yarabbi, diye mırıldanmaya başladı, "benim ne taksiratım var? Hulusu kalple memlekete bir çiftlik kazandırmaya çalıştım. Halbuki onların bu topraklara hiçbir ihtiyaçları yok. İnat ediyorlar. Halbuki ben onlara bu topraklardan bin kat daha iyi bir toprak bulurdum. Ne yaptım onlara da benim başıma yıllardır bu işleri açıyorlar? Hakkımı gasp ediyorlar. Çiftliğim güdük kaldı yıllardır onların yüzünden. Eşek kuyruğu gibi ne uzuyor, ne kısalıyor... İstanbulda, Ankarada bir işe girip, yan gelip yatmak dururken, canımı dişime takmışım, memleketim, asil vatanım için... Anlamıyorlar, insanlıktan anlamıyorlar, anlamıyorlar bu köylüler, anlamıyorlar. Anlatamıyorum. Sürünüyorum, sü</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">rünüyorum Melihayla birlikte. Kadını da getirdim bu cehenneme kilitledim. Bütün bedeni çıban içinde."</span></p>

    <p class="MsoNormal"><span class="calibre7">Karısının yara bere içindeki tombul bedeni gözünün önüne geldi:</span></p>

    <p class="MsoNormal"><span class="calibre7">Zulüm, diye inledi. "Şu köylülerin bana yaptıkları işkence. Zulüm... İnsanlığa yakışmaz hakaretler. Çekemiyorum insanlar, artık taşıyamayacağım bu yükü, bu ağır zulüm altında inliyorum, inliyorum, inliyorum a dostlar, a can dostları, a kavga arkadaşları, a dostlar a! Kaldıramıyorum, götüremiyorum bu ağırlığı artık. Şu dünya dünya olalı şu benim başıma gelenler, şu bana yapılan alçaklıklar hiçbir mahlukata yapılmamıştır."</span></p>

    <p class="MsoNormal"><span class="calibre7">Senin yumuşaklığından, insaniyetliğinden, merhamet dolu yüreğinden dolayıdır başına gelenler...</span></p>

    <p class="MsoNormal"><span class="calibre7">Başını kaldırdı, yandaki sedire çökmüş karısının yaş içindeki gözlerini gördü. Kirpikleri de top top olmuş, yüzü ıpıslaktı.</span></p>

    <p class="MsoNormal"><span class="calibre7">Eteklerini gene göbeğine kadar açtı:</span></p>

    <p class="MsoNormal"><span class="calibre7">Bunun için mi babam beni o kadar yüksek mekteplere gönderdi, İstanbullarda okuttu? Bunun için mi canım Safa Bey, bunun için mi? Yakında bu etler çürüyüp parça parça dökülecek.</span></p>

    <p class="MsoNormal"><span class="calibre7">Bacakları sivrisinek ısırıklarının yerinden başka da simsiyah kesilmişti.</span></p>

    <p class="MsoNormal"><span class="calibre7">Bütün bunlar için mi bu Vayvay zalimlerinin bize zulmü, işkencesi? Haberleri yok mu halimizden, çektiklerimizden? Bu topraklar inşallah onlara mezar olacak, inşallah, hepsine, çocuklarına, karılarına, hepsine mezar olacak!</span></p>

    <p class="MsoNormal"><span class="calibre7">Ali Safa Bey karısının haline candan acımıştı. Yüreği kan ağlıyordu.</span></p>

    <p class="MsoNormal"><span class="calibre7">Olacak! diye bağırdı. "Bu toprakları onlara mezar edeceğim, mezar, mezar... Ben, ben, beeeen! Ben yaparsam yaparım onlara... Senin şu döktüğün her damla yaş için onlardan bir can gidecek. Bir can! Bu yaptıkları zulmü, bana ve de sana... Yanlarına koymayacağım. Bütün mukaddesatımın üstüne, milletimin, vatanımın kutsal başı üstüne yemin ediyorum ki, bu aşağılık zulümlerini onların yanlarına bırakmayacağım. Bin misliyle ödeteceğim."</span></p>

    <p class="MsoNormal"><span class="calibre7">Meliha Hanıma doğru yürüdü, saçlarını okşadı, en şefkatli, sevgi dolu sesiyle:</span></p>

    <p class="MsoNormal"><span class="calibre7">"Afedersin Meliham," dedi. "Seni bu vahşete getirdim. Tabiatın ve insanların zulmünün içine getirdim hapseyledim. Kusuruma kalma. Ama görüyorsun ki epeyce de başarılı oldum. Zapt ettiğimiz toprak az buz değil, milyonlar eder. Asimi sorarsan biraz da memnunum. Bu kadar kıymetli bir şey öyle kolay elde edilmemeli ki bir kıymeti olsun. Hayat savaştır. Hayat savaş değilse hiçbir şey değildir Meliham. Savaşların en kutsalı da toprak savaşıdır. Bir çiftlik kazanmak bir vatan kazanmakla birdir. Hiç farkı yoktur. Ağlama Meliham, daha çok genciz, önümüzde geniş, büyük bir hayat var. Şimdi ben gideyim de şu Vayvaydan, şu senin güzel gözlerinin intikamını alayım. Her damla yaş için onların başına bir tane bela çorabı öreyim. Analarından doğduklanna da doğacaklarına da onları bin pişman edeyim."</span></p>

    <p class="MsoNormal"><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Eğildi, saçlarını kaldırıp karısını ekşi ekşi kokan terlemiş ense kökünden öptü.</span></p>

    <p class="MsoNormal"><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">"Meliham, sevdiğim, bu vahşete getirip de süründürdüğüm, perişan eylediğim, bütün bu Çukurova senin bir tırnağına değer mi ki! Ne yaparsın ki hayat... Mücadeleye mecburuz."</span></p>

    <p class="MsoNormal"><span class="calibre7">Merdiven başına yürüdü. Kendine gelmişti artık. Zekeriyayı, Dursun Durmuşu çağırdı:</span></p>

    <p class="MsoNormal"><span class="calibre7">Yanınıza birkaç adam alın da gelin. Mutemet adamlar olsunlar. Kasabaya gideceğiz.</span></p>

    <p class="MsoNormal"><span class="calibre7">Atlandılar. Kasabada herkes köylülerin Vayvaya döndüğünü duymuştu.</span></p>

    <p class="MsoNormal"><span class="calibre7">Zavallı Ali Safa Bey, diyorlardı. "Kimsiz, kimsesiz, arkasız. Köylüler gene gelip tarlalarını işgal etmişler."</span></p>

    <p class="MsoNormal"><span class="calibre7">Ali Safa Bey kasabaya ulaştıktan az sonra da ortalığa başka bir söylenti yayıldı. Herkes konuşuyor, Safa Beye daha çok acıyorlardı.</span></p>

    <p class="MsoNormal"><span class="calibre7">"Bir adam zavallı olursa, talihsiz olursa Ali Safa Bey gibi olur. Vayvay köylüsüne yemedi yedirdi, içmedi içirdi. Bir hastaları olsa hemen doktor, hoca başlarında. Tırnaklarına taş değse Ali Safa Beyciğin yüreği paralanırdı. Ali Safa Beyin tüm kazancı, varı yoğu Vayvay köylüleri içindi. Etme bunu Ali Safa&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Bey, başına sıçırma bu köylüleri, sonra kötü olur diyenlere, yoook, diyordu, onlar iki gözümdür, kardeşlerimdir, onlar bizim efendimizdir, diyordu. Koynunda besledi ki yılanı, yüreğinden soksun. Besledi ki kargayı gözünü oysun. Vay fıkara Ali Safa... Köylüler bir gece çiftliğini basmışlar, ver etmişler kurşunu. İki adamını da yakalamışlar, ağaca asıp, diri diri derilerini yüzmüşler. Sonra parça parça doğrayıp parçalarını Ali Safa Beyin konağına atmışlar."</span></p>

    <p class="MsoNormal"><span class="calibre7">Ademle Zeynelin türlü türlü hikayeleri, öyle acıklı öyle candan anlatılıyordu ki... Kasaba kadınları dövünüyorlar:</span></p>

    <p class="MsoNormal"><span class="calibre7">Vay Meliha Hanım vay, diyorlardı. "Bu akılsız Ali Safa yüzünden onun da başına çok, daha çok belalar gelecek."</span></p>

    <p class="MsoNormal"><span class="calibre7">İnsan hiç köylülere güvenir mi? Bu canavarlara!</span></p>

    <p class="MsoNormal"><span class="calibre7">Bu ekmek yedikleri sofraya bıçak sokanlara...</span></p>

    <p class="MsoNormal"><span class="calibre7">Bu kan içicilere!</span></p>

    <p class="MsoNormal"><span class="calibre7">Bu cellatlara!</span></p>

    <p class="MsoNormal"><span class="calibre7">Bu vahşeti müşekkellere!</span></p>

    <p class="MsoNormal"><span class="calibre7">İnsan hiç güvenir mi?</span></p>

    <p class="MsoNormal"><span class="calibre7">Hükümette de iş yok.</span></p>

    <p class="MsoNormal"><span class="calibre7">Vay Meliha Hanım vay! Kadersiz, garip, kimsesiz.</span></p>

    <p class="MsoNormal"><span class="calibre7">Kasaba bir merhamet kesilmişti. Herkesin gözü yaşlı. Kasaba pazarında dolaşan köylülere iğrentiyle, korku, ürküntüyle bakıyorlardı. Bakıyor, bu paçavra yığını gibi, boyunlarını sündürmüş, alık alık dolaşan canavarlara diş gıcırdatıyorlardı.</span></p>

    <p class="MsoNormal"><span class="calibre7">Ali Safa Bey olayı önce candarma komutanı Yüzbaşı Faruğa en acıklı, gücünün yettiği, dilinin döndüğü kadar acıklı anlattı. Yüzbaşının yüzü duyduğu korkunç canavarlık karşısında allak bullak oldu. Akşam olup Nazifoğlunun lokantasında iki kadeh attıktan sonradır ki olayların ağır etkisinden kurtulup ancak kendine gelebildi. Savcıların, hakimlerin hali de Faruk Beyden beterdi. Yalnız Kaymakam Bey ellerini ovuşturuyor, büyük bir kıvanç içinde: "İyi, güzel, memnuniyet verici bir hal," diyordu. "Yesinler biribirini, yesinler bu kafirler. Padişahımız efendimizin saltanatları devrinde böyle canavarlıklar olur muydu efendim, nur-i aynım?"</span></p>

    <p class="MsoNormal"><span class="calibre7">Ali Safa Bey Siyasetçiye, Fethi Beye, Deli Fahriye, Adanaya, Ankaraya tel üstüne tel yazdırdı. Köylüler ayaklanıyor, çiftlikleri yakıyor, hanumanları söndürüyor, kan döküyorlardı. Çukurova toprakları suyla değil kanla sulanıyordu, kanla!</span></p>

    <p class="MsoNormal"><span class="calibre7">Vali de ne derse desin. Bütün bu yazdıkları gerçek değil miydi?</span></p>

    <p class="MsoNormal"><span class="calibre7">Hemen o gün Vayvay köyüne bir manga candarma gönderildi. Candarmalar Ademin katili olarak Yobazoğlunu, Zeynelin katili olaraktan "da Ferhat Hocayı yakaladılar. Ali Safa Beyle Savcı açık açık, her şeyi kardeş kardeş konuşmuşlar, katillik için bu iki kişiyi daha münasip bulmuşlardı. Hasanın Çukurovada kimi kimsesi, arkası akrabası yoktu. Ferhat Hocanın da nereden geldiği bellisizdi.</span></p>

    <p class="MsoNormal"><span class="calibre7">Savcı:</span></p>

    <p class="MsoNormal"><span class="calibre7">Safa Bey, dedi. "Bu Hoca esrarengiz bir adam. Bir de bunun casusluğunu ortaya atabiliriz, tutar. Onun casusluğuna Vayvay köyü bile inanır. Haydi kolları sıvayın. Sağlam deliller bulun casusluğa ait. Ferhat Hocayı idam ettirebilirim. Ferhat Hocayı&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">çok iyi seçtik. Unutmayın ki o bir hocadır ve Ankarada herkes hocalardan ürker.&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Hele bugünlerde... Safa Bey, tam attık, turnayı gözünden vurduk."</span></p>

    <p class="MsoNormal"><span class="calibre7">Ali Safa hararetle Savcının elini sıktı:</span></p>

    <p class="MsoNormal"><span class="calibre7">Çok isabet buyurdunuz Müddeiumumi Bey. Hoca ve Kızılbaş... Beli kırılacak köylülerin, alçakların. Siz mizanseni bana bırakın, dedi kasabaya daldı.</span></p>

    <p class="MsoNormal"><span class="calibre7">Vayvay köylüleri elleri kelepçeli Ferhat Hocayla Yobazoğlunu köyün dışına kadar uğurladılar:</span></p>

    <p class="MsoNormal"><span class="calibre7">Tez günde gidin, tez günde gelin, diye alkışlar ettiler. "Koca Allah yardımcınız olsun."</span></p>

    <p class="MsoNormal"><span class="calibre7">Yobazoğlu köyün dışında durdu:</span></p>

    <p class="MsoNormal"><span class="calibre7">Bile bile geldim. Böyle olacağını bile bile. Ama şuna inanın ki, insan öldürmek kötüdür, kimse inanmayacak, bari siz inanın, ben Ademi öldürmedim, dedi. "Çocuklarım hepinize emanet."</span></p>

    <p class="MsoNormal"><span class="calibre7">Ferhat Hoca önce konuşmak istemedi. Sonra nedense acı acı gülerek köylülere döndü, göz çukurlarında yaşlar:</span></p>

    <p class="MsoNormal"><span class="calibre7">Siz benim kim olduğumu biliyorsunuz, dedi boğulan bir sesle. "Söylemeye hacet yok. Ben bir daha köye dönemeyeceğim. Beni asacaklar. Hakkınızı helal edin kardeşlerim."</span></p>

    <p class="MsoNormal"><span class="calibre7">Kapkara, yalım karası gözleri, gün vurdukça yanar döner yeşil olan sakalları bir pırıltıda şimşeklendi, parladı. Ferhat Hoca dudakları kıpır kıpır dualar okuyordu, yüzünde aynı acı gülümsemeyle.</span></p>

    <p class="MsoNormal"><span class="calibre7">Kasabaya ertesi gün, kuşluk vakti girdiler. Ferhat Hocanın güzel gözleri mosmor şişmişti. Yüzü de mosmordu. Bütün çenesinde kan kurumuştu. Paramparça olmuş giyitleri de kan içindeydi. Şalvarı liyme liyme edilmişti. Ayakkabıları kim bilir nerde kalmıştı. Ayaklarından, bacaklarından yolun kül gibi tozlarına kan sızıyordu.</span></p>

    <p class="MsoNormal"><span class="calibre7">Yobazoğlunu dersen Hocadan bin beterdi. Bakılacak hal bırakmamışlardı. Bir kanlı paçavra yığınıydı.</span></p>

    <p class="MsoNormal"><span class="calibre7">Kasabaya yaklaşırken her ikisinin boğazına da birer kara, kalın kıl örme taktılar. Kasabada ellerinde karpuz kabukları, pislik, çamur, sopa, taş, çürük yumurta, çürük domates, kova kova ekşimiş ayran, büyük bir kalabalık onları bekliyordu.</span></p>

    <p class="MsoNormal"><span class="calibre7">Dereden aşağıdan başları gözükür gözükmez bağrışmalarla karşılandılar. Kabuk, çamur, çürük yumurta, taş, yağmur gibi yağdı üstlerine. En ağıza alınmayacak sövgüler, aşağılamalar...</span></p>

    <p class="MsoNormal"><span class="calibre7">Ferhat Hoca önde, başı önüne iyicene sarkmış, Yobazoğlu arkada, o da öyle, görmüyorlar, duymuyorlardı. Bağrışan, söven, taşlayan kalabalığın arasında önce pazaryerine getirildiler. Tellal Kambur Ahmet burada caniler üstüne, insanlık, kan üstüne uzun bir nutuk çekti, gözleri yaşartan. Sonra taş, pislik, çamur, küfür yağmuru gene başladı.</span></p>

    <p class="MsoNormal"><span class="calibre7">Boğazlarında ip, arkalarında yüzlerce kişi Ferhat Hocayla Yobazoğlu bütün kasabayı dolaştırıldılar. Kambur Ahmet her mahallede bir iki kere durdu dehşet nutkunu tekrarladı.</span></p>

    <p class="MsoNormal"><span class="calibre7">Mahpusaneye getirildiklerinde ikisi de ayakta duracak halde değildi. Yarı baygın duvarın dibine yığılışıverdiler.</span></p>

    <p class="MsoNormal"><span class="calibre7">Ali Safa Bey o gece Nazifoğlunun lokantasında kasabanın adli ve mülki erkanına büyük bir rakı ziyafeti çekti. Ziyafette Zeynelin ve Ademin ne kadar iyi, dost, sadık insanlar olduklarını söyledi. Onların insanlıklarını, faziletlerini saydı döktü. Onlar böylesi alçakça, rezilce, canavarca bir ölüme layık insanlar değillerdi.</span></p>

    <p class="MsoNormal"><span class="calibre7">Ali Safa Bey öyle candan, öyle güzel konuştu ki bu gece herkesi dilhun eyledi.</span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <h1 class="MsoNormal" id="sigil_toc_id_45" style="text-align: center;"><span class="calibre7">46</span></h1>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7">Daha günün doğmasına çok vardı ama ortalık ağarmış gibiydi. Cığıl cığıl akan Savrun suyunun çamurlu kıvrımının kıyısında bitmiş mavi çiçekle sıvanmış yarpuzların yaprakları terlemişti. Çiçeklerdeki bal arıları, öteki arılar kanatlarını sırtlarına yatırmışlar uyuyorlardı. Arada sırada da anlar şöyle bir ürperiyorlar, titrer gibi yapıyorlardı.</span></p>

    <p class="MsoNormal"><span class="calibre7">Bostan çardağının dibi, yöresi karpuz kabuklarıyla doluydu. Kesilmiş, kemirilmiş, parçalanıp hiç dokunulmamış karpuz kabukları... Çürümüş karpuzların kokusu bütün bostana, yöreye sinmişti.</span></p>

    <p class="MsoNormal"><span class="calibre7">Memed çoktan uyanmış bostanın içini dolaşıyor, düşünüyordu. Şu başıma gelenler diyordu kendi kendine. Bütün başından geçenler teker teker gözlerinin önünden geçiyordu. Nereden başlamış, nereye varmıştı. Koskoca Hükümet, Çukurova ağaları canlarını dişlerine takmışlar, onu arıyorlardı. Bölük bölük candarmalarını üstüne yolluyorlardı. Bir de eşkıya gibi eşkıya olsa kim bilir ne olacaktı! Ne istiyorlar benden, diye içinden geçiriyordu.</span></p>

    <p class="MsoNormal"><span class="calibre7">Koca Osman birkaç gün önce bir mutluluk halinde bostana düşmüş:</span></p>

    <p class="MsoNormal"><span class="calibre7">Şahinim, demişti, "bu işin üstesinden geldik artık, Ali Safanın belini kırdık. Senin adını duyan köylüler, kaçmışlar da korkmuşlar, senin burada olduğunu duyar duymaz yüreklerine bir yiğitlik ateşi düşmüş, duramamışlar, koşmuşlar köye geldiler. Yobazoğlu da geldi. Sen burada, şu durduğun yerde dur</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">dukça köylü dağları düz edecek. Ali Safa bugünlerde erinde geçinde belasını bulacak. Deli Muslu oğlan iyi çalışıyor. Herkesler de Deli Muslu oğlanın yaptıklarının senin başının altından çıktığını biliyor. Doğru, sen olmasan, sen bize yürek vermesen biz avratlar gibi Safanın altına pısardık. Doğru doğru, dosdoğru. Anavarza binekleri, kurda benzer sinekleri, Memed sana oğul demem, yıkmayınca konakları..."</span></p>

    <p class="MsoNormal"><span class="calibre7">Bu ağıdı Koca Osman ağzından kaçırmış, sonra da pişman olmuştu.</span></p>

    <p class="MsoNormal"><span class="calibre7">Yani yani konakları biz yıkacağız. Sen işte böyle burada duracak, yiyip içip yatacak, bize gölge olacaksın. Bes, bu kadarlığı bize yeter. Sen burada dur, biz kendi işimizi kendimiz görürüz.</span></p>

    <p class="MsoNormal"><span class="calibre7">Koca Osman ciddileşmişti, gözlerinde umutsuzluk, korku:</span></p>

    <p class="MsoNormal"><span class="calibre7">Şahinim, demişti, "şunu bil ki, hiç aklına küsüm düşmesin, senin Çukurovada olduğunu tüm Anavarza ovası biliyor. Ama nerede olduğunu kimse bilmiyor. Senin Çukurovaya indiğini de hiçbir köylüden hiçbir ağa, hükümet adamı duyamaz. Köylü milleti sırasında taş gibi ketumdur. Taş gibi oğul. Sen burada rahat et."</span></p>

    <p class="MsoNormal"><span class="calibre7">Memed bunların da kendisinden çok şey beklediğini, hele Koca Osmanın söylediği ağıttan sonra iyice anlamıştı. Onu ne sanıyorlardı acaba? Birkaç yıl dağda gezmiş, zorla dağa itilmiş, başına olmadık işler açılmış, yıkılmış, köy köy, dağ dağ dolaşmış, başını sokacak bir delik bulamamış da gelmiş buraya sığınmış birisiydi.</span></p>

    <p class="MsoNormal"><span class="calibre7">Memed yanında yöresinde olanı biteni anlamaya çalışıyor, sabahlardan akşamlara, akşamlardan sabahlara kadar kafa yoruyordu. Olanın bitenin birtakımını geçirdiği deneylerden dolayı anlıyor, bir kısmına da hiç akıl erdiremiyordu. Şu koca Osman boşuna yeliyor uğraşıyordu. Ali Safa Bey onları köylerinden sürecekti. Arkasında Hükümet, yanında ağalar, başında bir sürü silahlı adamı. Koca Osmanın da güvendiği kendisi, İnce Memed! Bir tek adam. Koca Osman bilmiyor muydu ki candarmalar bir haber alsalar, burada, Akçasazın bataklığında sıkıştırsalar, bir bölük candarmayla onun İnce Memedini keklik gibi avlarlardı?</span></p>

    <p class="MsoNormal"><span class="calibre7">Teslim olmayacağım, öldürecekler beni, diye gülümsedi.</span></p>

    <p class="MsoNormal"><span class="calibre7">Ali Safayı öldürdüler diyelim, daha kötü bir Ali Safa çıkmayacak mı karşılarına? Hem de beterin beteri. Hamzanın Değirmenoluk köylüsüne yaptıklarını kılı kılına öğrenmişti. Bir iş yapalım, bir iyilik edelim derken zulüm olduk fıkaraların başına. Köylü ne kadar bana küsse, sövse, beni yerse hakkı var.</span></p>

    <p class="MsoNormal"><span class="calibre7">Bir daha diye düşünüyordu, bu Çukurdan diri çıkamayacağım. Şu bostanda rahatlıkla ölümü bekliyorum. İdam fermanımı boğazıma takmışım, Anavarza ovasında dolanıp duruyorum. Abdi gidince Hamza gelmese iş kolay... Bir Abdi gidiyor bin Hamza geliyor. Her dövüş boşa. Koca Osmanın, Vay vay köyünün de dövüşleri boşa. Tez günde burasını bırakıp başka bir yere yerleşseler... Başka bir yerde de karşılarına başka bir Ali Safa çıkmayacak mı?</span></p>

    <p class="MsoNormal"><span class="calibre7">Güze varmadan beni burada candarmalar yakalayacaklar. Hem de Vayvay köylüsü yerimi haber verecek Yüzbaşıya. Ala kanım Akçasazın çürümüş toprağına saçılacak.</span></p>

    <p class="MsoNormal"><span class="calibre7">Burada uyuşmuş, yarı uykulu, yarı ölü yaşamaktan başka çare yok. Köse Halilin yanında.</span></p>

    <p class="MsoNormal"><span class="calibre7">Köse Halille durmadan da, giden Abdinin yerine gelen Hamzayı konuşuyorlar, kafa yoruyorlar, bir çıkar yol bulamıyorlardı. Bir kaçacak, sığınacak delik de bulamıyorlardı. Nereye gitsen ağa var, candarma var. Nereye gitsen İnce Memedi tanırlar. Hay İnce Memed batsın. Hem de yerin dibine. Burada durup ölümü bekleyecekti. Nereye gitse, başını hangi taşa vursa ölüm ardından gelecekti.</span></p>

    <p class="MsoNormal"><span class="calibre7">Köse Halil canlı, terütaze bir adamdı. Gözüpek. Ha desen Ali Safanın konağına bir anda yürüyecek yüreklilikteydi. Memed, Halile hayranlıkla bakıyor, Halilse onun yılgınlığını, yitmişliğini, burada oturmuş ölümü tevekkülle beklemesini bir türlü anlamıyordu. Böyle de İnce Memed mi olurmuş, diye düşünüyordu. Kim bilir, zaar İnce Memedler de böyle olurlarmış.</span></p>

    <p class="MsoNormal"><span class="calibre7">Evvelsi gün Ferhat Hocayla Yobazoğlunu candarmaların alıp götürdüklerini duydukları an, Memedin yüzünü gören Halil onun hakkındaki düşüncelerini değiştirdi. Memedin yüzü, gözleri, elleri, sesi, her şeyi birden değişivermişti. Bedeninin yapısı bile bir anda değişmişti. Köse Halil kendi ken</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">dine, işte İnce Memed dedikleri de bu olsa gerek, demiş, sevinmişti.</span></p>

    <p class="MsoNormal"><span class="calibre7">Ferhat Hocanın, Yobazoğlunun başına gelenleri en küçük ayrıntılarına kadar onlara Seyran anlatıyordu. Ellerindeki ağır zincirleri, kasabadaki aşağılamaları... Memed susuyordu. Halil birden onun yüzünün bambaşka olduğunu, keskin bir bıçağın ağzına benzediğini gördü. Gözlerinde bir iki kez küçücük ışıklar çaktı. Sonra bir çelik ışıltısı geldi gözbebeklerine oturdu.</span></p>

    <p class="MsoNormal"><span class="calibre7">Seyran birden konuşmasını kesti, bir tuhaf, gözlerini daha şimdi görüyormuş gibi Memede dikti. Şimdi şimdi, bu adam yitiklerden gelmiş gibiydi. Gözlerindeki çelik pırıltı oraya çakılmış kalmıştı.</span></p>

    <p class="MsoNormal"><span class="calibre7">Ortalıkta derin bir sessizlik vardı. Derin, korkulu... Sinek kanatlarının sesleri duyulur. Sıcaktı. Her şey bir kamaştırıcı ışıkta yanıyor, eriyor, akıyordu.</span></p>

    <p class="MsoNormal"><span class="calibre7">Memedin başında sarı ışıklar çakıyordu. Kıvılcımlanıyor, saçılıyor, büyük bir hızla gözleri kör eden sarı ışıklar savruluyor, dönüyorlardı. Dünya sapsarı kesilmiş, savrulan, akan, uğunan, saçılan, kıvılcımlanan sarı ışık içinde balkıyıp duruyordu.</span></p>

    <p class="MsoNormal"><span class="calibre7">Memed sendeleyerek çaykaraya kadar yürüdü, başını çaykaranın buz gibi suyuna daldırdı çıkardı, daldırdı çıkardı, sonra hızla bostanın içinde yürüyerek, bastığı yeri bilmeyerek, ayakları teveklere takılarak yürümeye başladı. Şimdi ortadan her şey silinmişti. Otlar, ağaçlar, Anavarza kayalıkları, su, toprak, Akçasazın bükleri, karşıdaki yatık dağlar, her şey silinmiş, ortada yalnız bir öfke heybeti gibi Memed kalmıştı. Halil, Seyran ondan gözlerini ayıramıyorlardı. Memed uzun bir süre gitti geldi, gitti geldi. Sonra bostanın ortasında dikildi kaldı. Dimdik. Yere saplanmış keskin bir kılıç gibiydi.</span></p>

    <p class="MsoNormal"><span class="calibre7">Halil onun yanına vardı:</span></p>

    <p class="MsoNormal"><span class="calibre7">Kardeş, dedi, "Memed, burada dikilip kalma. Çok sıcak var. Sonra güneş çarpar, hasta olursun."</span></p>

    <p class="MsoNormal"><span class="calibre7">Çardağın altına geldiler. Karpuz kabuklarının üstüne çokuşmuş binlerce kırmızı eşekarısı, sarıca arılar, balarıları, boncuklu arılar, karaca arılar havalandılar. Saydam kanatları ağır güneşte binlerce titreşimde ipileşti.</span></p>

    <p class="MsoNormal"><span class="calibre7">Memed, Seyrana baktı, onu gördü. Bu sefer yüzü daha başka oldu. Ilık, dost, tatlı, bir hoş bir yüz. Gülümsedi.</span></p>

    <p class="MsoNormal"><span class="calibre7">Çardağın altına otururken:</span></p>

    <p class="MsoNormal"><span class="calibre7">Vay Ferhat Hoca vay! dedi. "Aslan gibi de adamdı. Ben hiç böyle bir hoca görmedim. Koca Süleyman ne dedi, biliyor musun Halil?"</span></p>

    <p class="MsoNormal"><span class="calibre7">Halil:</span></p>

    <p class="MsoNormal"><span class="calibre7">Yoook, dedi.</span></p>

    <p class="MsoNormal"><span class="calibre7">"Koca Süleyman bana, Abdi gider de yerine Hamza gelirse, dedi... İşte öyle dedi. Dünyada boş olan, işe yaramaz olan hiçbir şey yok, dedi. Uğraşmak haktır.&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Savaşmak haktır. Dövüşmek, boş olmaz, haktır, dedi."</span></p>

    <p class="MsoNormal"><span class="calibre7">Yüzü azıcık güldü, sonra kapandı.</span></p>

    <p class="MsoNormal"><span class="calibre7">Burayı bırakıp gitmeli, nereye gitmeli? Zararım oluyor fıkaralara. Ferhat Hoca içerde, boş yere belki fıkarayı asacaklar. Onlar benim yüzümden karşı çıkınca Ali&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Safa da atının başını çekmeyecek, bindirecek. Kıyasıya bir dövüş başlayacak. Sonu neye varacak bunun sonra, hiç! Vay vay köyünün ezildiği yanına kar kalacak...</span></p>

    <p class="MsoNormal"><span class="calibre7">Ama nereye, ne yana gitmeli? Dağlar, köyler, insanlar, çalılar kabul etmez oldu bizi.</span></p>

    <p class="MsoNormal"><span class="calibre7">Derin derin içini çekti.</span></p>

    <p class="MsoNormal"><span class="calibre7">Şu Koca Osman ona çok şeyler anlatmıştı. Cin fikirli bir adamdı. Ali Safa Beye de yenileceklerini avucunun içi gibi biliyordu. Ali Safa giderse onun yerine Kenan Safanın geleceğini de biliyordu. Tepelerine bin misli bir bela, bir hışım gibi ineceğini de... Ama gene cebelleşmekten geriye kalmıyordu, ölümü de göze alaraktan. Yaşlıların canı kıymetli olur, Koca Osmana canı da vız geliyordu. O olmamış olsaymış, bu köyde değil insan, siniler sinek bile kalmayacak, Ali Safaya çoktan teslim olacaklarmış.</span></p>

    <p class="MsoNormal"><span class="calibre7">Binlerce ceren gelirmiş güneyden, çölden her şubat Çukurovaya, Anavarza yazılarına. Sürü sürü dolaşırlarmış yazıda. Ceren sürüsü üstünde sivri kanatlı, hızlı karakuşlar... Karakuşlar cerenlerden de hızlı uçarlarmış. Varır cerenlerin sırtına konar, arkadan gagalarını cerenlerin gözlerine saplarlar çıkarır yerlermiş.</span></p>

    <p class="MsoNormal"><span class="calibre7">Koca Osman diyordu ki:</span></p>

    <p class="MsoNormal"><span class="calibre7">Kör cerenlerin hali yürekler acısıydı. Anavarza yazısında yüzlerce kör olmuş, çaresiz ceren döner dururdu, bizim gençliğimizde. Kör cerenleri kimse tutup kesmeye de kıyamazdı. Öyle ölür giderlerdi.</span></p>

    <p class="MsoNormal"><span class="calibre7">Kör cerenleri düşünmek, sonra da sesli: "Ben bir kör cerenim, Anavarza yazısına düşmüş," demek hoşuna gidiyor. "Çaresiz bir kör cerenim karakuşun pençesinde..."</span></p>

    <p class="MsoNormal"><span class="calibre7">Anavarza yazıları ağarıyordu. Bir insanın göbeğine gelecek kadar koyu bir pus çökmüştü toprağa. Ağaçlar pusun üstüne gövdesizlermiş gibi oturmuşlardı.</span></p>

    <p class="MsoNormal"><span class="calibre7">Alacakaranlıkta, söğütlerin bu yanına, tümseğin üstüne karartı gene geldi usulca kondu. Memed bir haftadır gelip buraya konan karartıyı artık iyice tanıyordu.&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Gecede, uzaktan uzağa bir yakınlıkları olmuştu.</span></p>

    <p class="MsoNormal"><span class="calibre7">Bu at yağız donlu bir Arap atıydı.</span></p>

    <p class="MsoNormal"><span class="calibre7">Yağız at bütün gece Narlıkışlanın altındaki düzlükte koşuyor, yayılıyor, kişniyor, bir ışık görürse kendi yöresinde topaç gibi dönüyor, sonra da tanyerleri ışımadan çok önce bostana geliyor, usulca, hiç ses çıkarmadan, söğütlerin önündeki tümseğin üstüne çıkıyor, orada öylece hiç kıpırdamadan duruyordu. Memed de at gelmeden çok önceleri Halilin yaptığı sinek sarayından çıkıyor, ötelerden, uzaktan her gece aynı zamanda bostana gelen atı seyreyliyordu.</span></p>

    <p class="MsoNormal"><span class="calibre7">Yağız at gittikçe çoğalan sabah ışığında usul usul ortaya çıkıyordu. Gün doğarken ışık içindeki at bir güzellik oluyor, bu görülmedik güzellik karşısında Memedin yüreği atıyor, gözünü güzel attan ayıramıyordu.</span></p>

    <p class="MsoNormal"><span class="calibre7">Gene gözleri attaydı. Onun karanlığın içinden ağır ağır sıyrılışını soluğunu tutmuş, hiçbir ayrıntısını gözden kaçırmadan izliyordu. At, ışık içinde kalıp da tam belirince gene yüreği çarpmaya başladı. Bir güzellik karşısında uzun yıllardan bu yana yüreği böyle çarpmamıştı. Bu at soyu insan soyundan da güzel, diye konuşuyordu kendi kendine, her gün atışında.</span></p>

    <p class="MsoNormal"><span class="calibre7">Uzun beli daha da incelmişti. Kalem kulaklarını dikmişti. Uzun, gür, ta ayak bileklerine kadar inen kuyruğunu belli belirsiz sallıyordu. Uzun yelesi sağa yatmıştı. Düz, cilalanmış gibi&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">yatmış, tertemiz tüyleri yıldırdıyordu. Yağız atın donu ışıktan ışığa değişiyor, bazı gümüş gibi oluyor, bazı da kapkara kesiliyordu. Işığına göre. Gergin derisinde, üstüne sinekler konmadığından dolayı, seğirmeler olmuyordu.</span></p>

    <p class="MsoNormal"><span class="calibre7">Şimdi az sonra, güneş kızdırırken yağız at kımıldayacak, başını bir sağa bir sola güçlüce sallayacak, sonra upuzun, belki boyunun iki misli uzayacak, bostanın üstünden bir bulut gibi akacak, uzayacak, genişleyecek, büyüyecek, Akçasazın üstüne ağacak, donu ağır ağır gümüş rengine dönecek, gittikçe açılacak, açılacak gözden silinecek, havaya, büke, suya, ağaçlara karışıp gidecekti.</span></p>

    <p class="MsoNormal"><span class="calibre7">Memed bu her sabah gördüğü atı Köseye söylememişti. Ha şimdi, ha birazdan Köseyi uyandırayım da atı ona göstereyim derken unutuyor, bu arada at da akıp gidiyor, Akçasazda bir anda ortadan siliniyor, sazlara karışıyor gidiyordu.</span></p>

    <p class="MsoNormal"><span class="calibre7">Koşarak çardağa vardı, kısık bir sesle, heyecanlı:</span></p>

    <p class="MsoNormal"><span class="calibre7">Halil, Halil, dedi, "uyan!"</span></p>

    <p class="MsoNormal"><span class="calibre7">Halil hemen ayağa fırladı, iki yumruğunu gözlerine götürdü, uykusundan uyandırılmış, dudaklarını sundurup ağlamaya hazırlanmış bir çocuk gibiydi. Sonra donunu çekiştirmeye başladı.</span></p>

    <p class="MsoNormal"><span class="calibre7">Memed:</span></p>

    <p class="MsoNormal"><span class="calibre7">Gel Halil, diye onu kolundan tutup ardınca sürükledi. "Burada duralım."</span></p>

    <p class="MsoNormal"><span class="calibre7">Azıcık kendine gelen Halil:</span></p>

    <p class="MsoNormal"><span class="calibre7">Ne var, ne oldu? diye uykulu sordu.</span></p>

    <p class="MsoNormal"><span class="calibre7">Memed parmağıyla atı gösterdi:</span></p>

    <p class="MsoNormal"><span class="calibre7">At, dedi, "orada..."</span></p>

    <p class="MsoNormal"><span class="calibre7">Beklediler. Kendine iyice gelen Halil, gözleri karanlığa alışınca:</span></p>

    <p class="MsoNormal"><span class="calibre7">Biliyorum, dedi, "bu atı. Çok yakından tanıyorum."</span></p>

    <p class="MsoNormal"><span class="calibre7">Sustu sustu. Bir daha konuşmadı. Yan yana atı seyretmeye başladılar. İkisi de ne olup biteceğini biliyordu.</span></p>

    <p class="MsoNormal"><span class="calibre7">Günün ucu gözüktü. Yağız at bütün güzelliğiyle ortaya çıktı, kımıldadı, uçacakmış gibi ön ayaklarını iki üç kez havaya kaldırıp şahlandı, sonra da söğütlerin altından Akçasaz üstüne süzüldü, aktı, büklüğe karıştı.</span></p>

    <p class="MsoNormal"><span class="calibre7">Halil:</span></p>

    <p class="MsoNormal"><span class="calibre7">Ben bu atı tanıyorum, dedi. "Bu at..."</span></p>

    <p class="MsoNormal"><span class="calibre7">Atın macerasını Memede anlatmaya başladı.</span></p>

    <p class="MsoNormal"><span class="calibre7">Memed:</span></p>

    <p class="MsoNormal"><span class="calibre7">Bu atı yakalayalım Halil, dedi. "Ben de bu atı biliyorum. Yobazoğlunun evi yandığı gece köydeydim, Vayvayda... Şu atı bir yakalayabilsek..."</span></p>

    <p class="MsoNormal"><span class="calibre7">Köse Halil kestirdi attı:</span></p>

    <p class="MsoNormal"><span class="calibre7">Bu atı kimsecikler yakalayamaz, dedi. "Hiç kimse bu atın yanına bile yaklaşamaz. Bir hoş bir at bu. Bakıyorsun bir batmış, günlerce ortada yok. Bakıyorsun hiç beklemediğin bir anda karşında. Nereye gittiğini, nereden geldiğini kimse bilemez."</span></p>

    <p class="MsoNormal"><span class="calibre7">Memed:</span></p>

    <p class="MsoNormal"><span class="calibre7">Aaah, bu atı bir yakalayabilsek, diye iç geçirdi.</span></p>

    <p class="MsoNormal"><span class="calibre7">Halil:</span></p>

    <p class="MsoNormal"><span class="calibre7">Onu aklından çıkar, dedi. Ve atın hikayesini sürdürdü.</span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal" style="text-align: center;"><span class="calibre7"><b>47</b></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7">Memed yeni uykuya dalıyordu ki yeri göğü sarsan bir at kişnemesiyle uyandı. Kişnemenin ardından üç el kurşun sesi geldi. At durmadan, delicesine üst üste korkmuş bir atın kişnemesiyle kişniyordu. Memed çardaktan aşağı indi, giyinmeden alelacele tüfeğini aldı Savrunun kıyısına vardı, karşıya geçip yarın ardına siperlendi. Halil de don gömlek arkasından gelmişti. Halili böyle görünce Memed kızdı.</span></p>

    <p class="MsoNormal"><span class="calibre7">Gel buraya, diye ona seslendi. Halil geldi, yanına diz çöktü. Uzaktan iki el daha ateş edildi, atın kişnemesi daha büyüdü, daha delileşti. Gene çın çın öttü.</span></p>

    <p class="MsoNormal"><span class="calibre7">Memed karşıdaki tüfeğin yalımını nişanladı, beş el boşalttı. Gece yarısı bilmediği bir tüfeğin yalımına ateş etmek onu bir tuhaf eylemişti.</span></p>

    <p class="MsoNormal"><span class="calibre7">Az sonra önlerinden, burunlarının ucundan doludizgin sünmüş bir at karartısının geçtiğini gördüler. Memedle Halil bir süre orada beklediler. Atın karartısı gözden yitti gitti, ta uzaklardan ayaklarının güpürtüsü geliyordu. Güpürtüyü dinlediler. Güpürtü uzaklaştı uzaklaştı, sonra da duyulmaz oldu.</span></p>

    <p class="MsoNormal"><span class="calibre7">Toprağı dinliyorlardı. Bu kurşun sesleri neydi? Acaba Memedin yerini candarmalar bulmuşlar mıydı? Bulmuşlarsa kim haber vermişti? Burasını bir Kamer Ana, Koca Osman, Ferhat Hoca, bir de Seyran biliyordu. Bir de boynu uzun Seyfali... Hiç kimse de, öldürseler burasını candarmalara haber vermezdi. Belki mahpusanede Ferhat Hocayı sıkıştırmışlardı da o söylemişti.</span></p>

    <p class="MsoNormal"><span class="calibre7">Ya Halil? Memed ay ışığına döndü, Halilin yüzüne uzun bir süre baktı. Halil haber verir miydi?</span></p>

    <p class="MsoNormal"><span class="calibre7">Kim haber verdi dersin yerimizi, Halil?</span></p>

    <p class="MsoNormal"><span class="calibre7">Halil:</span></p>

    <p class="MsoNormal"><span class="calibre7">Bilemiyorum, dedi. "Bilen yok ki birisi haber versin. Bilenleri de kesseler söyletemezler."</span></p>

    <p class="MsoNormal"><span class="calibre7">Seyfali?</span></p>

    <p class="MsoNormal"><span class="calibre7">Bakma onun kaz boynu gibi uzun boynuna. Çok yiğit bir adamdır Seyfali.</span></p>

    <p class="MsoNormal"><span class="calibre7">Burada sarılırsak kurtuluş yok Halil. Burası dağlara benzemez. Dağlarda insanı her kaya, her çalı saklar. Bu ovada her şey insanı ele verir. Çukurovaya güven olmaz. Hadi kalk Akçasaza girelim. İstersen sen burada bekle.</span></p>

    <p class="MsoNormal"><span class="calibre7">Ben de seninle geleceğim, dedi Halil. "Ah bir de silahım olsaydı."</span></p>

    <p class="MsoNormal"><span class="calibre7">Git de çardağın altından benim tabancamı al, gel!</span></p>

    <p class="MsoNormal"><span class="calibre7">Halil koşarak çardağa gitti, elinde tabancayla hemen geriye döndü.</span></p>

    <p class="MsoNormal"><span class="calibre7">Bak, diye Memed eğildi. "Bak orada... Bir karartı geliyor."</span></p>

    <p class="MsoNormal"><span class="calibre7">Halil baktı: "Tüfeği var ama, bu bir candarma değil," dedi.</span></p>

    <p class="MsoNormal"><span class="calibre7">Adam üstlerine geliyordu.</span></p>

    <p class="MsoNormal"><span class="calibre7">Memed:</span></p>

    <p class="MsoNormal"><span class="calibre7">Ben şuraya kamışların içine gideyim, sen geleni karşıla. Merak ettim. Kimmiş bakalım?</span></p>

    <p class="MsoNormal"><span class="calibre7">Savrunu geçti, kamış kümesinin içine girdi, oturdu.</span></p>

    <p class="MsoNormal"><span class="calibre7">Birden aşağıdan at ayaklarının güpürtüleri gene gelmeye başladı. Bunu duyan karartı bir an durdu, sonra da hemen bir tümseğin arkasına yattı. Oradan kulaklarına bir mekanizmanın şakırtısı geldi.</span></p>

    <p class="MsoNormal"><span class="calibre7">Atın ayaklarının güpürtüleri gittikçe yaklaşıyordu. Tümseğin arkasından arka arkaya üç yalım parladı, kurşun sesleri geceyi yırttı. Arkasından da var gücüyle at kişnedi. Atın ayaklarının sesi de az sonra duyulmaz oldu.</span></p>

    <p class="MsoNormal"><span class="calibre7">Karartı Halilden iki yüz adım kadar uzaklıktaydı. Halil onun ayağa kalktığını gördü.&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">O da kendinde olmadan karartıy</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">la birlikte ayağa kalktı. Karartı Halili gördü. Halile doğru birkaç adım attı, sonra nedense durdu, sonra da arkasına dönüp geldiği yöne doğru aldı yatırdı.</span></p>

    <p class="MsoNormal"><span class="calibre7">Halil:</span></p>

    <p class="MsoNormal"><span class="calibre7">Ağam, Memed Ağam, dedi, "adam kaçıyor, ne yapayım?"</span></p>

    <p class="MsoNormal"><span class="calibre7">Memed kamışlıktan çıktı, koşarak Halilin yanına geldi. Karartı bir sel çukuruna girmiş, gözükmez olmuştu.</span></p>

    <p class="MsoNormal"><span class="calibre7">Ay Anavarza kayalıklarının üstüne iniyordu. Anavarza kayalıkları uzaktan, ay ışığında gümüşten, donatılmış pırıltılı bir büyük gemiye benziyordu. Duman içinde ağır ağır ilerliyor, altındaki Akçasaz bataklığı da bükleri, kamışlıkları, sazlarıyla kapkara, dumanlı, dalgalı bir denize benziyordu.</span></p>

    <p class="MsoNormal"><span class="calibre7">Az sonra ay batacak, uzaktaki Anavarza kayalıkları karanlığın içine gömülecek, belli belirsiz bir gölge gibi akıp gidecekti.</span></p>

    <p class="MsoNormal"><span class="calibre7">Memed:</span></p>

    <p class="MsoNormal"><span class="calibre7">Hiçbir şey yapma, dedi. "Gördün mü kurşunu nereye sıkıyordu?"</span></p>

    <p class="MsoNormal"><span class="calibre7">Halil:</span></p>

    <p class="MsoNormal"><span class="calibre7">Gördüm, dedi. "Altın güpürtülerinin geldiği yöne döndü, sıktı."</span></p>

    <p class="MsoNormal"><span class="calibre7">Memed:</span></p>

    <p class="MsoNormal"><span class="calibre7">Atın binicisi var mıydı? diye sordu. "Ben göremedim."</span></p>

    <p class="MsoNormal"><span class="calibre7">Halil:</span></p>

    <p class="MsoNormal"><span class="calibre7">Ben de göremedim, dedi.</span></p>

    <p class="MsoNormal"><span class="calibre7">At hangi yöne gitti? Bizim at olmasın?</span></p>

    <p class="MsoNormal"><span class="calibre7">Halil kesinlikle:</span></p>

    <p class="MsoNormal"><span class="calibre7">Bizim at, dedi.</span></p>

    <p class="MsoNormal"><span class="calibre7">Gece sıcaktı. Zor soluk alıyorlardı. Bir tuhaf bir kuş sık sık ötüyordu. İnsanın tüylerini ürperten uğursuz bir sesle. Gece cikiliyordu. Sivrisineklerin sesinden gece ötüyordu. Bulut bulut çullanıyorlardı Memedle Halilin üstüne.</span></p>

    <p class="MsoNormal"><span class="calibre7">Memed:</span></p>

    <p class="MsoNormal"><span class="calibre7">Şaştım, dedi. "Bu Çukurova bir hoş bir yer. Gecenin karanlığında bir adam bir ovaya düşmüş bir atı kurşunluyor. Olacak iş mi? Üstelik de avı vuramıyor, olacak iş mi?"</span></p>

    <p class="MsoNormal"><span class="calibre7">Halil gene kesinlikle:</span></p>

    <p class="MsoNormal"><span class="calibre7">Bizim atı, dedi.</span></p>

    <p class="MsoNormal"><span class="calibre7">Konuşarak çardağa geldiler, sinek saraylarının içine girdiler. Ay battı. Yıldızlar çoğaldı, büyüdü. Yıldızlar bir mavide çakıyorlardı. Gökyüzü yıldız döşeliydi. İğne atsan yıldızdan göğe düşmezdi. Hiç yıldız da akmıyordu, durgun, esintisiz bir geceydi, silme.</span></p>

    <p class="MsoNormal"><span class="calibre7">Savrunun ince çığıltısı kulaklarına geliyordu.</span></p>

    <p class="MsoNormal"><span class="calibre7">Kulaklarına at ayaklarının güpürtüsü gene gelmeye başladı. Ama at çok uzaklarda olmalıydı. Güpürtü gittikçe de yaklaşıyordu.</span></p>

    <p class="MsoNormal"><span class="calibre7">Memed sinek sarayından çıktı, çardaktan aşağı indi:</span></p>

    <p class="MsoNormal"><span class="calibre7">Halil kardaş, dedi, "çok merak ettim. Acep bizim atın üstünde birisi mi var?"</span></p>

    <p class="MsoNormal"><span class="calibre7">Halil:</span></p>

    <p class="MsoNormal"><span class="calibre7">Ben de geliyorum, dedi, çardaktan atladı. Gene eski yerlerine vardılar, yarı siper aldılar.</span></p>

    <p class="MsoNormal"><span class="calibre7">Atın güpürtüleri gecede yaklaştı, büyüdü, at önlerine geldi, tam geçerken onları gördü, ürktü. Arka ayakları üstüne dikildi. Göğe doğru birkaç kez atın karartısı uzadı uzadı söndü. At gözden iradı gitti, uzaklardan güpürtüsü geldi.</span></p>

    <p class="MsoNormal"><span class="calibre7">Bizimki, dedi Memed.</span></p>

    <p class="MsoNormal"><span class="calibre7">Halil:</span></p>

    <p class="MsoNormal"><span class="calibre7">Bizimki...</span></p>

    <p class="MsoNormal"><span class="calibre7">Birisi öldürmek istiyor atı.</span></p>

    <p class="MsoNormal"><span class="calibre7">Halil:</span></p>

    <p class="MsoNormal"><span class="calibre7">Ali Safa Bey.</span></p>

    <p class="MsoNormal"><span class="calibre7">Memed:</span></p>

    <p class="MsoNormal"><span class="calibre7">Belki.</span></p>

    <p class="MsoNormal"><span class="calibre7">Çardağa çıktılar, sinek sarayına girdiler. Bütün gece boyunca seher vaktine kadar atın güpürtüsü uzaklaştı küçüldü, yaklaştı büyüdü.</span></p>

    <p class="MsoNormal"><span class="calibre7">Kuyrukyıldızı çıktı. Gece serinledi. Kuyrukyıldızı çok parlaktı. Dört beş yıldız büyüklüğündeydi. Bazı bir güneş gibi parlıyor, bazı ışığı donuklaşıyordu. Bazı ışığı sapsarı oluyor, bazı aklaşıyordu. Dönüyor, büyüyor, yalp yalp balkıyor, buz gibi donuyordu.</span></p>

    <p class="MsoNormal"><span class="calibre7">Çardaktan indiler, söğütlerin oraya varıp bir kamış kökü</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">nün ardına sindiler. At yavaş yavaş, tırnaklarının ucuna basarcasına uzun adımlarla yürüdü, geldi eski yerinde durdu.</span></p>

    <p class="MsoNormal"><span class="calibre7">Ortalık usul usul ağardıkça at da ortaya çıkıyordu. Terlemişti, boynunda, sağrısında köpük izleri vardı. Yağız at kapkara kesilmiş, ıpıslak, günün ilk ışıklarında parlıyordu. Yorulmuş, boynu düşmüştü, uyuklar gibiydi.</span></p>

    <p class="MsoNormal"><span class="calibre7">Halil:</span></p>

    <p class="MsoNormal"><span class="calibre7">Şuna yaklaşayım mı? diye sordu. "Belki bana gelir. Hayvanlar benden kaçmazlar. En yabanılları bile. Çakallar, tilkiler bile."</span></p>

    <p class="MsoNormal"><span class="calibre7">Memed sustu.</span></p>

    <p class="MsoNormal"><span class="calibre7">Halil ayağa kalktı, ayakkabılarını çıkardı, kayar gibi ata doğru ilerlemeye başladı, ata yaklaştı. Ata yaklaşırken, cuk cuk cuk yapıyordu. Atsa hiç durumunu bozmuyordu. Halilin ata yaklaştıkça umudu büyüyor, Memed olanı biteni can gözüyle izliyordu. Halil ata yaklaştı yaklaştı, üç adım yanına kadar geldi. Tam üstüne atılıp tutacakken at kulaklarını dikti, Halile döndü, bir insan gibi baktı, başını kaldırdı, birden gerildi, Memed onun upuzun uzadığını, ta buradan oraya kadar uzadığını gördü. At bir anda bostanın içinden süzüldü, kaydı gitti. Bostanın üstünde, boşluğunda upuzun kara bir gölge bir süre Memedle Halilin gözlerinde salındı kaldı.</span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal" style="text-align: center;"><span class="calibre7"><b>48</b></span></p>

    <p class="MsoNormal" style="text-align: center;"><span class="calibre7"><b><br /></b></span></p>

    <p class="MsoNormal" style="text-align: center;"><span class="calibre7"><b><br /></b></span></p>

    <p class="MsoNormal"><span class="calibre7">Ana, Ana, diyordu Seyran. "Kamer Ana, böyle de iş mi olur, yanıyorum. Başım dönüyor, ayakta duramıyorum. Korkuyorum Ana!"</span></p>

    <p class="MsoNormal"><span class="calibre7">Kamer Ana anlayışlı, mutlu mutlu gülüyordu. Yüzünde bir acı. Muradına erememişim, dünyanın en güzel yaratığı, gene yolunu sarpa sürdün. Korkun boş değil. İnce Memed dedikleri bir eşkıya. Eşkıyayı dersen de bugün var yarın yok.&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Gene yangının, yalımın yüreğinde kalacak, güzeller güzelim, diye düşünüyor, içindekini Seyrana söyleyemiyordu. Azizden sonra Memed... Güzellerin talihi güzel olmaz. Analarından kötü kaderleriyle doğarlar. Yıllardır ona şu köyde vurulmayan erkek kalmadı da hiçbirisine bakmadı, Azizin yatağına erkek giremez dedi de... Sonunda varıverdi Memede sevdalandı. Sevdanın böylesi, umutsuzu beter olur. Oğlanın da, Memedin de ona hiç aldırdığı yok. Kız günlerdir yanıp tutuşuyor, gözünün içine bakıyor, ne yapıp yapıyor, bir yolunu buluyor, gece olsun gündüz olsun onu görüyor, sesini duyuyor, fırsatını bulunca da oturup akşamlara kadar gözlerini yüzüne dikip seyrediyor. Bunu bir erkek anlamaz mı, hele Memed gibi cin bir adam? O da anlıyor da, bu sevdanın sonu olmadığını biliyor da, kızı daha çok üzmemek için aldırmaz görünüyor belki...</span></p>

    <p class="MsoNormal"><span class="calibre7">Üzülme kızım, diyordu ona Kamer Ana. "Senin yüzünü gören her erkek sana vurulur. Mümkünü yok vurulur. Şu koca köyde sana vurulmayan kaldı mı? Genç olsun koca olsun, hasta sayrı olsun, sana vurulmayan erkek kaldı mı? Sana gökteki ku</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">şun, yerdeki karıncanın, yılanın erkeği bile vurulur. Bu Memedin başındaki hal büyük. Başı kayısı olmuş fıkara."</span></p>

    <p class="MsoNormal"><span class="calibre7">Bakmıyor Ana, hiç yüzüme bakmıyor. Benden haberi bile yok. Oralı bile değil. Yüzüme baktığında da hep bana soruyor. Abdi gitti Hamza geldi, bunun bir yolu yok mu? Başka hiçbir şeyi düşünmüyor. Bu düşünce onun başını almış gitmiş, aklından çıkaramıyor. Belki de Hatçeyi düşünüyor hep. Hatçe benden güzel miydi ki? diye yakınıyordu.</span></p>

    <p class="MsoNormal"><span class="calibre7">Köyün içini dört dönüyor, boyuna da köyün dışına çıkıp bostandan yana bakıyor, ancak azıcık böyle rahatlıyordu. Ya haberi olur da beni hiç sevmezse, sevmediğini söylerse, ölürüm, öldürürüm kendimi, diye gözüpek bir duyguda kıvranıyordu. Yüzü, çocuksu erkek bedeni hiç gözlerinin önünden gitmiyordu.</span></p>

    <p class="MsoNormal"><span class="calibre7">Onu görmek isteği saçlarının köküne kadar bütün bedenini sarınca, yerinde duramaz olunca Kamer Anaya geliyor:</span></p>

    <p class="MsoNormal"><span class="calibre7">Ana ölüyorum, Ana bir şey bul da ona götüreyim, diye yalvarıyordu. Kamer Ana gülüyor:</span></p>

    <p class="MsoNormal"><span class="calibre7">Deli kız, diyordu, "bostana taşıya taşıya evde bir şey bırakmadın ki..."</span></p>

    <p class="MsoNormal"><span class="calibre7">Gene de Seyranın bostana götüreceği bir şeyi buluyordu.</span></p>

    <p class="MsoNormal"><span class="calibre7">Deli kızım, güzeller güzelim, kadersizim, kimsesizim, umutsuzum, ne olacak senin sonun?</span></p>

    <p class="MsoNormal"><span class="calibre7">Seyran başını sonunu hiç düşünmüyor, yalnız Memedi düşünüyordu. Ona bir şey olmasın, onun tırnağına taş değmesin de Seyran varsın ölsün. Sevdadan ölsün, üzüntüden, Memedin başına gelecek kötülüklerin korkusundan ölsün...</span></p>

    <p class="MsoNormal"><span class="calibre7">Seyran bir sabah Kamer Anaya gene geldi, o gece sabaha kadar gözlerine bir damla uyku girmemişti:</span></p>

    <p class="MsoNormal"><span class="calibre7">Ana duramıyorum. Ana bir şey bul da ona götüreyim.</span></p>

    <p class="MsoNormal"><span class="calibre7">Aradılar, düşündüler taşındılar, bir şey bulamadılar. Ne varsa köyde, ne buldularsa evde hepsini bostana taşımışlardı. Süt, tereyağı, bal, çorap, mintan, tesbih... Seyran her gün bir şey götürme bahanesiyle ancak bostana gidebiliyordu.</span></p>

    <p class="MsoNormal"><span class="calibre7">Bu sefer de bir şey götürmeden git. Daha iyi olur. Bir şey götürmeden gidersen her gün neden bostana geldiğini daha iyi anlar. Birkaç gün de eli boş git, bu kız her gün niçin böyle geliyor, diye düşünür.</span></p>

    <p class="MsoNormal"><span class="calibre7">Seyran bunu yapamıyordu. Eli boş, bahanesiz bostana gitmek onun için ölüm gibi bir şey olurdu. Gururunu inciten bir şey vardı eli boş gitmede. Memedin karşısına çırılçıplak çıkacakmış gibi bir duyguya kapılıyordu.</span></p>

    <p class="MsoNormal"><span class="calibre7">Evin içini epeydir arıyor, tarıyor düşünüyorlar, bir şey bulamıyorlardı. Sonunda Kamer Ana:</span></p>

    <p class="MsoNormal"><span class="calibre7">Buldum, diye bağırdı, hemen oymalı ceviz sandığa gitti, alelacele sandığı açtı, arandı, hemencecik de aradığını buldu. Sarı kehribar emziği elinde sallayarak getirdi Seyrana verdi: "Al," dedi, "bugünlük bu yeter. Yarına Allah kerim. Başka bir şey buluruz. Bu emziği biz yeni evlendiğimizde Osman Emmine Yörük Ağası Kerimoğlu getirmişti."</span></p>

    <p class="MsoNormal"><span class="calibre7">Seyran, Kamer Ananın boynuna sarıldı, onu öptü.</span></p>

    <p class="MsoNormal"><span class="calibre7">Kurban olurum Kamer Anama, insanlıklı Anama, altın yüreklime, dedi, sonra birden, daha sözünü bitirmeden yüzü kederlendi. "O sigara içmiyor ki," diye elindeki emziği Kamer Anaya uzattı.</span></p>

    <p class="MsoNormal"><span class="calibre7">Deli kız, dedi, "biz ne bilelim onun sigara içmediğini. Al götür."</span></p>

    <p class="MsoNormal"><span class="calibre7">Seyranın aklı yattı, hemen yola düştü. Sıcakta toz toprak içinde kalmış, hızla, yarı koşar yarı yürüyerek yola düştü. Soluk soluğa kalıyor, terliyor, terler giyitlerinden dışarıya fışkırıyor, o bir an önce bostana yetişmeye can atıyordu.</span></p>

    <p class="MsoNormal"><span class="calibre7">İkinci gün de bir tavuk kızarttılar. Üçüncü gün kaymak götürdü Seyran...</span></p>

    <p class="MsoNormal"><span class="calibre7">Sonra Seyran, Kamer Anaya gitmekten utanır oldu. Akşam basar, gün kavuşur kavuşmaz Seyran usulca kimseye gözükmeden evden çıkıyor, bostana geliyor, gözünü Memedin uyuduğu çardağa dikiyor, gün ışıyıncaya kadar orada öylece bekliyordu.</span></p>

    <p class="MsoNormal"><span class="calibre7">Sivrisinekler yığın yığın üstüne geliyor, Seyranın sinek kovmaktan kolları yoruluyordu. Sinekler hortumlarını giyitlerinin üstünden bedenine bile geçiriyorlardı.</span></p>

    <p class="MsoNormal"><span class="calibre7">Bir gece Seyran olanca gücünü yüreğinde topladı, sürünerek çardağın altına geldi, gece boyunca Memedin soluk alışını dinledi, rahatladı.</span></p>

    <p class="MsoNormal"><span class="calibre7">Bostanın yöresinde sabaha kadar silahlı bir adam dolaşı</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">yordu. Kısa boylu, yere bastığında hiç ses çıkarmayan bir adam. Arada sırada çardağın yanına geliyor, kulak verip çardağı dinliyor, sonra da Narlıkışla üstüne doğru koşarak uzaklaşıyordu. Seyran bunu Memede söyleyemiyordu. Bir de, bu silahlı adamdan dolayı kendini Memedin koruyucusu sanıyordu. "O uyusun, yiğidim, aslanım, ben onu beklerim," diyordu.</span></p>

    <p class="MsoNormal"><span class="calibre7">Silahlı karartı bir gece geldi, geldi tam çardağın karşısında Savrunun kıyısında durdu, sonra da yardan aşağı ayaklarını uzatıp oturdu. Kısa boylu bir adamdı. Seyran onu karanlıkta hayal meyal seçiyordu.</span></p>

    <p class="MsoNormal"><span class="calibre7">Ayağa kalktı, adamın üstüne yürüdü, adam hemen ayağa fırladı, arkasını döndü, kaçmaya hazırlandı. Seyran:</span></p>

    <p class="MsoNormal"><span class="calibre7">Dur, dedi. "Kimsin sen?"</span></p>

    <p class="MsoNormal"><span class="calibre7">Adam bir kadın sesi duyunca durdu, bekledi. Seyran suyu geçip karartının yanına vardı, sert sordu:</span></p>

    <p class="MsoNormal"><span class="calibre7">Kimsin sen? Ne arıyorsun burada her gece?</span></p>

    <p class="MsoNormal"><span class="calibre7">Adem:</span></p>

    <p class="MsoNormal"><span class="calibre7">Ben Ademim, dedi. "Ali Safa Beyin seyisbaşısı... Bir atı kaçırdık da, Bey bana dedi ki... Bey bana dedi ki... Atı yakalamadan gelme. Kaç ay oldu bilmem."</span></p>

    <p class="MsoNormal"><span class="calibre7">Seyrana azıcık yaklaştı:</span></p>

    <p class="MsoNormal"><span class="calibre7">Bacı, dedi, "biliyor musun bu at, at değil... Yaaa, hiç at değil. Bu at cin... Bu at bir iyi kimse, bir peri, bir görünmez... Bir bakıyorsun karşında, bir bakıyorsun kayboluvermiş."</span></p>

    <p class="MsoNormal"><span class="calibre7">Seyran şaşkınlığını üstünden atıp:</span></p>

    <p class="MsoNormal"><span class="calibre7">Hani seni öldürdülerdi? Sen öldürüldün diye Yobazoğlunu mahpusa attılar.</span></p>

    <p class="MsoNormal"><span class="calibre7">"Bilmem," dedi Adem. "Ben hiçbir şey bilmem. Bu at cin, peri..."</span></p>

    <p class="MsoNormal"><span class="calibre7">Arkasını döndü, var gücüyle sel yatağına doğru koşmaya başladı. Onların konuşmalarına uyanan Memed, çardaktan aşağı atladı:</span></p>

    <p class="MsoNormal"><span class="calibre7">Kim o? diye bağırdı.</span></p>

    <p class="MsoNormal"><span class="calibre7">Seyran hemen titreyerek yere yattı. Memedin sesini duyunca eli ayağı boşanmıştı.</span></p>

    <p class="MsoNormal"><span class="calibre7">Memedle Halil seslendiler, bostanın kıyısını baştan aşağı araştırdılar, kimseyi bulamadılar.</span></p>

    <p class="MsoNormal"><span class="calibre7">Seyran dağların başı ağarıncaya, kuyrukyıldızı gözükünceye kadar yattığı yerden kalkamadı. Orada eli ayağı boşanmış titredi kaldı. Sıcak toprak şehvetli, yalıma kesmiş bedenini daha da kızdırıyordu.</span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal" style="text-align: center;"><span class="calibre7"><b>49</b></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7">Derin uykularından silah sesleriyle uyandırıldılar. Köy kuşatılmış, köyün her yanından silah sesleri geliyordu. Köylüler bunu hiç beklemiyorlar, bu işler bitti sanıyorlar, rahat rahat uyuyorlardı. Kurşun seslerigittikçe yaklaşıyordu. Az sonra köyün içinde duyulmaya başladı.</span></p>

    <p class="MsoNormal"><span class="calibre7">Bir yaylım ateşi bir süre köyün içini taradı. Sonra birden kadın çığlıkları doldurdu geceyi. Atlar kişniyor, köpekler ürüşüyor, horozlar ötüyor, kadınlar bağırıyor, çocuklar ağlaşıyorlardı. Kurşun sesleri sustu. At güpürtüleri çekildi, uzaklaştı gitti.</span></p>

    <p class="MsoNormal"><span class="calibre7">Sabaha karşı bir kurşun sağnağı daha geldi. Gene atlar kişnedi, köpekler ürüştü. Uzun kadın çığlıkları köyü, ovayı doldurdu. Kadın çığlıkları gittikçe uzaklaştı, gecede söndü.</span></p>

    <p class="MsoNormal"><span class="calibre7">Köylüler evlerden dışarıya döküldüler. Köye yeni gelenlerden üç kızı saçlarından sürükleyerek almış kaçırmışlardı. Kızların anaları, öteki köylü kadınlar ulu dutun altına gelmişler, yanaklarını yolup dövünüyorlardı. Dövünüyorlar, Ali Safaya beddualar ediyorlardı.</span></p>

    <p class="MsoNormal"><span class="calibre7">Gece köyü basanlar köyde ne kadar sığır varsa sürmüşler, yeni gelen köylülerin de atlarını çalmışlardı.</span></p>

    <p class="MsoNormal"><span class="calibre7">O gün köylüler hiçbir şey yapmadan, konuşmadan, kolları yanlarına düşmüş, köyün içinde dolandılar durdular.</span></p>

    <p class="MsoNormal"><span class="calibre7">İkinci gece atlılar gene geldiler, köyü kurşunladıktan sonra üç huğa ateş verdiler.</span></p>

    <p class="MsoNormal"><span class="calibre7">Ertesi sabah Ali Safa Bey Durmuşu köye gönderdi.</span></p>

    <p class="MsoNormal"><span class="calibre7">Yetmedi mi? diye sordu Seyfaliye Dursun Durmuş. "Bey diyor ki, eğer yetmediyse, eğer daha köyü bırakıp gitmeyeceklerse bizim de daha birçok düşündüğümüz var. Hani biz size kardaş dedik, akraba dedik..."</span></p>

    <p class="MsoNormal"><span class="calibre7">Dursun Durmuş elinin birini beline koydu, Safa Bey gibi arkaya kaykıldı, onun gibi konuşmaya başladı. "Bir köy, beş köy, şu Adana Vilayeti bizimlen başa çıkamaz. Şunu bilin ki köylüler, vatandaşlar, hem de kardaşlar, bir hafta içinde bu köyü bırakıp buradan gitmezseniz, hem de diretirseniz, bu köyü yok bilin. İçindeki adamları, çocukları, kuşları, kırlangıçları, tekmil canlıları yok bilin. Bir gece köyü kuşatacağız. Köyü kuşattıktan sonra, rüzgarlı bir gecede hem de, köye ateş vereceğiz. Köyden hiçbir canlı dışarı çıkamayacak. Çıkmaya uğraşanları vurup ateşe atacağız. Ne vicdansız köylülermişsiniz siz, alçaklar. Herkesin tarlasını neden bırakıp gitmiyorsunuz?"</span></p>

    <p class="MsoNormal"><span class="calibre7">Atına atladı gitti.</span></p>

    <p class="MsoNormal"><span class="calibre7">Az sonra köyü büyük bir heyecan sardı. Kaçırılan kızlar bitkin, çırılçıplak, memeleri kan, bedenleri çürük içinde köyün dışına bırakılmışlardı. Kızlar bir elleriyle önlerini, bir elleriyle de kanlı memelerini kapamaya çalışaraktan sürüne sürüne köye gelmeye&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">çalışıyorlardı. Üstlerine çarşaflar örtüp evlere aldılar. Kızların üstünden sayısını bilmedikleri kadar erkek geçmişti. Üçü de hastaydı.</span></p>

    <p class="MsoNormal"><span class="calibre7">Karakoldan candarmalar geldiler. Köylüler candarmalara hiçbir olayın geçmediğini, hiçbir şikayetleri bulunmadığını söylediler.</span></p>

    <p class="MsoNormal"><span class="calibre7">Şefçe Kahya kendi kendini yiyordu. Ne dedim de söylemedim ona Memedin burada olduğunu, diye öfkeden kuduruyordu. Geceyi bekledi. Oğlu, kızları, torunları, evde kim varsa hepsi uyuduktan sonra yataktan usulca sıyrıldı, giyinmesinin gerekliği yoktu, akşamdan giyinmiş yatağa öyle girmişti, hemen yola düştü. Çiftlik de köye ne kadar uzaktı? Sabaha kadar oraya varabilir miydi acaba?</span></p>

    <p class="MsoNormal"><span class="calibre7">Gün doğduğunda daha yarı yoldaydı. Düşe kalka ancak ikindiye doğru Ali Safa Beyin çiftliğinin konağına varabildi. Ali Safa Bey evdeydi. Şefçe Kahyayı görünce onda bir iş olduğunu anladı.</span></p>

    <p class="MsoNormal"><span class="calibre7">Şefçe Kahya:</span></p>

    <p class="MsoNormal"><span class="calibre7">Yorgunum, ölüyorum, açım, bitkinim Ali Efendi yavrum, dedi. "Seninle konuşacaklarım var. Hele kendime geleyim."</span></p>

    <p class="MsoNormal"><span class="calibre7">Çok sıcak vardı. Şefçe Kahya ancak akşama kendine gelebildi. Ona soğuk, buzlu ayran, türlü, bir de turaç pilavı ikram ettiler:</span></p>

    <p class="MsoNormal"><span class="calibre7">Şefçe Kahya yemeği yiyip bitirdikten sonra:</span></p>

    <p class="MsoNormal"><span class="calibre7">Konuşacaklarımız gizli, dedi. "Benim buraya geldiğimi de bizim köyden kimse duymayacak. Yoksa beni öldürürler, hem de o canavarlar beni parça parça ederler. Ben şu ömrümde canavar gördüm ama şu bizim Vayvay köyü gibi canavar görmedim. Allah onlara diş versin de tırnak vermesin. Tırnak versin de diş vermesin."</span></p>

    <p class="MsoNormal"><span class="calibre7">Ali Safa Bey onu elinden tuttu kaldırdı, öteki odaya götürdü. Çok sıcak vardı.</span></p>

    <p class="MsoNormal"><span class="calibre7">Söyle Ağam, dedi Ali Safa. "Seni dinliyorum."</span></p>

    <p class="MsoNormal"><span class="calibre7">Sen beni tanımazsın Ali Efendim, diye başladı Şefçe Kahya. "Senin baban benim en yakın bir dostumdu. Bir sıralar ikimiz de kahyaydık. Ben Vayvayda, baban Çıkçıklarda... Kahya demek, yani şimdiki muhtar demek. Siz çocuksunuz yani, kahyalık devrine yetişmediniz. O devirler Al Osmanın dünyayı zapt ettiği devirlerdi. İşte şimdi senin başında büyük bir tehlike var. Onu haber vermeye geldim."</span></p>

    <p class="MsoNormal"><span class="calibre7">Ali Safa Bey heyecanla:</span></p>

    <p class="MsoNormal"><span class="calibre7">Söyle emmi, dedi.</span></p>

    <p class="MsoNormal"><span class="calibre7">Seni öldürecekler.</span></p>

    <p class="MsoNormal"><span class="calibre7">Kim? '</span></p>

    <p class="MsoNormal"><span class="calibre7">Hem de tez günde.</span></p>

    <p class="MsoNormal"><span class="calibre7">Kim?</span></p>

    <p class="MsoNormal"><span class="calibre7">Telaşsız bir sesle:</span></p>

    <p class="MsoNormal"><span class="calibre7">İnce Memed, dedi Şefçe Kahya. "Seni İnce Memed öldürecek Ali Efendim."</span></p>

    <p class="MsoNormal"><span class="calibre7">İnce Memed nerede, ne zaman, ne oldu, kim, kaç kişi? diye telaşlandı Ali Safa Bey. Korktuğu başına geliyordu.</span></p>

    <p class="MsoNormal"><span class="calibre7">Çok düşündüm, iki aydır düşündüm. Söylemeyeyim dedim ama dayanamadım. Ölümünü istemedim. İşte şimdicik de senin evine geldim, hem de kara haberi veriyorum.</span></p>

    <p class="MsoNormal"><span class="calibre7">Anlamıştım, dedi Ali Safa Bey. "Arkasında böyle birisi olmasa köylü bu kadar diretemezdi. Şimdi anlaşıldı."</span></p>

    <p class="MsoNormal"><span class="calibre7">Anlaşıldı ya...</span></p>

    <p class="MsoNormal"><span class="calibre7">Onlar nerede şimdi, nasıl, ne yapıyorlar?</span></p>

    <p class="MsoNormal"><span class="calibre7">Dur Ali Efendi, sabırlı ol! Bir geceydi. İki mi, üç ay mı ne önceydi. İnce Memed köye gelmiş dediler. Dut ağacının altına vardım ki, ne görürsün, ortalık mahşer... Kalabalığı yardım, yanlarına vardım. Ortaya ateş yakmışlar. Halılar, kilimler sermişler dutun altına. Seyfali üç koyun kesmiş. Konuşuyorlar. İnce Memed dedikleri bir ince, sırık gibi uzun adam. Allah boy vermiş ki, boy vermiş. Kavaklar gibi ığranıp durur. Niye geldin diye sordu Seyfali, hoş gelip safalar getirmişsin ya, hacetin ne diye sordu Seyfali. Uzun boyunlu Seyfali. O da Ali Safayı öldürmeye geldim dedi. Köylülere zulmettiğini duydum, onu öldürmeye dağlardan Çukurovaya indim, dedi.</span></p>

    <p class="MsoNormal"><span class="calibre7">Demek böyle dedi ha?</span></p>

    <p class="MsoNormal"><span class="calibre7">Böyle de dedi, daha çok şeyler de söyledi. Bana Memed demesinler, yıkmaz isem konakları, dedi. Abdiyi öldürdüm, dedi, Abdi hiç, Ali Safayı öldüreceksin ki dünyaya, tekmil dağlara, Ankaraya kadar namın yürüyecek. Güldü, çok güldü. Şimdi onun, o Ali itinin hiç haberi yok, diyordu. Öleceğinden, onun Azrailinin dağlardan indiğinden hiç haberi yok, diyordu.</span></p>

    <p class="MsoNormal"><span class="calibre7">Desin, dedi Ali Safa. "Ben ben, ben ben ben... Kaç kişiydiler?"</span></p>

    <p class="MsoNormal"><span class="calibre7">Çok, çok... Hepsi de silahlıydılar, sırma fişeklik kuşanmışlardı. Çok kişiydiler. Gözleri çelik gibiydi. Yemin ediyordu boyuna. Korkmayın köylüler, diyordu. Ben yaşadıkça korkmayın. Ben sağiken şaha sultana eyvallah etmeyin. Hepsinin hakkından gelirim. Elleri kocamandı. Bir elleri vardı, alıcı kuşun pençesine benziyordu. Ben bir Ali Safayı öldüremedikten sonra ne demeye İnce Memed olmuşum da dağlara düşmüşüm, diyordu. Dağlar şahini olmuşum. Ona, yanındakiler bir de ad takmışlar. İnce Memed demiyorlar ona, hep şahin diyorlar.</span></p>

    <p class="MsoNormal"><span class="calibre7">Şimdi nerede, köyde mi?</span></p>

    <p class="MsoNormal"><span class="calibre7">"Ne kurnazdır o, ne kurnaz! Köyde kalır mı hiç o? Bizim köyde bile bir o gece kaldı. Ben, diyordu, zaten bu Çukurovada kalmayacağım. İşimi göreyim, tez günde şu Ali Safanın kanını içeyim de şu yaz sıcağında yüreğim soğusun da dağlarıma çekileyim. Eşkıya adamın bir yanı dağda, bir yanı bağda olmalı. Onu öldürünceye kadar Çukurovadan çıkmam, diyordu da başka bir şey demiyordu."</span></p>

    <p class="MsoNormal"><span class="calibre7">Şimdi nerede olabilir, bir duymuşluğun var mı?</span></p>

    <p class="MsoNormal"><span class="calibre7">Sesi iyice titriyordu.</span></p>

    <p class="MsoNormal"><span class="calibre7">Var, dedi Şefçe Kahya. Aaah, diye geçiriyordu içinden, aaah! O gün, köye geldiğini söyleseydik, İnce Memedin Çukurovaya indiğini... Bu mendebur bütün bu&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">işleri, korkar da başımıza getiremezdi. Ali Safa Beyin is karası yüzü gittikçe yeşile dönüyor, Şefçe Kahya da bundan dolayı sevinç içinde kalıyordu.</span></p>

    <p class="MsoNormal"><span class="calibre7">Şimdi o, bir, Hemite dağında olabilir. Hemite dağında top ziyaret ağacının altında... İki, Anavarza kalesinde olabilir. Üç, Karatepeye doğru geçebilir. Onu bu ovada aramamalı. Çok kurnaz bir eşkıya bu ince, uzun herif.</span></p>

    <p class="MsoNormal"><span class="calibre7">Ali Safa Bey durdu, düşündü, gözleri parladı. Bütün bedeni bir sıtmada yandı, is bulaşmış gibi kararmış yüzü kızardı. Sonra da soğuk terler döktü.</span></p>

    <p class="MsoNormal"><span class="calibre7">Şefçe Kahya:</span></p>

    <p class="MsoNormal"><span class="calibre7">O kan içici öldürecek seni, dedi. "Mukayyet ol. Bir de diyordu ki, benim arkamda çok büyük bir adam var. Ali Efendi ne bilsin benim arkamdakini, diyordu. Benim sırtımı dayadığım adamı Ali iti bilse, diyordu, haşa huzurdan, Ali iti, diyordu! Ali itinin dudağı çatlar da korkusundan, sizin köyü değil, şu Çukurovayı, Anadolu toprağını bırakıp da Akçadenizin ötesine kadar kaçar. Ama duymasın, kaçar da onu öldüremem. Amanın, amanın, amanın ha duymasın! Bu itler korkaktırlar, bu alçaklar tavşan gibidirler, yüreksizdirler. Amanın kaçar, duymasın. Her şeyi duysun da bes bunu duymasın, diyordu."</span></p>

    <p class="MsoNormal"><span class="calibre7">Ali Safa hemen atıldı, gözleri yerlerinden dışarıya fırladı:</span></p>

    <p class="MsoNormal"><span class="calibre7">Söyledi mi? diye bağırdı. "Kimmiş o?"</span></p>

    <p class="MsoNormal"><span class="calibre7">Söylemedi, dedi Şefçe Kahya gerinerek. "Ne kurnazdır o! Hiç söyler mi? Ama çok büyük bir adam olduğunu, Ankarada oturduğunu duydum."</span></p>

    <p class="MsoNormal"><span class="calibre7">Biliyorum, diye ayağa fırladı Ali Safa Bey. "Biliyorum."</span></p>

    <p class="MsoNormal"><span class="calibre7">Sonra geldi Şefçe Kahyanın karşısında durdu, yaşlı adamın elini aldı öptü, başına koydu.</span></p>

    <p class="MsoNormal"><span class="calibre7">Sen hayatımı kurtardın babamın arkadaşı, dedi. "Her şeyi tahmin etmiştim ama, İnce Memedin beni öldürmek için Çukurovaya indiği aklıma gelmemişti."</span></p>

    <p class="MsoNormal"><span class="calibre7">Şefçe Kahya:</span></p>

    <p class="MsoNormal"><span class="calibre7">Sen haksızlık ettin, diye onun elini tuttu okşadı. "Sen çok haksızlık ediyorsun insanlara Ali Efendim. Haksızlık hiçbir zaman iyi değil."</span></p>

    <p class="MsoNormal"><span class="calibre7">Ali Safa elini ondan çekti aldı, sözün sonunu neye bağlayacak diye taş kesilip bekledi.</span></p>

    <p class="MsoNormal"><span class="calibre7">Yobazoğluyla Ferhat Hocayı hapsettirmekle iyi etmedin. Birisi Allahın has adamı, öteki fıkara bir garip. Zeynelle Ademi de onlar öldürmediler, İnce Memedin çeteleri öldürdü. Senin evini de her gece kurşuna tutanlar onun çeteleri. Bizim köyün de kızlarını kaçırtıp ırzlarına geçirdiğin iyi değil... Yapma bir daha Ali Efendim. Seni öldürürler. Bu gece de iyice saklan. Bu gece değilse yarın gece konağını uçuracaklar. Duydum ki İnce Memed yüz kişilik bir çeteyle gelip senin konağını basacakmış. Ferhat Hocayı bıraktır. Atlarımızı, ineklerimizi geri ver.</span></p>

    <p class="MsoNormal"><span class="calibre7">Ali Safa:</span></p>

    <p class="MsoNormal"><span class="calibre7">Vermem! diye bağırdı. "Ya Vayvay köyünü topraklarımdan kaçırırım, ya da ölürüm."</span></p>

    <p class="MsoNormal"><span class="calibre7">Sonra döndü, odanın kapısını açıp aşağıya bağırdı:</span></p>

    <p class="MsoNormal"><span class="calibre7">Atları çekin!</span></p>

    <p class="MsoNormal"><span class="calibre7">Şefçe Kahyaya gene geldi. Şefçe Kahya ayaktaydı, onu kucakladı.</span></p>

    <p class="MsoNormal"><span class="calibre7">Sağ ol, var ol, dedi, fırladı. Aşağıda atlar hazırdı. Sekiz kişi birden atlara atladılar, kasabanın yolunu tuttular.</span></p>

    <p class="MsoNormal"><span class="calibre7">İnce Memedin Anavarzada görüldüğü, başında otuz kişisi olduğu bir anda bütün kasabaya, kasabadan da bütün Çukurovaya birkaç gün içinde yayıldı. Haber geri Ali Safaya ulaştığında değişmiş, bambaşka olmuştu. Memedin başındaki çetesi otuz dört kişi değil yüz seksen dört kişiydi. Memed Anavarzada görülmüş değildi yalnız, oraya karargah da kurmuş, bütün ağalara beylere, hükümete meydan okuyordu.</span></p>

    <p class="MsoNormal"><span class="calibre7">Diyormuş ki, "Benim canım sağ oldukça şu fakir fıkarayı,&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">tüyü bitmemiş yetimleri şu hükümete, kan içici ağalara beylere yoldurmayacağım, icap ederse de onların hepsini ortadan kaldıracağım. Ağalara son!"</span></p>

    <p class="MsoNormal"><span class="calibre7">Ağalar, beyler korkmaya başladılar. Şu yoksul köylüler, bu canavarlar sürüsü zaten bir kıvılcım bekliyordu. Ağaların beylerin ta derinlerdeki, açığa vuramadıkları ezeli korkularıydı bu.</span></p>

    <p class="MsoNormal"><span class="calibre7">İnce Memed der ki diye başlayan türküler de gelmeye başladı kulaklarına. Halk bir şeyi türküye sokarsa, çok bir tehlikeliydi bu. Şu Çukurovadan çıkmam, yıkmayınca konakları... İnce Memed der ki dağlar başında, candarmalar koç yiğidin peşinde, gece gündüz ağaların düşünde, beyler korkar yüce dağda kartaldan.</span></p>

    <p class="MsoNormal"><span class="calibre7">Ali Safayı bu türküler daha korkuttu.</span></p>

    <p class="MsoNormal"><span class="calibre7">Vayvay köylüleri seviniyorlardı. Helal olsun İnce Memede, şahine, yüce dağ kartalına, helal olsun. Canımız, varımız, çoluğumuz çocuğumuz ona kurban olsun, diyorlardı.</span></p>

    <p class="MsoNormal"><span class="calibre7">Kızlarının namusu gitmiş, sığırları sürülmüş, atları çalınmış, evleri yanmış, adamları hapsedilmişti ama, vızgelir, İnce Memed Anavarza kayalıklarına çıkmış meydan okuyordu ya... Ali Safanın canını almaya ahdetmişti ya... Gerisi ne olursa olsun. Dağlar kartalı, şahinler şahini.</span></p>

    <p class="MsoNormal"><span class="calibre7">İnce Memed üstüne çıkan türkülerin en güzelleri, en dilden düşmeyenleri Vayvay köyünden geliyordu. Kim yakıyordu bu türküleri hiç belli değildi.</span></p>

    <p class="MsoNormal"><span class="calibre7">Koca Osmansa, Allah Allah, diyordu, kaç tane İnce Memed var şu dünyada acep? Bizim bildiğimiz İnce Memed bostanda yatıyor, Köse Halilin yanında. Gündüz külahlı, gece silahlı mı acaba bizim oğlan?</span></p>

    <p class="MsoNormal"><span class="calibre7">Bir sabah Anavarza kayalıklarında candarmaların İnce Memedi kuşattıkları duyuldu. Yer gök candarmayla dolmuş, İnce Memede kurşun düşüyorlardı. O gün İnce Memed bu kadar candarmayla tek başına dövüşmüş. Adamları da yanında yokmuş. Kozan üstüne gitmişlermiş. Memed onlara siz gidin demiş, başınıza bir hal gelmesin. Ben bunlarla bir başıma dövüşürüm. O gün candarmaları kayalıklardan Ceyhan ırmağına kadar tek başına üç kez ovaya sürmüş İnce Memed.</span></p>

    <p class="MsoNormal"><span class="calibre7">Anavarzada savaş sürüyor, durmadan da köylere böyle güzel, umutlu, iç açıcı haberler ulaşıyordu.</span></p>

    <p class="MsoNormal"><span class="calibre7">Vayvaylılar o gece sabaha kadar uyumayıp Anavarzadan haber aldılar. Memed bütün gece de tek başına candarmalara karşı koydu. Analarından emdiği sütü burunlarından&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">getirdi. Memed ağalardan başka insan öldürmezdi. Yoksa isteseydi bu candarmaların hepsini öldürürdü.</span></p>

    <p class="MsoNormal"><span class="calibre7">Bostandaki İnce Memede de Koca Osman, Seyran olanı biteni bir bir haber veriyorlardı. O da sabaha kadar gözünü kırpmadan Anavarzada yüzlerce candarmayla dövüşen İnce Memedin akıbetini bekledi.</span></p>

    <p class="MsoNormal"><span class="calibre7">Sabahleyin candarmalar bütün Anavarzayı ele geçirdiler. Silahlar susmuştu. Savaşanlar da vurulmuşlar, ya da kaçmışlardı. Candarmalar Anavarza kalesinin kayalıklarında her deliği, her kovuğu aradılar, hiçbir canlıyla karşılaşmadılar. Bir yılan, bir kertenkele bile görmediler. Aradılar taradılar, Torosun kalesinin içinde biribirlerine sokulup titreyen iki delikanlıyı buldular. Candarmalarla dövüşenler bunlardı. Yandan yönden başka tüfek sesleri de duymuşlardı ama kim olduklarını bilmiyorlardı.</span></p>

    <p class="MsoNormal"><span class="calibre7">Delikanlılar ilk gün candarmalara karşılık vermişler, sonra kaçmış buraya sığınmışlar, burada bir ölüm kalım titremesine tutulmuşlardı. Üstlerine, yanlarına yönlerine bir buçuk gün durmadan kurşun yağmıştı. Aşağıya bağladıkları dört atın dördü de vurulup ölmüş, işte orada yatıyorlardı.</span></p>

    <p class="MsoNormal"><span class="calibre7">Sarışın, uzun boylusu konuşuyor, esmer olanı bir titremeye tutulmuş, dişleri biribirine çarpıyordu.</span></p>

    <p class="MsoNormal"><span class="calibre7">Sarışın delikanlı:</span></p>

    <p class="MsoNormal"><span class="calibre7">Biz, diyordu, "Yüzbaşım, Yağmur Ağanın hırsızlık çetesine iki ay önce girdik. Bizi bir usta hırsızın yanına verdi Yağmur Ağa, talim ettik. Bu atları Endel köyünden hırsızladık, gelirken yolda candarmaları uzaktan gördük, kayalıklara sığındık. Tövbe bir daha at hırsızlığına. Bin tövbe."</span></p>

    <p class="MsoNormal"><span class="calibre7">Bu silahları size kim verdi?</span></p>

    <p class="MsoNormal"><span class="calibre7">Yağmur Ağa.</span></p>

    <p class="MsoNormal"><span class="calibre7">Yüzbaşı Faruk, konuşan delikanlıya bütün gücüyle bir tokat attı.</span></p>

    <p class="MsoNormal"><span class="calibre7">Yağmur Ağanın adını bir daha ağzına alırsanız sizi öldürürüm, dedi.</span></p>

    <p class="MsoNormal"><span class="calibre7">Yüzbaşı Faruk deliriyordu. Bu İnce Memedi nasıl, nasıl ele geçiremiyor, her seferinde kaçırıyordu? Çukurovamn ortasındaki, şu ada gibi kayalıklarda da bu adam böyle elden kaçar giderse. .. Demek ki hiç yakalanmayacak.</span></p>

    <p class="MsoNormal"><span class="calibre7">Yüzbaşı, şu yaz sıcağında, tozun toprağın içinde Çukurovada dört dönüyor, Hemite dağından bir haber alıyor, oraya koşuyor. Karatepeden, Kazmacadan, ta Nurhak dağlarından, Akdenizin kıyısındaki Payastan bir haber alıyor, oralara koşuyordu. Onun Çukurovada bu koşuşturmaları bir tek işe yarıyordu, o da Memed hakkında türlü efsanelerin çıkmasına...</span></p>

    <p class="MsoNormal"><span class="calibre7">Her çarpışmadan sonra, kayalıklardan bir ak şahin fırlıyordu göğe, ışık gibi parlak, apak bir şahin... Çok hızlı uçuyordu, kurşun ulaşmaz, göz görmez.</span></p>

    <p class="MsoNormal"><span class="calibre7">Bütün bu efsaneleri bostandaki Memed de duyuyordu.</span></p>

    <p class="MsoNormal"><span class="calibre7">Bu arada Yüzbaşı, Memedi arar, onunla çarpışırken, on sekiz tane at hırsızı, altı tane de küçük eşkıya yakaladı.</span></p>

    <p class="MsoNormal"><span class="calibre7">Memedi bir türlü bulamayan, karşılaştığı zaman da onu elinden kaçıran Yüzbaşı Faruk çileden çıktı. Memed efsanesi de gittikçe büyüyordu. Bu da onu daha çok çileden çıkarıyordu. Bundan dolayı da önüne gelen köylüyü yatırıyordu dayağın altına.</span></p>

    <p class="MsoNormal"><span class="calibre7">İki gün iki gece Anavarza kalesinin dibindeki Anavarza köyünde kaldı. Köylülerin hepsini, genç, yaşlı demedi, sıra dayağından geçirdi. Ve iki gün sonra candarmalarıyla köyden ayrıldığında hiçbir köylü yere basamıyor, ayaklarını havaya dikmişler durmadan oflayıp inliyorlardı.</span></p>

    <p class="MsoNormal"><span class="calibre7">Memedin yerini bilseler söylerlerdi, bilmiyorlardı ki... Ama Yüzbaşı inanmıyordu. Bu asi, bu alçak köpeklerin hepsinin, hepsinin haberleri vardı, onun nerede olduğundan. Ona tapıyorlar, onu ilahi bir güç haline getirmişler. Onun hakkında her gün, onun insan üstü bir yaratık olduğunu gösteren bir hikaye uyduruyorlardı.</span></p>

    <p class="MsoNormal"><span class="calibre7">Yüzbaşı, Memedin tepesinin üstünde dolanan şahin hikayesine, yıldırım muskasına kahkahalarla gülüyor, hiçbirisine inanmıyordu ama, gene de Memedle çarpışmaya başladığı yerlerin göğünde gözleri bir ak şahin arıyordu.</span></p>

    <p class="MsoNormal"><span class="calibre7">İnce Memed nerede?</span></p>

    <p class="MsoNormal"><span class="calibre7">Ne gördüm, ne bilirim, ne de adını duydum.</span></p>

    <p class="MsoNormal"><span class="calibre7">Adını da mı duymadın?</span></p>

    <p class="MsoNormal"><span class="calibre7">Duymadım.</span></p>

    <p class="MsoNormal"><span class="calibre7">Yatırın şunu!</span></p>

    <p class="MsoNormal"><span class="calibre7">Adamı yatırıyorlar. Ayakları kan içinde kalıyor, yüzünde gözünde çizme yaraları... Bedeninde süngü izleri...</span></p>

    <p class="MsoNormal"><span class="calibre7">Duymadım. Hiç, hiç bilmem.</span></p>

    <p class="MsoNormal"><span class="calibre7">Tozlu köyü, Mecidiye göçmenleri, Öksüzlü Türkmenleri, Narlıkışla köylüleri, Dedefakılar... Hiçbirisi ne İnce Memedi görmüşler, ne de onun adını duymuşlardı.</span></p>

    <p class="MsoNormal"><span class="calibre7">En sonunda sıra Vayvay köyüne geldi. Yüzbaşı Faruk Vayvay köyünde bir hafta kaldı. Herkesi birkaç kez sopa altına çekti. Çocukları, kadınları bile dövdü. Koca Osman bir hafta kan işedi. Ölecek diye korktular. Bir hafta sayıkladıktan sonra ancak kendine gelebildi. Yüzbaşı Seyfalinin tırnaklarını kendi eliyle söktü.</span></p>

    <p class="MsoNormal"><span class="calibre7">Köyde bir tek kişiyi, yalnız Şefçe Kahyayı dövmediler, yalancıktan olsun ona bir tek fiske bile vurmadılar. Köylü bundan hiçbir şey anlamadı.</span></p>

    <p class="MsoNormal"><span class="calibre7">Ya İnce Memedin yerini bana haber vereceksiniz, ya da sizin hepinizi döve döve öldüreceğim.</span></p>

    <p class="MsoNormal"><span class="calibre7">İnce Memedi ne gördük, ne biliriz, ne de adını duyduk.</span></p>

    <p class="MsoNormal"><span class="calibre7">Köylüler ağlıyorlar sızlıyorlar, çırpmıyorlar bağırıyorlardı ama ağızlarından da bundan başka bir söz çıkmıyordu.</span></p>

    <p class="MsoNormal"><span class="calibre7">İnce Memed, şahinim.</span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal" style="text-align: center;"><span class="calibre7"><b>50</b></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7">Her sabahki gibi bu sabah da gün açılırken Halil eline bir tutam yeşil ot alıp ata doğru ayaklarının ucuna basa basa gitti. Yeşil otu ta ileriye uzatmış, gözü atta... At hiç kıpırdamıyor. Her şeyden habersizmiş gibi sağ art ayağını karnına çekmiş duruyor. Kulaklarını düşürmüş, yelesi taranmış gibi düzgün, kuyruğunun bir kısmı sağrısının üstünde kalmış. Bugün her günkünden daha çok teslim olacağa benziyor. Memed soluğunu tutmuş bazı duran, bazı ata doğru yürüyen Halile bakıyor. Halil,&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">geh geh, geh, diye elindeki otu usul usul ata doğru sallıyor. Bir adım atıyor, duruyor, atın yeşil ota gelmesini bekliyor. At bakmıyor bile.</span></p>

    <p class="MsoNormal"><span class="calibre7">Halil vardı vardı, sağ elindeki otu soluna geçirdi, atın bir adım ötesinde durdu, elini uzattı, atın boynuna dokundu. Uzun, parlak, düzgün yağız boynu okşamaya başladı. At başını Halile çevirdi baktı. Halil, kendini ata beğendirmek için olacak, geniş geniş, ağzı kulaklarına vararak ata güldü. Biraz da dalkavukça bir gülüştü bu. Memed de onunla birlikte ata güldü. Halil o bir adımı da atıp yeniden atın boynunu okşamak isterken at birden doğruldu, kulakları dikildi, tam bu sıralar Halil onun yelesinden yakalamıştı, at iki üç kez şaha kalktı. Halil iki kolunu boynuna kenetlemişti, at birkaç kez var gücüyle silkindi, Halili düşüremedi. Kendi yöresinde fırıldak gibi dönmeye başladı bütün hızıyla. Halilin ayakları, gövdesi havada uçuyordu. Atın hızına, gücüne Halilin gücü daha fazla dayanamadı, kolları çözüldü, ta uzağa fırladı, yere düştü. Baldırı acıdı. At biraz&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">daha kendi yöresinde döndükten sonra durdu, yerden kalkmaya uğraşan Halile bir göz attı, sonra bostanın ortasından, ayakları yumuşak toprağa gömülerek geçti gitti yemyeşil, taze, yunmuş arınmış sazların içinde durdu. Sazlar onun karnını, sağrısını örtüyor, yalnız dik, uzun boynu, dikilmiş kuyruğu dışarıda kalıyordu. Sabah aydınlığında, koşmuş atın sırtı da inceden buğulanıyordu.</span></p>

    <p class="MsoNormal"><span class="calibre7">Köse Halil bitkin, soluk soluğa geldi.</span></p>

    <p class="MsoNormal"><span class="calibre7">Bugün teslim oluyordu, teslim olmuş gitmişti ama gözüne bir şeyler ilişti de korktu. Burnunu gördün mü Memed, dedi, "amma da kocaman açılıyor, körük gibi soluyordu."</span></p>

    <p class="MsoNormal"><span class="calibre7">Memed gülüyor:</span></p>

    <p class="MsoNormal"><span class="calibre7">Teslim olacak, diyordu. "Usul usul alışıyor, ilk günler böyle miydi? Belki yarın yakalarsın."</span></p>

    <p class="MsoNormal"><span class="calibre7">Halil:</span></p>

    <p class="MsoNormal"><span class="calibre7">Yakalayacağım, diye geriniyor, köse çenesini okşuyor. "Yarın sabah onu yakalayacağım. Bak uzağa da gitmedi bugün, orada duruyor, gel Halil beni yakala diyor. Yağma mı var! Yakalanacaksa ayağıma gelsin. Bu hayvan milleti var ya, beni bir sever, bir severler... Hepsi. Bana yılan bile dokunmaz. Yılan bile."</span></p>

    <p class="MsoNormal"><span class="calibre7">Memed:</span></p>

    <p class="MsoNormal"><span class="calibre7">Sivrisinekler bile, diye güldü.</span></p>

    <p class="MsoNormal"><span class="calibre7">Halil çok ciddi:</span></p>

    <p class="MsoNormal"><span class="calibre7">"Bana sivrisinekler bile dokunmaz. Ben cümle mahlukatın derdinden anlarım. Memed:</span></p>

    <p class="MsoNormal"><span class="calibre7">Dilinden de... Sultan Süleyman gibi."</span></p>

    <p class="MsoNormal"><span class="calibre7">Süleyman gibi, diye tekrarladı Halil. "Süleyman gibi... Her adamın bir hüneri var. Beni de kurt kuş sever. Benim hünerim de bu."</span></p>

    <p class="MsoNormal"><span class="calibre7">Kendi kendine konuşarak çardağa gitti, çardağın direğinde asılı palaskasını çividen aldı, bir ince söğüdün gövdesine iyice bağladıktan sonra cebinden Elbistan çakısını çıkardı, hayranlıkla bakıp: "Halis çelik," dedikten sonra çakıyı açtı, palaskaya bir iyice tükürdü, kılavlamaya başladı.</span></p>

    <p class="MsoNormal"><span class="calibre7">Bir haftadır Halil her sabah kalkıyor, önce atla cebelleşiyor, sonra da bıçağını akşama kadar kılavlıyordu.</span></p>

    <p class="MsoNormal"><span class="calibre7">Bugün kazıyacağım sakalını, az sonra, dedi Memede. "Öyle bir keskin oldu ki değmeyecek bile. Bir de sabun buldum, kokulu. Seyran bacının getirdiği kolonyayı da süreceksin."</span></p>

    <p class="MsoNormal"><span class="calibre7">Memedin sakalı uzamış, kaşınıyordu. Çok sakallı gezmişti, ister istemez. Ama bugünler hiç sakallı olmak istemiyordu. Bu lanet Köse de bir'türlü çakısını keskinleştiremiyordu ki... Bu gidişle çakının kılavlanması bir yıl sürebilirdi.</span></p>

    <p class="MsoNormal"><span class="calibre7">Köse tam kuşluk vakti: "Tamam," dedi. "Oldu ki, çir gibi oldu."</span></p>

    <p class="MsoNormal"><span class="calibre7">Memedi çardağın merdivenine oturttu, boynuna bir havlu bağladı, su zaten ılıktı, sabunladı yüzünü, sabunladı köpürttü. Usta bir berber gibi çakıyı iki parmağı arasına aldı, yukarı kaldırıp baktıktan sonra başladı. Memedin uzamış sakalının bir parçasını, yüzü hiç incitmeden götürdü.</span></p>

    <p class="MsoNormal"><span class="calibre7">Memed:</span></p>

    <p class="MsoNormal"><span class="calibre7">Yaşa Halil kardaş, dedi. "Eline sağlık. Çok çalıştın ama, ne de keskin yaptın, duymuyorum bile. Elin çok hafif."</span></p>

    <p class="MsoNormal"><span class="calibre7">Gözlerini kapayıp kendini Halilin keskin çakısına bıraktı.</span></p>

    <p class="MsoNormal"><span class="calibre7">Halil az sonra bütün yüzü kazıdı bitirdi, yıkadı sildi. Seyranın getirdiği kolonyadan da bol bol sürdü.</span></p>

    <p class="MsoNormal"><span class="calibre7">Kalk artık, geçmiş olsun arkadaş, dedi.</span></p>

    <p class="MsoNormal"><span class="calibre7">Memed:</span></p>

    <p class="MsoNormal"><span class="calibre7">Sağ ol Halil, dedi. "Ne de güzel. Hiç duymadım."</span></p>

    <p class="MsoNormal"><span class="calibre7">Yürüdü. Sonra aklına düşmüş gibi arkasına döndü:</span></p>

    <p class="MsoNormal"><span class="calibre7">O adamı bugün gördün mü? diye sordu.</span></p>

    <p class="MsoNormal"><span class="calibre7">Halil:</span></p>

    <p class="MsoNormal"><span class="calibre7">Gördüm, dedi. "Gece yarısına doğru çok uzaktan geçti, yukarıya doğru gitti."</span></p>

    <p class="MsoNormal"><span class="calibre7">Memed sorusuna karşılık aldığı halde yürümüyor, duruyordu.</span></p>

    <p class="MsoNormal"><span class="calibre7">Halil onun neyi beklediğini anladı:</span></p>

    <p class="MsoNormal"><span class="calibre7">Seyran bacı bu gece gelmedi, diye çabucak söyledi. "Bugünler köyün başında çok işler var. Bu gece onu göremedim."</span></p>

    <p class="MsoNormal"><span class="calibre7">Adem at bostanlığa dadandı dadanalı her gece sabaha kadar bostanın yöresini uzaktan dolanıp duruyor, bostana bir türlü yaklaşamıyordu. Atın her gün tanyerleri ışımadan bostana&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">gelip, orada ağaçların altında durduğunu biliyor, gene de bostana yaklaşamıyordu. Bostandan ölümden korkar gibi korkuyordu. Adem bütün hayatında bostandaki adam kadar nişancı bir adamla karşılaşmamıştı. O kadar uzaklıktan neredeyse tüfeğin yalımına ateş eden adam onu vuracaktı. Kıl payı kurtulmuştu. O gün bugündür de bu adamın kim olabileceğini izliyor, bulamıyordu. Birisi Köse Halildi. Onu yıllardır tanıyordu. Ötekisi bir yabancıydı. Çocuk kadar cüssesi vardı ama, kurşunları sıkan Köse Halil olamazdı. O yabancı turnayı gözünden vurur bir bela adamdı.</span></p>

    <p class="MsoNormal"><span class="calibre7">Merakı İnce Memedin Çukurovada olduğunu duyduğu güne kadar sürdü. Sonra düşündü. Böylesine belalı bir nişancı olsa olsa İnce Memed olabilirdi. Bu adam İnce Memed de olsa, Adem de gitse onun yerini Ali Safa Beye söylese, candarmalar da bir gece bostanı sarsalar, yakalasalar onu, işte o zaman bu cin, peri soyu, bu pis atı kovalamaktan da kurtulur, eski itibarını gene kazanır, karısının hasret kaldığı sıcak koynuna, çiftliğin rahatına gene kavuşurdu. Ya bu adam İnce Memed çıkmaz da candarmalar boşu boşuna gelir de bostanı sarar, eli boş dönerlerse, işte o zaman seyreyle sen gümbürtüyü. Bir de kadın vardı bu bostanın yöresinde her gece dönüp duran. Bir tuhaf bir şey bu bostan. Korkulu bir yer. At da gidiyor oraya sığınıyor.</span></p>

    <p class="MsoNormal"><span class="calibre7">Adem ikircik içinde günlerdir kıvranıyor, korkuyla bostanın yöresini sabahlara kadar uzaktan dolaşıyor, oraya iki adım daha yaklaşmaya cesaret edemiyordu.</span></p>

    <p class="MsoNormal"><span class="calibre7">Memed Savrun çayının başına gitti, bir yaşlı söğüdün köküne sırtını verdi oturdu. Su aydınlıktı. Küçük ipiltilerle ak çakıl taşlarının üstüne serilmiş akıyordu. Memed gözünü bu aydınlık içindeki suya dikti. Su ancak ayak bileklerine çıkacak kadardı. Yarısı dışarıda kalmış iri çakıltaşlarınm sırtları kurumuştu. Yalnız Memedin önündeki yer dahaca bir derindi. Altı da çakıltaşlarıyla değil, kalın, renkli kumlarla döşeliydi. Küçük balıklar suyun dibinde daha aydınlanıp ışıklanarak yukarılara doğru arka arkaya ürkek kayıyorlardı.</span></p>

    <p class="MsoNormal"><span class="calibre7">Suyun yüzünden önce bir yaprak geçti. Sonra çok iri kırmızı bir eşekarısı ölüsü... Sonra da kocaman bir turuncu kelebek, bir kuş kadar, kanatlarını suyun yüzüne indirip sermiş, öylece&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">geçti. Turuncu kelebek ölü değildi. Ya da Memede öyle geldi. Suyun dibine düşmüş gölgesi kendisiyle birlikte akıyor, aşağıda, ak çakıltaşlarınm üstünde büyüyor, küçülüyordu.</span></p>

    <p class="MsoNormal"><span class="calibre7">Çok güneş vardı, ağır bir sıcak ovayı kasıp kavuruyordu. Göz açıp da kimse uzun bir süre bu toprağı eriten sıcağa bakamıyordu. Yol yol, iplik iplik çekilen, değdiği yeri eriten bir sıcak çökmüştü. Az sonra şu akan su duman olup uçacak, çakıltaşları eriyip çatlayacak, suyun toprağı yarık yarık olacaktı, sıcaktan... Bu su böyle aydınlık, böyle güzel, şu hayal meyal gözüken dağlardan geliyordu. Kayalıkların, çamların, gürgenlerin, ulu sedirlerin arasından süzülüp kaynayarak, durgunlaşıp coşarak, köpüklenerek, düzlüklerce çakıltaşlarmı yayıp, derin koyaklarda sıkışarak...</span></p>

    <p class="MsoNormal"><span class="calibre7">Memed bu Savrun suyunu çok iyi tanıyordu. Eşkıyalık, çocukluk günlerinde bu suyu boydan boya izlemişti. Suya bakıyor hayal kuruyordu. Günlerdir de ilk olarak hayal kuruyordu. Abdi gitti Hamza geldi, günlerdir ilk olarak aklından çıkmıştı. Bir burgu gibi beynine işleyen bu düşüncenin aklından çıktığının farkına varsa kim bilir ne kadar şaşardı.</span></p>

    <p class="MsoNormal"><span class="calibre7">Seyran onu seviyordu. Bunun farkına daha ilk gününden varmış, birkaç gün ikircik içinde kalmış, sonra da onun kendisini sevdiğine bir iyice inanmıştı. Kız yanıp tutuşuyor, deli oluyordu. Bu kadar onurlu bir kız kendisini verse verse ancak bu kadar ele verebilirdi. Sabaha kadar gelip bostanın yöresinde dolaşması Memedin çok hoşuna gidiyor, damarlarındaki kanı coşturuyordu. Seyranı düşündükçe delirmiş kanı damarlarında koşturup duruyordu.</span></p>

    <p class="MsoNormal"><span class="calibre7">Seyranın bostanın yöresinde döndüğünü, hem de kendisi için, sevdadan dört döndüğünü gördüğü geceden beri de uyumuyor, gözleri karanlık yollarda onun karartısını arıyor, bulunca da tattan mestoluyor, kendinden geçiyordu. Bir de Seyran için çok korkuyordu. Fıkaranın başına çok işler gelmişti zaten, bir de bu gecelerde ona bir şey olmasa bari.</span></p>

    <p class="MsoNormal"><span class="calibre7">Bir gece Seyrana gözükmek, onun elini tutmak... Bunu deli gibi istiyordu ama bir türlü de yapamıyordu. Sevilmek duygusu onu bambaşka bir insan etmişti. Şimdi o da yalnız Seyranı düşünüyordu. Kadife gibi yumuşak, lacivert gözlerini... Böyle</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">si sıcak, yakıcı, sevgi dolu, dost, insan, saf bir gözü insan soyu görmemişti. Yüzü, gamzesi, dudakları, inanılmayacak kadar güzel teni... Uzun boyu, yürüyüşü, salınışı... Sanki toprağa basmadan yürüyordu.</span></p>

    <p class="MsoNormal"><span class="calibre7">Seyran gözünde büyüyor, daha da güzelleşiyordu. Her gece uyanıyor, Seyranın ayak seslerini dinliyor, içi içine sığmıyor, sonsuz bir sevginin sıcaklığında kendinden geçiyor, çardaktan iniyor, ona varmak, elini tutmak istiyor, bir türlü yapamıyor, sığındığı ağacın kökünün orada büzüldükçe büzülüyor, bir sevgi fırtınasına tutuluyor titriyordu, usuldan, için için, ılık ılık... Seyrana nasıl dokunulur, öyle bir güzelliğin nasıl eli tutulurdu, Memedin bir türlü aklı almıyor, onu düşündükçe de hep başı dönüyordu. Bir de Seyrana çok acıyordu. Onu, onun sevgisini düşünüyor, gözleri yaş içinde kalıyordu. Nasıl olsa bir gün öldürülecekti. Öldürmeseler de uzun bir süre burada kalamazdı. Bir başkaldırmanın ateşinde kavruluyor, kafası, yüreği, elleri ayakları, saçları, bütün bedeni bir ateşte zangır zangır sarsılıyordu.</span></p>

    <p class="MsoNormal"><span class="calibre7">Böyle zamanlarında bir sıtmanın hummasında bedeni yalıma kesmişken o çelik pırıltı geliyor gözlerine oturuyor, kafasında da sarı altın, güneş pırıltısı savrulup duruyordu.</span></p>

    <p class="MsoNormal"><span class="calibre7">Anavarzanın üstünde bir gökyüzü gördü. Bir de hiç kımıldamayan bir ak bulut... Gök ne kadar mavi, bulut ne kadar aktı... Eğildi elini suya daldırdı, su parmaklarından süzüldü. Su ne kadar aydınlık, su değildi akan, ışıktı. Köse Halil bostanın içinde yürüyor, teveklerin kökünü kazıyor, dolduruyordu. Köse Halil ne iyi, ne dost, ne can adamdı.</span></p>

    <p class="MsoNormal"><span class="calibre7">Yüzbaşı Faruk, Anavarza savaşı... Savaşta üstlerinde dönen ak şahin, Yüzbaşının Çukurovada kayadan kayaya, dağdan dağa koşması... Sonra köylüleri sopanın altına yatırıp kan işetmesi... Kendi yüzünden. Koca Osmana adam kıyar mı? Belki yüz yaşında var. Bunları düşünmeyi hiç istemiyordu. Yüreğindeki acının bazı günler derisinin altından dışarıya taştığını duyuyordu.</span></p>

    <p class="MsoNormal"><span class="calibre7">Bunalıyor, çaresizlikle kıvranıyor, Köse Halilin duyacağına bile aldırmadan bas bas bağırıyordu:</span></p>

    <p class="MsoNormal"><span class="calibre7">Öldür beni, öldür beni, öldür beni de kurtar, diyordu.&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Ya bana bir çıkış yolu göster, ya da beni öldür yarabbi. Beni içine attığın bu cehenneme dayanamıyorum. Çatlayacağım.</span></p>

    <p class="MsoNormal"><span class="calibre7">Koca Osmanın yediği dayağı ta yüreğinde duymuş: "O kocayı dövmeselerdi de beni, beni öldürselerdi. Nolur, nolur beni öldürselerdi," diye sabaha kadar inlemiş, toprakta debelenmişti.</span></p>

    <p class="MsoNormal"><span class="calibre7">Birden gecede delice ayağa fırlıyor, tüfeğini kapıyor, koşarak bostanı çıkıyor, Anavarzaya aşağı gidiyor, sonra birden aklına, Abdi gitti Hamza geldi düşüncesi saplanıyor, eli ayağı çözülüyor, çaresizliğin toprağına, ateşine oturuyor, orada kalakalıyordu. Böyle kaçtığı gecelerde onun arkasını bırakmayan Halil, onu bir çukurda, bir çalı dibinde yumulmuş, kendinden geçmiş buluyor, koluna girip bostana geri getiriyordu.</span></p>

    <p class="MsoNormal"><span class="calibre7">Tıraşlı çenesine aynen Köse Halil gibi eliyle dokundu. Gölgesi suyun dibine düşmüştü. Gölgesinin üstünden bir balık sürüsü geçti. Gölgeden çıkan balıkların uçan gölgeleri aydınlık çakıltaşlarının üstüne serpildi. Ortalık hayıt koktu. Çukurovaya indi ineli Memedin burnu ilk olarak da bugün koku alıyordu. Kokuya hasret kalmıştı. Hayıt kokusunu doya doya içine çekti. Belli belirsiz esen bir yel dalgası bir su püreni kokusunu da getirdi hayıt kokusunun ardından. Çocukluğu geçti hayal meyal gözlerinin önünden. Kulaksız İsmailin değirmeninin oralarda çok su püreni olur, güzel kokar, anası su püreni çalısından süpürge yapardı. Memed, Kulaksız İsmailin vurulduğunu daha duymamıştı. Hep yakaladıklarında Kulaksıza ne yaptıklarını düşünmüştü. Kulaksızın onu karşılayışını, sonraki davranışını düşündükçe, şu insanoğlu anlaşılmaz bir yaratık diyordu. Kulaksızı düşündükçe mutlanıyordu.</span></p>

    <p class="MsoNormal"><span class="calibre7">Sonra ortalık pıtırak koktu. Pıtırak Çukurova kokuşuydu. Sıcakta Çukurova hep acı acı pıtırak kokardı. Bu yangın toprağı...</span></p>

    <p class="MsoNormal"><span class="calibre7">Ayağa kalktı, yönünü köye döndü, usul usul tozutan yola baktı, kimse gelmiyordu. Şimdi şöylece yola düşse, Seyranın evine varsa "Ben geldim Seyran," dese ne olurdu? Seyran ne yapardı? Yanakları al al olur, yüzüne bakamazdı. Güzel gözlerini yere diker, bir daha kaldırmazdı. Uzun, güzel boynu...</span></p>

    <p class="MsoNormal"><span class="calibre7">Oturup gözlerini gene suya dikti. Seyran karşısındaydı.&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Seyranın yüzünden başka hiçbir şey görmüyordu. Seyranın yüzü türlü türlü oluyor, ağlıyor, gülüyor, bağırıyor, öfkeleniyor, yumuşuyor, sertleşiyordu. Memed hayran, yalnız bu gözleri görüyor, başka hiçbir şeyi düşünmüyor, konuşmuyor, duymuyordu. Bir yumuşak büyüde kendini yitirip, sonsuz bir tatta ılık ılık sevgisinin dibine çöküyor, bir düşten büyüye, bir büyüden düşe gidip geliyordu.</span></p>

    <p class="MsoNormal"><span class="calibre7">Dayak yiyenleri, Koca Osmanı, beklediği Topal Aliyi, Ali Safanın zulmünü, candarmaları, Abdiyi, Hamzayı, ölümü, ayrılığı, her şeyi unutmuş gitmişti.</span></p>

    <p class="MsoNormal"><span class="calibre7">Karşıda, otların arkasında uzun, kırmızı bacaklarıyla sallana sallana leylekler dolaşıyorlardı.</span></p>

    <p class="MsoNormal"><span class="calibre7">O gün akşama kadar kalktı kalktı köyden yana baktı, geldi suyun başında oturdu, suyun aydınlık dibini, suyun üstünde akıp gidenleri izledi. Akşamı dar etti. Seyran akşamları gelmiyordu. Çoğu zaman gece yarısından sonra bostana geliyor, oraya her zamanki yerine büzülüp uyuyordu.</span></p>

    <p class="MsoNormal"><span class="calibre7">Memed o gün Köseyle de hiç konuşmadı. Köse Halil Memedin bu halini anlıyordu. Yatağa girdi uyuyamadı. Yataktan çıktı, bostanı dolaştı. Köyün karanlık yollarına döndü döndü baktı. Anavarzanın üstüne doğru sarkmış ay, daha batmamıştı ama, neredeyse kayalıkların arkasına inecekti. Bostanın dışına çıktı, Ademin dolaştığı gibi oralarda dolaşmaya başladı. Bazı geceler bu vakitlerde at doğu yönünden doludizgin gelir, Anavarzaya aşağı akardı. Sonra şafağa karşı da bostanı birkaç kere dolandıktan sonra, suyun derinleştiği çınarın altında durur uzun uzun sulanır, sonra da gelir ilerdeki ağaçların yanındaki tümseğin üstünde dikilirdi.</span></p>

    <p class="MsoNormal"><span class="calibre7">Adem gene dolaşmaya çıkmıştı. Memed onu görmeden çok önce o Memedi görmüş kaçıyordu bile.</span></p>

    <p class="MsoNormal"><span class="calibre7">Adem uzaklarda, solup giden ay ışığında çok uzun bir adam göründü Memedin gözüne.</span></p>

    <p class="MsoNormal"><span class="calibre7">Derken ay battı. Memed gündüz oturduğu yere vardı oturdu. Ayaklarını da suyun içine soktu. Su azıcık serinlemişti. İkindiüstü çıkan garbi yeli daha usul usul esiyordu. Arada bir duruyor, sonra gene usuldan esiyordu.</span></p>

    <p class="MsoNormal"><span class="calibre7">Memed bir ayak sesiyle irkildi ama yerinden kıpırdamadı. Seyranı ürkütebilirdi. Seyran usulca geldi, suyu geçti, vardı her zamanki oturduğu yerde büzüldü. Yıldız ışıkları az önceki fersiz ay ışığından güçlüydü ya, Memed, Seyranın karartısını ancak hayal meyal görüyordu. Seyranın ayak sesini duyar duymaz eli ayağı, bütün bedeni boşanmış, yüreği küt küt atıyordu. Birkaç kez ayağa kalkıp Seyrana gitmeye yeltendi, yüreği öylesine çarpıyor, öylesine bir titriyordu ki, kalkmışken gerisin geri oturmak zorunda kaldı. Neden sonradır ki zar zor kalkabildi. Seyrana yürüdü. Seyran kendine doğru geleni gördü, ağaç gövdelerinin arkasına ayağa kalkmadan kaydı, suya doğru sürünerek çekildi.</span></p>

    <p class="MsoNormal"><span class="calibre7">Memed ona bir şey söyleyecek oldu, sesi bozuldu. Ne söylediğini kendi de bilmedi, sustu. Seyran sesi tanıdı durdu. Memed heyecandan uçarak vardı, Seyranın elini tuttu. Seyranın eli kızgın demir gibi yanıyordu. Memed onu kaldırdı, kendine çekti. Seyran kendisini Memede yumuşacık, cansızmışcasına bıraktı, göğsüne doğru sağıldı. Memed onu kucakladı, boynundan öptü. Dudakları yanar gibi oldu.</span></p>

    <p class="MsoNormal"><span class="calibre7">Bir anda geceyi, ağaçları, gelip yanlarında duran atı, dünyayı unutmuşlardı. Ne zaman soyundular, iki beden ne zaman bir yalımda biribirine kenetlendi farkında bile olmadılar. Ne yörelerinde vızıldayarak bulut gibi dönen sivrisinekleri işitiyorlar, ne çıplak bedenlerini yolan dikenlerin, pıtıraklarm acısını duyuyorlardı. Bir sevişmenin değil, iki hasret bedenin bitişmesinin ateşinde, tadında, büyüsündeydiler.</span></p>

    <p class="MsoNormal"><span class="calibre7">Birkaç kez suya girdiler çıktılar. Bedenleri hiç ayrılmayacakmış gibi sonsuz bir yalımda birleşti. Bir birleşmede toprak gibi, ışık gibi, gelişen büyüyen hayat gibi zengin bir tattaydılar. Dünyanın ortasında tek başlarına kalmış, dayanılmaz bir özlemde, sevgide birleşmiş insan soyunun ilk kadınına erkeğine benziyorlardı.</span></p>

    <p class="MsoNormal"><span class="calibre7">Dağların başı ağarırken Memed kendine geldi. Seyran daha soluk soluğa, ağzı yukarı suyun kıyısındaki kumların üstüne serilmiş yatıyor, topuğunu sular yalayıp geçiyordu. Memed onu elinden tutup kaldırmasa böyle delice bir istekte soluyarak gün kızdırıncaya kadar yatıp kalacaktı.</span></p>

    <p class="MsoNormal"><span class="calibre7">Suya daldılar. Ayrı ayrı yerlerde, biribirlerine kaş altından bakarak aptes alıp, giyitlerine koştular, telaşla hemen giyindiler. Biribirlerinin yüzüne bakmadan suyun kıyısından aşağılara yürüdüler, sonra geriye döndüler. Memed bostana daldı, olmuş bir karpuz kopardı, kırdılar kemirerek yediler. Karpuz serindi. Seher yeli esiyordu. Serinlikten, bir de doymuşluktan ürperip usultan titrediler.</span></p>

    <p class="MsoNormal"><span class="calibre7">Ortalık ağarıp da göz göze gelince birden gülüştüler. Biribirlerine bakıyor bakıyor, hayran bir şaşkınlıkta, bir büyüde, mucizede gülüşüyorlardı.</span></p>

    <p class="MsoNormal"><span class="calibre7">Atı gördüler. Gene olduğu yerde duruyordu. Sağ arka ayağını da karnına çekmiş, kulaklarını düşürmüştü. Seyran ata doğru gitti. Sanki bin yıllık dostmuş gibi ona yaklaştı, boynunu okşadı, sonra da yelesinden tuttu çekti getirdi. At arkasından kuzu kuzu geliyordu.</span></p>

    <p class="MsoNormal"><span class="calibre7">Memed çardağa bağırdı:</span></p>

    <p class="MsoNormal"><span class="calibre7">Halil, Halil, Halil!</span></p>

    <p class="MsoNormal"><span class="calibre7">Halil, yarı uyur yarı uyanıktı. Gözlerine inanamadı. Düş mü görüyorum diye kendi kendine söylendi.</span></p>

    <p class="MsoNormal"><span class="calibre7">Halil, Halil, bak!</span></p>

    <p class="MsoNormal"><span class="calibre7">Halil gözlerini ovuşturdu bir daha baktı.</span></p>

    <p class="MsoNormal"><span class="calibre7">Allah Allah!</span></p>

    <p class="MsoNormal"><span class="calibre7">Seyran atı çekti getirdi, çardağın yanına bıraktı. At yerinden kıpırdamadı. Seyran atın boynunu, sağrısını, alnını durmadan okşadı. Yüzünü yağız atın yüzüne dayadı, bir süre atla yüz yüze kaldılar.</span></p>

    <p class="MsoNormal"><span class="calibre7">Memed düşündü, bu dostluk geceleri kurulmuş olsa gerek, dedi kendi kendine. Geceleri yan yana durmuşlar, böyle sarmaşmışlar da at onun kokusuna alışmış.&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Yoksa bir anda bir atla bir kadın dost olamaz. Ya da Seyran başka bir insan.</span></p>

    <p class="MsoNormal"><span class="calibre7">Halil hemen bir kalın ip getirdi atın boynuna taktı. Sonra da ipin bir ucunu götürdü, yandaki ağaca bağladı.</span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <h1 class="MsoNormal" id="sigil_toc_id_46" style="text-align: center;"><span class="calibre7">51</span></h1>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7">Ali Safa Beyin çiftliğine doğru durmadan koşan Adem:</span></p>

    <p class="MsoNormal"><span class="calibre7">Vallahi de o, billahi de o, diyordu. "Billahi de o!"</span></p>

    <p class="MsoNormal"><span class="calibre7">Kurtulduk. Atı vurmaktan da, kır atın ölümünden de kurtulduk. Bey beni artık yere göğe bastırmaz. Kim bulabilirdi ki böyle bir adamın yerini, kim haber verebilirdi ki...</span></p>

    <p class="MsoNormal"><span class="calibre7">"Vallahi de o, billahi de o."</span></p>

    <p class="MsoNormal"><span class="calibre7">Az sonra, daha gün ışımadan candarmalar, başlarında Yüzbaşı, bizimkilerin başında Ali Safa Bey, bir o kadar da köylü... Çevirecekler bostanı, daha o tüfeğine bile davranamadan... Teslim teslim, teslim diye bağıracak.</span></p>

    <p class="MsoNormal"><span class="calibre7">Ya o değilse?</span></p>

    <p class="MsoNormal"><span class="calibre7">Ayakları zınk diye duruyordu. Gecede dönüp dönüp bostana bakıyor, adını duyduydum, diyordu, onun adını da. Ama böyle ünlü bir eşkıya gelir de Kösenin yanında karpuz bekler miydi aylar ayı? Hiç mi işi gücü yoktu onun? Sazın sineğin içinde bir de... Beyi öldürecekmiş de. Öldürecek adam onun yolunu beklemez mi?</span></p>

    <p class="MsoNormal"><span class="calibre7">Bu yerinden bile kıpırdamıyor. Beyi öldürecek adam hiç yerinden kıpırdamaz mı? İnce Memed hiç yerinden kıpırdamaz mı?</span></p>

    <p class="MsoNormal"><span class="calibre7">O değil, o değil...</span></p>

    <p class="MsoNormal"><span class="calibre7">Ter içinde kalmıştı. Geceye ekşi ekşi ter kokusu yayarak geri dönüyor, sallanarak ağır ağır yürüyordu.</span></p>

    <p class="MsoNormal"><span class="calibre7">Bey kandırılmayı hiç sevmez. Yalan söyleyenin tırnaklarını söker. O, gecedeki güzel sesli kadın ne demişti hele? Sen demişti, sen öldürüldün Adem. Kim öldürdü beni? Öldürse öldürse&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">beni bu yağız at öldürür. Yağız at öldürdü beni, canımı aldı. Cin bu! Peri bu! Büyülü bu! Beyim vallahi de billahi de büyülü. Vurulmaz. Kimse vuramaz onu. İnsan olan, kul olan vuramaz onu. Hiç vuramaz. Vuranın eli çont, gözü kör olur. Yüz elli yıllık soyluk kağıdı var onun. Hiç yalan değil, peri soyundan, iyi kimselerden olduğunu gösteren soyluk kağıdı olacak o. Sen yanlış görmüşsün Beyim. Çok yanlış görmüşsün de beni bu atın ardı sıra göndermişsin. At değil bu.</span></p>

    <p class="MsoNormal"><span class="calibre7">Karısı, onun iri memeleri, hep ıslak, kalın kırmızı dudakları, durmadan gerinmesi gözünde tütüyordu. Bu at var ya, Ademin yurdunu yuvasını yıkmıştı. Karısı aklına geldikçe bütün çektiklerini, yorgunluklarını unutuyor, tepeden tırnağa şehvet kesiliyor, karısının sert, ıslak kalçaları hiç aklından çıkmıyor, gözlerinin önünden gitmiyordu. Karısının kalçası gözünün önüne gelince elleri yanıyordu.</span></p>

    <p class="MsoNormal"><span class="calibre7">Vallahi de o, billahi de o.</span></p>

    <p class="MsoNormal"><span class="calibre7">Geriye dönüyor, gene çiftliğe doğru koşuyordu.</span></p>

    <p class="MsoNormal"><span class="calibre7">O Köse Halili de öldürecekler. İnsan sıcaktan yanar ağzı kurur da yıllardan bu yana tanış olan bir adam, gel arkadaş şu bostandan bir karpuz al, kır ye de yüreğin soğusun demez mı? Köse Halili de öldürecekler. Nekes! Varsın öldürsünler.</span></p>

    <p class="MsoNormal"><span class="calibre7">Sabaha kadar ovada bir çiftliğe yürüdü, bir sazlığa. Gün ışığında ovanın ortasında daha dönüp duruyordu.</span></p>

    <p class="MsoNormal"><span class="calibre7">Tam üç gün üç gece, çıkınındaki azığı bitinceye, matarasındaki suyu tüketinceye kadar bir çiftliğe, bir sazlığa, bir çiftliğe, bir sazlığa yürüdü. Üç gün üç gece bir ikircik cehenneminde yandı. Bir gece yarısı kendisini Beyin merdiveninin altında buluncaya kadar.</span></p>

    <p class="MsoNormal"><span class="calibre7">Merdivenin basamağına oturdu, sabahı, Beyin uyanmasını bekledi.</span></p>

    <p class="MsoNormal"><span class="calibre7">Konağın nöbetçileri gün ışırken, "Kimsin sen?" diye bağırarak onun üstüne yürüdüler. Adem hemen ayağa fırladı, "Benim," dedi. "Bey uyandı mı?"</span></p>

    <p class="MsoNormal"><span class="calibre7">Bey de tam bu arada onu görmüştü. Merdivenleri hışım gibi indi. Onu gören Adem, "Beyim, Beyim," diye söylendi. "Beyim, Beyim... Ben..."</span></p>

    <p class="MsoNormal"><span class="calibre7">Ali Safa Bey:</span></p>

    <p class="MsoNormal"><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Dursun Durmuş, oğlum, gelsene, dişlerinin arasından ıslık gibi bir ses koy verdi. Dursun Durmuş oradaydı.</span></p>

    <p class="MsoNormal"><span class="calibre7">Buyur Beyim, diye karşısına dikildi.</span></p>

    <p class="MsoNormal"><span class="calibre7">Gel, gel, diye merdivenlerden yukarı yürüdü. Merdivenin başına gelince durdu, aşağıda kalakalmış, durmadan gözlerini kırpıştıran, şalvarı dizlerine kadar yırtılıp salkım saçak olmuş, elleri, yüzü, ayakları bacakları kerme bağlamış, yara içindeki, bu insanlıktan çıkmış, görülmemiş bir yaratığa benzemiş Ademi gösterdi.</span></p>

    <p class="MsoNormal"><span class="calibre7">Dursun Durmuş oğlum, dedi, "bu öldürülmemiş miydi? Bunun için insanlar hapiste yatmıyorlar mı, hem de idam talebiyle? Ne yapacağız bunu şimdi?</span></p>

    <p class="MsoNormal"><span class="calibre7">Ne yapalım Beyim?</span></p>

    <p class="MsoNormal"><span class="calibre7">Bir süre gözlerini Ademe diktiler, tiksintiyle onu süzdüler. Ali Safa Bey durgun, telaşsız bir sesle:</span></p>

    <p class="MsoNormal"><span class="calibre7">Dursun Durmuş oğlum, dedi, "bu kadar düşünecek ne var, bu zaten öldürülmemiş miydi? Biz öldürmedik ya bunu. Değil mi?"</span></p>

    <p class="MsoNormal"><span class="calibre7">Öyle Beyim.</span></p>

    <p class="MsoNormal"><span class="calibre7">Öyleyse kimse farkına varmadan bunu Akçasaza bir götürüver. Kazma kürek de al kimseye fark ettirmeden. Yanına kimseyi de alma, tek başına gör bu işi. Öyle göm ki bataklığa kimse bulamasın. Yerini de belle. Belki bir gerekliliği olur.</span></p>

    <p class="MsoNormal"><span class="calibre7">Baş üstüne Beyim.</span></p>

    <p class="MsoNormal"><span class="calibre7">Kusura kalma oğlum Dursun Durmuş, seni böyle ufak tefek işlerle yoruyorum ama, bunun sağ olduğu bir duyulsa, kasabadaki itibarım sıfıra iner. Durup dururken şimdi nerden çıktı da bu mendebur başımıza iş açtı? Bunlarda insan mı? diye söyleniyordu. "Aylarca görünmezler, sonra bir gün bakmışsın ki... İğreniyorum, iğreniyorum bunlardan, ben ben, ben ben, ben! Haydi oğlum, kusura bakma, başa gelen çekilir. Daha, çok bu akılsız köpeklerin belasını çekeceğiz."</span></p>

    <p class="MsoNormal"><span class="calibre7">Çekeceğiz Beyim, sen sağ ol Beyim.</span></p>

    <p class="MsoNormal"><span class="calibre7">Merdivenleri indi, Ademin tüfeğini, fişekliklerini aldı, oradaki bir adama verdi:</span></p>

    <p class="MsoNormal"><span class="calibre7">Gel arkamdan, diye sert emir verdi Ademe.</span></p>

    <p class="MsoNormal"><span class="calibre7">Adem:</span></p>

    <p class="MsoNormal"><span class="calibre7">Dursun kardeş dedi, Beyi görmeliyim. Ona bir müjde getirdim."</span></p>

    <p class="MsoNormal"><span class="calibre7">Müjden batsın, gel! diye bağırdı Dursun. "Başımın belası..."</span></p>

    <p class="MsoNormal"><span class="calibre7">Beyi görmeliyim.</span></p>

    <p class="MsoNormal"><span class="calibre7">Sus, diye bağırdı Dursun. "Bey seni görmek ister mi sanıyorsun? Düş önüme."</span></p>

    <p class="MsoNormal"><span class="calibre7">Adem onun önüne düştü, yürüdü:</span></p>

    <p class="MsoNormal"><span class="calibre7">Gidelim, diyordu. "Gidelim de gözlerinle gör, sen de gör. Bak bakalım bu ata kurşun değiyor muymuş? İyi oldu. Atın yerini de biliyorum. Şimdi varınca elimle koymuş gibi bulurum onu. Ona kurşun değmiyor ki, değerse de geçmiyor ki. Benim diyeceğim başka... Hani İnce Memed var ya, işte ben onu gördüm. Bir de kız... İstersen sen de bir tek kurşun sık yağıza, bakalım vurabilecek misin? Onu kimsecikler vuramaz, peri soyu o. İyi kimselerden... Hani demem o değil. İnce Memed var ya, ben onu gördüm işte. Atı göstereyim sana, ondan sonra da onun yerini göstereyim sana. Bey seni de sever, beni de sever bunu duyunca, öyle değil mi Dursun kardeş?"</span></p>

    <p class="MsoNormal"><span class="calibre7">Dursun Durmuş bu sayıklar gibi hım hım konuşan adama kızmış, ifrit olmuştu zaten. Durup dururken elini kana bulayacaktı, şu pisin yüzünden. Bunlar da öldürülmeyi öyle hak ediyorlardı ki, öyle bir... Dursun onu dinlemiyordu bile.</span></p>

    <p class="MsoNormal"><span class="calibre7">Adem atın önünde yürürken durdu, gülümsedi:</span></p>

    <p class="MsoNormal"><span class="calibre7">Öyle değil mi Dursun kardeş, yerini Beye gösterirsek Bey seni de çok sever, dedi, "beni de, beni de..."</span></p>

    <p class="MsoNormal"><span class="calibre7">Dursun:</span></p>

    <p class="MsoNormal"><span class="calibre7">Çok sever, dedi. "Yürü" diye de bağırdı.</span></p>

    <p class="MsoNormal"><span class="calibre7">Gün kavuşurken Akçasaza girdiler. Adem:</span></p>

    <p class="MsoNormal"><span class="calibre7">Dursun kardeş, dedi, "Az sonra at gelir, doludizgin tam şuradan geçer. Bekleyelim. Sen de bir dene, belki vurabilirsin. Amma hiç ummam. Senin emeciklerin de benimki gibi boşa gidecek. Biz buradan sonra bostana gidelim. Bir kez de sen kendi gözlerinle gör, olur mu? Sen İnce Meme..."</span></p>

    <p class="MsoNormal"><span class="calibre7">Sözü ağzında kaldı, bir kurşun göğsünü deldi geçti.</span></p>

    <p class="MsoNormal"><span class="calibre7">Dursun kardeş öldürme beni. Neden? Avradımı göremedim ki...</span></p>

    <p class="MsoNormal"><span class="calibre7">Sallandı yere düştü. Dursun yerde kıvranan Ademe üç el daha ateş etti. Ademin sol bacağı durmadan bir süre seğirdi seğirdi, sonra da kaskatı kesildi.</span></p>

    <p class="MsoNormal"><span class="calibre7">Adem yüzükoyun uzanmış, kollarını bacaklarını açmış serilmişti. Çenesinin altına doğru da kan göllenmişti.</span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <h1 class="MsoNormal" id="sigil_toc_id_47" style="text-align: center;"><span class="calibre7">52</span></h1>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7">Temmuz sıcakları Çukurovada beter olur, yeryüzü, gökyüzü yalıma keser. Toprak yarılır, otlar sararır, dünya yanık bir sarıya dönüşür. Sümüklüböcekler, kurumuş, yanmış çöplere sıvanırlar. Böceklerin renkli sert sırtları renklerini yitirip bir ak pırıltılı yalımda parlarlar. Arılar, sinekler, tek tük bahardan kalmış kelebekler kocamanlaşır, kartlaşırlar, bir böceğin, sineğin, kelebeğin birkaç misli olurlar. Kuşlar bile öyle keyifli uçamazlar temmuz sıcağında. Hele öğleleri sıcakta, havada bir tek kuş bile gözükmez. Kuşları havadan alan, tap diye yere düşüren sıcaklar derler bu sıcaklara.</span></p>

    <p class="MsoNormal"><span class="calibre7">Dağlar tepeler bir sıcak, ışık sisinde tüter, erir gibi olurlar. Bomboz kesilmiş gökten yere binlerce milyonlarca ancak gözün görebileceği kadar ince iplikler sağılır. Ovayı çepeçevre sarmış yatık Toroslar, Hemite dağı, Nurhak, Gavurdağları, Yılankale, Dumlukale, Anavarza kalesi, irili ufaklı yüzlerce tepe, hüyük uzaklarda hayal meyal, bir sıcak, ışık dumanının içinden ancak seçilirler. Belli belirsiz, bir tül ardından gözükür gibi.</span></p>

    <p class="MsoNormal"><span class="calibre7">Bütün ova sabahtan ikindine kadar çatır çatır eder, ortalıkta pek canlıya benzer bir yaratık gözükmez. İnsan bu sıcaklarda durmadan terler. Terlemesiyle de kuruması bir olur.</span></p>

    <p class="MsoNormal"><span class="calibre7">Toprak, kaya, taş buğulanır, erir gibidir. Yalnız büyük sıcaklarda sular buğulanmazlar. Durgun, donuk sıcağın altında öylece serilir, aktıklarını belli etmeden süzülür dururlar.</span></p>

    <p class="MsoNormal"><span class="calibre7">Memed böyle bir sıcağı ilk olarak görüyor, bazı boğulacak bir duruma geliyordu. Köse Halilse alışmış hiç aldırmı</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">yor, "Memed kardaş, zor değil, zor değil alışacaksın," diyordu.</span></p>

    <p class="MsoNormal"><span class="calibre7">İkindi üstleridir ki Anavarza ovası canlanıyordu. Uzakta Akdenizin üstünde ak yelken bulutları kabarıp göğe doğru ağıyor, ağan bulutlarla birlikte de serinletici garbi yeli esmeye başlıyordu. Yel önce bir esiyor, sonra kesiliyor, esiyor kesiliyor, sonra birden boşanıyordu. Akdenizin oralarda, yollarda bellerde uzun kavaklar gibi dönerek toz direkleri ovayı dolaşıyorlardı. Şurada patlayıp, burada sönerek, büyüyüp küçülerek, uzayıp kısalarak ovayı dönüp duruyorlardı. Birden bütün yollar beller, tepeler hüyükler, yeryüzü gökyüzü büyük bir toz bulutuna gömülüyor, koca ova uzun bir süre bu bulutun içinde kalıyordu. Tozdan hiçbir yeri, burnunun ucunu bile göremiyordun. Bazan da garbi yeli öylesine esiyordu ki bir damla toz kaldırmıyordu. Bir yağmur sonu yeli gibi...</span></p>

    <p class="MsoNormal"><span class="calibre7">Bazı öyle sıcaklar olurdu ki arılar peteklerinde, kuş yavruları yuvalarında, kaplumbağalar çanaklarında, çiçekler tomurcuklarında, karıncalar körelerinde kuruyup kalırlardı. Yangın toprağının ayrı bir kokusu, kuru, acı, buruk, ayrı bir tadı vardı. Hıltanlar, kurumuş, acı pıtıraklar, su pürenleri çatır çatır eden dökülen kurumuş kokularıyla kurumuş Çukurova toprağının hoş bitkileriydi.</span></p>

    <p class="MsoNormal"><span class="calibre7">Temmuz ayında Akçasazın batağı da kaynardı. Öylesine sıcak olurdu ki batak, parmağının ucunu sokamazdın içine. Kaynayan bataklıktan fokurtular gelirdi. Bir kazanda sular nasıl fokur fokur kaynarsa, bataklık suyu da öyle fokurtularla gece gündüz kaynar, bir ulu dev gibi derinden derinden sarsılarak, büyük gürültülerle soluk alırdı. Bataklığın soluklanışı, durmadan fokurdayarak kaynaması, bu ağır, derinden gelen gümbürtü buralarını yaşamamış bir kişiyi ürkütür, hele geceyse, hele karanlıksa tüylerini diken diken ederdi.</span></p>

    <p class="MsoNormal"><span class="calibre7">Yanında Halil gibi bu toprakların ustası bir kişi olmasaydı Memed Anavarza toprağını, Akçasaz bataklığını bu kadar kolay yaşayamazdı.</span></p>

    <p class="MsoNormal"><span class="calibre7">Her zamanki gibi Memed gene erkenden uyandı, suya gitti, yıkanacaktı. Gözlerine inanamadı. Düş mü görüyordu? Ortalıkta su falan bir şey gözükmüyordu. Eğildi suyun yerine do</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">kundu. Kumlar, çakıltaşları eline geldi. Acaba yanılıyor muyum diye sağa sola, aşağı yukarı seğirtti. Tanıdığı, suya girdiği yerlere baktı, yanılmıyordu. Su çekilip gitmişti. Ama akıp dururken bir kocaman su nereye çekilip giderdi? Kim bilir, bu Çukurovanın da huyu böyle diye düşündü. Sonra Halili uyandırıp sormak aklına geldi:</span></p>

    <p class="MsoNormal"><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">"Halil, Halil, Halil," diye bağırdı, "su kurumuş, Halil."</span></p>

    <p class="MsoNormal"><span class="calibre7">Halil uyanmıştı:</span></p>

    <p class="MsoNormal"><span class="calibre7">Ne olmuş? diye sordu.</span></p>

    <p class="MsoNormal"><span class="calibre7">Memed:</span></p>

    <p class="MsoNormal"><span class="calibre7">Su kurumuş, dedi.</span></p>

    <p class="MsoNormal"><span class="calibre7">Halil koşarak geldi, suya baktı. Su yoktu.</span></p>

    <p class="MsoNormal"><span class="calibre7">Her zaman bu su böyle kurur mu? diye sordu Memed.</span></p>

    <p class="MsoNormal"><span class="calibre7">Köse Halil:</span></p>

    <p class="MsoNormal"><span class="calibre7">Bazı, bazı, dedi düşünceli. "Çeltik ekerler. Ama böyle kökten kesildiğini hiç görmedim."</span></p>

    <p class="MsoNormal"><span class="calibre7">Suyun kıyısına oturdular, bacaklarını küçük yardan aşağı sarkıttılar. Konuşmadan gün doğuncaya kadar yan yana öyle düşündüler kaldılar.</span></p>

    <p class="MsoNormal"><span class="calibre7">Ağır, bir köz yığını gibi doğdu güneş. Hemen çiyleri bir anda kurutup ortalığı kavurdu. Savrunun yatağının ıslak toprağı da o gün öğleye kadar kurudu. Dik yerler küçük, örümcek ağları gibi yarıldı da.</span></p>

    <p class="MsoNormal"><span class="calibre7">İkindiye doğruydu ki, heyecan içinde, alı al moru mor, saçları, kaşı kirpiği, eli ayağı toza batmış, yalnız dişleri ışılayan Seyran geldi. Koşmuş, soluk soluğaydı.</span></p>

    <p class="MsoNormal"><span class="calibre7">Kesti, dedi. "İşte şimdi ne yapacağız? Ali Safa suyumuzu kesti. Her şeye dayandık, şimdi ne yapacağız?"</span></p>

    <p class="MsoNormal"><span class="calibre7">Memed anlamadı. Koca bir su nasıl kesilirdi? Seyran anlattı. Yıllar önce ovaya bir Maraşlı gelmiş. Adı da Pişmanoğlu Mustafaymış. Savruna arklar açıp bentler yapmış, ovayı bataklık eyleyip pirinç ekmiş. Ama hiçbir zaman suyu kurutamamıştı. Az da olsa, pirinç tarlalarından geçip sapsarı da kesilse bir değirmenlik su akmış gelmişti.</span></p>

    <p class="MsoNormal"><span class="calibre7">Seyran:</span></p>

    <p class="MsoNormal"><span class="calibre7">Dün, dedi, "köye üç atlı doludizgin girdi. Başlarında Dursun Durmuş. Dursun Durmuş köylüyü başına topladı. Bey</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">den haber getirdim dedi. Safa Beyin selamı var, toprağımdan çıksınlar, köyümü bıraksınlar diyor. Onlar eğer köyümü bırakıp gitmezlerse, o sümüklü İnce Memede güvenip de topraklarımdan çıkmazlarsa, açlıkla, ırzlarıyla terbiye edemedim onları, susuzlukla terbiye edeceğim. Kerbela gibi olacak Vayvay. Hem de öteki köyler. Onların yüzünden öteki köyler de yandı ama, ne yapalım yansınlar. Suç bende değil. Vayvay köyünde. Gelsinler, susuz kalan öteki köyler kozlarını Vayvaylılarla pay etsinler. Çıkarsınlar Vayvayı toprağımdan, suları hazır. Bey dedi ki, inat etmesinler, her şeye dayanılır da susuzluğa dayanılmaz. Çocuklara bataklık suyu da içirmesinler. Hepsi kırfacan gibi kırılırlar. Ben böyle söylüyorum işte, suç benden kalktı. Dursun Durmuş böyle dedi, sonra atına bindi, çekildi gitti."</span></p>

    <p class="MsoNormal"><span class="calibre7">Seyran suçluymuş gibi Memedin yüzüne hiç bakamıyordu.</span></p>

    <p class="MsoNormal"><span class="calibre7">Birkaç gün sonra iş iyice anlaşıldı. Ali Safa, Pişmanoğluna gitmiş, "Mustafa Bey," demişti, "bütün Savrunun suyunu keserseniz, bu yüzden de Vayvaylar topraklarını bırakıp giderlerse, size çeltik ekmeniz için üç yıl topraklarımı kirasız veriyorum."</span></p>

    <p class="MsoNormal"><span class="calibre7">Pişmanoğlunun canına minnetti. Hemen gitti, bentleri biraz daha kalınlaştırdı, bentlerden aşağı bir damla su bile akıtmadı.</span></p>

    <p class="MsoNormal"><span class="calibre7">Ali Safa Bey gülüyor:</span></p>

    <p class="MsoNormal"><span class="calibre7">Ben ben, ben ben, ben işte böyle yaparım, yaparsam adama. Güvensinler bakalım o hayali İnce Memedlerine, diyor övünüyordu.</span></p>

    <p class="MsoNormal"><span class="calibre7">Çünkü Yüzbaşı Faruk ovayı aramış taramış, İnce Memedin izine rastlamamış, köylülerin bir hayali İnce Memed yarattıklarına inanmış, inancını da herkese söylemişti. Söylemiş değil, rapor olarak Vekalete bildirmişti.</span></p>

    <p class="MsoNormal"><span class="calibre7">Ali Safa Bey, Yüzbaşıya inanmıştı ama, tedbirli olmakta da kusur etmemiş, çiftliğin idaresini az bir süre için, şu İnce Memed muamması çözülünceye kadar Dursun Durmuşa bırakmış, kendisi de kasabadaki evine çekilmişti. Hayal meyal, ne olursa olsun, canını tehdit eden bir bela vardı ve bu bela da başının üstünde dönüp duruyordu.</span></p>

    <p class="MsoNormal"><span class="calibre7">Suyu kesmeyi akıl etmekle köylüye karşı şimdiye kadar&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">bulduğu en iyi yıldırma biçimini bulmuştu. Bundan dolayıdır ki çok kıvançlıydı.&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Hem de temmuz ayında, dayansınlar bakalım...</span></p>

    <p class="MsoNormal"><span class="calibre7">Birinci, ikinci, üçüncü gün göleklerden içtiler. Bir hafta sonra gölekler de kurudu. Çaykaralar açtılar, köylüler çaykaraların başında kuyruk olup akşamlardan sabahlara, sabahlardan akşamlara dek beklediler. Az bir sürede çaykaralar da kurudu. Çayın yatağında, yarlarında açtıkları çukurlar bir damla su vermedi.</span></p>

    <p class="MsoNormal"><span class="calibre7">Kuyular açtılar. Köylerin toprağının bir kulaç aşağısı çakıllı kum çıkıyor, ne kadar kuyu açarlarsa açsınlar hemen, bir iki kova su almadan çöküyordu. Kuyu kazmaktan köylülerin ellerinin içine kan oturdu, yara oldu. Vayvay köyünde bir günde sekiz çocuk ölüsü birden kalktı.</span></p>

    <p class="MsoNormal"><span class="calibre7">Köylerin üstüne sıcak, sarı bir toz durmadan yağıyor, evlerin içlerine, en kuytu yerlerine kadar, insanların derilerinin altına kadar işliyordu.</span></p>

    <p class="MsoNormal"><span class="calibre7">Bir damla su için Aşağıçiyanlıda birisi en yakın arkadaşını vurdu, öldürdü.</span></p>

    <p class="MsoNormal"><span class="calibre7">Memed sabahtan uyanıyor, suyun yatağına düşüyor, saatlarca yukarı doğru, kasabanın altına kadar yürüyor, geri dönüyordu. Suyun yatağı gün geçtikçe daha çok yarılıyor, yarıklar büyüyordu. Yatağın bazı yerleri kül gibi sıcak toza dönüşmüştü. Bazı yeşillenmiş, kokmuş gölekler, yarılmış toprakta balık ölüleri, kaplumbağa ölüleri...</span></p>

    <p class="MsoNormal"><span class="calibre7">Yeşillenmiş, pis, balık ölüleriyle kokuşmuş bir gölekten umutsuz bir kaplumbağa susuzluktan ölmemek için çabalıyor, başını çamurlu sudan dışarı çıkarıp dört bir yana bakmıyor, umutsuz başında çamurlar kuruyordu.</span></p>

    <p class="MsoNormal"><span class="calibre7">Memed bu suyun ölüsüne, sevdiği bir insanın ölüsüne acır gibi acıyordu. Perperişan kokuşmuş, ölmüş, milyonlarca yarıkla parça parça bölünmüş bir su yeri. Memed bu suyun yatağını her gün bir ağıt gibi dolaşıyordu. Köylülerin durumlarını hiç düşünmek istemiyor, onları kafasından kovuyor, yalnız içini çekerek:</span></p>

    <p class="MsoNormal"><span class="calibre7">Bela kesildik adamların başına diyordu. "Bela."</span></p>

    <p class="MsoNormal"><span class="calibre7">Aşağıçiyanlı, Kümbet, Amberinarkı köylüleri bir araya ge</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">liyor, buna bir çare bulmaya çalışıyor, bir türlü işin içinden çıkamıyorlardı.</span></p>

    <p class="MsoNormal"><span class="calibre7">Eğer Ali Safa Bey Memedden korkup da kasabaya çekilmiş olmasaydı belki Vayvay köyü bir öğle sıcağında, susuzluk imanlarına tak dediğinde, bir yılgınlık anında ayağa fırlarlar, köyü boşaltıverirlerdi. Öteki köylerden, ne Çiyanlıdan, ne Dedefakılıdan, ne de Narlıkışladan bir tek kişi çıkıp da:</span></p>

    <p class="MsoNormal"><span class="calibre7">Arkadaş siz de terk ediverin şu köyü de biz de şu susuzluk belasından kurtulalım, demedi. "Siz de kurtulun, biz de kurtulalım," demedi, "bak çocuklarımız kırfacana tutulmuş gibi kırılıyorlar," demedi.</span></p>

    <p class="MsoNormal"><span class="calibre7">Her köyden bir adam alıp birkaç kez Kaymakama gittiler, durumlarını, kötü hallerini, çocuklarının ölümünü uzun uzun anlattılar. Kaymakam her seferinde de yapma bir acımanın altındaki büyük bir kıvançla ellerini ovuşturdu:</span></p>

    <p class="MsoNormal"><span class="calibre7">Çok üzüldüm, geçmiş olsun, geçmiş olsun, başınız sağ olsun... Çok üzüldüm. Ama ne yapalım çeltik ekmiş Pişmanoğlu Mustafa Bey... Milli servet, kurutamayız ki... dedi.</span></p>

    <p class="MsoNormal"><span class="calibre7">Peki biz ne yapalım?</span></p>

    <p class="MsoNormal"><span class="calibre7">Çok üzüldüm, çok üzüldüm, bir çaresine bakın efendim. Bir çaresini bulun. Size su mu taşımamı istiyorsunuz, ben Kaymakam mıyım sucu muyum? diye köylülere bağırdı.</span></p>

    <p class="MsoNormal"><span class="calibre7">Mahsustan, bizi kaçırmak, topraklarımıza oturmak için Ali Safa Bey mahsustan yaptı. Suyun aktığı yerde çeltik yok ki... O yanda da başka köyler su içinde kaldılar. Çamur içinde...</span></p>

    <p class="MsoNormal"><span class="calibre7">Karışmam, diyordu Kaymakam. "Karışmam efendim, hele Ali Safa Beyin işlerine hiç karışmam. Ben kahyası mıyım, yoksa yoksa bir kanun adamı mı? Gidin Ali Safa Beyle anlaşın, sonra bana gelin. Ali Safa Beyle anlaşmak dururken bana niçin geldiniz? Ali Safa Beye gidiniz, oraya, evine. Hem siz çamur içinde kalan köylülerin avukatı mısınız? Bir şikayetleri varsa bize gelsinler. Hem şurada ne kaldı ki Ağustos, Eylül... Dayanın efendim. Dayanmak vücudu mukavim kılar. Az su içmek sıhhate daha faydalıdır efendim. Çok üzüldüm, susuzluğunuza çok çok üzüldüm. Bu sizin memleket de çok sıcak, çok sıcak, insan bir an terden ibaret kalıyor iki gözüm. Kemiklerim bile ter olup akacak. Çok sıcak, çok sıcak," diyordu.</span></p>

    <p class="MsoNormal"><span class="calibre7">Ankaraya, Adanaya teller de çektiler, hiçbir karşılık gelmedi, hiçbir tepkisini duymadılar.</span></p>

    <p class="MsoNormal"><span class="calibre7">Memedle Halil de arada sırada susuz kalıyorlar, Halil ne edip ne eyliyor bataklıktaki bir çaykaradan soğuk sular bulup getiriyordu. Her zaman taze ve soğuk...</span></p>

    <p class="MsoNormal"><span class="calibre7">Seyran fırsat buldukça Memede geliyor, geceleri Savrunun kuru yatağında gene öyle ateşli, candan sevişiyorlardı.</span></p>

    <p class="MsoNormal"><span class="calibre7">Köylü hafiften de olsa Memedin aleyhine dönmüştü. Konuşanlar, yılmışlar, çaresizler sözlerinin arasına istemeden de olsa Memedi yeren birkaç sözcük sıkıştırıyorlardı. Seyranı bu sözler ta yürekten yaralıyordu. Memede toz kondurmak istemiyordu. Elinden geldiğince de köydeki bu durumu Memede sezdirmemeye çalışıyordu. Bu laf arasındaki iğneli sözlere karşı Koca Osman köpürüyor, küplere biniyor, sözü söyleyeni anasından doğduğuna bin pişman ediyordu. Ediyordu ama elin ağzı torba değil ki çeke bağlayasın.</span></p>

    <p class="MsoNormal"><span class="calibre7">Ne oldu yani İnce Memed Çukurovaya indi de?</span></p>

    <p class="MsoNormal"><span class="calibre7">Yedi bitirdi bizi Ali Safa.</span></p>

    <p class="MsoNormal"><span class="calibre7">Adını duyduk da geri döndük köye.</span></p>

    <p class="MsoNormal"><span class="calibre7">Adı batsın.</span></p>

    <p class="MsoNormal"><span class="calibre7">Ondan da bir umut olur sandık.</span></p>

    <p class="MsoNormal"><span class="calibre7">Umudu batsın.</span></p>

    <p class="MsoNormal"><span class="calibre7">Atımız gitti.</span></p>

    <p class="MsoNormal"><span class="calibre7">Malımız gitti.</span></p>

    <p class="MsoNormal"><span class="calibre7">Irzımız gitti.</span></p>

    <p class="MsoNormal"><span class="calibre7">Canımız gitti.</span></p>

    <p class="MsoNormal"><span class="calibre7">Adını duyduk da köyü bırakıp gitmedik.</span></p>

    <p class="MsoNormal"><span class="calibre7">Adı batsın.</span></p>

    <p class="MsoNormal"><span class="calibre7">Köyde susuzluk, hastalık arttıkça da Koca Osmana, İnce Memede yüklenmeler artıyordu.</span></p>

    <p class="MsoNormal"><span class="calibre7">Fıkara Ferhat Hoca da, Allahın adamı da hapislerde çürür, onların yüzünden...</span></p>

    <p class="MsoNormal"><span class="calibre7">"Onlara uymasaydı..."</span></p>

    <p class="MsoNormal"><span class="calibre7">Asacaklar fıkarayı...</span></p>

    <p class="MsoNormal"><span class="calibre7">Bütün bunların Memedin kulağına gitmemesi, bu ağır havayı Memedin sezmemesi gerekti. Bütün bunlar Seyrana zor geliyordu. Memed gene de bir şeyler sezinliyor, bir şeyler kuru</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">yor, sinirleniyor, kahroluyordu. Bu, durmadan Seyranın ağzını aramasından belliydi.</span></p>

    <p class="MsoNormal"><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Onun bütün bu rahatsızlıklarına sebep belki geçen gün Kamer Ananın ağzından kaçan sözlerdi.</span></p>

    <p class="MsoNormal"><span class="calibre7">Kamer Ana:</span></p>

    <p class="MsoNormal"><span class="calibre7">Bre oğlum Memed, burada yattın kaldın, hiç canın sıkılmıyor mu?' Suyun, hem de soğuk suyun var değil mi? Biz köyde yandık. Bir damla su için can veriyoruz, demişti.</span></p>

    <p class="MsoNormal"><span class="calibre7">Kamer Ana belki de bu sözleri kötü bir niyetle söylememişti ama, gene de bu sözler düz bir söze benzemiyordu. Altında kızgın bir taş vardı. Kamer Ananın sözleri Memedin yüreğine kurşun gibi saplandı.</span></p>

    <p class="MsoNormal"><span class="calibre7">O da bu sözleri söylediğine bin pişman olmuştu ama bir kez ok yaydan çıkmıştı.</span></p>

    <p class="MsoNormal"><span class="calibre7">O gün bu gündür Kamer Ana bostana uğramıyordu.</span></p>

    <p class="MsoNormal"><span class="calibre7">Adamların başına bela olduk. Susuz koyduk, aaah! Aç koyduk. Perişan eyledik, aaah! Irzlarını ayakaltına aldırdık, umutlarını kırdık, güvenlerini aldık yüreklerinden. Aldık, aaah, ah ki aaah!</span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <h1 class="MsoNormal" id="sigil_toc_id_48" style="text-align: center;"><span class="calibre7">53</span></h1>

    <p class="MsoNormal"><span class="calibre7"><br /></span></p>

    <p class="MsoNormal"></p>

    <p class="MsoNormal"><span class="calibre7">İdris Bey geceleri bir alıcı kurt gibi Çukurovada dolaşıyor, üstüne ne kadar candarma gelirse gelsin bozuyordu. Böylesine gözüpek bir adamı bu ova çok az görmüştü. Onun yiğitliğini, gözünü daldan budaktan sakınmazlığmı, ölümü hiçe saydığını bilen candarmalar da ona pek öyle yaklaşamıyorlardı. İdris Beyin bu yanda olduğunu duyunca onlar öteki yana gidiyor, İdris Beyi oralarda arıyorlardı. Bir de onun başına gelenleri herkes biliyor, bundan dolayı da ona saygı duyuyorlardı.</span></p>

    <p class="MsoNormal"><span class="calibre7">İdris Bey uçan kuştan car umuyordu. Çukurovada gitmedik ağa, bey, hatırlı kişi bırakmamıştı. Ta Antepteki çok koyunlu Kürt Hurşit Beye bile gitmişti. Hurşit Bey, "Tanırım tanırım Arif Saimi, onunla birlikte savaştık ama çok şımarmış, ne oldum delisi olmuştur. Ona insan sözü anlatmak zordur," demişti. "Senin şimdiki söylediklerin ona hiç anlatılamaz."</span></p>

    <p class="MsoNormal"><span class="calibre7">Gene de atına binmiş ta Antepten Arif Saim Beye gelmiş, İdris Beyle barışması dileğinde bulunmuştu.</span></p>

    <p class="MsoNormal"><span class="calibre7">Arif Saim Bey ona da ötekilere verdiği karşılığı vermiş, onu da eli boş çevirmişti.</span></p>

    <p class="MsoNormal"><span class="calibre7">Daha kışın Çukurova kışlağı, yazın Toros yaylağı olan, üç eteğini çıkarmamış Türkmen Beyi saygıdeğer Kürt Ali Ağayı da üç sefer Arif Saim Beye gönderdi. Onurlu Ali Ağa her gidişinde eli boş döndüğü halde İdris Beye dayanamamış, ona üç sefer gitmişti.</span></p>

    <p class="MsoNormal"><span class="calibre7">Sonra Kozandaki okuryazar Kurdoğlu gitti. Soyu ta Osmanlıya, Kayıhanlıya çıkardı.&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">O da eli boş döndü.</span></p>

    <p class="MsoNormal"><span class="calibre7">Koca konağının içinde tek başına yaşayan, yoksul, soyu büyük Payaslıoğlunu da gönderdi. O da eli boş döndü.</span></p>

    <p class="MsoNormal"><span class="calibre7">Adanadaki Ramazanoğlu, atçılar başı Yağmur, Karamüftüoğlu Tevfik Ağa, Çokaklı uzun bıyıklı Ahmet Efendi, oğlu çok, cin fikirli boynu eğri Bolat Mustafa da gitti. Bunların hiçbirisi İdris Beyi kıramıyor, boş döneceklerini bile bile Arif Saim Beye uğruyorlardı. '</span></p>

    <p class="MsoNormal"><span class="calibre7">Arif Saim Bey bütün bu barış elçilerine aynı karşılığı veriyor:</span></p>

    <p class="MsoNormal"><span class="calibre7">Demek sonu kötü olacakmış, hele şunun sonunu bir görelim, diyor, başkaca konuşmuyordu.</span></p>

    <p class="MsoNormal"><span class="calibre7">Arif Saim Bey İdris Beye çok acıyor, ona yüreği paralanıyordu, ama ne yapsın. Bu adam bu çağda soyu tükenmiş saf, mert, yiğit kişilerden birisiydi. Böyle bir düşmanı olmak bir insan için ne şerefti. Arif Saim Bey, İdris Beyin düşmanlığıyla gerçekten övünüyordu.</span></p>

    <p class="MsoNormal"><span class="calibre7">Yazık yazık, ama ne kadar yazık, şu dünyada yalnız onunla dost olunabilirdi.</span></p>

    <p class="MsoNormal"><span class="calibre7">Başvurmadık insan bırakmayıp umudunu iyice yitiren İdris Bey bir akşamüstü Koca Osmanın evine geldi, atından inmeden içeriye seslendi:</span></p>

    <p class="MsoNormal"><span class="calibre7">Osman Ağa, Osman Ağa!</span></p>

    <p class="MsoNormal"><span class="calibre7">Koca Osman onu Çerkeş şivesinden tanıdı, dışarıya çıktı. Ne için geldiğini de biliyordu.</span></p>

    <p class="MsoNormal"><span class="calibre7">Haydi gidelim, dedi, İdris Beyin atını çardağın merdivenine çekip, merdivenden onun terkisine atladı. "Sür," dedi.</span></p>
  </div>
</body>
</html>
