<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:o="urn:schemas-microsoft-com:office:office">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="WordSection">
    <p class="MsoNormal"><span class="calibre7">Bostana vardıklarında Memed daha uyumamıştı. Attan indiler. Karanlıkta Memedle İdris Bey kucaklaştı.</span></p>

    <p class="MsoNormal"><span class="calibre7">Hele bir ateş yakın da biribirimizin yüzünü görelim.</span></p>

    <p class="MsoNormal"><span class="calibre7">Hemen kurumuş hıltan sapı topladılar, bir büyük ateş yakıp uzağına oturdular.</span></p>

    <p class="MsoNormal"><span class="calibre7">İdris Bey hemen söze girdi. Memede bakmıyormuş gibi davranıp onu kaş altından durmadan süzüyordu: Memed de bu bakır yüzlü yakışıklı adamın hiçbir davranışını gözden kaçırmıyordu. Çok güven verici bir hali vardı. İdris Bey de Memedi tam anlattıkları gibi bulmuştu. Ama biraz saf, çocuksuydu yüzü. Elleri ayakları bir yaramaz çocuğun ellerine ayakları</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">na benziyordu. Az önce topacını, oyuncaklarını kırmış da koşarak buraya gelmiş bir çocuğun ellerine... Memedin hiçbir hali İdris Beyi şaşırtmadı.</span></p>

    <p class="MsoNormal"><span class="calibre7">Memed kardaş, dedi, "seninle işbirliği yapmak istiyorum. Sana bunu teklife geldim. Senin emrine girmek istiyorum. Çünkü sen çok ünlü, çok yiğit, temiz, soylu bir insansın. Senin kumandan altında düşmanlarla savaşmak benim için şeref olur."</span></p>

    <p class="MsoNormal"><span class="calibre7">Çok uzun konuştu. Memedin hiç duymadığı sözler kattı sözlerine, Memedi övdü, sevdi.</span></p>

    <p class="MsoNormal"><span class="calibre7">Memed susuyor, hiç karşılık vermiyordu. Gece yarıya doğruydu ki, onun sürekli ısrarlarına dayanamadı, Abdi gitti Hamza geldi meselesini uzun uzun, en küçük ayrıntısına kadar anlattı, sözlerini de:</span></p>

    <p class="MsoNormal"><span class="calibre7">Hatçenin kanı, anamın ölümü, benim dağlara düşmem işte buna yaradı, diye bitirdi. "Abdi gitti Hamza geldi."</span></p>

    <p class="MsoNormal"><span class="calibre7">İdris Bey:</span></p>

    <p class="MsoNormal"><span class="calibre7">Hamzayı da öldür, dedi.</span></p>

    <p class="MsoNormal"><span class="calibre7">Memed, İdris Beyin saflığına gülümsedi.</span></p>

    <p class="MsoNormal"><span class="calibre7">Gene Hamza gelecek. İlde Hamza çok. Hamzanın kökünü kurutmak yok mu?</span></p>

    <p class="MsoNormal"><span class="calibre7">İdris Bey:</span></p>

    <p class="MsoNormal"><span class="calibre7">Onu bilmem, dedi. "Ben önce Hamzayı ortadan kaldırırım, gelecek Hamzayı da geldiği zaman düşünürüm."</span></p>

    <p class="MsoNormal"><span class="calibre7">Koca Osman, Halil, öteki Çerkesler hiç söze karışmadan onları dinliyorlardı.</span></p>

    <p class="MsoNormal"><span class="calibre7">Memede de hak veriyorlardı. Birisini öldürsen yerine bini çıkıyordu. Hepsini toptan öldürsen, onların yerine gene toptan geleceklerdi.</span></p>

    <p class="MsoNormal"><span class="calibre7">Memed sözünü:</span></p>

    <p class="MsoNormal"><span class="calibre7">İşte benim elimi kolumu bağlayan, beni öldüren bu. Çabamın hiçbir işe yaramaması, işe yaramaması değil, sonun daha kötü olması, beterin beteri olması, işte beni kahreden, bana uykuları haram ettiren bu. Ben kaş yapayım derken göz çıkardım. Hem de kocaman bir köyün gözünü. Benim yüzümden köylülerim zulüm gördüler, açlıktan şişerek öldüler, benim yüzümden... Benim yüzümden gül gibi kızların ırzına geçtiler. İşte elimi kolumu bağlayan bu, diye bitirdi.</span></p>

    <p class="MsoNormal"><span class="calibre7">İdris Bey, Memedin derdinden hiçbir şey anlamamıştı.</span></p>

    <p class="MsoNormal"><span class="calibre7">Şimdi ben gidiyorum, diye ayağa kalktı. "İki gün sonra geleceğim. En mühim işimi görüp geleceğim. Şimdi vakit yok. Ben geldikten sonra dağa çıkarız, orada bana bütün bunları yeniden iyice anlatırsın. O zaman ben de anlar, senin yarana merhem olurum."</span></p>

    <p class="MsoNormal"><span class="calibre7">Memed hiç karşılık vermedi. İdris Bey atına atladı:</span></p>

    <p class="MsoNormal"><span class="calibre7">Allahaısmarladık, dedi: "İki gün sonra..."</span></p>

    <p class="MsoNormal"><span class="calibre7">Memed:</span></p>

    <p class="MsoNormal"><span class="calibre7">Güle güle... diye söylendi, onun ardından tuhaf bir hüzünle baktı.</span></p>

    <p class="MsoNormal"><span class="calibre7">Koca Osman, Memedin yüzüne hiç bakmıyordu. Ona hiç şahinim dememişti. Gözlerinde derin bir acı, bir güceniklik vardı. Yüzüne ağı gibi bir keder çöreklenmiş oturmuştu. Kırışıklıklar daha çoğalmış, üst üste bindirilip karıştırılmış bir örümcek ağı yığınına benziyordu yüzü.</span></p>

    <p class="MsoNormal"><span class="calibre7">Sabahleyin bostandan ayrılırken:</span></p>

    <p class="MsoNormal"><span class="calibre7">Memed oğlum, dedi Koca Osman, "bu Safa bizi bitirdi, yıktı, ona bir şey yapmak da elimizden gelmedi." Döndü, arkasına bakmadan, yürüdü gitti.</span></p>

    <p class="MsoNormal"><span class="calibre7">Çürümüş, yıkılmış bir ağaç gibi çürüklerini döke döke, acı bir türkü gibi sıcağın altında yuvarlanıyordu.</span></p>

    <p class="MsoNormal"><span class="calibre7">Memedin boğazına bir şeyler tıkandı kaldı.</span></p>

    <p class="MsoNormal"><span class="calibre7">İdris Bey ertesi sabah daha gün ışımadan Arif Saim Beyin konağına vardı. Konağın silahlı bekçileri onu gördüler. Dur diyemediler. İdris Bey atını sürdü, avlunun ortasında konağın yirmi adım ötesinde durdu:</span></p>

    <p class="MsoNormal"><span class="calibre7">Arif Saim Bey, Arif Saim Bey, diye bağırdı. "Ben İdris, ben İdris. İşte geldim." Arif Saim Bey yatağından fırladı, pencereye geldi, perdeyi araladı dışarıya baktı.</span></p>

    <p class="MsoNormal"><span class="calibre7">İdris Bey arkasındaki üç adamıyla atının üstünde dimdik, sarı saçları, savatlı gümüş takımları, kara kalpağının altından taşmış altın sarısı saçları, bir yırtıcı kuşun gözlerine benzeyen mavi ışıklı gözleriyle bir onur, bir yiğitlik heykeli gibi duruyordu.</span></p>

    <p class="MsoNormal"><span class="calibre7">Arif Saim Bey, Arif Saim Bey, ben İdris. Geldim işte.</span></p>

    <p class="MsoNormal"><span class="calibre7">Arif Saim Bey pencereyi açtı:</span></p>

    <p class="MsoNormal"><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Buyurun İdris Bey, dedi en yumuşak, en sıcak, dost sesiyle. "Buyurun yukarı, hemen giyiniyorum."</span></p>

    <p class="MsoNormal"><span class="calibre7">Yukarı gelemeyeceğim Arif Saim Bey, siz aşağı buyurun. Hem de tabancanızı alıp öyle buyurun. Siz bir askersiniz. Sizinle çarpışmaya, kozumuzu pay etmeye geldim. Tabancanızı alıp buyurun aşağı...</span></p>

    <p class="MsoNormal"><span class="calibre7">Arif Saim Bey pencereyi kapadı, içeriye çekildi.</span></p>

    <p class="MsoNormal"><span class="calibre7">İdris Bey orada atının üstünde sabırsızlıkla duruyor, gözleri konağın kapısında, gelecek Arif Saim Beyi bekliyordu. Bekledi bekledi, sabırsızlandı. Güneşin ilk ışıkları ovayı yaladı geldi. Gün bir kavak boyu yükseldi, İdris Bey daha bekliyordu. Sonunda dayanamadı:</span></p>

    <p class="MsoNormal"><span class="calibre7">Arif Saim Bey, Arif Saim Bey...</span></p>

    <p class="MsoNormal"><span class="calibre7">Sözünün arkasını getiremedi, arkadan gelen bir kurşun ensesinden girdi, boğazını parçalayıp çıktı. İdris Bey atının üstünden yere usulca cansız süzülüverdi. Kalpağı yana, başının az ötesine kaydı, sarı saçları toza serildi, karıştı. Kanı omuzlarının yanına göllendi, saçlarına kadar geldi, bulaştı.</span></p>

    <p class="MsoNormal"><span class="calibre7">Arkadaşları atlarından indiler, kalpaklarını çıkardılar, kalpaklı sağ ellerini göğüslerine bastırıp Beylerinin huzurunda bir süre sessiz durdular. Sonra ödevlerini yerine getirdiler. Sonra da ölüyü incitmekten korkarak atının üstüne koydular, oradan sessizce uzaklaştılar. Arif Saim arkalarından baktı baktı:</span></p>

    <p class="MsoNormal"><span class="calibre7">Yazık, dedi. "Çok yazık. Onunla dost olunabilirdi."</span></p>

    <p class="MsoNormal"><span class="calibre7">İdris Beyin vurulma haberini Memede Topal Ali getirdi. Memed İdris Beyin öldürülmesine ne kadar üzüldüyse Alinin gelişine de o kadar sevindi.</span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <h1 class="MsoNormal" id="sigil_toc_id_49" style="text-align: center;"><span class="calibre7">54</span></h1>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7">Bir sabah daha ortalık yeni ışıyordu ki Anavarza kalesinin kuzeyindeki ovadan bir bölük insan doğuya doğru yürüdü. Ne için yürüdüklerini, nereye gittiklerini kimse bilmiyordu. Sonra Savrun üstü köylerinden, Çiyanlıdan, Narlıkışladan, Dedefakılıdan köylüler geldiler bu kalabalığa katıldılar. Kovanlarından uğramış arılar gibi köyler boşalıyor, çoluk çocuk, kadın erkek, hasta sayrı, genç yaşlı kalabalığa katılıyorlardı. Azaplı köyü yörelerinin de köyleri yürüyen kalabalığı duyup gördüler,&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">onlar da köylerinden dışarı uğradılar. Şimdi kalabalığın nereye, niçin gittiği belliydi. Kasabaya doğru uzun, geniş bir toz bulutu çekiliyordu. Bu uzun bulut gittikçe de uzuyor, genişliyordu. Halil bir ağacın tepesine çıkmış, kalabalığı izliyor, aşağıdaki Memede olanı biteni söylüyordu. Az sonra alelacele ağaçtan indi, Memede:</span></p>

    <p class="MsoNormal"><span class="calibre7">Saklan, 'dedi. "Bir bölük insan da bizim köyden bu yana geliyor."</span></p>

    <p class="MsoNormal"><span class="calibre7">Vayvay köyü de yola düşmüştü. Önde kadınlar, arkada çocuklar, daha arkada da erkekler, geldiler bostana girdiler, her birisi bostandan birer, ikişer karpuz koparıp koltuklarına aldılar, durmadan, konuşmadan geçtiler gittiler, az ilerdeki büyük kalabalığa katıldılar. Halil de onlara karışmıştı.</span></p>

    <p class="MsoNormal"><span class="calibre7">Kalabalığın yarısı çamur içindeydi. Tepeden tırnağa kadar, Pişmanoğlu suyu arklarından aşağı ovaya salıvermiş, bir sürü köyü su altında bırakmıştı.</span></p>

    <p class="MsoNormal"><span class="calibre7">Nedir bu hal ey Pişmanoğlu? diye soranlara, "Ne yapa</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">yım bu kadar suyu, içecek değilim ya, elbet bir yere bırakacağım," diye gülerekten karşılık veriyordu. Pişmanoğlu kocaman göbekli, hep gülen bir adamdı.</span></p>

    <p class="MsoNormal"><span class="calibre7">Varsın şu yaz gününde bir iyice suya doysun teresler, diyordu. "Ya susuzların yerinde olsalar ne yapacaklardı? Millet aşağıda bir damla su için can veriyor, bu teresler de ayaklarına gelmiş nimeti tepiyorlar. Basacağım suyu, basacağım üstlerine. Bu sıcakta gözleri suya doysun."</span></p>

    <p class="MsoNormal"><span class="calibre7">Durmadan kasabada çarşı çarşı, dükkan dükkan böylece konuşuyor, milleti güldürüyordu. Daha da çok onun sözlerine Ali Safa Bey, Kaymakam, Yüzbaşı Faruk kasıklarını tuta tuta gülüyorlardı.</span></p>

    <p class="MsoNormal"><span class="calibre7">Uzun, geniş, gittikçe de uzayan, genişleyen toz bulutunun içindeki kalabalık kasabanın altındaki kubbeye gelince bir an durdu. Azıcık karıştı ortalık, büyük bir gürültü ta kasabaya kadar ulaştı. Buraya gelinceye kadar kalabalıktan çıt çıkmamış, susmuşlardı.</span></p>

    <p class="MsoNormal"><span class="calibre7">Savrun boyu köylüleri, su altında kalmış çamur içindeki Azaplı yöresi köylüleri elleri ayakları, yüzleri gözleri, saçları, tüm bedenleriyle bir toz deryasına batıp çıkmışlar, tozdan adam olmuşlardı.</span></p>

    <p class="MsoNormal"><span class="calibre7">Kasabalılar, köylüler kubbenin oraya gelip durduktan, dünyayı gürültüye boğduktan sonradır ki ancak, büyük öfkeli bir köylü kalabalığının kasabaya doğru yürüdüğünü duydular. Önce şaşkın şaşkın biribirlerinin yüzlerine baktılar, inanmadılar. Bir sessizlik oldu. Sonra güldüler, şakalaştılar. Sonra bir de baktılar ki kubbenin altındaki gedikten görülmemiş, bitmeyen tükenmeyen bir kalabalık sökün etti. Hemen gürültüyle kepenkler indirildi, herkes evine kaçtı sığındı. Kapılar kapatılıp ardından muhkem sürgülendi. Yüzbaşı Faruk ne yapacağını bilemiyordu. Kaymakam, öteki memurlar, ağalar, candarma komutanlığına sığındılar.</span></p>

    <p class="MsoNormal"><span class="calibre7">Yüzbaşı sonunda candarmalara sert:</span></p>

    <p class="MsoNormal"><span class="calibre7">Süngü tak, emrini verdi.</span></p>

    <p class="MsoNormal"><span class="calibre7">Bu bir ayaklanma mıydı? Ağaların çoğu tir tir titriyordu. Hepsinin de yüzleri ölü yüzü gibi. Kaymakam yere, bir duvarın dibine yığılmış, tesbihini çıkarmış, dudakları kıpır kıpır durmadan dualar okuyor dört bir yana üflüyordu.</span></p>

    <p class="MsoNormal"><span class="calibre7">Kalabalık tepenin dibindeki, kasabanın ayakucundaki ak taştan örülmüş güzel, büyük köprüyü görünce koşmaya başladı. Bentler köprünün altındaydı. Pişmanoğlu Savrunun suyunu buradaki bentlerle kesmişti. Kalabalık geldi, bentlerin başında durdu, geldi durdu, geldi durdu. Çıt çıkmıyordu. Gelenler geliyor, gözlerini bentlerin üstündeki göllenmiş sulara dikiyor bekliyordu.</span></p>

    <p class="MsoNormal"><span class="calibre7">Birden hiçbir şey olmamış gibi kalabalık ağır ağır suya indi. Bir anda da ortalık karıştı. Suyun içinde insandan başka bir şey gözükmedi bir süre. Kalabalık açıldığı zaman bentlerin yerinde en küçük bir şey, bir taş, bir tahta, bir çalı bile kalmamıştı. Kalabalık kapkara bir kapanmış, bir açılmıştı.</span></p>

    <p class="MsoNormal"><span class="calibre7">Sular aşağı doğru çağlıyordu. Suların çağlamasıyla birlikte de bir sevinç gümbürtüsü koptu kalabalıktan. Sesler öylesine gürdü ki, kasaba sarsıldı, titredi. Çağlayıp aşağı akan sularla birlikte aşağı doğru köylüler de aktılar, sonra toptan suya eğilip köpüklenen akan sudan içtiler. Suyla birlikte aşağılara iniyorlardı. Bir zaferin deli sarhoşluğundaydılar. O kadar gülüyorlar, eğleniyorlar, o kadar gürültü yapıyorlardı ki, kimse kimsenin ne dediğini anlamıyordu. Kulakları sağır gibi olmuştu.</span></p>

    <p class="MsoNormal"><span class="calibre7">Çağlayıp akan su böyle birkaç kilometre aynı hızla aşağılara indi, sonra yavaşladı durdu. Suyun yatağı, insan bacağı girecek kadar binlerce yarıkla yarılmıştı. Sular geliyor yarıklara doluyor, yarıkları doldurduktan sonradır ki akıyor, başka bir yarığa gelince gene duruyor, onu dolduruyordu. Kalabalık gözünü dikmiş yürümeyen, akmayan bu lanet suyu izliyordu. O gece uyumadan sabaha kadar suyun başını beklediler. Su akşamdan sabaha kadar ancak bin, bin beş yüz adımlık bir yol alabilmişti.</span></p>

    <p class="MsoNormal"><span class="calibre7">Su geliyor, geliyor, hooor diye gürültülerle yarıklara doluyordu.</span></p>

    <p class="MsoNormal"><span class="calibre7">Kasabalılar işin aslını anlayınca sevinç içinde dışarı fırladılar, onlar da geldiler, durmadan gelip yarıkları dolduran, akmamakta ayak direyen suyun başına birikiştiler. Köylüler gibi gözlerini suya dikip beklediler.</span></p>

    <p class="MsoNormal"><span class="calibre7">Kaymakam o kadar korkmuştu ki, haberi alınca çok öfkelendi:</span></p>

    <p class="MsoNormal"><span class="calibre7">Bunların hepsini tevkif etmeli, diye bağırdı. Ali Safa Be</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">yin can attığı bir şeydi bu, Kaymakamı kışkırttı. Yalnız Yüzbaşı Faruk buna razı gelmedi. Adamlar susuz kalmış, gelmiş bir kişinin bendini bozmuştu. Bunda ne vardı?</span></p>

    <p class="MsoNormal"><span class="calibre7">Ali Safa Beye göre bu bir ayaklanmaydı. Köylü ayaklanmış, kasabanın üstüne yürümüştü.</span></p>

    <p class="MsoNormal"><span class="calibre7">Bunlar, bu hareket cezasız kalırsa, çok ağır bir şekilde cezalandırılmazsa, neticede çok büyük hadiseler olur. Bu bir ayaklanmadır. Bu harekete katılan bütün köylüler tevkif edilmelidir, diye ayak diretti.</span></p>

    <p class="MsoNormal"><span class="calibre7">Savcı orada öyle duruyor, söze hiç karışmıyordu. Ali Safa Bey onu köşeye çekti, kulağına bir şeyler söyleyip eline şişkin bir zarf tutuşturdu.</span></p>

    <p class="MsoNormal"><span class="calibre7">Biraz sonra savcı:</span></p>

    <p class="MsoNormal"><span class="calibre7">Bunların hepsini tevkif için mahkemeye yazıyorum, dedi. "Az sonra tevkif için karar çıkacaktır."</span></p>

    <p class="MsoNormal"><span class="calibre7">Yargıcın koluna girdi, dışarıya çıktılar.</span></p>

    <p class="MsoNormal"><span class="calibre7">İkinci günün ikindisiydi. Garbi yeli esiyor, ortalığı toza boğuyordu. Bir bölük candarma, başlarında Yüzbaşı Farukla geldi, gözlerini yarıklara dolan, bir türlü ilerlemeyen suya dikmiş kalmış bekleşen köylülerin üstüne, havaya ateş etti.&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Köylüler biribirlerine sokuluştular. Candarmalar bir daha ateş etmek gerekliliğini duymadılar. Köylüleri toparladılar candarma komutanlığının avlusuna doldurdular. Orası almadı camiye, cami avlusuna doldurdular. Orası da almadı, Ala Camiye götürdüler... İlkokula, Ermeni örenine doldurdular. Kasabanın boş avluları köylülerle doldu taştı. Başlarında birer ikişer candarma, sıcağın alnında aç susuz piştiler. Susuzluktan, açlıktan kıvranan köylülere kimse yaklaşıp bir damla su, bir lokma ekmek veremiyordu.</span></p>

    <p class="MsoNormal"><span class="calibre7">Bu sırada Ali Safa Bey durmuyor, Vayvaylılara haber üstüne haber yolluyordu:</span></p>

    <p class="MsoNormal"><span class="calibre7">"Köyümü bırakır giderseniz sizi affettiririm, yoksa Hükümete isyan bayrağı açtığınızdan dolayı ileri gelenleriniz asılacak, ötekiler de on beşer yirmişer yıl hüküm giyecektir."</span></p>

    <p class="MsoNormal"><span class="calibre7">Köylüler birkaç gün daha direttiler, razı gelmediler. Ama açlık, susuzluk öyle bir hal aldı ki susuz çocukların bağrışları, kadınların inlemeleri sabaha kadar kasabayı çınlattı. Bu çığrış</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">malara dayanamayan kasabalılar sabaha karşı mahpuslara su, ekmek verdiler.</span></p>

    <p class="MsoNormal"><span class="calibre7">Koca Osman Ali Safanın karşısına çıkmadı.</span></p>

    <p class="MsoNormal"><span class="calibre7">Ölürüm de o herifin pis yüzüne bakmam, diyordu.</span></p>

    <p class="MsoNormal"><span class="calibre7">Dahası yarası iyi olmayan boynu uzun Seyfali, Koca Osmanın oğlu Hüsam, bir de Veli, Safa Beyin konağına gittiler. Savcı, Kaymakam da "oradaydı. Kafayı çekiyorlardı. Gittiler, köşeye bir sedirin üstüne oturup terbiyelice iki ellerini dizlerinin üstüne uzattılar, öyle durdular. Başları önlerindeydi.</span></p>

    <p class="MsoNormal"><span class="calibre7">Savcı:</span></p>

    <p class="MsoNormal"><span class="calibre7">Siz, dedi, "çok kötülük yaptınız Ali Safa Beye. Zulmediyorsunuz adama."</span></p>

    <p class="MsoNormal"><span class="calibre7">Seyfali:</span></p>

    <p class="MsoNormal"><span class="calibre7">Haşa, diye ayağa kalktı. Başı tavana değiyordu.</span></p>

    <p class="MsoNormal"><span class="calibre7">Savcı:</span></p>

    <p class="MsoNormal"><span class="calibre7">Sus! dedi, "Otur yerine. Daha bu gece sizden beş delikanlı Safa Beyin çiftliğini yakarken yakalandı."</span></p>

    <p class="MsoNormal"><span class="calibre7">Ali Safa Bey söze karıştı:</span></p>

    <p class="MsoNormal"><span class="calibre7">Deli Muslu, öteki birisinin adı da Süleyman. Beş kişi, dedi. "Benden ne istiyorsunuz arkadaşlar, ben ne yaptım size?"</span></p>

    <p class="MsoNormal"><span class="calibre7">Seyfali ayağa kalktı:</span></p>

    <p class="MsoNormal"><span class="calibre7">Bırakın bizi, Vayvayı bırakıp gideceğiz. İskandan beri baba toprağımızı... Ne yapalım, kader böyle imiş, dedi, sesi ağıt söyler gibiydi. "Baba toprağımızı..."</span></p>

    <p class="MsoNormal"><span class="calibre7">Ne zaman? diye heyecanla sordu Ali Safa Bey.</span></p>

    <p class="MsoNormal"><span class="calibre7">Gene ağıt söyler gibi bir sesle:</span></p>

    <p class="MsoNormal"><span class="calibre7">Hemen, dedi Seyfali. "Bizi bırakır bırakmaz. Başımızı alıp gideceğiz."</span></p>

    <p class="MsoNormal"><span class="calibre7">Savcı:</span></p>

    <p class="MsoNormal"><span class="calibre7">Haydi gidin öyleyse, yarın sabah serbestsiniz, dedi.</span></p>

    <p class="MsoNormal"><span class="calibre7">Köylüler çekildiler gittiler ve sabahleyin erkenden de bırakıldılar.</span></p>

    <p class="MsoNormal"><span class="calibre7">Vayvaylılar dilleri boğazlarına akmış, suskun, köylerine dönerlerken Savrun çayı boyunca yürüdüler. Su ancak Amberinarkı köyüne kadar yürümüştü. Amberinarkının altında su daha hooor diye yarıkları dolduruyordu.</span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <h1 class="MsoNormal" id="sigil_toc_id_50" style="text-align: center;"><span class="calibre7">55</span></h1>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7">Kafasındaki sarı pırıltı genişledi, çoğaldı, iplik iplik uzaklardan geldi, sağıldı, sonsuz bir hızla döndü, savruldu, kıvılcımlandı, saçıldı, sonra da derinden derine balkıdı.</span></p>

    <p class="MsoNormal"><span class="calibre7">Çok sıcak vardı. Memed çayın kuru yatağına baktı, incecik bir su gelmiş yarıklara sessiz doluyordu. Demek Vayvay köyü göç ediyor ha, diye düşündü. O çelik ışıltısı gene geldi gözlerine oturdu, gözbebeklerine çakıldı kaldı. Koca Osman, Seyran, boynu uzun Seyfali, güzel gözlü Ferhat Hoca, inatçı Yobazoğlu, Kamer Ana, Selver Gelin geldi gözlerinin önüne. Demek artık bunların hepsi Vayvayı bırakıp gideceklerdi. Ya da çoktan çekip gitmiş, Vayvay köyünü bomboş bırakmışlardı. Seyran da iki gündür uğramamıştı. Son geldiğinde de söz söylememiş, ama öylesine bir gücengin bakmıştı ki, Memedi iliklerine kadar ürpertmişti. Yenilmişlik, yılgınlık damgasını Seyranın da alnına vurmuştu. Er geç onu da çürütecekti.</span></p>

    <p class="MsoNormal"><span class="calibre7">Topal Ali orada duruyor, topal ayağını altına çekmiş, söğüt dalından bir tuhaf bir düdük yapıyordu. Köse Halilse çayın kıyısına gitmiş, suların yarıkları dolduruşunu seyrediyordu.</span></p>

    <p class="MsoNormal"><span class="calibre7">Ali neden sonradır ki başını kaldırdı Memedin yüzüne baktı, bakar bakmaz da gözlerindeki ışıltıyı gördü. Yüzünden sevinçle acı, gülmekle ağlamak arası bir hava geldi geçti. Memed kalktı oraya gitti, Alinin yanı başında durdu. En dost bakışlarla ona baktı. Elini de omuzuna koydu. Bir süre kaldırmadı. Sonra çardağa gitti, bohçasını yatağın altından çekti aldı. Üstündeki şalvarı mintanı çıkardı bir yana koydu, kendi giyit</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">lerini de çabucak, göz açıp kapayıncaya kadar giyindi. Tabancasını, hançerini, dürbününü taktı, fişekliklerini bağladı. Filintasını omuzuna astı, üstüne de sırmalı Maraş abasını geçirdi. Fesini elinde bir süre evirip çevirdikten sonra giymeyip abasının içindeki cebe koydu. Çorapları dizine kadardı. Ayakkabısı kurumuş, azıcık sıkıyordu ama açılırdı. Şimdi kılığı Çukurovaya nasıl gelmişse öyleydi.</span></p>

    <p class="MsoNormal"><span class="calibre7">Topal Alinin önüne geldi durdu. Gözlerindeki parıltı daha parlayıp büyümüştü. Kafasındaki sarı ışık seli durmadan akıyor, yarıklara doluyor, balkıyordu.</span></p>

    <p class="MsoNormal"><span class="calibre7">"Sağ kalsa da, bin yıl yaşasa da bu korku Hamzayı iflah etmez. Efendime söyleyim hiç etmez. Böyle bir korku hangi adamın kanına girmiş, yüreğine işlemişse, o adam bitmiştir arkadaş. Efendime söyleyim, dağdan taştan uçan kuştan can umuyordu Hamza. Üstünde bir kuş kanadı görse, bir arı vızıltısı duysa sıçrayıp ayağa kalkıyor, Memed geliyor, diye bağırarak dışarı uğruyordu. Sonunda evlere, damlara, köye sığamaz oldu. Dağlara düştü. Her gün bir mağarada, bir kovukta saklanıyordu. Gidiyor kovuğun en karanlık yerine gizleniyor, yemek yemeden, su içmeden, uyumadan orada büzülüp kalıyor, birden sıçrayıp dışarıya fırlıyor, 'geliyor Ali, beni kurtar, geliyor,' diye var gücüyle bağırıyor, bana sarılıyordu. Böyle böyle, günlerce&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Alidağında bir kovuk, bir tek mağara koymadık, dolaştık. Senin Çukurovaya indiğini bir çobandan duyduğu sabahı tarif edemem. Bir seviniyor, bir seviniyordu dille anlatılamaz. Bayağı yüreğim acıdı Hamzaya."</span></p>

    <p class="MsoNormal"><span class="calibre7">Yüreğin mi acıdı Hamzaya? diye sordu Memed.</span></p>

    <p class="MsoNormal"><span class="calibre7">Vallahi yüreğim acıdı dedi Topal Ali. "Duruyor duruyor, o Çukurovadan sağ çıkamaz diyordu, Çukurova eşkıyanın ölüm fakıdır. Kurtulsa bile yarı canlı kurtulur, burada da benim elime düşer, ben de İnce Memede hiçbir şey yapmam. Canını bağışlarım, iki de köyümü ona veririm, o da benim canımı bağışlar, diyordu. Başını yastığa koyar koymaz uyudu, üç gün uyanmadı, uyanır uyanmaz da beni çağırdı, çabuk ol Ali, dedi, çabuk çabuk ol, bin benim atıma hemen in Çukurovaya, yardım et Ali Safa Beye, Yüzbaşıya, sen olmazsan onun izini kimse sürüp de koca Çukurovada bulamaz... İnce Memedi, o şeytanı...&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Ata bindim geldim Çukurovaya, Ali Safa Beyin evine indim. Böyle böyle dedim, Hamza Ağanın selamı var, mübarek ellerinden öpüyor. Bey beni çok sevdi, günlerce yanından ayırmadı, beni padişah konuklar gibi konukladı. Bana izciliğin sırrını anlattırdı durdu. Sonunda ben ona, Bey ağam, dedim, ben buraya vazifeyle geldim, gideyim de şu İnce Memed mendeburunun izini süreyim de size şu iflahsızı yakalattırayım. O sağ oldukça bize rahat yok, dedim. İşte geldim, hem de efendime söyleyim ki, şu İnce Memed rezilinin izini de sürdüm buldum."</span></p>

    <p class="MsoNormal"><span class="calibre7">Memedin yüzünü Ali hiç böyle acılı, kaya gibi de sert görmemişti. Gözlerine çakılmış kalmış çelik ışıltısını da böyle görmemişti.</span></p>

    <p class="MsoNormal"><span class="calibre7">İkindiyi geçiyordu. Uzakta, güneyde, Akdenizin üstünde ak yelken bulutları usul usul kabarıyor, göğe doğru yükseliyordu. Az sonra sert bir garbi yeli dalgası geldi, ortalık birazıcık serinledi. Sonra durdu. Bir süre durdu esti, esti durdu. Sonra yelken bulutları iyice kabarıp yükseldiler, yükseldikçe de ışıklanıyor, büyüyorlardı.</span></p>

    <p class="MsoNormal"><span class="calibre7">Derken garbi yeli bütün hızıyla başladı, tozu dumana kattı. Toz direkleri yer yer yollarda patladı, güneyden Toroslara doğru akmaya başladılar.</span></p>

    <p class="MsoNormal"><span class="calibre7">Memed, Topal Alinin elini tuttu, gözlerini de gözlerinin içine dikti sustu.</span></p>

    <p class="MsoNormal"><span class="calibre7">Ali:</span></p>

    <p class="MsoNormal"><span class="calibre7">İyi, dedi kendi kendine konuşur gibi.</span></p>

    <p class="MsoNormal"><span class="calibre7">Memed:</span></p>

    <p class="MsoNormal"><span class="calibre7">Ben Vayvaya bir uğrayacağım...</span></p>

    <p class="MsoNormal"><span class="calibre7">Ali:</span></p>

    <p class="MsoNormal"><span class="calibre7">Öyleyse seni kasabanın dışında beklerim, dedi. "Bak, beni iyi dinle, kasabanın dışındaki kuru dereyi bilirsin."</span></p>

    <p class="MsoNormal"><span class="calibre7">Bilirim.</span></p>

    <p class="MsoNormal"><span class="calibre7">İşte tam yolun sağında, dereyi aşağı inerken çok eski kocamış bir sakızlık ağacı var. Dibinde de bir tek mezar. Bu ağaç zifiri karanlıkta bile gözükür. Seni onun altında beklerim.</span></p>

    <p class="MsoNormal"><span class="calibre7">Memed çıplak ata atladı. Halilin günlerce örerek yaptığı yuları tuttu çekti. Köse dalmış gitmiş daha yarıklara dolan sulara bakıyordu.</span></p>

    <p class="MsoNormal"><span class="calibre7">Hakkını helal et Halil, dedi Memed, atı sürdü, bostanın içinden çıktı. Bir toz bulutunun içine daldı, biraz sonra da atın başını Vayvay köyünün ortasında, ulu dut ağacının altına çekti.</span></p>

    <p class="MsoNormal"><span class="calibre7">Koca Osman hastalanmış, yataklara düşmüştü. Yatağını da evine değil, ulu dut ağacının altındaki sedirin üstüne yaptırmıştı. Kamer Anayla Seyran onun başını bekliyorlardı. Koca Osmanın ayaklarının oraya doğru da başka bir sedirin üstüne Seyfalinin yatağını sermişlerdi. Çınarın altına geçen gün yakalanan Deli Muslunun anasıyla Seyranın anası da gelmişti. Köyde bunlardan başka kimsecikler kalmamış, köylü ardına bile bakmadan nereye olursa olsun başını almış gitmişti.</span></p>

    <p class="MsoNormal"><span class="calibre7">Seyfali diretmiş, gitmem de gitmem. Ben baba toprağımda öleceğim. Başka yerde ölmekten korkuyorum, demiş ağlamıştı. Karısı da çocukları da onu böyle hasta hasta bırakıp gitmişlerdi.</span></p>

    <p class="MsoNormal"><span class="calibre7">Bir de dağlılar, yani Seyranın kardeşleri, akrabaları çıkmamışlardı evlerinden. Ferhat Hocanın karısı da onlara sığınmıştı.</span></p>

    <p class="MsoNormal"><span class="calibre7">Memed attan indi Koca Osmana doğru yürüdü. Koca Osman onu görünce yastıktan başını ağır ağır kaldırdı, baktı, sonra başını yastığa geri koydu gözlerini yumdu.</span></p>

    <p class="MsoNormal"><span class="calibre7">Yüzü solmuş, her zamankinden daha çok kırışmıştı. Kırışıktan gözleri bile gözükmüyordu. Memed geldi, onun elini tuttu avuçlarının arasına aldı. Koca Osman zorla gözlerini açtı, Memede baktı. Memed onun gözlerinde bağışlamaz bir güceniklik okudu.</span></p>

    <p class="MsoNormal"><span class="calibre7">Nasılsın Emmi, geçmiş olsun, dedi kırık bir sesle.</span></p>

    <p class="MsoNormal"><span class="calibre7">Koca Osman 'ona karşılık vermedi. Memed bekledi bekledi Koca Osmandan bir ses çıkmadı.</span></p>

    <p class="MsoNormal"><span class="calibre7">Yeniden:</span></p>

    <p class="MsoNormal"><span class="calibre7">Nasılsın diyorum Osman Emmi sana, dedi, Koca Osman gene karşılık vermeyince Kamer Ana araya girdi:</span></p>

    <p class="MsoNormal"><span class="calibre7">Osman, Osman, dedi, "bak Memed seninle hellalaşmaya gelmiş, çocuk gidiyor. Sana nasılsın diyor."</span></p>

    <p class="MsoNormal"><span class="calibre7">Koca Osman gözlerini açtı Memedin yüzüne dikti, baktı kaldı. Neden sonradır ki duyulur duyulmaz bir sesle:</span></p>

    <p class="MsoNormal"><span class="calibre7">Kocadım İncem kocadım, dedi. "Yoruldum Memed yoruldum, yenildim oğul yenildim... "</span></p>

    <p class="MsoNormal"><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Gözlerini yumdu. Memed anladı ki Koca kendisine bir iyice küsmüş. Eğer gücenmemiş olsaydı ona şahinim derdi.</span></p>

    <p class="MsoNormal"><span class="calibre7">Memed, Seyfalinin de yanına vardı, ona da geçmiş olsun dedi. Seyfalinin uzun boynu biraz daha uzamış, yüzü gözü yara bere içinde kalmış, şişmiş, morarmıştı.</span></p>

    <p class="MsoNormal"><span class="calibre7">Ayağa kalktı, bomboş kalmış, ıpıssız köye şöyle bir göz gezdirdi. Bakışları geldi Seyranın üstünde durdu. Sonra gene Koca Osmana yürüdü, vardı onun elini yeniden tuttu, iki eli arasına aldı, okşadı öptü. Ağlamsı, bozuk bir sesle de:</span></p>

    <p class="MsoNormal"><span class="calibre7">Hakkını helal et Osman Emmi, dedi.</span></p>

    <p class="MsoNormal"><span class="calibre7">Koca Osmanın dudakları kıpırdadı. Memed Kamer Anaya gitti, aldı onun da elini öptü. Kamer Ana da onu kucakladı boynundan öptü: Memed teker teker orada bulunan herkesle helallaştıktan sonra geldi Seyranın yanında durdu. Bir türlü başını kaldırıp Seyranın yüzüne bakamıyordu. Seyranın sağ yanına sarkmış elini usulca tuttu sıktı. Sonra gene usulca, incitmekten korkarmışcasına Seyranı kucakladı, başı yerde atına atladı, doldurdu, doludizgin bir toz bulutu içinde köyden uzaklaştı gitti. Seyran ona güle güle, uğur ola diyemedi, arkasından bakamadı, ağlayamadı, gülemedi, orada öyle koca dutun yanı başında, güneşin altında kurudu kaldı.</span></p>

    <p class="MsoNormal"><span class="calibre7">&nbsp;Kasabanın kıyısındaki sakızlık ağacına vardığında gün çoktan batmıştı. Ali onun savrulup gelen karartısını daha uzaktan görmüş, yoluna çıkmıştı.</span></p>

    <p class="MsoNormal"><span class="calibre7">Memed:</span></p>

    <p class="MsoNormal"><span class="calibre7">Ali, dedi.</span></p>

    <p class="MsoNormal"><span class="calibre7">Ali:</span></p>

    <p class="MsoNormal"><span class="calibre7">Benim.</span></p>

    <p class="MsoNormal"><span class="calibre7">Memed atın başını çekti.</span></p>

    <p class="MsoNormal"><span class="calibre7">Ali:</span></p>

    <p class="MsoNormal"><span class="calibre7">Şimdi gideceğiz, Bey evdedir. Evde değilse de sen yukarı çıkıp Beyi bekleyeceksin. Diyeceksin ki beni çiftlikten Dursun Durmuş gönderdi, diyeceksin. Unutma, Dursun Durmuş.</span></p>

    <p class="MsoNormal"><span class="calibre7">Memed:</span></p>

    <p class="MsoNormal"><span class="calibre7">Unutmam, dedi.</span></p>

    <p class="MsoNormal"><span class="calibre7">Senden hiç şüphelenmezler. Onlara her gece senin gibi silahlı çok adam gelir gider.</span></p>

    <p class="MsoNormal"><span class="calibre7">Kasabanın ışıksız, karanlık sokaklarını geçtiler, yüksek bir avlu duvarının kapısı önüne geldiler. Kapı büyük ve kemerliydi. Ali atından indi tahta kapıyı açtı. Kapı gıcırdadı. Memed atı içeriye sürüp yere atladı.</span></p>

    <p class="MsoNormal"><span class="calibre7">Ali atın başını tutup ona az ilerdeki merdiveni gösterdi. Memed koşarak merdivenleri çıktı, kapıyı çaldı, içerden bir kadın:</span></p>

    <p class="MsoNormal"><span class="calibre7">Kim o? diye sordu.</span></p>

    <p class="MsoNormal"><span class="calibre7">Memed soğukkanlı:</span></p>

    <p class="MsoNormal"><span class="calibre7">Benim, dedi. "Çiftlikten geliyorum. Dursun Durmuş Ağa gönderdi. Bey evde mi?" Kadın:</span></p>

    <p class="MsoNormal"><span class="calibre7">Bir adam geldi. Çiftlikten geliyormuş. Dursun göndermiş, diye içeriye Beye seslendi.</span></p>

    <p class="MsoNormal"><span class="calibre7">Memed, Beyin: "O adamı içeriye al," dediğini duydu, ilk olaraktan soğukkanlılığını yitirip yüreği çarpmaya başladı. Bey yataktaydı, elinde bir gazete tutuyordu. Memed içeriye girince kapıyı usulca arkasından kapattı. Bey gazeteden başını kaldırıp:</span></p>

    <p class="MsoNormal"><span class="calibre7">Ne var, ne oldu gene? diye umursamaz sordu.</span></p>

    <p class="MsoNormal"><span class="calibre7">Memed:</span></p>

    <p class="MsoNormal"><span class="calibre7">Benim adım İnce Memed, dedi birden. Tok, meydan okuyan bir sesle. "Beni bilebildin mi?"</span></p>

    <p class="MsoNormal"><span class="calibre7">Ali Safa Beyin elindeki gazete düştü, yatakta yarı doğrulmuş öyle kalakaldı. Yüzü apak oldu, gözlerinin karası bile aka kesti. Dudakları titredi. Ağzını birkaç kez açtı açtı kapadı, sesi çıkmadı.</span></p>

    <p class="MsoNormal"><span class="calibre7">Memed elindeki filintasını ona doğrulttu, üç el ateş etti. Kurşunların yelinden odadaki lamba söndü. Hemen o anda konağın içinde bir kıyamettir koptu. Memed ağır ağır merdivenleri indi, Alinin elindeki atını aldı, atladı doludizgin kasabayı çıktı. Bir süre gittikten sonra atın başını çekti, kulak verdi kasabayı dinledi. Kasabadan koygun bir uğultudan başka hiçbir ses gelmiyordu. Ne bir kurşun sesi, ne de başka bir ses... Atını yeniden doldurdu.</span></p>

    <p class="MsoNormal"><span class="calibre7">Gün doğuyordu ki Değirmenoluk köyüne girdi. Doğru Abdi Ağanın evine sürdü, kapıda durdu:</span></p>

    <p class="MsoNormal"><span class="calibre7">Hamza Ağa, Hamza Ağa, diye bağırdı. Sesi duyan Hamza dışarıya fırladı, Memedin yanına geldi, Memed tabancasını çekip yumuşak bir sesle ona:</span></p>

    <p class="MsoNormal"><span class="calibre7">Düş önüme, dedi.</span></p>

    <p class="MsoNormal"><span class="calibre7">Hamza durdu, bir süre gözlerini kirpiştirerek atın üstündeki adama baktı, onu tanıdı, sonra da köyün içine doğru, "Öldürüyorlar, öldürüyorlar," diye bağırarak aldı yatırdı. Boğazlıyorlarmış gibi bir sesle durmadan, "İnce Memed beni öldürüyooor, öldürüyooor, öldürüyooor!" diyor, bağırarak oraya buraya koşuyor, başını kapıdan kapıya vuruyor, kapılar açılmıyordu. Memed de biraz uzağından atın üstünden onu izliyordu. Bir çığlık, bir umutsuzluk, bir ölüm kasırgası halinde Hamza bir süre var gücüyle koşarak düşe kalka köydeki her kapıya vardı:</span></p>

    <p class="MsoNormal"><span class="calibre7">Öldürüyorlar, öldürüyorlar, kurbanınız olayım öldürüyorlar, diye yalvardı.</span></p>

    <p class="MsoNormal"><span class="calibre7">Kendi evinin kapısına bile vardı. Yalvardı. Kendi evi de yüzüne kapanmıştı, açılmadı.</span></p>

    <p class="MsoNormal"><span class="calibre7">Saçlarına kadar terlemiş, gözleri görmez olmuş, başı kesilmiş tavuk gibi yönsüz, oradan oraya koşuyor, çırpmıyor, bir vardığı kapıya bir daha bir daha gidiyor, çaresiz, bitkin köyün içinde dört dönüyordu. Bir an durdu, azıcık düşündü, sonra var gücünü toplayıp köyün dışına doğru koşmaya başladı. Köyü dışarı çıkıncaya kadar belki on kez tepesi üstü yere kapaklandı kalktı, kapaklandı kalktı.</span></p>

    <p class="MsoNormal"><span class="calibre7">Memed hiç soğukkanlılığını bozmadan, arayı açıp kapamadan, o hızlanırsa hızlanarak, yavaşlarsa yavaşlayarak ardınca at sürüyordu. İşte böylece Hamza önde Memed arkada köyün yöresini üç kez döndüler. Hamza bir ara durdu, döndü, boş gözlerle Memede baktı. Sonra birden gene delicesine koşmaya başladı. Köyün içine saptı. Ayakta duracak hali kalmamış, her iki üç adımda bir kez yere düşüyor, toprağa boylu boyunca seriliyor, sonra büyük bir çabayla geri kalkıyor, kaçmaya uğraşıyordu. Memed onu böylece süre süre köyün alanına kadar getirdi:</span></p>

    <p class="MsoNormal"><span class="calibre7">Dur burada, diye bağırdı.</span></p>

    <p class="MsoNormal"><span class="calibre7">Ortalıkta kimsecikler yoktu. Hiçbir canlı da gözükmüyordu. Ne kedi, ne köpek, hiçbir canlı... Ne de gökten bir kuş geçiyordu.</span></p>

    <p class="MsoNormal"><span class="calibre7">Hamza son bir gayretle:</span></p>

    <p class="MsoNormal"><span class="calibre7">Yetişin öldürüyorlar, öldürüyorlar, diye bir daha bağırdı, sonra da olduğu yerde durdu. Sağa sola sallanıyor, yaprak gibi titriyordu.</span></p>

    <p class="MsoNormal"><span class="calibre7">Dişleri biribirine çarpa çarpa:</span></p>

    <p class="MsoNormal"><span class="calibre7">Beni öldürme efendim, dedi. "Şu köyün beşini de sana vereyim. Allahaşkına."</span></p>

    <p class="MsoNormal"><span class="calibre7">Sözü ağzında kaldı. Memed onun kafasına tabancasındaki kurşunları boşalttı. Hamza hemen ölmedi, toprağı pençeleriyle çırmalamaya, yırtmaya başladı. Kendi yöresinde fır dönüyor, toprağı yırtıyordu.</span></p>

    <p class="MsoNormal"><span class="calibre7">Memed omuzundan ağır ağır filintasını aldı doğrulttu, bir tarak fişeği daha Hamzanın üstüne boşalttı. Hamza olduğu yere yüzüstü yumuldu kaldı. Memed at üstünde onun yöresinde dönüyor, filintasını doldurup doldurup yumulmuş kapkara yatan ölünün üstüne boşaltıyordu. Ölünün yöresinde deli gibi at sürüyor, gidiyor geliyor, hırsını alamıyor, onun üstüne bir tarak daha kurşun boşaltıyordu.</span></p>

    <p class="MsoNormal"><span class="calibre7">Dışardan Memede bakanlar onun bir acayip, bir eski at oyunu oynadığını sanıyorlardı.</span></p>

    <p class="MsoNormal"><span class="calibre7">Memed sonunda yoruldu, atının üstünde alanın ortasında, ölünün yanı başında dimdik durdu. Terlemiş, ter kara perçemlerinden şıp şıp diye atın boynuna damlıyordu. Sırtından, abasının dışına da ter fışkırmıştı. At da köpük içinde kalmış, yağız at biraz daha kapkara kesilmiş, kömür karası olmuştu.</span></p>

    <p class="MsoNormal"><span class="calibre7">Köylüler birkaç kez evlerinin kapısından, pencerelerinden korka korka başlarını dışarıya uzatıp geri çekildiler. Onu öyle atı üstünde dimdik, kaya gibi gördüler.</span></p>

    <p class="MsoNormal"><span class="calibre7">Yağız at daha körük gibi soluyor, üstündeki Memed de öyle dimdik, dalıp kalmış kıpırdamıyordu.</span></p>

    <p class="MsoNormal"><span class="calibre7">Gün bir kavak boyu yükseldi. Kara perçemi, yüzü su gibi ter içinde kalmış Memedi, köpüğe batmış uzun boyunlu, büyük gözlü yağız atı ışığa boğdu. Gölgeler çekildi. Köyden hiç çıt çıkmıyordu. Bir sinek uçsa kanadının sesi duyulurdu. Her yan ıpıssızdı. Bu köy kuruldu kurulalı sanki buraya hiçbir canlı uğramamıştı. Ortalık sessizlikten öylesine çın çın ötüyordu. Bir yağız at, bir de üstündeki Memed, bir de aşağıda yumulmuş&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">kapkara yatan ölü... Başkaca, dünya bomboş kalmıştı. Bir kuş bile ötmüyor, bir arı bile vızıldamıyordu. Uzakta, ötede kabarıp soluklanan masmavi Dikenlidüzüydü. Dikenlidüzü apaydınlık serilmiş yatıyordu. Ve gittikçe güzelleşen yağız atın sağrısına pul pul düşen ışıklardı...</span></p>

    <p class="MsoNormal"><span class="calibre7">Memed atının üstünde durmuş kalmış, gözleri bir atmacanın gözleri gibi köyün ev aralarını dolaşıyor, bomboş alanlarda boşu boşuna bir kıpırdanma, bir ses arıyordu. Bir kapı, beş kapı, on kapı açılacak, köyün bütün kapıları açılacak, insanlar ha şimdi, ha birazdan şu alana doluşacaklardı. Memed bunu niçin bekliyordu, kendisi de bilmiyordu ama bekliyordu.</span></p>

    <p class="MsoNormal"><span class="calibre7">Uzun bekledi. Köy daha ıssızlaştı, daha boşaldı. Ne gelen vardı ne giden. Memed bir çıtırtı duymaya bile can atıyordu.</span></p>

    <p class="MsoNormal"><span class="calibre7">Birden, usul usul uzaklardan gelen bir ayak sesiyle irkildi. Başını yana çevirince giyinmiş kuşanmış, ak başörtüsü bağlayıp, küpelerini, mercan gerdanlığını takmış, renk renk ipekli Tarabulus kuşağını özenle beline dolamış yukardan aşağı gelen Hürü&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Anayı gördü. Atının başını onun geldiği yöne çevirip sürdü. Az sonra karşı karşıya kaldılar. Memedin yüzü açıldı, gülümsedi, bakıştılar. Sonra başlarını çevirip yerde yumulmuş yatan ölüye baktılar. Hürü Ana da gülümsedi. Sonra bakışları bir süre köyün içini taradı durdu, geldi gene ölünün üstünde durdu. Ölünün yanında yattığı taş çukura kanı dolmuş, göllenmişti. Kanın üstünde şimşek gibi bir yeşil sinek çaktı.</span></p>

    <p class="MsoNormal"><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Bir daha göz göze gelip bakıştılar. Memed atını Hürü Anaya doğru iki adım daha yürüttü.</span></p>

    <p class="MsoNormal"><span class="calibre7">Ana, Ana, dedi, "Hürü Ana, hakkını helal et."</span></p>

    <p class="MsoNormal"><span class="calibre7">Başka bir şey söylemedi. Hürü Ana da konuşmadı. Atının yularını çekti, başını Alidağına doğru çevirdi, doldurdu. Yağız at yıldırım gibi köyden çıktı. Alidağından yana bir kara ok gibi aktı, bir anda da gözden iradı kayboldu gitti.</span></p>

    <p class="MsoNormal"><span class="calibre7">Hamzanın ölüsü yattığı yerde, orada taş çukurunun yanı başında iki gün öylece yumulmuş kaldı. Köylüler evlerinden dışarı çıkmadılar. Sadece, o da çok meraklılar, başlarını evlerinin kapısından dışarıya çıkarıp, görebildikleri kadar alanın ortasındaki ölüye bakıp başlarını hemen içeriye geri çektiler. Üçüncü günün sabahı Pancar Hösük evinden elinde bir iple&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">çıktı, alanın ortasına geldi, ipi ölünün ayağına bağladı, ölüyü köyün dışına sürükledi, uzaklara götürdü, Kulaksızın değirmeninin altındaki uçurumdan aşağı yuvarladı.</span></p>

    <p class="MsoNormal"><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">"Müstahakını buldun teres," dedi, arkasından da güldü. "Kel kafir. Aradığını buldun işte. Var git şimdi de kel kerkezlere yem ol!"</span></p>

    <p class="MsoNormal"><span class="calibre7">Bundan sonra köylüler bir süre hiçbir şey yapmadan, ellerini ılıktan soğuğa vurmadan, biribirleriyle hiç konuşmadan, korkarak köyün içinde tembel, aylak, ellerini kollarını sallaya sallaya dolaştılar...</span></p>

    <p class="MsoNormal"><span class="calibre7">Sonra bir gün usulca vardılar Kel Hamzanın kilerinin kapısını açtılar. Hamzanın karıları hiç ağızlarını açmadan uzaktan kileri açan köylüleri, oralı değilmişcene seyredip durdular. Kiler hızman hızman yağ, bal, pekmez, sandık sandık kuru üzüm, badem, ceviz, incir, kuru dut, armut, elma kurularıyla, balkabaklarıyla ağzına kadar doluydu. Bütün köyün gözünün önünde kileri, hiçbir sızıltıya meydan vermeden kardeşçe paylaştılar. Bir pay da Hamzanın karılarına ayırıp, "Alın bu da sizin payınız," dediler.</span></p>

    <p class="MsoNormal"><span class="calibre7">Sonra da, kiler paylaşmasından uzun bir süre sonra da Hamzanın evinin önüne yığılıp karılarından paraları istediler. Kadınlardan birisi ağzına kadar basa basa doldurulmuş bir torbayı getirdi onlara verdi. Oturup onu da kardeşcene pay ettiler. Bir pay da Hamzanın karılarına verdiler. Sonra herkes Kel Hamzanın bir çoğunu satamadığı, atını, eşeğini, keçisini, öküzünü, ineğini gidip Hamzanın evinin kapısından aldı evine getirdi. Sonra yıllardır buğday, arpa, darıyla doldurulmuş ambarları açıp onu da kardeşçe pay ettiler. Bir payını da Hamzanın karılarına verdiler.</span></p>

    <p class="MsoNormal"><span class="calibre7">Bütün bunları çok sessiz, azıcık korkarak, çekinerek, azıcık da utanarak, çıt çıkarmadan uslu uslu yaptılar.</span></p>

    <p class="MsoNormal"><span class="calibre7">Güz geldi çattı, hiç kimsede bir kıpırdanma olmadı. Soğuk yeller esti, gölgeler yayılıp soldu, çakırdikenliği kurudu, çatırdadı gene hiç kimsede en küçük bir kıpırdanma olmadı. Nerdeyse çift koşma zamanı da gelip geçecek, gene köylüler&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">ellerini arkalarına bağlamış, geriye doğru kaykılmış, biribirlerinin gözlerinin içine bakarak köyün içinde dolaşıp duracaklardı.&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Eğer Abdaloğlu Bayramın tan davulu imdatlarına yetişmeseydi.</span></p>

    <p class="MsoNormal"><span class="calibre7">Bir sabahtı, daha gün ışımamıştı ki kulaklarına köyün ortasından bir tan davulu sesi geldi. Davul ağır, güvenli, koygun koygun ötüyordu.</span></p>

    <p class="MsoNormal"><span class="calibre7">Davulcunun Abdaloğlu Bayram olduğunu hemen anladılar. Zurnayı da oğlu Cümek çalıyordu. Onu da bildiler. Çünkü Torosta hiçbir Abdal böyle bir davul çalamazdı.</span></p>

    <p class="MsoNormal"><span class="calibre7">Abdaloğlu Bayram oğluyla birlikte davulu vur ediyor, yatıyor, kalkıyor, sıçrıyor, kükrüyor, çığlıklar atıyor, dolanıyor, oynuyordu. Kendini büyük bir coşkunluğa kaptırmış, bir sevinç kasırgası olmuş köyün ortasında uğunuyordu. Abdaloğlu Bayram kendini bildi bileli böyle bir coşkunluk içine düşmemişti.</span></p>

    <p class="MsoNormal"><span class="calibre7">Kuşluk zamanıydı ki, köylüler teker teker alana geldiler. Tertemizdiler, yunmuş arınmışlar. En güzel bayramlık giyitlerini giyinmişler.</span></p>

    <p class="MsoNormal"><span class="calibre7">Yaşlı kadınlar sütbeyaz başörtü, genç kızlarsa başlarına al vala bağlamışlardı. Alından, yeşilinden, morundan donanmışlardı. Hürü Ana bugün öylesine çiçek gibi olmuştu ki, bu kadar kalabalığın içinde bile seçiliyordu.</span></p>

    <p class="MsoNormal"><span class="calibre7">Geldiler, toplandılar, köyün alanına doldular. Alanda insandan iğne atsan yere düşmezdi. Az sonra kalabalık da Bayramla Cümekin oyunlarına katıldı. Köyün alanında büyük bir sevinç uğuntusunda döndüler durdular, sonra da oynayarak çakırdikenliğe doğru çekildiler.</span></p>

    <p class="MsoNormal"><span class="calibre7">Bayramın davulunun sesini öteki Dikenlidüzü köylüleri de duymuş, oralarda da davullar dövülüyordu. Onlar da çakırdikenliğe doğru çekildiler. Beş köyün beşi de çekilip geldiler, doğuda, çakırdikenliğin ucunda Alidağının eteğinde buluştular. Delikanlılar tırpanlarını çektiler çakırdikenlerini biçtiler, genç kızlar biçilmiş çakırdikenlerini topladılar büyük öbekler yığdılar. Bayram davuluyla bir öbeğin üstüne fırlayıp, köylülerin şimdiye kadar hiç görmedikleri bir oyuna başladı. Uzuyor, kısalıyor, dönüyor, ellerini kollarını kıvırarak bir eski zaman oyunu oynuyordu. O oynarken, köylüler, onun bir işmarı üstüne altındaki öbeği tutuşturdular. Bayram bir süre de yalımların ortasında, yalımlara uyarak oynadı.&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Dalgalandı, esti. Sonra dimdik ateşin içinden çıkıp geldi kalabalığa karıştı.</span></p>

    <p class="MsoNormal"><span class="calibre7">Yalımlar diken öbeklerinden ovaya atladı. Kurumuş çakırdikeni ovası tepeden tırnağa bir anda yalıma kesti. Bir de poyraz esiyordu. Yalımları aldı, saçarak, döküp savurarak ta güneye götürdü. Çakırdikenlikten çatırtılar geliyor, çığlıklar geceyi dolduruyor," yalımlar bir uçtan bir uca ovada koşturuyordu. Sabaha karşı bütün Dikenlidüzü yalıma kesti, ova bir yalım selinde çalkalandı.</span></p>

    <p class="MsoNormal"><span class="calibre7">Bir daha İnce Memedden haber alınmadı. İmi timi bellisiz oldu.</span></p>

    <p class="MsoNormal"><span class="calibre7">O gün bu gündür, Dikenlidüzü köylüleri her yıl toprağa saban atmazdan önce çakırdikenliğe gelir, büyük bir toy düğünle dikenlere ateş verirler. Yalımlar üç gün üç gece bir sel gibi düzde dolanır, akar durur. Ova bir yalım fırtınasında çalkanır, yanan dikenlikten çığlıklar gelir. Bu ateşle birlikte de Alidağının doruğunda bir top ışık patlar. Dağın doruğu üç gece ağarır, apaydınlık, gündüz gibi olur.</span></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>

    <p class="MsoNormal"></p>
  </div>
</body>
</html>
