<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:o="urn:schemas-microsoft-com:office:office">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="WordSection">
    <i class="calibre3"><span class="calibre4"><br class="calibre5" id="calibre_pb_0" /></span></i>

    <p class="MsoNormal2"></p>

    <p class="MsoNormal3"><i class="calibre6"><span class="calibre7"><b>Kırlangıç yapar yuvayı</b></span></i></p>

    <p class="MsoNormal3"><i class="calibre6"><span class="calibre7"><b>Çamur sıvayı sıvayı</b></span></i></p>

    <p class="MsoNormal"></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <h1 class="MsoNormal" id="sigil_toc_id_1" style="text-align: center;"><span class="calibre7"><b>1</b></span></h1>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7">Anavarza ovasının güneyinden Ceyhan ırmağı geçer. Irmak Hemite dağından Anavarza kayalıklarına kadar öyle büyük kıvrıntılar yapmadan düz iner. Bazı yerlerde sular toprağı derinden oymuştur. Altı oyulmuş toprak zaman zaman büyük gümbürtülerle suyun üstüne çöker. Bazı yerlerde kılıçla kesilmişcesine suya inen dik yarlar, çöküntülerden dolayı diş diş olur, ırmağın kıyılarında küçük, kumlu koycuklar yapar. Bazı yerlerde de ırmak ovaya çakıltaşlarını sererek, geniş, yayılır. Buralarda sığ suyun aydınlık dibinden binlerce iri sazan balığı ışığa batmış, ardı ardına tirkenmiş, oradan oraya dalgalanarak kayar. Bir de ırmağın kıyılarında, küçük sazlık vardır. Sazlıklarda çok iri yeşil kurbağalar, bulut rengi, uzun boyunlu balıkçıllar dolaşırlar.</span></p>

    <p class="MsoNormal"><span class="calibre7">Ilgın ağaçları, hayıtlar, söğütler, zıncarlar, böğürtlenler yer yer kıyıları örerler. Sarıca arılar, kırmızı eşekarıları, boncuklu arılar, mavi yoz arılar peteklerini sıcakta büyütürler. Arı vızıltısından büklük uğuldar. Ve sert bir böcek sırtına benzeyen uzun gagalarıyla mavi, yanar döner pırıltılı gurruk kuşları gelir, kılıç gibi kesilmiş yarlara ince, uzun deliklerini günlerce oyar, yuvalarını ta toprağın dibine, derinine yaparlar. Hemite dağından Anavarza kalesine kadar, suyun bu kıyısında, yani Anavarza kalesi gecesinde, Hemite, Orhaniye, Selimiye, Endel, Kesikkeli köyleri vardır. Irmak zaman zaman yatak değiştirdiğinden bazan bu köylerden uzaklaşır, ta ötelere gider, bazan da evlerin içlerine kadar girer. Ulu sellerin köylerin yarısını alıp götürdüğü zamanlar da olur.</span></p>

    <p class="MsoNormal"><span class="calibre7">Ceyhan Anavarzanın yanında geniş bir büvet yapar. Anavarza kalesinin dibi büyük bir göl gibi olur, suları durmadan dönen. Büvetin suları yüzlerce yerde küçük küçük, birer hortum gibi çukurlaşıp kabararak, başdöndürücü bir hızla ince ince köpüklenerek durmadan döner dururlar. Büvete düşmüş bir dal parçası, bir yaprak, hiçbir yere akıp gitmeden, büvetten büvete geçerek suyun yüzünde dönerler. Ve sulara kelebek düştüğünde, suların üstünde yüzbinlerce kelebek uçuştuğunda, bir insandan daha iri yayın balıkları geniş bıyıklı ağızlarını açarak suyun yüzüne fırlarlar. Bir kelebek yığınını kapıp sulara geri dönerler. Bu sıralar su sarı köpükten olur.</span></p>

    <p class="MsoNormal"><span class="calibre7">Anavarza kalesinin kayalıkları kuzeyden güneye uzanmış bir gemiye benzer. Üstündeki eskimiş, dökülmüş örenleri, yıkmtılarıyla. Anavarza gemisi her zaman durgun bir denizde hiç sallanmadan ağır ağır ilerler.</span></p>

    <p class="MsoNormal"><span class="calibre7">Yüce, sarp, mor Anavarza kayalıklarına çıkıp yönümüzü gündoğuya dönersek, ilk olaraktan başı dumanlı Hemite dağını görürüz. Eğer tanyerleri ışımışsa, dumanlar yücelere doğru ağmışsa, Hemite dağının tepesindeki top ağaçları, ermiş türbesini de görürüz. Hemite dağından sonra tepeler yassılır. Bozkuyu köyünün yöreleri çıplaktır. Boz topraklardır. Uzaklardan apak gözükür. Cığcık köyünün oralarda toprak değişir, kararır, ormanın yeşili başlar, ortalık çiçeklenir. Cığcıkta tarlaların ortasında, bir tarla Bizans mozayığı vardır. Yabanıl, büyük bir bahçe gibi ovanın ortasında çiçeklenir. Kuzeyde Kadirli, Kadirlide Sülemiş tepesi... Sülemiş tepesinde tek tük mersin çalıları, ağır kokulu. Sülemiş tepesi çıplaktır ama hep yeşildir. Dibinden Savrun çayı kaynayarak ovaya iner. Anavarza ovasının kuzeybatısı Kozan yolu... Sumbas çayı Kozan yolunu ikiye biçip Anavarza kayalıklarının önüne gelir. Sumbasın öte gecesi, Anavarza kalesinin batıdan yüzü, Hacılar köyü... Onun ötesinde de Aslanlı köyü... Aslanlı köyünde eskilerin alıcı kuş dedikleri Lek Kürtlerinin kalıntıları otururlar. Daha ötelerde yelkenlerini açmış son hızla Akdenize doğru uçarcasına giden Dumlukale... Dumlukale hep dumana batık olur. Sıcakta kırmızı kayaları tüter.</span></p>

    <p class="MsoNormal"><span class="calibre7">İşte bu ova verimli Anavarza ovasıdır. Anavarza ovasının ortasına uzanmış karanlık, uğultulu, uçsuz bucaksız, kuş uçmaz, yılan işlemez büklüğü, sazlıklarıyla Akçasaz bataklığı. Akçasaz bataklığının kıyılarına kurulmuş sazdan, kamıştan evleriyle Türkmen köyleri... Akçasaz bataklığı güneyde Savrunun Ceyhana kavuştuğu yerden başlar. Kuzeyde Vayvay köyünün tam altında biter.</span></p>

    <p class="MsoNormal"><span class="calibre7">Verimli Anavarz'a toprağı yılda üç kez ürün verir. Kara, yağlı, rahat ve doğurgan olan bu kütür kütür topraktan yılın her gününde başka türlü bir bitki fışkırır. Her bitki iridir. Başka topraklarda biten aynı bitkilerin iki, üç, beş misli olurlar. Çiçeklerinin, yeşilden patlamış otlarının, ağaçlarının renkleri de başkadır. Yeşilse yeşili billur yeşili, sarıysa sarısı sapsarı, kehribardır. Kırmızısı yalım yalım kıvılcımlanarak parlar, mavisi bin misli mavidir. Böceklerinin, karıncalarının, kelebeklerinin, kuşlarının kanatları, kabukları, sırtları görülmemiş, büyülü binbir renk içinde yalp yalp eder. Böcekleri, kelebekleri, kuşları, çekirgeleri ovada bir fırtına olur eser. Bir gün bakarsın, Anavarza ovasında binbir renk içinde balkıyarak, savrularak bir kelebekler fırtınası esmektedir. Ağaçlar, otlar, taş toprak, yeryüzü, gökyüzü kelebeğe kesmiştir. Sarı, kırmızı, yeşil, mavi, ak, her birisi bir kuş kadar kelebekler biribirlerine girmiş, binlerce, milyonlarca büyük bir kelebek hortumunda dönmekte, göğe ağmakta, dalgalanmakta, ovaya serilmekte, sonra birden kalkmakta, bulut bulut gene havalanmakta, dünyayı erişilmez, hayran, bambaşka, büyülü bir dünya yapmaktadır. Bir gün bakarsın, iri, kırmızı atlı karıncalar, uzun bacakları üstünde yaylanarak ovaya düşmüşler doludizgin ovayı bir uçtan bir uca geçmektedirler. Bir gün bakmışsın rüzgarlar safi boncuklu arı esiyor.</span></p>

    <p class="MsoNormal"><span class="calibre7">Ovanın ateş böcekleri de çok iridir. Geceleri ova, Akçasaz yıldız yıldız ışık döşenmişcesine donanır. Sabahlara kadar otlar, ağaçlar, çiçekler, yapraklar, dallar yanar yanar söner. Ve çokturlar, üst üste uçuşurlar. Bir yıldız yalımı fırtınası savrulur durur. Yeryüzündeki, gökyüzündeki yıldız yalımları taşar, kavuşur, biribirlerine girerler.</span></p>

    <p class="MsoNormal"><span class="calibre7">Yeşil sinekleri, çekirgeleri, sırtlarındaki nakışlı kabukları sert, yanar döner böcekleri, hep bir fırtınada eserler.</span></p>

    <p class="MsoNormal"><span class="calibre7">Anavarza ovasında her şey, ot, ağaç, böcek, kuş, hayvan,sonsuz bir çiftleşmede, döllenmededir. Yaratıklar Anavarza ovasında başkadır. Verimli, sağlıklı, ışıltılı, büyülü bir dünyanın yaratıklarıdırlar.</span></p>

    <p class="MsoNormal"><span class="calibre7">Akçasaz bataklığının kıyıları ta içerlere kadar nergisliktir. Ve nergisler göbeğe kadar çıkarlar. Bir gül kadar da iri açarlar. Bütün bataklığın kıyıları fırdolayı sapsarı nergis tarlalarıdır. İşte bu yüzden baharları Akçasaz bataklığından bataklık kokusu gelmez. Yumuşak topraktan ılgıt ılgıt esen nergis kokusu, sıcağa, taşlara, otlara, ağaçlara, insanlara, böceklere, kuşlara siner. Baharları Anavarzada her şey, sinek, böcek, kurt, kuş nergis kokar. Gündüzleri, ılık güneşte nergis kokusu ağırdır. Baharları Akçasazın insanları sarhoş sarhoş yalpalar, başları döner. Anavarzada bütün yaratığın, kuşların, kurtların başı döner.</span></p>

    <p class="MsoNormal"><span class="calibre7">Çok eskilerden, Anavarza ovasını çölden gelen binlerce cerenin doldurduğu günlerden kalmış üç sürmeli ceren ovayı yıldırım gibi koşarak, kelebek fırtınalarının, çekirge, böcek, arı, kuş fırtınalarının, nergis esen yellerinin içinden geçerek Hemite dağından Anavarza kalesine, Anavarza kalesinden Vayvay altına, Vayvaydan Hacılara, Dumlu altına, oradan Ceyhan kıyısına vurup, gece gündüz dolaşırlar. Anavarzada hiçbir yaratık, yılan çıyan, alıcı kuş, kartal, insan, kurt, çakal, köpek, hiçbir yaratık bu cerenlere dokunmaz. Onlar Anavarza ovasında son kutsal yaratıklar gibi özgür, istediklerince gezerler.</span></p>

    <p class="MsoNormal"><span class="calibre7">Akçasaz bataklığının büküne kurşun işlemez, yılan giremez, öylesine sıktır. Bataklığın suları da bazı yerlerinde köpürerek, fıkır fıkır kaynar, yalım gibidir, içine parmağını sokamazsın, yakar. Bazı yerlerde su başkalaşır, o kaynayan fıkır fıkır suya hiç benzemez. Dibi çakıltaşlı, aydınlıktır. Bir de buz gibidir. Ta uzaklara kadar çakıltaşlarma vurmuş gün yansır. Bazı yerlerde de su bulanıktır, çürümüştür, kokar.</span></p>

    <p class="MsoNormal"><span class="calibre7">Bataklık toprağı da her yerde bir değildir. Çok büyük ayrıcalıklar gösterir. Bazı uzun, birer ağaç gibi uzamış sazlar, bazı kısacık, bodur otlar, kısa, parlak kaya çiçekleri... Bazı dümdüz serilmiş bir çimenlik, som yeşil. Bazı sık, ulu ağaçlarıyla gök görünmez bir orman... Türlü, renkli ağaçlar, otlar... Sarmaşıklar. Gün doğarken sarmaşıklar iki el büyüklüğünde mavi çiçekler açar. Sık kamışlıklar, yabangülleri, nilüferler ki, her birisi bir kucak, aydınlık sularda yüzen. Ve sazan balıkları, yayınlar, kaplumbağalar, iri yeşil kurbağalar... Sivrisinek bulutu. Kara yılanlar, su yılanları, kırmızı kuyruklu tilkiler, korkak çakallar, boz yeşilimsi, uzun bacaklı, uzun boyunlu binlerce su kuşu.</span></p>

    <p class="MsoNormal"><span class="calibre7">Toroslardan ovaya inince, ova alabildiğine sessizdir. Ne bir kuş, ne bir su, ne bir,insan sesi duyulur. Düz ova bütün sesleri yutar. Hele güneş varsa, sıcaksa, ovadan çıt işitilmez. Akçasazın yanına kadar bu böylece sürer. Sonra birden bir gürültü patlar, insanı şaşırtır, kanını dondurur. Bataklıktan türlü, biribirine karışmış, alışılmadık sesler gelir. Çığlık çığlığa kuş sesleri, kurbağa vıraklamaları, bataklık sularının fokurtusu, tuhaf böcek sesleri, orman uğultusu, sazların hışırtısı, horoz ötmeleri, köpek havlamaları, çakal vıykırmaları sazlıkta birleşir, kıyıda top gibi patlar. Akçasaz, insanı korkutur. İşte bu yüzden insanlar Akçasazın içine kolay kolay giremezler.</span></p>

    <p class="MsoNormal"><span class="calibre7">Anavarza toprağı, binlerce yıllık ölü Anavarza şehri, sarp kayalığında kaleleri, delirircesine taşan Ceyhan ırmağı, Savrun, Sumbas çayları, kuşları, kartalları, çiçek azmanı çiçekleriyle, böcek azmanı böcekleri, bire bin veren tarlaları, Akçasazı, sarı sıcağın altında buz gibi aydınlık çaykaralarıyla, tozlu yolları, uçan balıklarıyla, verimli, doğurgan, durmadan doğuran bolluğuyla Çukurovanın ortasına, sıcağına serilmiş, sevdayla, şehvetle, rahat gerinir.</span></p>

    <p class="MsoNormal"><span class="calibre7">Gün Anavarza kayalığının üstünden batıya yıkılırken, bir kuş büyüklüğünde turuncu nakışlı bir kelebek, kanatlarını sırtında birleştirip, ayaklarıyla başını, gözlerini sıvazlayarak, bedeni ince, tatlı bir titreme içinde, batan güne karşı aydınlığa boğulmuş, büyülü, bir çeti dalına konmuş, öylece dimdik durur. Tam günün battığı o an, bütün Anavarza ovası, ağaçlar, sular, yeryüzü gökyüzü, silme bir maviye batar. Kelebek de mavi olur.</span></p>

    <p class="MsoNormal"><span class="calibre7">Anavarza toprağı toprak değil, altın. Bunun böyle olduğunu bir Ali Safa Bey bilir, toprağın tadını bir Ali Safa Bey yüreğinin ta derininde duyar. Herkesin başında iyi kötü bir sevdası vardır, herkesin bir tutkusu vardır. Ali Safa Beyinki kara sevda, onulmaz, beterin beteri. Ali Safa Beyin tutkusu Anavarzanın doğurgan kara toprağıdır. Ali Safa her gün doğuşunda ayaklarını kara toprağa sağlamca basıp, dünya uyanırken Anavarza ovasını tattan titreyerek gözler. Bu uyanışı, bu biribirine karışmış böcekleri, akan sağlıklı, besili yılanları, üst üste binmiş iri, yeşil, yeşilin en tazesinde parıldayan kurbağaları, hızlı kaplumbağaları, sert kabukları binbir renk cümbüşünde böcekleri, arıları, kuşları, cerenleri, çiçek azmanı çiçekleri, fışkırmış ekinleri, doymuş, yeşilden patlamış çeltik tarlaları, kelebekleri, suları, bataklıkları, çaykaraları, yolları, toz direkleri, döne döne yağan gümüş bulutları bu kaynayan, deliren, esen, savrulan, durmadan çiftleşip doğuran dünyayı bir kıyamet günü dehşetine döndüren dünyayı, dünyanın yeniden doğuşunu gözler, başı döner, kendinden geçer. Ve Anavarza ovasını iki kolunun arasına alıp kucaklamak ister. Anavarza ovasında bir karış toprağı yokken, çiftliklere sahip olmuştur, doymaz. Niçin Anavarza ovasının tümüne sahip olmasın? Ya da daha çok daha çok topraklarını niçin büyütmesin? Ali Safa Bey hayat savaştır diyordu. Daha çok, daha çok toprak. Hayat savaş değilse hiçbir şey değildir. Toprak savaşıysa, savaşların en kutsalıdır, insanoğlu bu dünyada bir de savaşmıyorsa, ne işe yarar? Ottan çöpten ne farkı olur?</span></p>

    <p class="MsoNormal"><span class="calibre7">Ama toprak savaşı da gittikçe güçleşiyordu. Bu toprağa, Çukurovaya, Anavarzaya, sıcağa, sineğe, saz evlere, yerleşmeye düşman, toprağa zorla çakılmış iskan Türkmenleri gittikçe topraktan başka çareleri olmadığını anlıyorlardı. Elli dönümlük bir toprak parçasını beş kilo tuza, bir keçiye, on liraya, bir taya, bir ineğe aldığı günler çok uzaklarda kalmıştı. Bundan on beş, yirmi yıl önceleri üç bin liraya bir köy, yeriyle yurduyla satın alınır, köylüler de başka bir yere iskan edilebilirdi. Şimdiyse durum epeyce değişmişti. Şu saz evlerde oturanlar toprak için kan bile dökebilirlerdi. Ali Safa Bey bir şeye çok yanıp yakılıyordu, işini daha gizli görebilirdi. Tutkusunu hiç belli etmeyebilirdi. Hırsıyla, toprağa verdiği değerle, köylülerin gözlerini açan kendisiydi. Gözleri açılmış köylülerle savaşmak çok daha zordu, ama tatlıydı. İnsanlığa yaraşır bir davranıştı. Ve toprağı, bu kadar değerli bir şeyi elde etmek o kadar kolay olmamalıydı.</span></p>

    <p class="MsoNormal"><span class="calibre7">Anavarza ovasındaki köylerden birisi de Vayvay köyüdür.</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Öteki köylere bakarak az daha büyüktür. Vayvay köylüleri Ali Safa Beyin karşısında dikilen bir engeldir. Ne eşkıya, ne hükümet korkusu, ne iyi, ne kötü söz para eyliyordu bunlara. Ölmezotu gibi toprağa yapışmışlar, gelen bütün belalara karşı bağırlarını açmışlar, dövüşüyorlardı. Ali Safa Bey bir Vayvay köyünün üstesinden gelse, gerisi kolaydı. Bütün Anavarza çorap söküğü gibi eline gelirdi.</span></p>

    <p class="MsoNormal"><span class="calibre7">Vayvay köyü Anavarza ovasının yukarı ucunda, Topraktepenin yarım saat kadar aşağısında, Dedefakılı bükünün sağında, Savrun çayının çakıltaşlarını yayarak genişlediği yerdedir. Köyün evlerinin hepsi kamıştan, sazdan, çitten yapılmış huğdur. Anavarza düzlüğüne yukarlardan bakar.</span></p>

    <p class="MsoNormal"><span class="calibre7">Ceyhan ırmağından Sülemiş tepesine kadar Anavarza o kadar düzdür ki, bataklıkları, köyleri, hüyükleri, bükleri, küme küme ağaçlarıyla bile bir deniz gibi bembeyaz kesilir. Gün doğmadan önce, Anavarza ovası da tıpkı deniz gibi bembeyaz kesilir. Ovadan çıt çıkmaz. Bu bir sesi bin ses eden toprak ıpıssız olur.</span></p>

    <p class="MsoNormal"><span class="calibre7">Daha ova beyazken, bir kuş büyüklüğündeki turuncu kelebek, bir çeti dalına konmuş dik kanatları titreyerek, başını ön ayaklarıyla sıvazlar, doğan güne karşı gerinir.</span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <h1 class="MsoNormal" id="sigil_toc_id_2" style="text-align: center;"><span class="calibre7">2</span></h1>

    <div>
      <span class="calibre7"><br /></span>
    </div>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7">Karaçalı en güzel, en verimli toprakta biter. Boyu bir insan boyunu geçmez ama, bir kökten bir sürü çalı fışkırır. Genç karaçalı bal rengindedir. Çalı yaşlandıkça rengi de koyulaşır, baldan karaya kadar dönüşür. Baharda ilk tomurcuklanıp yapraklanan, sarı çiçeğini ilk açan karaçalıdır. Karaçalı yaprakları önceleri buğulu bir yeşildir. Sarı çiçekleri de buğulu bir sarıdır. Sonraları yapraklar koyu yeşil olur, karaya kaçan bir yeşil... Sarı çiçekler de yaza doğru turuncuya döner.</span></p>

    <p class="MsoNormal"><span class="calibre7">Çukurovada, Anavarza ovasında yüzlerce dönümlük karaçalı ormanları vardır. Balta girmemiş, kuş uçmaz, kervan geçmez alanlardır bunlar.</span></p>

    <p class="MsoNormal"><span class="calibre7">Karaçalı en sert dikenli ağaçtır. Bütün gövde tepeden tırnağa, en ince dallara kadar, kısa, üç köşe dikenlerle sıvalıdır. Karaçalı bal renginden karaya dönüşürken dikenleri de sertleşir, demir çivi gibi olur. Çalının kökleri bir tuhaf köklerdir, derinlere iner, kıvrım kıvrımdır. Bir karaçalıyı topraktan söküp atmak zor bir iştir. Yapışmıştır toprağa, ayrılmaz.</span></p>

    <p class="MsoNormal"><span class="calibre7">Karaçalılıkta atlar, eşekler, sığırlar, domuzlar, kurtlar dolaşamazlar. Köpekler giremezler. Yanılıp da girenler karaçalılıktan çıktıklarında kan revandırlar.</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Tavşanlar, bir de porsuklar, küçük çakallar yatağıdır karaçalılık. Bir de karaçalılıkta arada sırada kuyrukları yolunmuş yalım renkli tilkiler görülür.</span></p>

    <p class="MsoNormal"><span class="calibre7">Bahar aylarında karaçalılık bir arı mahşeridir. Dallarda sert dikenlere tutturulmuş binlerce sarıca arı peteği, boncuklu, kara arı, eşekarısı peteği... Ve kovanlarından dışarı uğramış balarıla</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">rı karaçalılığın üstünde oğul verir gibi, binlerce, milyonlarca ipiltiyle ipildeşir, savrulurlar.</span></p>

    <p class="MsoNormal"><span class="calibre7">Örümcekler de karaçalılığa ağ gererler. Sabahları, gün doğarken, karaçalılık incecik ak bir örtüye bürünmüş gibi olur. Esen seher yelinde, büyük, çalıdan çalıya gerilmiş ağlar sallanırlar.</span></p>

    <p class="MsoNormal"><span class="calibre7">İncecikten bir yağmur çiseliyordu, belli belirsiz, yağmur gibi, pus gibi. Hiç yel esmiyordu. Anavarza ovası bir buğu içindeydi. Gün doğuyordu. Doğuda, pusun ardında bulanık bir aydınlık görünüp yitiyordu. Adam, sırmalı abasına sarınmış, başını bir karaçalı köküne uzattığı tüfeğinin üstüne koymuş, dizlerini iyicene karnına yapıştırmış, büzülüp uyumuştu. Üstünden, tam karaçalılığın ucundan kıyameti koparan çığlık çığlığa bir kuş sürüsü geçti, adam gözlerini açtı, geri kapadı. Az sonra da doğruldu, gözlerini ovuşturdu, sağına soluna anlamsızca bakındı. Bedeni uyuşmuş, dizleri kırılıyordu. Gerinerek ayağa kalktı, ağzı acıydı, tükürdü. Tükrüğü bir örümcek ağını deldi, bir çalının budağına düştü. Eğildi, tüfeğini yerden aldı, omuzuna astı. Gümüş savatlı, uzun Çerkeş hançeri sol kalçasının üstüne asılıydı, aşağılara, dizine kadar sarkıyordu. Onun yanına, kasığının üstüne nagant tabancasını takmıştı. Kaim, el dokuması, alacalı bir ipek gömleğin üstüne üç koşar fişek dizmişti. Boynundaki kara, iri dürbünü el değmemişcesine yeniydi. İşlenmiş, kalın bir yünden yapılmış çarığı da yeniydi. Nakışlı yün çorabı dizlerine kadar geliyordu. Toros köylülerinin dokuyup giydiği, ceviz kabuğuyla boyanmış açık kahverengi yün şalvarının üstüne çekmişti.</span></p>

    <p class="MsoNormal"><span class="calibre7">Üç yönden horoz sesleri, köpek ürüşmeleri geliyordu. Adam yönünü güneye döndü, hiçbir yeri kestiremedi. Uzun bir horoz sesi geldi güneyden. Batıda her şey bir uğultuydu. Geceden kalma kurbağalar daha ötüyorlardı, yer yer. Doğudan da bir hoş bir uğultu geliyor, sonra kesiliveriyordu. Uzaklardan, karaçalılığın dışından uzun uzun bir ay ıslığı geldi kulağına. Ortalık yapış yapış sıcaktı. Gün doğmuş, bir minare boyu kalkmıştı, pusun arkasından gözükmüyor, hayal meyal bir aydınlık buğulanıyordu, çiseleyen yağmurun ötesinde.</span></p>

    <p class="MsoNormal"><span class="calibre7">Doğuya yürüdü. Hali kalmamış, dizleri bükülüyordu. Dört günden beri yoldaydı. Azığını dün öğleyin bitirmişti ama, aç değildi. Açlık hiç aklına gelmiyordu. Dört gün önce onu askerler Savrungözünde kuşatmışlardı. Askerler çoktular. Üstüne yağmur gibi kurşun yağmıştı. Bereket versin ki sarıldığında vakit akşamüstüydü. Karanlık kavuşurken bir de yağmur başladı. Gece yarısına doğru bir kedi gibi, asker duvarını çıt çıkarmadan aştı. Artık dağlarda yaşanmazdı. Dağı taşı asker almış, bir de taşlı sopalı, silahlı köylü kalabalığı onlara katılmış, çalı çalı, kovuk kovuk eşkıya avlıyorlardı. Bir hafta önce ulu, sarp bir dağın doruğuna sığınmış Koca Aliyi, dağa tırmanan binlerce köylü yakalamıştı.</span></p>

    <p class="MsoNormal"><span class="calibre7">Bir tek sığınacak yer, bir tek umut ışığı, kurtuluş yolu vardı, o da Vayvay köyü, Vayvay köyünde de Koca Osman. İkircikliydi, belki de daha köye varır varmaz Vayvaylılar onu hemen hükümete teslim ediverirlerdi. Belki de bir kardeş, bir oğul gibi bağırlarına basarlardı. Bir de Koca Osman çok yaşlıydı, bir ayağı çukurda... Ondan epeydir de bir haber alamamıştı. Ya ölmüşse, Vayvay köyünde kim tanırdı onu? Gelirken Sarı Ümmete uğramış, bir gece onda kalmıştı ama, Sarı Ümmetin de ödü kopmuştu. Ya Koca Osmanın da ödü koparsa? Koca Osman çok gün görmüş, çocuk yürekli yiğit bir yaşlıydı ama, insanoğlu bu, belli olmaz ki...</span></p>

    <p class="MsoNormal"><span class="calibre7">Düşünmek, kurmak para etmez, sonu ne olursa olsun Vayvay köyüne gidecek. Başka bir yolu, başka sığınacak bir yeri olsa gene Vayvaya gitmeye can atıyordu. Çok merak ediyordu. Ona bu kadar dostça, candan davranan Koca Osman, Vayvay köylüleri şimdi nasıl davranacaklardı? Kendilerine hiç zararı dokunmamış, üstelik de faydası dokunmuş fıkara dostu, zengin düşmanı Öksüz Koca Alinin durumu ortada. Köylüler onu dorukta yakaladıktan sonra döve döve, yüzüne tüküre tüküre alıp komutana getirmişler: "Düşmanıyın ömrü bu kadar olsun paşa kumandan," demişler, sonra da üç gün üç gece toy düğün eylemişlerdi.</span></p>

    <p class="MsoNormal"><span class="calibre7">Köye girer girmez elinin kolunun Koca Osman tarafından bağlandığını, sonra Ali Safa Beye götürülüşünü gözünün önüne getiriyordu. Nasıl bir adamdır acaba Ali Safa Bey?</span></p>

    <p class="MsoNormal"><span class="calibre7">Dün gece karaçalılığa düştüğünde dikenler bacaklarını&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">yırtmışlardı. Yaraları sızladı. Yağmur belli belirsiz durmadan çiseliyor. Islanmış peteklerde büzülmüş, üst üste binmiş sarıca arılar...</span></p>

    <p class="MsoNormal"><span class="calibre7">Çalılar sık, bu yüzden o kadar çabuk yürüyemiyor.</span></p>

    <p class="MsoNormal"><span class="calibre7">Öğleye kadar böyle yürüdü, bir sel yatağına geldi. Sel yatağı baştan başa karaçalılığı ikiye biçiyordu. Dört sel yatağının birleştiği bir hüyüğün yamacında üç tane kocaman ağaç gördü. Ortadaki ağacın gövdesi çürümüş, iki adam sığacak kadar oyulmuştu. Ağacın kovuğuna girdi, sırtını dayadı. Abadan yağmur geçmemiş, bedeni ıslanmamıştı. Yalnız ayakları, bacakları ıslaktı. Sık dokunmuş, geniş sırmalı aba ta dizlerine kadar geliyordu. Tüfeğini çıkardı yana dayadı. Dürbününü, hançerini, tabancasını aldı tüfeğin yanına koydu. Gözlerini yumdu. İyice acıkmıştı, aldırmadı. Sarı Ümmet Vayvay köyünün yerini ona anlatırken, "Aşağıdan Narlıkışladan Savrunu karşıya geçecek, karaçalılığa düşeceksin," demişti. "Karaçalılıktan yukarı doğru yürü, bir hüyüğe varırsın. Hüyüğün yamacında üç ağaç göreceksin. Vayvay köyü oraya tam iki saat çeker. Vayvay köyüne gece gireceksin. Köyün orta yerinde ulu bir ağaç vardır, dibinde de yazılı apak bir mermer taş. Gecede bile parlar. Şıkır şıkır ışık gibidir. Ağaca varınca ona sırtını dayayıp yönünü güneye dön, yürü. Göz gözü görmez karanlık olsa da yürü. Bir kapıya varacaksın. Koca Osman diye seslen. Kapı hemen açılır."</span></p>

    <p class="MsoNormal"><span class="calibre7">Ya kapı açılmazsa, diye aklından geçirdi. Ya kapı açılıp da içerde bütün köyün erkeklerini toplanmış bulursam, diye düşündü.</span></p>

    <p class="MsoNormal"><span class="calibre7">Yarı düş, yarı hayal içinde ağacın kovuğunda akşamı etti. Kovuktan çıktı.</span></p>

    <p class="MsoNormal"><span class="calibre7">Hava azıcık serinlemişti. Daha yağmur çiseliyordu. Pul pul aydınlıktı, puslu bir gece düşüyordu karaçalılığın üstüne. Karaçalı çiçekleri tatlı, bayıltıcı bir kokuyla kokuyordu.</span></p>

    <p class="MsoNormal"><span class="calibre7">Tüfeğini, dürbününü, hançerini, nesi var nesi yoksa abasının altına aldı. Dışardan bakan hiçbir şey göremezdi. Yalnız abanın bir sakıncası vardı, o da Çukurovada aba giymezlerdi. Aba dağ köylülerinin urbasıydı. Kim görecek, köye geceleyin girecekti.</span></p>

    <p class="MsoNormal"><span class="calibre7">İlerde küçücük bir parlak ışık gözüktü. Çok yorulmuş, ayaklarını sürüklüyordu. Yağmur çiseliyordu. Burnuna gübre kokusu gelince ayıktı. Karaçalılığı çıkmış, köyün ilk evlerine varmıştı. Kalın sesli bir köpek bütün heybetiyle havladı. Çok karanlık vardı. Artık hiçbir şey düşünmüyor, yalnız nedense yüreği hızlı hızlı çarpıyordu. Köye içeri girince karşısından bir adam geldi, o, hiç bozmadı. Adamın üstüne üstüne yürüdü. Selam verdi geçti. Adam da selamı aldı.</span></p>

    <p class="MsoNormal"><span class="calibre7">Sesi tanımayan adam:</span></p>

    <p class="MsoNormal"><span class="calibre7">"Uğurola, nereden gelip nereye gidiyorsun yolcu?" diye sordu. "Bu gece vakti!"</span></p>

    <p class="MsoNormal"><span class="calibre7">"Dağlardan," diye karşılık verdi. "Narlıkışlaya gideceğim."</span></p>

    <p class="MsoNormal"><span class="calibre7">Adam üstünde durmadı, usulca:</span></p>

    <p class="MsoNormal"><span class="calibre7">"Güle güle," dedi, "uğurola."</span></p>

    <p class="MsoNormal"><span class="calibre7">"Sağ ol," derken kendinde olmadan titredi.</span></p>

    <p class="MsoNormal"><span class="calibre7">Yol, köyü ortadan ikiye ayırıyordu. Sağda büyük bir ağaç kararıyordu. Vardı ağacın dibinde durdu. Yazılı ak mermer taşı ötede ağarıyordu. Silme bir karanlık vardı. Hiçbir ışık yoktu evlerde, bir tek ışıktan başka. Ölü sessizliği... Ağaca sırtını dayadı. Öyle yorgundu ki, bir süre ağaca dayalı öyle kalakaldı. Yüreği hızlı hızlı atıyordu. Neresi güney, neresi batı, kuzey, doğuydu, yönü bir türlü bulamıyordu. Başı dönüyordu. Yağmur çiseliyor, üstündeki ulu ağacın dallan gürlüyordu. Doğruldu, ne olursa olsun diye düşündü yürüdü. Az sonra bir evin çitine tosladı, el yordamıyla kapıyı buldu.</span></p>

    <p class="MsoNormal"><span class="calibre7">Osman Ağa, Osman Ağa, oooo, Osman Ağaaa...</span></p>

    <p class="MsoNormal"><span class="calibre7">Kalın bir erkek sesi:</span></p>

    <p class="MsoNormal"><span class="calibre7">"Kim o?" diye uykulu seslendi.</span></p>

    <p class="MsoNormal"><span class="calibre7">"Tanrı misafiri."</span></p>

    <p class="MsoNormal"><span class="calibre7">Kapı hemen açıldı.</span></p>

    <p class="MsoNormal"><span class="calibre7">Buyur kardaş, dedi don gömlek bir adam. "Buyur da ışığı yakayım."</span></p>

    <p class="MsoNormal"><span class="calibre7">Ben Koca Osman Ağanın evini arıyorum. Burası Koca Osmanın evi değil mi?</span></p>

    <p class="MsoNormal"><span class="calibre7">Dur kardaş giyineyim de seni götüreyim. İçeri buyur. Yağmur mu yağıyor?</span></p>

    <p class="MsoNormal"><span class="calibre7">"Çiseliyor."</span></p>

    <p class="MsoNormal"><span class="calibre7">Adam hemen geldi, önüne düştü, konuşmadan Koca Osmanın evine vardılar.</span></p>

    <p class="MsoNormal"><span class="calibre7">"Osman Ağa, Osman Ağa, misafirin gelmiş, onu getirdim."</span></p>

    <p class="MsoNormal"><span class="calibre7">Kapı hemen açıldı. Bir kadın sesi:</span></p>

    <p class="MsoNormal"><span class="calibre7">Hoş geldi, safalar getirdi konuk, dedi. "Tanrı misafiri. Sen de gel Veli. Daha erkeç. Koca Osman semer onarıyor, gelin."</span></p>

    <p class="MsoNormal"><span class="calibre7">Adam:</span></p>

    <p class="MsoNormal"><span class="calibre7">Benim uykum var, dedi gitti.</span></p>

    <p class="MsoNormal"><span class="calibre7">Kadın arkasından:</span></p>

    <p class="MsoNormal"><span class="calibre7">Sağ ol Veli, dedi, konuğu içeriye çağırdı. "Buyur kardaş."</span></p>

    <p class="MsoNormal"><span class="calibre7">Koca Osmanın kalın sesi ocaklığın oradan geldi:</span></p>

    <p class="MsoNormal"><span class="calibre7">Kimmiş o gelen?</span></p>

    <p class="MsoNormal"><span class="calibre7">Kadın:</span></p>

    <p class="MsoNormal"><span class="calibre7">Bildiğim tanıdığım yok. Bir Tanrı misafiri. Abalı. Dağlı olacak.</span></p>

    <p class="MsoNormal"><span class="calibre7">Koca Osman:</span></p>

    <p class="MsoNormal"><span class="calibre7">Dağlı mı? diye sordu. "Demek dağlı, dağlı ha? Eh, hoş geldi safalar getirdi. Gel gel şöyle ocağın başına, gel gel şuradan otur. Yağmur mu yağıyor?"</span></p>

    <p class="MsoNormal"><span class="calibre7">Çiseliyor.</span></p>

    <p class="MsoNormal"><span class="calibre7">Koca Osman, semeri bırakmış, ayakta dikilmiş kalmış yolcuya aşağıdan yukarı bakıyordu.</span></p>

    <p class="MsoNormal"><span class="calibre7">Ne dikilmiş kalmışsın, otursana kardaş, dedi. "Allah Allah, otursana yahu. Ne oldu sana?"</span></p>

    <p class="MsoNormal"><span class="calibre7">Oturamıyordu. Otursa silahı gözükecekti.</span></p>

    <p class="MsoNormal"><span class="calibre7">Koca Osman ayağa kalktı, elini konuğun omuzuna koydu, çöktü:</span></p>

    <p class="MsoNormal"><span class="calibre7">Otursana yavrum.</span></p>

    <p class="MsoNormal"><span class="calibre7">Oturmadı.</span></p>

    <p class="MsoNormal"><span class="calibre7">Kamer, bir döşek getir de ser yere, kıymetli konuğumuza.</span></p>

    <p class="MsoNormal"><span class="calibre7">Kadın evin öbür ucundan karşılık verdi:</span></p>

    <p class="MsoNormal"><span class="calibre7">Getiriyorum.</span></p>

    <p class="MsoNormal"><span class="calibre7">Koca Osman:</span></p>

    <p class="MsoNormal"><span class="calibre7">Oğlum konuk, aban da çok ıslanmış. Nereden gelip nereye gidiyorsun?</span></p>

    <p class="MsoNormal"><span class="calibre7">Sevinçli bir ses:</span></p>

    <p class="MsoNormal"><span class="calibre7">Dağlardan gelip Koca Osmana gidiyorum, dedi.</span></p>

    <p class="MsoNormal"><span class="calibre7">"Demek Koca Osmana gidiyorsun, acayip."</span></p>

    <p class="MsoNormal"><span class="calibre7">"Acayip," dedi konuk.</span></p>

    <p class="MsoNormal"><span class="calibre7">Kamer Hatun döşeği getirdi, ocaklığın sol köşesine serdi.</span></p>

    <p class="MsoNormal"><span class="calibre7">Buyur kardaş.</span></p>

    <p class="MsoNormal"><span class="calibre7">Koca Osman:</span></p>

    <p class="MsoNormal"><span class="calibre7">Otursana oğlum, diye gürledi. "Çıkar şu abanı da otur. Misafirin de oturmazını&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">ömrümde ilk olaraktan gördüm."</span></p>

    <p class="MsoNormal"><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">İkircikliydi, bir türlü abasına eli varmıyordu.</span></p>

    <p class="MsoNormal"><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Kamer&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Hatun Koca Osmanın kulağına eğildi:</span></p>

    <p class="MsoNormal"><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">"Bu çocuğun başında bir hal var," dedi.</span></p>

    <p class="MsoNormal"><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Koca&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Osman:</span></p>

    <p class="MsoNormal"><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">"Ne ola ki?" diye acınarak, küçümseyerek sordu. "Bir hal&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">mı var başında senin konuk?"</span></p>

    <p class="MsoNormal"><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Konuk gülümsedi:</span></p>

    <p class="MsoNormal"><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">"Beni tanımadın mı Osman Emmi?"</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">diye sevgi dolu bir&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">sesle sordu.</span></p>

    <p class="MsoNormal"><span class="calibre7">Koca Osman iyice yaklaştı, omuzuna bastı, yüzüne baktı:</span></p>

    <p class="MsoNormal"><span class="calibre7">İnce Memed, şahinim, yavrum! Yavruma, şahinime benziyorsun sen misafir! dedi, İnce Memede sarıldı. Titriyordu. Tepeden tırnağa zangır zangır ediyordu. "Sen misin, sen misin şahinim misafir? Tanrı misafiri sen misin? Sen o?" diye sevindi.</span></p>

    <p class="MsoNormal"><span class="calibre7">Memed bir tek sözcük söyleyecek durumda değildi. Tıkanmış kalmıştı. Tatlı bir düş içinde uçuyordu.</span></p>

    <p class="MsoNormal"><span class="calibre7">Kör olası Kamer gelsene, baksana gelen kim imiş! Gelsene Kamer, gelsene!</span></p>

    <p class="MsoNormal"><span class="calibre7">Kadın uzun evin öteki ucundan seslendi:</span></p>

    <p class="MsoNormal"><span class="calibre7">Ne diyorsun Osman, ne?</span></p>

    <p class="MsoNormal"><span class="calibre7">Koca Osman:</span></p>

    <p class="MsoNormal"><span class="calibre7">Gel gel, dedi. "Gel gel, gel de gör kim gelmiş, kim gelmiş!"</span></p>

    <p class="MsoNormal"><span class="calibre7">Kamer:</span></p>

    <p class="MsoNormal"><span class="calibre7">Kim gelmiş Osman? dedi.</span></p>

    <p class="MsoNormal"><span class="calibre7">Şahinim, diye bağırdı Koca Osman. "Şahinim, şahinim!"</span></p>

    <p class="MsoNormal"><span class="calibre7">Kamer.</span></p>

    <p class="MsoNormal"><span class="calibre7">Bağırma, dedi, "deli zırrıkı, bağırma, oğlan kaçak. İnce&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Memed sen misin yavru?"</span></p>

    <p class="MsoNormal"><span class="calibre7">Memed:</span></p>

    <p class="MsoNormal"><span class="calibre7">Benim ana, dedi.</span></p>

    <p class="MsoNormal"><span class="calibre7">Hoş geldin yavru. Şu deli senin yakanı bıraksa da otursan. Kim bilir ne uzak dağlardan geldin.</span></p>

    <p class="MsoNormal"><span class="calibre7">Koca Osman:</span></p>

    <p class="MsoNormal"><span class="calibre7">Sus karı, diyordu. "Bırakmam onu, bırakmam. Bir iyice koklamadan şahinimi bırakmam."</span></p>

    <p class="MsoNormal"><span class="calibre7">Boynunu, omuzunu, sırtını kokluyordu.</span></p>

    <p class="MsoNormal"><span class="calibre7">Kamer Hatun:</span></p>

    <p class="MsoNormal"><span class="calibre7">Çocuk yorgun, dedi. "Çocuk yorgun. Canı burnundan çıkmış."</span></p>

    <p class="MsoNormal"><span class="calibre7">Koluna yapıştı, onu Memedden ayırdı. Koca Osman bir süre hayran durdu İnce Memede baktı. Kamer Hatun İnce Memedin abasını soymaya uğraşıyordu. Sonunda kendine gelen İnce Memed hemen abasını soyundu, tüfeğini, tabancasını, dürbününü, kamasını çıkardı duvara dayadı, kendi de az önce Kamer Ananın serdiği döşeğe oturdu.</span></p>

    <p class="MsoNormal"><span class="calibre7">Koca Osman da karşısına geçti oturdu. Hep onu seyreyliyordu. Gözlerini yüzüne dikmiş, hayran, ayıramıyordu.</span></p>

    <p class="MsoNormal"><span class="calibre7">Memed gülümsüyor, Kamer Ana konuşuyor, Koca Osman öyle durmuş kıpırdamadan Memede bakıyordu.</span></p>

    <p class="MsoNormal"><span class="calibre7">Gözüm yalan söylemiyor, öyle mi? Kulağım yalan söylemiyor, öyle mi? Demek sen şahinimsin? Seni bir daha dünya gözüyle gördüm ya... Gördüm ya, gördüm ya... Eee, hoş geldin bakalım.</span></p>

    <p class="MsoNormal"><span class="calibre7">Koca Osman yavaş yavaş kendine geliyordu.</span></p>

    <p class="MsoNormal"><span class="calibre7">Demek böyle ha! Demek bir daha İnce Memedi de görmek varmış nasipte! Ulan talihlisin Koca Osman. Ulan seni kadir gecesi doğurmuş anan. Ulan mezara bile toy düğünle gidiyorsun. Ulan Koca Osman...</span></p>

    <p class="MsoNormal"><span class="calibre7">Kalktı Memedin saçlarını okşadı, durdu baktı:</span></p>

    <p class="MsoNormal"><span class="calibre7">Vallahi sen İnce Memedsin, şahinimsin, diye bağırdı.</span></p>

    <p class="MsoNormal"><span class="calibre7">Kamer Ana:</span></p>

    <p class="MsoNormal"><span class="calibre7">Delirme, delirme, diye tersledi. "Deli herif, oğlan kaçkın, bir daha İnce Memed adını ağzına alma. Bağırma."</span></p>

    <p class="MsoNormal"><span class="calibre7">Koca Osman:</span></p>

    <p class="MsoNormal"><span class="calibre7">Amman, diye bağırdı. "Aman aman!"</span></p>

    <p class="MsoNormal"><span class="calibre7">Kamer, Memed, ikisi birden telaşlandılar.</span></p>

    <p class="MsoNormal"><span class="calibre7">"Oğlan acından ölüyor. Şahinim acından ölüyor, çabuk Kamer, çabuk."</span></p>

    <p class="MsoNormal"><span class="calibre7">Kamer Ana:</span></p>

    <p class="MsoNormal"><span class="calibre7">"Ödümü kopardın," dedi. "Şimdi ocağa pilav koyarım."</span></p>

    <p class="MsoNormal"><span class="calibre7">Memed:</span></p>

    <p class="MsoNormal"><span class="calibre7">Telaşlanma Osman Emmi, öyle fazla acımdan öldüğüm yok, diye güldü.</span></p>

    <p class="MsoNormal"><span class="calibre7">Çabuk, şahinim acından ölüyor. Önce peynir getir, yoğurt getir, bal da vardı değil mi, yağ da vardı, taze yağdı değil mi?</span></p>

    <p class="MsoNormal"><span class="calibre7">İnce Memed:</span></p>

    <p class="MsoNormal"><span class="calibre7">''Kamer Ana,'' dedi, "pilava hacet yok şu gece yarısı. Hazırda ne varsa..."</span></p>

    <p class="MsoNormal"><span class="calibre7">Ben sana şahinim acından ölüyor demedim mi? Şu tarhanayı ısıtsana.</span></p>

    <p class="MsoNormal"><span class="calibre7">Ocaktaki tencereyi gösterdi.</span></p>

    <p class="MsoNormal"><span class="calibre7">Kamer Ana hemen sacayağını koydu, tencereyi ateşe vurdu.</span></p>

    <p class="MsoNormal"><span class="calibre7">Bende akıl koymadı ki bu adam. Şaşkına çevirdi.</span></p>

    <p class="MsoNormal"><span class="calibre7">Koca Osman:</span></p>

    <p class="MsoNormal"><span class="calibre7">Azıcık dayan şahinim, şimdi ısınır. Güzel yapmış tarhanaya</span></p>

    <p class="MsoNormal"><span class="calibre7">Ocağı ölçerdi, daha odun attı. Yalım patladı.</span></p>

    <p class="MsoNormal"><span class="calibre7">Kurban olayım Osman, diye yalvardı Kamer Ana, "nolursun durul... Azıcık kendine gel!"</span></p>

    <p class="MsoNormal"><span class="calibre7">Sofrayı Memedin önüne serdi.</span></p>

    <p class="MsoNormal"><span class="calibre7">Az sonra çorba ısındı. Kamer Ana büyük bir çorba tasına tarhanayı boşalttı, Memedin önüne sürdü. Çorba uzun, kımıltısız tüttü. Çok da güzel koktu. Memed çorbayı hiç durmadan, konuşmadan çabucak içti bitirdi. Kamer Ana ballı yoğurt koydu sofraya, Memed onu da çabucak bitirdi.</span></p>

    <p class="MsoNormal"><span class="calibre7">Kamer Ana evde yenecek ne varsa birer ikişer sofraya taşıyordu, tereyağı, şeker, peynir, ceviziçi, elma, erik, dut kuruları...</span></p>

    <p class="MsoNormal"><span class="calibre7">Memed sonunda:</span></p>

    <p class="MsoNormal"><span class="calibre7">Çok şükür, çok şükür, sofranıza Halil İbrahim bereketi, dedi.</span></p>

    <p class="MsoNormal"><span class="calibre7">Kamer Ana durmadan:</span></p>

    <p class="MsoNormal"><span class="calibre7">Ye yavrum, ye yavru, diyordu. "Uzak yerden geldin, ulu dağlardan hem de..."</span></p>

    <p class="MsoNormal"><span class="calibre7">Memed:</span></p>

    <p class="MsoNormal"><span class="calibre7">Çok şükür ana, çok şükür patlayacağım. Karnım davul gibi oldu, baksana, diye gülüyordu.</span></p>

    <p class="MsoNormal"><span class="calibre7">Memedi bir anda bir sevinç dalgası sardı. Koca Osmanın evinde böyle sıcakcana karşılanışı ona bütün çektiklerini unutturdu, çocuklaştırdı.</span></p>

    <p class="MsoNormal"><span class="calibre7">Kuş gibi yeynidim Osman Emmi senin evinde.</span></p>

    <p class="MsoNormal"><span class="calibre7">Kamer Ana hemen sofrayı kaldırdı, çok eski zamanlardan kalma, sapı kırılan bakır Türkmen cezvesini ocağa sürdü:</span></p>

    <p class="MsoNormal"><span class="calibre7">Nasıl olsun kahven yavru? diye sordu.</span></p>

    <p class="MsoNormal"><span class="calibre7">Memed şaşırdı. Ömründe çok az kahve içmişti, utandı, kızardı. Sonra sağ elini havaya kaldırdı:</span></p>

    <p class="MsoNormal"><span class="calibre7">Nasıl olursa olsun ana, dedi.</span></p>

    <p class="MsoNormal"><span class="calibre7">Koca Osman:</span></p>

    <p class="MsoNormal"><span class="calibre7">Benimki gibi olsun, diye söze karıştı. "İkisini bir pişir kahvelerin."</span></p>

    <p class="MsoNormal"><span class="calibre7">Kahveler pişinceye kadar hiç konuşmadan beklediler. Kocaman açılmış gözleriyle Memed hep gülümsüyordu. Kamer Ana kahveleri fincanlara boşaltırken taze kahve güzel koktu. Memedin, kahve kokusu çok hoşuna gitti. Fincanın kulpunu tutarken eli titredi, tabağın içine azıcık kahve döküldü. Memed, nasıl fincanı tutacak, nasıl içecek diye Koca Osmana bakıyordu. Onun da elleri .titredi ama kahve tabağa dökülmedi. Üstelik Memedin ellerinden daha çok titriyordu, titremekten uçuyordu elleri. Elleri titreyerek birden fincanı dudaklarına götürdü, büyük bir gürültüyle sümürüp höpürdetti kahveyi. Memed de öyle yaptı ama, höpürdetemedi, bir de ağzı yandı. Bir tuhaf acı tadı vardı kahvenin. Kahve azıcık soğuduktan sonra Koca Osman gibi azar azar içti. Bir daha ömrü boyunca bu tatta bir kahve içmeyecekti. Her kahve içişte Kamer Ananın kahvesi gelecekti aklına, ama ne o erişilmez tadı, ne o erişilmez kokuyu bir daha tadamayacaktı. Ömrü boyunca bu kahvenin tadını duyacaktı, her kahve içişinde bu kahveyi arayacaktı. Her kahveyi bu tada varmak için içecekti.</span></p>

    <p class="MsoNormal"><span class="calibre7">Koca Osman kahvesini bitirip fincanı ocaklığın kıyısına koyduktan sonra:</span></p>

    <p class="MsoNormal"><span class="calibre7">Dışarda soğuk mu var ola, üşüyorum," dedi.</span></p>

    <p class="MsoNormal"><span class="calibre7">Kamer Ana:</span></p>

    <p class="MsoNormal"><span class="calibre7">Yağmur çiseliyor.</span></p>

    <p class="MsoNormal"><span class="calibre7">Koca Osman:</span></p>

    <p class="MsoNormal"><span class="calibre7">İyi ki yetiştin yavru, dedi. "Hızır oldun da yetiştin, canımıza can kattın. Halimiz dirliğimiz hiç yok bu Ali Safa itinin elinden. Bu köyü bize bırakmayacak, bu belli.&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Bu benim gücüme gidiyor yavru, insanlığıma dokunuyor. Memedim, şahin oğlum. On tane oğul büyüttüm, on ürkek tavşan. Ben de çok yaşlıyım, köylünün de gözü korkmuş, yılmış Ali Safadan. Yılgın adam kötü adam. Allah bin belasını versin yılgın adamın."</span></p>

    <p class="MsoNormal"><span class="calibre7">Çenesinde bir tutam uzun, ak sakalı titriyordu. Derin çizgilerle kırışmış yüzü yalımların ışığında bakırlaşmış, acı içinde seyiriyordu. Kalın ak kaşlarının altında gözükmez olan çekik yeşil gözleri bir açılıp ışıklanıyor, sonra büzülüyor, kendi kırışığı içinde yitip gidiyordu. Koca Osmanın her bir davranışında bir çocukluk vardı. Geniş geniş, her şeye şaşarak gülüşünde, kaşlarını kaldırıp hayran bakışında, insanlara, hayvanlara, börtü böceğe, kurda kuşa candan sarılışında, her tutumunda bir çocuksuluk vardı. Köylüler ona delikanlılığında, orta yaşlarında, bu huylarından dolayı Çocuk Osman derlerdi. Kim bilir nasıl ettiler de Çocuğu Kocaya çevirdiler? Bu iş ne zaman oldu bunu Koca Osman da bilemedi, hiç kimse de. Köyde ona Çocuk Osman dendiğini hiç kimse anımsamıyor. Yalnız bir tek insan unutmamıştı, o da Kamer Ana. Kızdığında ona hep Çocuk Osman diye bağırırdı.</span></p>

    <p class="MsoNormal"><span class="calibre7">Kamer Ana öteden hışımla geldi:</span></p>

    <p class="MsoNormal"><span class="calibre7">Neler, neler söylüyorsun öyle oğlana, daha çarığını çıkarmadan, daha soluğunu almadan, ayağının tozunu silmeden, Çocuk Osman, Çocuk Osman!.. dedi. "Yüz yaşına da gelsen, bin yaşına da gelsen, sen akıllanmayacaksın Çocuk Osman! Oğlan ateşin, yangının ortasından çıkıp gelmiş, canını zor atmış buraya, canını zor kurtarmış, bir de sen daha soluk almadan... Baksana oğlanın haline, görmüyor musun, erimiş. Bir yaralı kuş gelmiş, bir çalıya sığınmış. Belki şimdi peşinde bin tane asker vardır, bin&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">tane ağa. Daha İnce Memed adından ödleri kopuyor ağaların. Onun Çukurovaya indiğini bilmezler mi? Çukurovada sana geldiğini de bulamazlar mı? Sen de daha fıkara soluk almadan başladın, halimiz dirliğimiz, halimiz dirliğimiz... Sana bir şey deyim mi Çocuk Osman, sen bu akıllan İnce Memedi ağalara teslim edersin. Ben bilmez miyim seni! Ağalar da alırlar İnce Memedi hükümetlerine götürürler, onlar da İncemizi asarlar. Ondan sonra ipin altında ağla, ağıtlar yak Çocuk Osman..."</span></p>

    <p class="MsoNormal"><span class="calibre7">Koca Osman bir fırsat buldu:</span></p>

    <p class="MsoNormal"><span class="calibre7">Haklısın Kamer, haklısın. Sus. Sus anam sus!</span></p>

    <p class="MsoNormal"><span class="calibre7">Bu senin yaptığın ayıp. Köyün başına yıkılsın. Ali Safa Beyin cehenneme gitsin. Ne insanlık kalmış, ne töre... Daha soluğunu almadan... Sürgün ederse sürgün etsin Ali Safa. Sizin tavşan yüreklerinizden dolayı.</span></p>

    <p class="MsoNormal"><span class="calibre7">Sus Kamer sus, diye bağırdı Koca Osman gür sesiyle. "Sus koca karı."</span></p>

    <p class="MsoNormal"><span class="calibre7">Memed çekişen karı kocayı gülerek, sevgiyle izliyordu.</span></p>

    <p class="MsoNormal"><span class="calibre7">Sus koca karı sus, Memed bizim oğlumuz, hem de şahinimiz. Aaah, ah Kamer, köyün durumunu bilmesi iyi olmaz mı Memedimin?</span></p>

    <p class="MsoNormal"><span class="calibre7">Kamer Ana azıcık yatışmış:</span></p>

    <p class="MsoNormal"><span class="calibre7">İyi olur, dedi. "Öyleyse Zeyneli söyle. Köyün birinci durumu Zeynel. Kel Zeynel."</span></p>

    <p class="MsoNormal"><span class="calibre7">Koca Osman dudakları sarkmış, hüzünle.</span></p>

    <p class="MsoNormal"><span class="calibre7">Şahinim, dedi, "durumlar çok kötü. Sen bugünlerde dağda barınamazsın. O dağ kollarının adamı azıcık yabansı olurlar. Hele bugünlerde kudurmuşlar. Ne İnce Memed tanırlar, ne Gizik Duran. Öz babalarını bile kovalayıp hükümete teslim ederler. Şu Anavarzaya çıksan iki günde yakalanırsın. Şimdilik burada, bizde kalacaksın. Senin burada olduğunu bu koca karıdan başka kimse bilmemeli, oğullarım bile. Seni kimse görmedi buraya gelirken, Veliden başka öyle mi?"</span></p>

    <p class="MsoNormal"><span class="calibre7">Kimse görmedi.</span></p>

    <p class="MsoNormal"><span class="calibre7">İyi öyleyse. Bu koca karının oğulları bile bilmeyecek. Bir şu koca karı, bir sen, bir ben, bir de koca Allah...</span></p>

    <p class="MsoNormal"><span class="calibre7">Kamer Ana başını salladı, beyaz başörtüsünün altından çıkan alnındaki altınlar sakırdadı:</span></p>

    <p class="MsoNormal"><span class="calibre7">Ah sen, dedi. "Seni ben bilmem mi Çocuk Osman. Yarın sabah bütün köye söylersin. Aaah, ben, ben seni, ben seni bilmem mi!"</span></p>

    <p class="MsoNormal"><span class="calibre7">Koca Osman öfkeyle ayağa fırladı:</span></p>

    <p class="MsoNormal"><span class="calibre7">Mendebur karı benimle oynama, dedi. "Oynama benimle. Ben deli miyim, ben deli deli miyim? Gideyim birisine söyleyim, o da gitsin başka birisine söylesin. O da ötekine. Ta Zeynelin kulağına gitsin. Zaten Zeynel köyde kuş uçurtmuyor. Zeynel de varsın ağasına, Ali Safa itine desin ki İnce Memed Koca Osmanın evinde, Vay vay köyünün içinde... Memedi de ipe çeksinler, öyle mi? Sonra da ağalar padişah olsun Memed ölünce, köyler de sürgün olsun, köyler de batsın."</span></p>

    <p class="MsoNormal"><span class="calibre7">Tam böyle olacak Çocuk Osman.</span></p>

    <p class="MsoNormal"><span class="calibre7">Memed, şahinim, şu koca karıya bir şey söyle. Şu Allahın gece yarısında beni dinden imandan çıkarmasın, zıddıma gitmesin.</span></p>

    <p class="MsoNormal"><span class="calibre7">Kamer Ana Koca Osmanın böyle çok öfkelendiği anlarda susardı. O susunca Koca Osman da sustu.</span></p>

    <p class="MsoNormal"><span class="calibre7">Kamer Ana:</span></p>

    <p class="MsoNormal"><span class="calibre7">Şimdi gidelim de şu oğlana bir sığınacak yer yapalım.</span></p>

    <p class="MsoNormal"><span class="calibre7">Koca Osman:</span></p>

    <p class="MsoNormal"><span class="calibre7">Yer yapalım da kimse göremesin, bulamasın. Yesin içsin yatsın orada şahinim. Şişmanlasın. Boyu da uzasın. Gülme Kamer, İnce Memed olduğuna bakma, daha çocuk o.</span></p>

    <p class="MsoNormal"><span class="calibre7">Kamer Ana:</span></p>

    <p class="MsoNormal"><span class="calibre7">Allah bağışlasın, diye içini çekti. Anasına babasına diyecekti, sonra onun anasının babasının olmadığı aklına geldi. "Allah bağışlasın onu devlete millete," dedi. Bu da hoşuna gitmedi. Hükümet de, ağalar da onun düşmanıydılar. Bulsalar bir kaşık suda boğarlardı onu. "Allah bağışlasın onu şu yüzü gülmemiş, zulüm altındaki fakire fıkaraya," dedi sonunda.</span></p>

    <p class="MsoNormal"><span class="calibre7">Koca Osman ocaklığın lambalığında duran çıralığı aldı huğun öteki bölmesine geçti.</span></p>

    <p class="MsoNormal"><span class="calibre7">"Memed, sen de gel," diye seslendi. "Gel de şu sana bir yer yapalım, sonra sabaha kadar konuşuruz şahinim."</span></p>

    <p class="MsoNormal"><span class="calibre7">Memed de, Kamer Ana da vardılar, yüklüğün önünde durdular. Yüklük bu köşeden o köşeye uzanıyordu. Nakışlı, ta hu</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">ğun tavanına kadar gelen, isten kararmış bir dev dolaptı. Koca Osman büyük kapağı açtı, yüklüğün içinde sıra sıra dizilmiş ağzına kadar dolu kilim çuvallar vardı. Çuvalların üstü geniş bir tahtayla bölünmüştü. Yukarısı ipekli, kuş tüyü yorganla, döşekle doluydu.</span></p>

    <p class="MsoNormal"><span class="calibre7">Koca Osman:</span></p>

    <p class="MsoNormal"><span class="calibre7">İşte Memed, dedi, "burası senin evin. Öteki evine gelince... Şu koca karı adamı haline bırakmaz ki... Toprağına gelince... Hani köylü sana toprak aidiydi ya... Şu yerini yapalım da senin, sonra konuşuruz. Koca karı gene dövüş çıkaracak. Şu çuvalları dışarı çıkaracağız şahinim. Al şu çıralığı kız."</span></p>

    <p class="MsoNormal"><span class="calibre7">Çıralığı orada durmuş, kendilerini seyreden Kamer Anaya uzattı, kadın çıralığı kaparcasına aldı.</span></p>

    <p class="MsoNormal"><span class="calibre7">Az bir zamanda buğday dolu beş çuvalı çıkarıp duvara dayadılar.</span></p>

    <p class="MsoNormal"><span class="calibre7">Siz durun gayri, dedi Kamer Ana. "Şimdi sıra benim. Memed yavru, şu döşeği indir. Kusura kalma, benim gücüm yetmiyor."</span></p>

    <p class="MsoNormal"><span class="calibre7">Koca Osman:</span></p>

    <p class="MsoNormal"><span class="calibre7">Kocadı, dedi hemen.</span></p>

    <p class="MsoNormal"><span class="calibre7">Kamer:</span></p>

    <p class="MsoNormal"><span class="calibre7">Kocadım. Sen döşeği indir yavru.</span></p>

    <p class="MsoNormal"><span class="calibre7">Memed döşeği indirdi. Kamer döşeği dolabın içine serdi.</span></p>

    <p class="MsoNormal"><span class="calibre7">Şu yastığı, şu yorganı da...</span></p>

    <p class="MsoNormal"><span class="calibre7">Yatak mis gibi sabun kokuyordu, sakız gibiydi. Memedin içi gitti, bıraksalar şurada üç gün üç gece uyurdu, deli oluyordu uykusuzluktan.</span></p>

    <p class="MsoNormal"><span class="calibre7">Haydi şimdi ocağın başına, dedi Koca Osman.</span></p>

    <p class="MsoNormal"><span class="calibre7">Kamer Ana:</span></p>

    <p class="MsoNormal"><span class="calibre7">Bırak oğlanın yakasını, kurban olayım Osman, dedi. "Görmüyor musun, fıkara ayakta duramıyor."</span></p>

    <p class="MsoNormal"><span class="calibre7">Koca Osman:</span></p>

    <p class="MsoNormal"><span class="calibre7">Haydi şahinim, dedi, "uyu öyleyse, yarın konuşuruz."</span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <h1 class="MsoNormal" id="sigil_toc_id_3"><span class="calibre7">3</span></h1>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7">Sabaha kadar uyumayan Koca Osman horozlar öterken yataktan çıktı ocağı yaktı, kahvesini ocağa sürdü. Bir hoş olmuştu, yerinde duramıyor, içi içine sığmıyordu...</span></p>

    <p class="MsoNormal"><span class="calibre7">İki kere gitti dolabın kapağını açıp uyuyan Memede baktı. Karanlıkta gözleri Memedi o kadar seçemedi. Kahvesini içtikten sonra gene Memedin her yanına varışında yüreği küt küt atıyor, çoktan beri duymadığı taze, tatlı bir heyecan içine düşüyordu.</span></p>

    <p class="MsoNormal"><span class="calibre7">Nakışlı ceviz sandıktan düğünlerde bayramlarda giydiği eski ama pırıl pırıl giyitlerini çıkardı. Giyitin rengi laciverde kaçan koyu bir maviydi. Şalvarının cepleri, paçaları, yan dikişlerinin üstü sırma işlemeliydi. Ceketi de yaşlı, kurumuş ince bedenine tıpı tıpına uyuyordu. Usta bir terzi elinden çıktığı belliydi. Giyindi. Ceket, şalvar, som ipekten çizgili mintan, lacivert yelek... Yeleğin üstüne saatinin ağır ağır yer yer savatlı gümüş kordonunu sarkıttı. Kuşak yerine göbeğinin üstüne dedesinden kalma, ama yepyeni gümüş savatlı, altın işleme kuburunu sardı, kuburun yanına gene altın işleme deri barut kesesini taktı, onun yanına da yanar döner sapı sedef dolma tabancasını astı. Ayağına, uzun bir süre parlattıktan sonra, siyah çizmelerini çekti. Başına, ince keçeden pişirilmiş, üstüne ipek poşu sarılmış şapkasını geçirdi. Evin içinde bir baştan bir başa sağlam adımlarla birkaç kez gitti geldi. Gün ışırken Memedin içinde uyuduğu dolabı açtı. Memed kıvrılmış, bir topak olmuş uyuyordu. Tüfeği de başucunda.</span></p>

    <p class="MsoNormal"><span class="calibre7">Koca Osman içinden geçirdi: "Bu köpoğlusu çok yaman bir&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">adam arkadaş. Şu tüfeği ne zaman getirdi de başucuna koydu? Benim evimde bile kimseye güvenmiyor. Ulan bir topacık da adam, şöyle bir sıksam canını çıkarırım. İyidir," diye gülümsedi. "İnsanın yükte hafif pahada ağırı bizim oğlan. Umudumuz ışığımız. Dağlarda yemek bulamamış ki fıkaram boy atsın... Burada epeyce kalır da, yemek yer beslenirse belki boy atar, irileşir, babayiğit olur." Gene onun yüzüne hayran, şefkatle, sevgiyle bakarak gülümsedi. "Varsın boy atmasın, irileşmesin. Bir kusur değil ki... Şahin de küçük ama vermez avını." Bu kez sesli güldü. "Herkes ne sanıyor İnce Memedi, gören de görmeyen de iri, iki adam boyunda bir adam azmanı sanıyorlar. Böyle daha iyi. Kimse bu fıkara oğlanın İnce Memed olduğuna inanmaz. Antlar içsek kimseyi inandıramayız. O da saklanır, zamanı gelince de ağaları öldürüp, top top ışık patlayan Alidağına yürür, hem de ala karlı Düldülün sivrisine. Hem de doruğuna. Adamın küçüğü iyi olur, alıcı kuşun küçüğü gibi."</span></p>

    <p class="MsoNormal"><span class="calibre7">İçinden ılık bir sevgi taştı, usulca eğildi, Memedi saçlarından öptü, dolabın kapağını kapadı, gene evi bir uçtan bir uca yürümeye başladı. Bu sırada da Kamer Ana uyandı, ibriği aldı dışarı çıktı. O da oyalı geniş beyaz başörtüsünü sandıktan çıkarmış başına sarmıştı. Koca Osmanı görünce durdu güldü. Sonra korkuyla:</span></p>

    <p class="MsoNormal"><span class="calibre7">"Osman, Osman," dedi, "böyle her zaman giyinmezsin. Millet sezmez mi bir başkalık olduğunu?"</span></p>

    <p class="MsoNormal"><span class="calibre7">Millet batsın, dedi Koca Osman öfkeyle, yılgınlıkla. "Millette akıl olsaydı o kadar zaten iki üç ağanın oyuncağı olmazdı. Bak, bak var da bak, içerde dolapta bebecikler gibi uyuyor, dudağını sündüre sündüre... Hem de sümüğünü çeke çeke... Bir topak, bir avuç insan... Amma adamda yürek var, akıl var, insanlık var. Onda bu insanlık var da, işte bu sebepten ağaların da hükümetin de ondan ödü kopuyor. Ödü, ödü kopuyor. Dağda beş yüz tane eşkıya vardı, eşkıya vardı da aldırmıyordu hükümet. Neden? O eşkıyalarda insanlık yoktu. Şimdi bir tek İnce Memed için bak bak, dağı taşı asker almış. Koca ağalar, ulu hükümet yer götürmez asker ile yürüyor şu fıkaranın üstüne... Bak bak!"</span></p>

    <p class="MsoNormal"><span class="calibre7">Hızla yürüdü, çizmeleri tok tok sesler çıkardı, vardı dolabın kapağını açtı:</span></p>

    <p class="MsoNormal"><span class="calibre7">Bak, bebecikler gibi... Hükümet bunu böyle bir görse, hem utanır, hem de güle güle ölür.</span></p>

    <p class="MsoNormal"><span class="calibre7">Dolabı kapadı, ciddileşti, elini Kamer Ananın omuzuna koydu:</span></p>

    <p class="MsoNormal"><span class="calibre7">Kamer Ana, dedi en sıcak sesiyle, "güzelim Kamer Ana, hükümet şahinimi böyle görse, ağalar Memedimi böylece görseler belki de daha çok korkarlar. Ummadık taş baş yarar demezler... Bu çocuk böylesine baş kaldırırsa, ya ötekilerde azıcık yürek olsa, insanlık olsa ne yapar demezler mi? İşte böyle güzelim Kamer Ana. İnsan olmak başka iş, insanlık başka iş."</span></p>

    <p class="MsoNormal"><span class="calibre7">Gene yürümeye başladı. "İnsan olmak... İnsan olmak... İnsan olmak," diyor, yürüyordu. "İnsan olmak, Kamer Ana, insan olmak... Bak bir ayağım çukurda. En çok, en çok daha on yıl yaşarım. Sonra üfürüverirler, can kuşu kafesten uçar gider. İnsan olmak Kamer Ana, insan olmak. Her işin başı bu. Korkudur insanı alçaltan, insanlıktan çıkaran. Bunu bilirim, bunu söylerim."</span></p>

    <p class="MsoNormal"><span class="calibre7">Kamer Ana bir parça yufkayla, bir tas süt getirdi verdi onun eline. Koca Osman dişsiz ağzıyla yufkayı çiğnedi, elindeki süt tasını başına dikti. Az bir sürede ekmeğini yedi, sütünü içti.</span></p>

    <p class="MsoNormal"><span class="calibre7">Kamer Ana, ben köyün içine çıkıyorum. Şahin uyanırsa dışarı çıkarma, çorbasını dolaba götür. Bir de teneke koy yanına, hacetini içine yapsın. Kimse görmeden götür de dışarı dök. Yarın ahıra bir kapı açarım.</span></p>

    <p class="MsoNormal"><span class="calibre7">Çiseleyen yağmur durmuştu. Gökyüzünde azıcık bir bulut bile yoktu. İnce, ılık, belli belirsiz esen yel öteden, ovadan, Akçasazdan dalga dalga, güneşli nergis, püren, ot, bataklık, arı, kelebek, saz, çürümüş batak toprağı kokusu getiriyordu.</span></p>

    <p class="MsoNormal"><span class="calibre7">Koca Osman kapının eşiğine çöküp piposunu kaçak, kehribar gibi sarı tütünle doldurdu ateşledi, çekti. Üç kere köyün öbür ucundan duyulacak kadar öksürdü. Duyanlar:</span></p>

    <p class="MsoNormal"><span class="calibre7">Koca Osman gene sevinçli günlerinden birinde, dediler.</span></p>

    <p class="MsoNormal"><span class="calibre7">Koca Osman ayağa kalktı, piposunu ağzının sağ yanına dişsiz çenesine sıkıştırdı, elini arkasına bağladı, dimdik durmaya çalışarak azıcık beli bükülmüş, azıcık kambur yürüdü. Güzel yiğit bir Arap at üstünde durur gibi bir tavır takınmıştı.</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Dünyaya tepeden bakan, bir büyük sır biliyor da söylemeyen... Evinden, köyün en ucundaki Selver Gelinin evine kadar böyle kurumlu, mutlu, gerilmiş, yarı gülen, küçük dağları yaratan benim ey köylü diyen bir tavırla gitti. Herkes Selver Gelinin evine gidecek, onunla konuşacak diye düşündü. Ama o, gene o kurumlu haliyle Selver Gelinin kapısının önünden geriye döndü. Onun döndüğünü gören Selver dışarıya fırladı:</span></p>

    <p class="MsoNormal"><span class="calibre7">Osman Ağam, Osman Ağam adam tam kapıya gelir de eşikten geriye döner mi?</span></p>

    <p class="MsoNormal"><span class="calibre7">Selver Gelin de Koca Osmanın yaşındaydı. Kocası, çocukları hep askerliğe gitmişler, bir daha dönmemişlerdi. Kimsiz kimsesizdi, köyün ucundaki bu huğda tek başına yaşıyordu. Uzakta, öteki köyde yalnız bir tek torunu vardı.</span></p>

    <p class="MsoNormal"><span class="calibre7">Bir kahvemizi iç de öyle git Osman Ağam.</span></p>

    <p class="MsoNormal"><span class="calibre7">Koca Osman durdu, gülümsedi, neden sonra:</span></p>

    <p class="MsoNormal"><span class="calibre7">Selver Gelin, dedi o kurumlu, sır bilir de gizler haliyle, "kahve içecek zaman değil, sağ olasın sen anam."</span></p>

    <p class="MsoNormal"><span class="calibre7">Daha da dikleşerek yürüdü. Ağzı kulaklarına varıyordu.</span></p>

    <p class="MsoNormal"><span class="calibre7">Koca Osmanın bu halini, bayram giyinişini, sevinçli yüzünü görenler onda bir hal olduğunu anladılar. Kadınlar, çocuklar, hastalar sayrılar, yaşlılar kapıların eşikliğine oturup köyün ortasında piposunu tüttürerek, bu iki dirhem bir çekirdek gidip gelen Koca Osmana baktılar. Ne olabilirdi ki Koca Osman böyleydi? Köyde hiçbir olağanüstülük yoktu.</span></p>

    <p class="MsoNormal"><span class="calibre7">Koca Osman tam öğleye kadar böyle gitti geldi, gitti geldi. Kimse ona bir şey soramıyordu. Sormaya yanaşanlar da, tepeden, kurumlu, gözleri ışıklı, tatlı bir gülümsemeyle karşılaşıyorlardı. Elleri arkasında hem yürüyor, hem durmadan piposundan duman savuruyordu.</span></p>

    <p class="MsoNormal"><span class="calibre7">Koca Osmanın en büyük oğlu Hüsam hemen babasının evine, anasına koştu:</span></p>

    <p class="MsoNormal"><span class="calibre7">Ana, dedi, "ne oluyor babama, ne var ana?"</span></p>

    <p class="MsoNormal"><span class="calibre7">Kamer Ana:</span></p>

    <p class="MsoNormal"><span class="calibre7">Bilmem, dedi. "Ne bileyim ben o deli bozuğun ne yaptığını. Tutalgası tuttu, öyle gezinip durur işte. Osuruğu cinli."</span></p>

    <p class="MsoNormal"><span class="calibre7">Kamer Ananın hali de bir başkaydı. Hüsamı bu da çok kuşkulandırdı.</span></p>

    <p class="MsoNormal"><span class="calibre7">Bir şey var ana ama, sen babamdan daha sıkı ağızlısın, ölsen söylemezsin. Nasıl olsa babam söyler. Baksana patlayacak... İki gün söylemezse patlar ölür. Bari sen söyle de bizi meraktan kurtar. Babam son yıllarda hiç böyle giyinip köyün içine düşmediydi. İnce Memede gittiğinde bir böyle giyindiydi.</span></p>

    <p class="MsoNormal"><span class="calibre7">İnce Memed sözünü duyunca Kamer Ananın yüzü kül kesildi, elleri dudakları titredi. Bu da Hüsamm gözünden kaçmadı.</span></p>

    <p class="MsoNormal"><span class="calibre7">Hüsam köyün ortasındaki ulu ağacın altına geldi, köylüler toplanmışlar merakla onun getireceği haberi bekliyorlardı. Hüsam daha uzaktan:</span></p>

    <p class="MsoNormal"><span class="calibre7">Hiçbir şey öğrenemedim. Babam söylemezse o söyler mi? Canınızı sıkmayın, iki üç gün içinde babam dayanamaz patlar. Yalnız şimdilik kimse ona bakmasın. Onu görmezlikten gelelim ki, öfkesi artsın da bir an önce söylesin... Haydi herkes eve...</span></p>

    <p class="MsoNormal"><span class="calibre7">Koca Osman öğleyin eve girdi, dolaba gidip Memede bir merhaba dedi, oturdu çabucak yemeğini yedi dışarı fırladı, piposunu ateşleyip dumanını savurdu, gene yürümeye koyuldu. Hem yürüyor, hem göz ucuyla köylüyü, onların merakını kolluyordu.</span></p>

    <p class="MsoNormal"><span class="calibre7">Ortalıkta kimsecikleri göremeyince:</span></p>

    <p class="MsoNormal"><span class="calibre7">Biliyorum kurnazlar, diye gülümsedi kendi kendine. "Ben bilirim sizi... Gizli gizli bakıyorsunuz bana biliyorum, patlayayım da çabuk söyleyeyim diye. Hiç yorulmayın, bu iş çatlasam da patlasam da söylenecek iş değil."</span></p>

    <p class="MsoNormal"><span class="calibre7">Koca Osman sabahın köründen akşamın karanlığına kadar üç gün böylece yürüdü. Üçüncü günün akşamı kendini eve attı. Yüzü soluktu, elleri daha titriyordu, piposunu tutarken.</span></p>

    <p class="MsoNormal"><span class="calibre7">Yoruldum ulan, bittim ulan, dedi. "Üç gün bu! Üç gün sabahtan akşama kadar, can mı dayanır, öyle değil mi Kamer Ana? Kimsecikler ortada gözükmüyor ama, ben bilirim, bilirim onları. Şimdi onlar çatlıyor, patlıyorlardır."</span></p>

    <p class="MsoNormal"><span class="calibre7">İnce Memede bile bakmadı, kahvesini bile içmedi, ocağın kıyısına oturur oturmaz içi geçti, horlamaya başladı. Ağzı açıktı, karanlık bir deliğe benziyordu.</span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <h1 class="MsoNormal" id="sigil_toc_id_4"><span class="calibre7">4</span></h1>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7">Üst üste kurşun sesleri geldi Savrun çayının kıyısından. Daha sabahın horozları ötmemişti. Birden köyde bir gürültü, bir uğultu patladı. Köpekler hep bir ağızdan havladı, eşekler anırdı, sığırlar böğürdü, atlar kişnedi, bağrışmalar çağrışmalar, çığlıklar ortalığı aldı. Islak gece, ıslak karanlık bir indi bir kalktı. Herkes dışarıya fırladı, don gömlek. Koca Osmansa hiç telaşlanmadı.</span></p>

    <p class="MsoNormal"><span class="calibre7">Kamer Ana, Kamer Ana, dedi usulca, "köyde bir uygunsuzluk var. Gene bir bok yedi deyyus. Gene birisinin başına iş açtı."</span></p>

    <p class="MsoNormal"><span class="calibre7">Memed tüfeğini kapmış yüklükten fırlamış, kapının ağzına gelmişti. Dışarıya çıksam mı, çıkmasam mı, diye ikircikleniyordu. Çıralık yanınca Koca Osman onu öylece gördü, yüzüne ters ters, alaylı baktı.</span></p>

    <p class="MsoNormal"><span class="calibre7">Ne o İnce Memed, ne o şahinim? dedi. "Ne o? Harbe mi hazırlandın?" Bağırdı:&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Git otur yerine, git gir yatağına! Sana göre bir şey yok. Gene bir bok yedi koca deyyus. Bir fıkaranın, bir ağzı var dili yoğun ocağını söndürdü. Bu köyde her gece böyle işler olur, git de gir yatağına. Bir terslik olursa ben sana haber veririm.</span></p>

    <p class="MsoNormal"><span class="calibre7">Koca Osman bir yandan giyiniyor, bir yandan durmadan konuşuyordu.</span></p>

    <p class="MsoNormal"><span class="calibre7">Gerginliği geçen Memed elindeki tüfeği yana indirdi, ucundan tuttu, ocaklığın yanına geldi. Külün içinde akşamdan kalmış bir iki köz ışılıyordu.</span></p>

    <p class="MsoNormal"><span class="calibre7">Kamer Ana:</span></p>

    <p class="MsoNormal"><span class="calibre7">Ne arıyorsun Allah aşkına Osman? diye telaşlı telaşlı soluyarak aranan Koca Osmana sordu. "Ne arıyorsun Allah aşkına?"</span></p>

    <p class="MsoNormal"><span class="calibre7">Koca Osman öfkelendi hemen:</span></p>

    <p class="MsoNormal"><span class="calibre7">Ölüyün körünü arıyorum Kamer Ana, ölüyün körünü, dedi. "Neyi arayacağım, saatimi arıyorum. Bir de senin derdini arıyorum Kamer Ana. Dışarda da kıyamet kopuyor. Kopar ya! Varsın kopsun! Hemi de bu köylüye, bu eşşek millete layık! Hemi de bin beş yüz kere layık! Oldu mu?"</span></p>

    <p class="MsoNormal"><span class="calibre7">Ne yapacaksın bu gece yarısı saatini, şu kızılca kıyamet içinde? İşte al saatini! Al işte!</span></p>

    <p class="MsoNormal"><span class="calibre7">Koca Osman saatini aldı:</span></p>

    <p class="MsoNormal"><span class="calibre7">Ölüyün körünü yapacağım Kamerce, ölüyün körünü, dedi. Dudaklarında inceden bir gülümseme vardı.</span></p>

    <p class="MsoNormal"><span class="calibre7">Bunların böyle hep sevgiyle, biribirlerine kırılmadan dalaşmaları Memedi mutlulandırıyordu. Bu iki yaşlı insanın kurdukları dünya sonsuz bir sevgi, bir hoşgörü dünyasıydı. Dışardaki gürültü gittikçe büyüyordu. Memed şu iki çocuklaşmış insanı düşünüyordu. "Bütün insanlar böyle olsalar," diye geçirdi içinden. "Bütün insanlar böyle... Kim bilir ne güzel olurdu şu dünya, şu insanoğlu!"</span></p>

    <p class="MsoNormal"><span class="calibre7">Saati da takan Koca Osman şöyle bir gerildi, çizmelerine, kollarına baktı, hemen piposunu ocaktan aldığı bir közle ateşledi. Dışardaki gürültü hem artıyor, hem de eve doğru yaklaşıyordu. Koşarcasına evden çıktı. Evden çıkar çıkmaz da avluda durdu:</span></p>

    <p class="MsoNormal"><span class="calibre7">"Yaktı," diye bağırdı. "Yaktı deyyus. Biz adam olmazsak yakar ya... Bizi düdük eder de çalar ya... Hepimizi de öyle eder, eder ya... Dediğini yaptı köpoğlusu, Yobazoğlu Hasanın evini ateşledi ya... Belki de Hasanı öldürmüştür! Öldürür ya... Vay Hasan, yiğidim Hasan! Bektaşim, kızılbaşım Hasan! Öldürdüler fıkarayı. Yiğidin anası çabuk ağlar! Yiğidin anası... Köyde yiğit bir adam vardı, onu da öldürdü o it! Yiğidin anası... "</span></p>

    <p class="MsoNormal"><span class="calibre7">Yiğidin anası çabuk ağlar dediğine pişman oldu. Acaba Memed duymuş muydu bu söylediğini? Duymuşsa rezillik. Gelmiş de eve sığınmış yaralı bir kuş gibi. Bir de sen kalk da yiğ</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">idin anası çabuk ağlar diye bağır. Sersem sepet Koca Osman! Kurt kocayınca köpeklerin maskarası olmuyor, kurt kocayınca köpekleşiyor. Koca Osman! İnşallah duymamıştır.</span></p>

    <p class="MsoNormal"><span class="calibre7">Alınmış mı alınmamış mı, öğrenmek için gitti kapıyı açtı:</span></p>

    <p class="MsoNormal"><span class="calibre7">Konuk, oğul, diye içeriye seslendi, "Başını çıkar da dışarıya bak, yalımlar gökyüzünü tutmuş."</span></p>

    <p class="MsoNormal"><span class="calibre7">Memed içerden geldi eşiklikte durdu.</span></p>

    <p class="MsoNormal"><span class="calibre7">Dışarı çıkmaca yok konuk. Göğe ağmış şu yalımlara bak, yalımları gör, sonra da git yatağına gir, bir güzelce uyu, şahinim konuk. İstersen çık dışarı da bir su dök dışarda. Belki canın dışarda su dökmeyi çekmiştir. Ama şu köşeden ayrılma, hemi de daha ileri gitme.</span></p>

    <p class="MsoNormal"><span class="calibre7">Tutuşmuş eve doğru ilerledi.</span></p>

    <p class="MsoNormal"><span class="calibre7">Ben birinde kaçaktım. Bir evde altı ay kaldım. En hasretlik çektiğim neydi, biliyor musun oğul konuk? Neydi, dışarda, yıldızların altında gerine gerine bir iyice işemekti. Evden çıktığım ilk gece durmadan işedim, yıldızların altında. Fırsat bu fırsat, sen de işe. Bir iyice, hem de gerine gerine. Ama şu köşeyi geçeyim deme.</span></p>

    <p class="MsoNormal"><span class="calibre7">Memed usullacık kapıdan dışarıya kaydı.</span></p>

    <p class="MsoNormal"><span class="calibre7">Yobazoğlunun yan yana olan üç huğu tutuşmuş yanıyordu. Baştaki huğ eviydi. Onun aşağısındaki ahırlık, en aşağıdaki de samanlıktı. Yangın bir anda komşu Deli Durakın evine de atlamıştı. Durakın evi de yalım içinde kalmıştı. Orta hızda bir poyraz esiyor, bu, yalımların bir minare boyu yükselmesine yetiyordu. Yükselmiş yalımlar kopuyor, gecede oradan oraya savruluyordu.</span></p>

    <p class="MsoNormal"><span class="calibre7">Bütün köy, çoluk çocuk, genç yaşlı, hasta yatalak, kimi giyinmiş, kimi daha orada, yalımların ışığında giyiniyor, kimi don gömlek...</span></p>

    <p class="MsoNormal"><span class="calibre7">Yobazoğlu Hasan ellerini koynuna sokmuş iki yanına sallanıyor, gözlerini yanan evinden bir türlü ayıramıyordu. Karısı çocuklarını yanına almış ağıt yakarak yüksek sesle ağlıyordu.</span></p>

    <p class="MsoNormal"><span class="calibre7">Yakanlar huğların üçünü de kapılarından tutuşturmuşlardı. Bu yüzden içerden bir çöp bile almadan Yobazoğlu kendisini ve çocuklarını zor dışarı atmış, canını kurtarmıştı. Bir an daha gecikseydi içerde yanıp kül olacaktı.</span></p>

    <p class="MsoNormal"><span class="calibre7">Ahırdan yeri göğü sallayan bir atın kişnemesi geliyordu. Uzun ahırın içindeki at bir uçtan bir uca koşuyor, durmadan, acı, uzun, çığlık çığlığa kişniyordu. Atın üstüne yanan huğun çatısından parça parça ateşler düşüyor, atı delirtiyordu. Hiç kimse de bir şey yapamıyordu. Delikanlılar, öteki erkekler öyle durmuşlar atın ölüm kişnemelerini dinliyorlardı.</span></p>

    <p class="MsoNormal"><span class="calibre7">Yaşlı Şefçe Kahya:</span></p>

    <p class="MsoNormal"><span class="calibre7">Şu kapıyı açacak bir insan yok mu? Bir yiğit yok mu, bir kişi yok mu? diye insan insan dolaşıyor, yalvarıyordu. "Kapıyı açarsanız, soylu bir attır o, kapıyı bulur çıkar. Ata acırım, hele böylesi soylu atlara. Soylu atlar insan gibidir. Bir konuşmaları eksik. Ağlarlar gülerler, düşünürler. En iyi dostlar atlardır. Bir yiğit, bir erkek yok mu? Aaaah yaşlılık, kapıyı açamam ki, açamam ki... "</span></p>

    <p class="MsoNormal"><span class="calibre7">Atın kişnemeleri gittikçe daha yükseliyor, daha yürek paralayıcı oluyordu.</span></p>

    <p class="MsoNormal"><span class="calibre7">Yobazoğlu Hasan birden kımıldadı, sonra kendi yöresinde topaç gibi dönmeye başladı, sonra yandaki huğun üstüne sermek için ıslattıkları kıl çulu delikanlıların elinden kaptı, çula sarındı, göz açıp kapayıncaya kadarcık bir sürede safi yalıma kesmiş ahıra daldı. Daldığı gibi de, atın yularından tutmuş geri çıktı. At dışarı çıkar çıkmaz şaha kalktı, yularını Hasanın elinden çekti aldı, köyün alanına koştu, az önce Hasanın yaptığı gibi kendi yöresinde bir süre döndü döndü, sonra ovaya aşağı aldı yatırdı, karanlığa karıştı gitti.</span></p>

    <p class="MsoNormal"><span class="calibre7">Huğlar gittikçe yalımdan gözükmez oluyor, bir ateş harmanı köyün kıyısında savrulup duruyordu.</span></p>

    <p class="MsoNormal"><span class="calibre7">Yobazoğlu sırtındaki çulu üstünden attı, gene ellerini koynuna soktu, gene gözlerini yalımlara dikti, ayırmadan öylecene baktı kaldı.</span></p>

    <p class="MsoNormal"><span class="calibre7">Herkesler de durmuşlar kımıldamadan yangını seyreyliyorlardı. Huğlardan çatırtılar geliyordu. Çatılar, çit duvarlar çöküyor, çatırdıyordu. İçerde kalmış son sığırın da böğürtüsü kesildi.</span></p>

    <p class="MsoNormal"><span class="calibre7">Donmuş kalmış insanlarda en küçük bir kıpırtı bile yok. Yüzleri uzamış, sapsarı. Yalnız Koca Osman onlardan ayrılıyor, gidiyor geliyor, konuşuyor, piposu ağzında ellerini beline dayı</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">yor, dudaklarında bir gülümseme, piposunun dumanını havaya savuruyor. Arada bir Yobazoğlunun yanına varıyor:</span></p>

    <p class="MsoNormal"><span class="calibre7">Geçmiş olsun arkadaş, bir musibet bin nasihattan iyidir, diyor, geriye dönüyor. Yobazoğlunun onu duyup duymadığına aldırmıyor, gene geriye dönüyor: "Sen o işi iyi etmedin arkadaş," diyor. "Senin yaptığın bir ayıplıktı. Tekmil köyü tehlikeye atan sensin. İşte Belanı da buldun. Bundan daha iyi bela mı olur arkadaş? Neredeyse avradın, çocukların, sen de içinde bir bir iyice yanacaktınız. Şükret arkadaş, şükret ki, bir musibet bin nasihattan iyidir. Ben bundan gayri senden korkmam. Ölümlen karşı karşıya gelmiş adam azıcık daha iyileşir, yiğitlesin Sen aslında yiğit bir adamdın ama, kafası dik bir deyyustun. Öyle değil mi?"</span></p>

    <p class="MsoNormal"><span class="calibre7">Evlere gölgeler giriyor çıkıyor. Yalımların içine gölgeler giriyor çıkıyor. Yanmış et kokuyor. Yün, kıl kokuyor. Taze bahar kokularına yanık kokuları karışmış.</span></p>

    <p class="MsoNormal"><span class="calibre7">Koca Osman en sonunda yürümekten yoruldu, vardı ışığın ortasında durdu. Sırtı yanan huğlara dönüktü, sıcak vuruyordu sırtına. Başını havaya kaldırdı, gözlerini gülümseyerek teker teker köylülerin üstünde gezdirdi. Kadın erkek, genç yaşlı, çocuk herkesin üstünde.</span></p>

    <p class="MsoNormal"><span class="calibre7">Sağına dönünce yanına gelen Şefçe Kahyayla burun buruna geldi:</span></p>

    <p class="MsoNormal"><span class="calibre7">Bak, dedi, "bak Şefçe Kahya arkadaşım, bak! Şu yalımlar ne güzel yalımlar. Bahar gecesinin karanlığına da ne güzel yakışmış." Gevrek gevrek güldü. Onun gülüşünü bütün köylü duydu, şaşkınlıkla ona gözlerini diktiler, homurdandılar. "Yalım geceye ne güzel uymuş, kurşun yüreğe ne güzel uymuş, eli kolu bağlı durmak bize ne güzel uymuş, kanı kuruyup yangın karşısında, elimiz koynumuzda durmak bize ne güzel uymuş, ağıt sesi gönlümüze ne güzel uymuş, karıların donu başımıza başlık diye ne güzel uymuş, insanlık bize ne güzel uymuş! Bak Şefçe arkadaş bak! Bu yalımlar ne güzel, ne kırmızı yalımlar! Yel estikçe uzuyor, genişliyor, güzelleşiyor. Yangınlar büyüdükçe yüreğim de kabarıyor, genişliyor. Yüreğim demircilerin örsüne dönüyor. Örs de yüreğe ne güzel uymuş. Ali Safa Bey de bizim korkaklığımıza ne güzel uymuş. İnsanlık da bize ne güzel&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">uymuş! Bak Şefçe kardaş bak! Şu yalımlara bak, yalımlar gecemize ne güzel uymuş."</span></p>

    <p class="MsoNormal"><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Şefçe Kahya onun bu gülen, sevinen haline, bu deli sözleri gibi bir anlam veremediği sözlerine baktı, boynunu o yana bu yana büke büke ondan uzaklaştı. Hem yürüyor, hem, "Allah Allah, Allah Allah" diyordu. "Allah Allah, bu adam gittikçe aklını oynatıyor. Eskiden hiç böyle değildi. Köy yanıyor, o durmuş yangının karşısında gül babam gül ediyor. Vay Koca Osman vay! Demek kocadın ha! Belin büküldü, gözünün güheri döküldü ha! Vay Koca Osmanım vay! Vay kartal gibi yoldaşım vay! Kocalık batsın. Bir insan kocayınca çocuk gibi oluyormuş meğer, hem de bebecikler gibi. Vay fıkara! Allah Allah! Allah da Allah!"</span></p>

    <p class="MsoNormal"><span class="calibre7">Şefçe Kahya, Koca Osmandan iki yaş büyüktü. Beli iyice bükülmüş, iki büklüm olmuştu. Koca Osmanla Şefçe Kahya köyde tuhaf huyları, ayrı görenekleri, gelenekleri olan, köylünün bilmediği, görmediği, anlamadığı törenler düzenleyen, bu törenlere tıpı tıpına uyan iki kişiydiler. İkisi de aynı biçim giyiniyor, ikisi de kubur takıyor, ikisi de bellerinden eski dolma tabancalarını eksik etmiyorlardı. İkisi de, kendilerini bildi bileli usturayla başlarını kazıtıyorlar, tam tepelerinde iki parmak kalınlığında çok uzun saçlar bırakıyorlardı. Şefçe Kahyanın tepesindeki bu saç öylesine uzundu ki, bıraktığı zaman kadın saçları gibi ta beline iniyordu.</span></p>

    <p class="MsoNormal"><span class="calibre7">Gece ağır ağır açılıyor, öbür köylerden de gürültüler, bağırtılar, derinden uğultular geliyordu. Akçasazın içinden top patlamasına benzer sesler duyuluyordu. Yerin altında patlayan boğuk top sesleri.</span></p>

    <p class="MsoNormal"><span class="calibre7">Yangın kokusuna karışmış batak, nergis, çiçek, bahar kokuları... Ortalıkta bir an derin bir sessizlik oldu. Bütün sesler birden kesildi. Sonra bir at uzaktan acı acı kişnedi, o da sustu. Yangının çatırtıları çoktan durmuştu. Ortalığı yanık etin kokusu almıştı. Köylülerin burunlarının içi yanık etin kurumu, yağıyla doldu. Hep bir ağızdan öksürdüler.</span></p>

    <p class="MsoNormal"><span class="calibre7">Yalımlar usul usul kısaldı, küçüldü, sabaha karşı da ortada bir top köz kaldı. Gün doğarken kapkara tüten bir kömür yığınıydı evler. Evlerin içinde eğilip bükülmüş, erimiş kap kaçak,&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">bir köten, birkaç saban demiri, kireçleşmiş bir yığın çakmak taşı... Yanan hayvanların kemikleri bile kalmamış. Ahırın arkasındaki hendeğe içerden bir yol kapkara yağ akmış.</span></p>

    <p class="MsoNormal"><span class="calibre7">Çocuklar, kadınlar uykulu, yaşlılar bıkkın, delikanlılar, orta yaşlılar terli, yorgun, doğan güne karşı ıslak toprağa çökmüş oturmuşlar. Başları yerde, yüzleri kederli ve umutsuz. Eğik başlar kımıldamıyor, hiçbir yöne bakmıyorlar. Havada utanç gibi bir şey var. Başlarını kaldırsalar biribirlerinin yüzüne bakacaklar diye ödleri kopuyor.&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Çıt da çıkmıyor, çiçekten çiçeğe, yapraktan yaprağa uçup duran arıların vızıltısından başka ses yok ortalıkta.</span></p>

    <p class="MsoNormal"><span class="calibre7">Bir tek Koca Osman ayakta. Yönünü doğan güne dönmüş, gölgesi aşağıya ovaya upuzun serilmiş. Bir heybet gibi ilk ışıklar altında dikiliyor. Dudaklarında bir gülümseme. Bir süre böyle durdu, piposunun dumanını doğan güne karşı savurdu. İnceden esen poyraz, dumanı alıp uzaklara götürdü. Sonra da Koca Osman kımıldadı, bin başlı uyumuş devin bir başı kımıldar gibiydi. Oturmuş kalabalığın önünden, tüten yangın evlerinin aralarından gidip gelmeye başladı. Elleri arkasında, tüten piposu ağzında, başı dik... Köylüler başlarını ağırca kaldırdılar ona baktılar. Onun böyle yangın yerinde sevinçle dolaşmasına bir anlam veremediler.</span></p>

    <p class="MsoNormal"><span class="calibre7">Gün kuşluk oluncaya kadar Koca Osman böylece dolaştı durdu, piposunun dumanını savurdu. Sonra da kurumuş kalmış, yanan sağ eli şişmiş, kabarmış, sol eli koynunda, yüzü sapsarı olmuş, bir gecede on beş yaş yaşlanmış, yüzü pörsümüş Yobazoğlu Hasanın önüne geldi. Gür, sevinçli, gümbür gümbür bir sesle:</span></p>

    <p class="MsoNormal"><span class="calibre7">Yobazoğlu Hasan, Yobazınoğlu Hasan, dedi, "senin o baban rahmetli var ya, kızılbaş bir kişiydi, ama Kürt yiğidiydi. Mert adamdı. Tek başına bir adamdı ama, hiç kimse ona gözüyün üstünde kaşın var arkadaş diyemezdi. Bir çocuk gördüm, sabahleyin, geceleyin, akşamüstü. Gün gibiydi bu çocuk. Bir avuç adamdı bu çocuk işte. Safi yürekti ama. Bu çocuktan koca bir hükümet, hemi de Mustafa Kemal, Yunanı, dünyayı alt etmiş sahan gözlü Mustafa Kemal korkuyordu. Hemi de ağalar onun önünde tir tir titriyorlardı. Titremekten donları tutmuyor</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">du, Yobazoğlu. Anladın mı Yobazoğlu? Sana bir çift sözüm var, varsın Ali Safa evini yaksın. Yaktı işte. İyi etti, hoş etti, güzel etti güzel, eline de sağlık yüreğine de... Varsın bizi de öldürsün. Hak ettik arkadaş. Bizler kepazeliği hak etmiş adamlarız arkadaş. Çok münasip, çok güzel eder. Varsın elinden geleni ardına koymasın o Ali Safa iti. Olur mu? Hemi de iyi olur. Sen yalnız hiç korkma arkadaş. Hiç mi hiç korkma. Yüreğine korkuyu uğratma. Korkan yürek makbul bir yürek değildir. Sesi çabuk kesilir, Yobazım. Sen korkma arkadaş, korkma! Bütün bu işleri, seni korkutmak için getiriyor başına o gavur. Korkma yiğidim korkma! Sen yürekli bir adamsın, korkma! Ben sana korkma diyorum arkadaş. Çünküleyim ki korkan kişi hiçbir vakit, hiçbir yerde, havada, hem de karada, hem de denizde hiçbir vakit de iflah olmaz. Korkma, kaçan atın geriye gelecek, Ali Safa iti de belasını bulacak. Yangından kurtardığın at geriye gelecek, onu kurtarmak için yaktığın şu güzel kabarmış elini görecek, acıyor mu elin yavru? Acımaz mı? Varsın acısın, yanan eller iyi olacak. Atın geriye, geriye, geriye dönecek. Yangından kaçan at geriye dönmez ama, iflah olmaz ama, senin atın geriye dönecek. Arkadaş, Yobazoğlu kızılbaş Hasan, Kürt Hasan sana diyorum, sana diyorum, sana diyorum..." sesini yükseltti, sesi olağanüstü bir sesti, kalındı, bir devden çıkar gibiydi, tok... "Atın geriye dönecek. Arkadaş Yobazoğlu, her tepeden bir gün doğacak!"</span></p>

    <p class="MsoNormal"><span class="calibre7">Gülerek, kaim kaşların örttüğü gözlerini kalabalığın üstünde bir daha gezdirdikten sonra güvenli bir sesle, sözcüklerin üstüne bastıra bastıra:</span></p>

    <p class="MsoNormal"><span class="calibre7">Her tepeden bir gün doğacak. Bir gün doğacak. Bir gün, bir gün, bir gün...</span></p>

    <p class="MsoNormal"><span class="calibre7">Biçimsiz, boğumlu bir karaçalı köküne benzeyen şahadet parmağıyla güneşi gösterdi:</span></p>

    <p class="MsoNormal"><span class="calibre7">"İşte böyle," dedi, "işte böyle bir gün doğacak. İşte böyle güzel bir güneş. Sıcak.</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Hem de ılık. İşte böyle... Her tepeden bir gün doğacak. Atın geri gelecek. Geri gelecek... "</span></p>

    <p class="MsoNormal"><span class="calibre7">Arkasını döndü, çabuk çabuk evine yollandı. Bütün başlar da ona çevrildi. Kalabalık o evine varıp da kapıyı kırarcasına kapatıncaya kadar gözleriyle onu izledi.</span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span style="font-family: 'Times New Roman', serif; font-size: 1.33333em; line-height: 1.2; text-indent: 1em;"><br /></span></p>

    <h1 class="MsoNormal" id="sigil_toc_id_5" style="text-align: center;"><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">5</span><br /></h1>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7">Gün doğuyordu. Yobazoğlunun atı ovanın ortasında dimdik kıpırdamadan duruyordu. Gölgesi Anavarza kayalıklarına doğru uzanmıştı. Doğan güne karşı, binlerce kuş hep bir ağızdan ötüşüyor, ortalığı bir kıyamet günü telaşına döndürüyordu. Atın başı havadaydı, boynunu taze bir otu koklar gibi uzatmıştı. Kara gözlerinin akı iyice kanlanmıştı. Sağ sağrısının üstünde bir yanık kabarcığı gittikçe büyüyordu. Az sonra kabarcığın üstünde sinekler dönmeye başladı. At ilk olaraktan sinekleri kovmak için kuyruğunu salladı. Sonra mucuklar, daha başka küçük kara sinekler atın gözlerine çokuştu. Kıpırtısız at başını arada bir sallamaya başladı. Bir&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">ara da gözlerine, sağrısındaki yanık yerine çokuşan sineklere de aldırmadı, hiç kıpırdamadı.</span></p>

    <p class="MsoNormal"><span class="calibre7">Ilık bir güneş doldurdu ortalığı. Kuşların sesleri kesildi. Arılar sıcakta uçuşmaya başladılar. Sonra sıcak daha çok arttı, terlemiş arılar, iri çiçeklerin içine girip saklandılar. Sıcakta ince pırıltılarla ortalığı doldurmuş, kanatları vızıldayan arılardan hiç kalmadı. Yalnız iri eşekarıları, onlardan daha iri, ince, uzun, nakış nakış, kırmızı, mavi mineli bocuklu arılar sıcağın altında dönmelerini sürdürüp gittiler. Orada burada, uzaklarda bir güneş parçası gibi havada çakıp yitiyorlardı. Sıcak yoğunlaştı, buğulandı. Otlar, ağaçlar, çiçekler, kuşlar hep bu fışkıran bahar sıcağı buğusunun içinde kaldılar. Bir kelebek bulutu savruldu geçti. Oğul vermiş bir arı bulutu, bir top, yandaki iri çınar ağacına ağdı. Her şey güneşli bir tazelik kokuyordu. Güneşli yeni açmış çiçek, güneşli ot, güneşli taze toprak. Bu buğulu sıcakta&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Anavarza toprağı şimdi, şu anda yaratılmış gibi gıcır gıcır taze kokuyordu.</span></p>

    <p class="MsoNormal"><span class="calibre7">Dimdik kıpırdamadan duran atın gözlerini mucuklar iyice doldurdu. Sağrıdaki yanık yeri de sinekten görünmüyordu. Kapkara sıvanmış. Bir kelebek atın uzun, tertemiz yelesinin üstüne konmuş, mavi kanatlarını açıp açıp kapatıyordu.</span></p>

    <p class="MsoNormal"><span class="calibre7">Yandaki Akçasaz bataklığının sularından dışarıya vuran bir parça şavk atın boynunun sol yanına vurmuş, parlatıyordu.</span></p>

    <p class="MsoNormal"><span class="calibre7">Ne oldu, ne olmadı birden at kımıldadı, başını salladı, birkaç kez çifte attı, sinekleri döktü, ovayı bir uçtan bir uca dönmeye başladı. Vayvaylı altından Tarsuslunun çiftliğinin oraya kadar koştu, sonra durdu. Öylesine koşuyordu ki ayakları gözükmüyor derdin.</span></p>

    <p class="MsoNormal"><span class="calibre7">At Tarsuslunun çiftliğinin oralardan Narlıkışla yörelerine geldiğinde gün ikindin oluyordu. Narlıkışlanın yanındaki bataklığın suları durmadan kabarıyor, köpükleniyor, fokurduyordu. Besili, uzun bir kara yılan otların arasından ağır ağır bataklığın kıyısına gidiyordu. Deliğinden yeni çıkmıştı, kanı yavaş yavaş uyanıyor, yılan kendine geliyordu. Kapkara sırtı güne geldikçe yeşillenip balkıyordu. Yılan tam atın ayaklarının dibinden, atın tırnağını yalayarak geçti. Bir iki böcek büyük gürültülerle bir karamuk ağacının yanında durmuş, atın başının dört bir yanında durmadan gürültülü halkalar çiziyordu. Atsa hiç aldırmıyordu.</span></p>

    <p class="MsoNormal"><span class="calibre7">Birden, uzaktan, Akçasazın üstünde bir yalım parçası yandı söndü. At o anda kanatlıymış gibi göğe fırladı, bir daha, bir daha göğe fırladı, boynu uzadı, bacakları açıldı. Sonra şaha kalkmaya başladı. Sonra başladı koşmaya, sonra da büyük bir halka yaparaktan dönmeye başladı. Sonra da bir anda olduğu yerde dikildi kaldı. Havayı kokladı bir süre. Sonra gene kıpırtısız, dondu. Etini, kulaklarını kessen kıpırdamayacaktı.</span></p>

    <p class="MsoNormal"><span class="calibre7">Uzakta, çok uzakta, Kozan yolunda bir adam yürüyordu bu yana doğru. At onu gördü, görür görmez de başını bir çırptı, deli gibi kişnedi, aldı yatırdı. Öylesine koşuyordu ki karnı yere değiyordu. Gün kavuşuncaya kadar koştu. Köpük içinde kaldı, gene koştu. Anavarza kayalıklarını geçti. Dumlukaleye doğru doğruldu.&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Orada, Hacılar köyü yöresinde çok&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">uzaktan gelen bir adam daha gördü, aynı hızla geriye döndü. Hacılar köyünün ışıkları yanmıştı. Işıkları görür görmez, bir ölüm kişnemesinde karanlığı yırttı. Sabaha karşı Topraktepe dolaylarına gelmişti ki, bitkin. Terden köpükten kapkara kesilmiş, körük gibi de soluyor. Bir adım atacak gücü kalmamış. Tanyerleri ışırken ilk ışıklar onu kulakları düşmüş, başı toprağa doğru sarkmış,"sol art ayağını karnına çekmiş, küçülmüş, porsumuş, yılgın buldu.</span></p>

    <p class="MsoNormal"><span class="calibre7">Yobazoğlu Hasanın atı soylu bir Arap atıydı. İnce, uzun, sallı, yağız bir attı. Donu karaya çalan bir yağızlıktaydı. Karaya çalan yağızlıktaki atlar çok ender olur ve soylarının en güzeli onlardır.</span></p>

    <p class="MsoNormal"><span class="calibre7">Yağız at bir yıl öncesine kadar Ali Safa Beyindi. Ali Safa Beye bu atı iki yaşında bir tayken, soyluk kağıdıyla birlikte çok sevdiği bir arkadaşı Urfadan göndermişti.&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Soyluk kağıdının yanına yağız atın soyunun olağanüstü maceralarını anlatan bir de menakıpname eklemişti. At geldiğinde dillere destan olmuş, Çukurovada onu görmek için Ali Safa Beye Kozandan, Adanadan, Tarsustan ağalar beyler konuk gelmişlerdi. İşte bu yüzden de Ali Safa Bey yağız atın üstüne titriyordu.</span></p>

    <p class="MsoNormal"><span class="calibre7">Ali Safa Bey bu at için ta Urfadan, bu soyun atlarına bakmış yaşlı bir seyis bile getirtti. Beye göre bu at insandan bile akıllıydı, bir konuşmuyordu. Bir de dili olsaydı... Her şeyi, her devinimi anlıyor, dostça, düşmanca, sevgiyle, iyilikle, kötülükle karşılık veriyordu. Ali Safa Bey üzüldüğünde o da üzülüyor, iri kara gözlerini buğulu bir kederdir kaplıyordu. Ali Safa sevinçliyse at bir sevinç kasırgası gibi esiyor, gözlerinden parça parça sevinç ışıkları dökülüyordu.</span></p>

    <p class="MsoNormal"><span class="calibre7">Ali Safa Bey:</span></p>

    <p class="MsoNormal"><span class="calibre7">Ben onu severim candan ileri, diyordu.</span></p>

    <p class="MsoNormal"><span class="calibre7">Olağanüstü bir savaşta kendini yitirmiş Ali Safa Bey yağız ata binince kendine geliyor, dünyalar onun oluyordu. "Yağız atın binicisi Safa Bey!" sözü onu derecesiz bir kıvanca boğuyordu. Bu ata olan tutkusuna kendisi de şaşıyordu. İçinden hep geçiriyor, "demek ki," diyordu, "o eski, yabanıl Türkmen kanı damarlarımda daha aynı hızla dolaşıyor. Dolaşıyor demek! Arap atların soyu olur, insanlarda soy sop aranmaz, insanların&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">daha başka da hususiyetleri var, ata benzemez. İnsanlar at değildir ama, bu bendeki at tutkusu ne?"</span></p>

    <p class="MsoNormal"><span class="calibre7">Bir gün geldi ki, at tutkusuyla toprak tutkusu karşı karşıya kaldı. Damarlarındaki yabanıl Türkmen kanı toprak karşısında yenilgiye uğradı.</span></p>

    <p class="MsoNormal"><span class="calibre7">Vayvay köyünde, Vayvayın yakınlarında küçük de olsa bir toprak parçası gerekti ona. Bir toprak parçası ki, Vayvay topraklarının kilidi olmalıydı. Uzun bir arama taramadan sonra kasabanın tapu memuru böyle bir toprak parçası buldu. Bir tapu ki, sınırları alabildiğine uzar, kısalır. Nereye götürürsen oraya kadar gider. Bu tapu hem de Vayvay köyünün sınırları içindeydi. On yedi dönümlük bir tapuydu bu ve Yobazoğlu Hasanındı. Böyle bir tapunun sınırları içine beş bin, on bin, on beş bin, hatta elli bin dönümlük toprak alınabilirdi. Böyle bir tapuyu bulduğundan dolayı Ali Safa Bey sevincinden uçuyordu. Daha tapunun adını alır almaz, tapucuya hemen oracıkta beş yüz liralık bir bahşişi veriverdi. Üç gün sevincinden gözlerine uyku girmedi. Üçüncü günün sabahı Yobazoğlu Hasanı çağırdı:</span></p>

    <p class="MsoNormal"><span class="calibre7">Şu tapuyu bana ver Hasan, dedi.</span></p>

    <p class="MsoNormal"><span class="calibre7">Hasan hemen:</span></p>

    <p class="MsoNormal"><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Başüstüne Beyim, diye karşılık verdi.</span></p>

    <p class="MsoNormal"><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">"Biz seninle baba dostuyuz. Senin babanla benim babamın bir içtiği su ayrı giderdi. Kardeşiz, hısımız, senin tırnağın kesilse benim yüreğim acır. Et tırnaktan ayrılmaz Hasan..."</span></p>

    <p class="MsoNormal"><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">"Başüstüne Beyim."</span></p>

    <p class="MsoNormal"><span class="calibre7">Biz kardeşiz, dostuz, hısımız ama dostluk başka alışveriş başkadır. Bu senin on yedi dönümlük tapuna kaç para verelim? Ya da başka ne istersin?</span></p>

    <p class="MsoNormal"><span class="calibre7">Canın sağ olsun Bey, bir avuç toprak değil mi, bir parça toprak değil mi? Canın sağ olsun Bey... Mademki istiyorsun, yarın kasabaya gidelim tarlayı hemen üstüne devredeyim. Mademki baba dostuyuz, ne kıymeti var bir avuç toprağın. Hiçbir kıymeti yok Beyim. Senin gül gibi canın var olsun, Allah gölgeni üstümüzden eksik etmesin.</span></p>

    <p class="MsoNormal"><span class="calibre7">Kıvançlı:</span></p>

    <p class="MsoNormal"><span class="calibre7">"Etmesin ama, olmaz," dedi Ali Safa Bey gülerek, "Olmaz.&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Azdan çoktan bir şey alacaksın. Olmaz. O zaman tarlanı istemem. Bir şey alacaksın azdan çoktan."</span></p>

    <p class="MsoNormal"><span class="calibre7">Hasan hep utangaç utangaç önüne bakıyor, bir karşılık vermiyordu.</span></p>

    <p class="MsoNormal"><span class="calibre7">Olmaz Hasan, istemem tarlanı. Söyle ne istiyorsan. Önce sen iste, sonra ben kendim değerini veririm. Bir kuruş iste, bir öküz iste, bir keçi, bir koyun iste... Bir at iste...</span></p>

    <p class="MsoNormal"><span class="calibre7">Hasan başını yerden kaldıramıyor, iyi ya da kötü bir söze yaramıyordu.</span></p>

    <p class="MsoNormal"><span class="calibre7">Ali Safa Bey içinden geçiriyor, kız gibi kalmış Yobazoğlu, kız gibi, diyordu. Başını kaldırıp da yüzümüze bakamıyor. Bu yaşa gelmiş daha genç kızlar gibi kızarıp bozarıyor. Tarla için para almamakta direniyor. Türkmen göreneği, bir büyüğünün önünde söze varamamak, hem de onunla pazarlık edememek. Ama zorla kabul ettirmeliyim ona. Sonra kilükali mucip olur.</span></p>

    <p class="MsoNormal"><span class="calibre7">Bu on yedi dönümlük tarlanın altında çok şeyler yatıyordu. Bir şey vermeden tarlayı almak olmazdı.</span></p>

    <p class="MsoNormal"><span class="calibre7">Söyle Yobazoğlu, diye en sıcak sesiyle söyledi Ali Safa Bey. "Söyle iki gözüm kardaşım. Söyle, insanların hası kardaşım. Ben de senin bu yiğitliğini hiçbir vakit unutmam. Mezar taşıma bile bunu söyler, bunu yazdırırım. Söyle şimdi."</span></p>

    <p class="MsoNormal"><span class="calibre7">Yobazoğlu başını kaldırdı, gözleri ışıltı içindeydi. Küçücük yüzü yaramaz, bıçkın bir çocuğun yüzüne benziyordu. Suç işlemeye hazırlanmış, atacağım sana kazığı diyen bir bıçkın yüze... Yobazoğlu başını kaldırınca Ali Safa Bey sevindi. Yola geldi çocuk diye içinden geçirdi. Yüzü yedi yaşında bir çocuğun yüzüne benziyordu. Benim bildiğim Hasan çok yaşlı. Nerdeyse aynı yaştayız. Hasan daha utangaç utangaç gülümsüyor, gözlerini Safa Beyin gözlerinden hiç ayırmıyordu:</span></p>

    <p class="MsoNormal"><span class="calibre7">''Beyim mademki çok direniyorsun...''</span></p>

    <p class="MsoNormal"><span class="calibre7">''Çok direniyorum Hasan. Karşılığını istemezsen alimallah kabul etmem. Toprak değil, altın olsa gene kabul etmem.''</span></p>

    <p class="MsoNormal"><span class="calibre7">''Mademki aslan Beyim...''</span></p>

    <p class="MsoNormal"><span class="calibre7">Bey derin bir soluk aldı, sırtından ağır bir yük kalkmışcasına konuştu:</span></p>

    <p class="MsoNormal"><span class="calibre7">''Söyle Hasan, söyle canım. Dile benden ne dilersen.''</span></p>

    <p class="MsoNormal"><span class="calibre7">"Senin yağız atı diliyorum Beyim. Ya at, ya da hiç. Atı bana&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">verir, tarlayı alırsın. Hem de senin bindiğin takımıyla birlikte isterim."</span></p>

    <p class="MsoNormal"><span class="calibre7">Beyin rengi attı, ama hiçbir şey söylemedi. Konuşsa dili diline dolaşacaktı. En sonunda:</span></p>

    <p class="MsoNormal"><span class="calibre7">Öyle mi Hasan? diyebildi. "Demek yağız Arap atımı istiyorsun?"</span></p>

    <p class="MsoNormal"><span class="calibre7">''Kusuruma kalma Beyim,'' dedi ayağa kalktı Hasan. "Ya at, ya da hiçbir şey." Arkasına bakmadan dışarıya çıktı gitti.</span></p>

    <p class="MsoNormal"><span class="calibre7">O gittikten çok sonra kendine gelebilen Bey öfkeden deliye döndü. Konağın sofasında dolandı durdu, ne yapacağını düşündü durdu. Şimdi şu anda eline geçse Yobazoğlu, onu parça parça edebilirdi. Yobazoğlunun dileği o kadar ağrına gitmişti. "Nasıl ister, nasıl ister, benim atımı nasıl ister bir köylü parçası, bir köylü iti?" diye bas bas bağırıyordu Ali Safa Bey. "Nasıl, nasıl buna dili varır, hem de cesaret edebilir?"</span></p>

    <p class="MsoNormal"><span class="calibre7">Öfkesi uzun sürdü. Birkaç gün doluya koydu almadı, boşa koydu dolmadı. Araya kasabanın gönlü kırılmaz kişileri girdi. Yakın köylerdeki ağalar girdiler. Herkes, herkes girdi. Bey, Hasana çok çok paralar, başka yerde dönüm dönüm tarlalar önerdi, Hasan bana mısın demedi.</span></p>

    <p class="MsoNormal"><span class="calibre7">''Ya Beyin yağız Arap atı, ya da hiçbir şey,'' diyordu. "Ya Arap at..." diye kuruluyor, "ya da hiç!"</span></p>

    <p class="MsoNormal"><span class="calibre7">Ali Safa Bey edemedi, başka hiçbir çaresi yoktu. Atını savatlı sırmalı takımlarıyla donataraktan Yobazoğlu Hasanın evine gönderdi bir sabah vakti. İçindeki kin de, Yobazoğluna karşı büyüdükçe büyüdü.</span></p>

    <p class="MsoNormal"><span class="calibre7">İki gün içinde de tapu ona geçti.</span></p>

    <p class="MsoNormal"><span class="calibre7">Ali Safa Bey tapuyu eline alınca önce güldü, sonra dişlerini sıktı, yalım yalım gözlerle Hasana, orada bulunan Vayvay köylülerine baktı:</span></p>

    <p class="MsoNormal"><span class="calibre7">''İşte şimdi elimden çekeceğiniz var,'' dedi. "Atımı, canım kadar sevdiğim atımı elimden alır mısınız? Alır da şu çingeneyi üstüne adammış gibi bindirir misiniz?"</span></p>

    <p class="MsoNormal"><span class="calibre7">Hasan da, köylüler de onun bu kadar neye öfkelendiğini anlayamadılar ama, içlerine korku düştü.</span></p>

    <p class="MsoNormal"><span class="calibre7">İçlerine korku düştü ama, korkunun ecele faydası olmadı.&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Hasan atı aldıktan sonra ata bindi köy köy, kasaba kasaba dolaştı. Dolaştığı yerlerde:</span></p>

    <p class="MsoNormal"><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">"Bu at," diyordu, "Yobazoğlunun atıdır. On yedi dönümlük bir kıraç tarla verdim, ot bitmez, bu atı aldım. Ahmak herif..."</span></p>

    <p class="MsoNormal"><span class="calibre7">Yobazoğlu sonra sonra gittikçe azıttı:</span></p>

    <p class="MsoNormal"><span class="calibre7">''İstesem,'' diyordu', "Ali Safa Bey atını değil, karısını da verecekti on yedi dönümlük bir kıraç tarla için. Merhamet ettim de karısını değil, atını istedim. Atını veren karısını vermez miydi, elinizi yüksek vicdanınızın üstüne koyun da söyleyin."</span></p>

    <p class="MsoNormal"><span class="calibre7">Türlü şaklabanlıklarla herkesi Ali Safa Beyin üstüne güldürüyordu.</span></p>

    <p class="MsoNormal"><span class="calibre7">Ali Safa Bey onun bu dediklerini günü gününe duyuyor, deliriyordu. Adamlarıyla birkaç kere Hasana haber yolladı: "Ağzını kapatsın," diye. "Ağzını kapatmazsa ben onun ağzına sıçıp kapatmasını bilirim," diye.</span></p>

    <p class="MsoNormal"><span class="calibre7">Hasan aldırmadı.</span></p>

    <p class="MsoNormal"><span class="calibre7">Ben ağzımı hiç de kapatmam, diyordu. "Kapatmam," diyor kabarıyordu. "Ben ondan değil, onun feriştahmdan bile korkmam. Elinden geleni ardına koymasın. Geleceği varsa göreceği de var. Onun Kalaycı eşkıyası var ya, dağda olsaydı gene korkmazdım. O, on yedi dönümcük bir toprak parçasına, el kadar bir kağıda, bir avuç tarlaya şu gül gibi atı verdi mi vermedi mi, onun benim yanımda beş paralık adamlığı yok. İsterse beni öldürtsün. Gam yemem ki, beni bir it parçaladı derim. Bir avuç tarlam daha var, el kadar bir kağıdın üstüne yazılı. Onları da vereceğim, gelecek yıl Alinin karısını da alacağım, Arap atın terkisine atıp köy köy dolaştıracağım. Onun benim yanımda beş paralık haysiyeti yok. Öldürtsün beni."</span></p>

    <p class="MsoNormal"><span class="calibre7">Bir gün karaçalılığın yanındaki yoldan atla geçerken ona beş el ateş edip tutturamadılar. Çünkü atın sırtındaydı ve at yel gibi akıyordu. Kurşun tutmadı. Hasan her yerde, tekmil ovada doludizgin dolaşıyordu. Birkaç kez daha onu kurşun yağmuruna tuttular. Hasana gene bir şey olmadı. Yel gibi akıp gitti kurşun selinin içinden. Hiç aldırmadı, daha da azıttı, her yerde, düğünde dernekte açık açık konuşuyordu artık.</span></p>

    <p class="MsoNormal"><span class="calibre7">Karakola çektiler, ağzından burnundan kan gelinceye ka</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">dar dövdüler, Hasan karakoldan sonra on beş gün kan işedi. Gene bana mısın demedi.</span></p>

    <p class="MsoNormal"><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">"Alacağım," diyordu, "onun karısını. Er geç alacağım. Arap atın terkisine atıp yayla yayla gezdireceğim. Elimde bir avuç tarlalık bir kağıt parçası daha var."</span></p>

    <p class="MsoNormal"><span class="calibre7">Üç kez atı çaldılar, Hasan gitti atı buldu getirdi.</span></p>

    <p class="MsoNormal"><span class="calibre7">At ölse ne olur ki, diyordu. "Bir kere vermedi mi bana canından daha sevgili atını, atını verip insanlıktan çıkışmadı mı? At ölse onun insanlığı mı onarılacak?"</span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7">Gökyüzü lacivert bir koyu karanlığa doğru iniyordu. Yıldızlar kayıyordu dökülürcesine. Yağız atın burun kanatları büyük bir gürültüyle açılıp açılıp kapanıyordu. Koşuyor, koşuyor, bir ara durup uzun uzun havayı kokluyor, sonra geniş bir halkada kendi yöresinde dönmeye başlıyordu. Büyük bir harmanyeri kadar bir alanın otları, çiçekleri, böcekleri darmadağınık, toprağa yapışmış, ezilmiş...</span></p>

    <p class="MsoNormal"><span class="calibre7">Yağız at, uzun bir dönüşten sonra kayan bir yıldızla birlikte Akçasazın nergislerinin içine girdi. Nergisler karnına değiyor, ılık bahar havasında yoğun bir kokuyla kokuyorlardı. Gökteki kayan, kıvılcımlanan iri yıldız, yağız atın çıplak sağrısında balkıdı. Sağrı geniş, şehvetli, güçlü ürperdi. Yağız at Akçasazın duru sularına daldı. Sularda büyük, geniş yapraklı nilüferler yüzüyordu.</span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <h1 class="MsoNormal" id="sigil_toc_id_6" style="text-align: center;"><span class="calibre7">6</span></h1>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7">Kapı çalındığında Ali Safa Bey yukarda konakta eli yüreğinde bekliyordu. Atlardan inen iki kişinin ikisi de tepeden tırnağa çamura batmıştı. Atlar da çamur içindeydi.</span></p>

    <p class="MsoNormal"><span class="calibre7">Ali Safa Bey hemen aşağıya koştu.</span></p>

    <p class="MsoNormal"><span class="calibre7">''Ne haber?'' dedi. "Yangını gördüm. Güzel yanıyordu. Hasandan ne haber, attan ne haber?"</span></p>

    <p class="MsoNormal"><span class="calibre7">Murtaza:</span></p>

    <p class="MsoNormal"><span class="calibre7">Adem kapıyı çalınca Hasan açtı. Öyle değil mi Adem?</span></p>

    <p class="MsoNormal"><span class="calibre7">Öyle, dedi Adem. Küçücük, yamuk yumuk bir insandı.</span></p>

    <p class="MsoNormal"><span class="calibre7">Ademe, yana çekil Adem, dedim. Adem yana çekildi, ben onun yana çekilmesiyle beş kurşunu da Hasanın üstüne boşalttım. Öyle değil mi Adem?</span></p>

    <p class="MsoNormal"><span class="calibre7">Adem:</span></p>

    <p class="MsoNormal"><span class="calibre7">Öyle, dedi. Yamuk yumuk başını havaya kaldırdı.</span></p>

    <p class="MsoNormal"><span class="calibre7">Hasan yere düştü. Öküz gibi de böğürdü. Kapı üstüne kapandı hemen. Öyle değil mi Adem?</span></p>

    <p class="MsoNormal"><span class="calibre7">Öyle, kapı üstüne kapandı.</span></p>

    <p class="MsoNormal"><span class="calibre7">Murtaza:</span></p>

    <p class="MsoNormal"><span class="calibre7">"Ben elimdeki gazlı paçavraları ateşledim, yarısını eşikliğin üstüne, yarısını da huğun yelden yana gelen otlarının arasına soktum. Yalım birden patladı. Sonra ahıra gittim, ahırın kapısını da tutuşturdum. Yalım birden patladı. İçerde at kişnedi. Poyraz esti. Yalımlar geceye dağıldı. Köylüler koşuşmaya, bağnşmaya başladılar. Biz kaçtık. Üç tane adam bizi sazlığın içine kadar kovaladı. Yanan huğun içindeki at deli gibi, acı acı, yal</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">varır gibi kişniyordu. Kişnemesi yürek koymuyordu insanda. Üç adam sazlığın kıyısına kadar geldiler. Sazlığın içine giremediler. Üç adama üç kurşun salladık sazlığın içinden. Öyle değil mi Adem?"</span></p>

    <p class="MsoNormal"><span class="calibre7">Öyle, dedi Adem. "Üç kurşunu ben salladım onların üstüne. Ama geceydi, karanlıktı, değmedi."</span></p>

    <p class="MsoNormal"><span class="calibre7">At bir kişniyordu ki, sesi tüm ovada çınlıyordu. At ağlıyordu yanarken, sesi daha kulaklarımda...</span></p>

    <p class="MsoNormal"><span class="calibre7">Adem:</span></p>

    <p class="MsoNormal"><span class="calibre7">Yandı, dedi içini çekerek, "Yandı fıkara. Aynen insan gibi ağlıyordu, yürek koymuyordu insanda."</span></p>

    <p class="MsoNormal"><span class="calibre7">Biz sazlığa girdik, sağ selamet. Sonra uzun, çok uzun, bitmeyecekmiş gibi, üç gün üç gece sürecekmiş gibi atın kişnemesi geldi. Sonra birden kirp diye kesildi kişneme.</span></p>

    <p class="MsoNormal"><span class="calibre7">Ali Safa Beyin yüzü acılı, öfkeli bir hal aldı:</span></p>

    <p class="MsoNormal"><span class="calibre7">"Yansın," dedi, "o at. Yansın. Yansın kül olsun." Rahat bir soluk aldı. "Haydi gidin atları yıkayın. Giyitlerinizi de değiştirin. Zeynel nerede kaldı acaba? Asıl haber onda. Zeynel gelmeden hiçbir şey belli olmaz."</span></p>

    <p class="MsoNormal"><span class="calibre7">Belli olmaz, dediler gittiler.</span></p>

    <p class="MsoNormal"><span class="calibre7">Gün doğmuş, kuşluğa doğru, buğular ağır ağır kalkıyordu. Kuşlar seslerini kesmişlerdi. Bir tekerlek izi yeşil otların üstünde ta Anavarzaya doğru gidiyordu. Bir adam ahırdan gübre taşıyordu dışarı. Başka bir tanesi, kahverengi yün şayak giymiş abalısı doru bir atı tımar ediyordu. Bir kelebek bulutu, bir renk cümbüşünde geldi önlerinde yığılıştı, sonra uçup gittiler. Anavarzanın ak bir buğuya bürünmüş mor kayalıklarından göğe doğru mor, ışıltılı, aydınlık, duru bir bulut ağıyordu.</span></p>

    <p class="MsoNormal"><span class="calibre7">Murtazayla Adem yıkanmışlar geldiler. Hiç konuşmadılar. Beyin karşısında el pençe divan durdular. Beye karşı bir olumsuzlukta bulunmamak için tetikte olmanın çabası içindeydiler. Hiç yüzüne bakmıyorlar, başlarını yerden kaldırmıyorlardı. Ali Safa Bey bazı bazı oturduğu Türkmen kilimi döşeli sedirden kalkıyor, kırbacını sarı, körüklü çizmesine vura vura evin örtmesini öfkeli, sabırsız bir uçtan bir uca arşınlıyordu.</span></p>

    <p class="MsoNormal"><span class="calibre7">Murtaza:</span></p>

    <p class="MsoNormal"><span class="calibre7">"Bak Beyim, şu aşağıdan gelen Zeynel değil mi?"</span></p>

    <p class="MsoNormal"><span class="calibre7">Bey ellerini gözlerine siper edip baktı. Aşağıdan, böğürtlenlikten gelen Zeyneli gördü, kararmış yüzü ışıdı.</span></p>

    <p class="MsoNormal"><span class="calibre7">Gelen Zeynel, dedi. "Ata ne oldu acaba?"</span></p>

    <p class="MsoNormal"><span class="calibre7">At öldü, diye zaferle söylendi Murtaza. "Öyle değil mi Adem?"</span></p>

    <p class="MsoNormal"><span class="calibre7">Öldü ki öldü. Hem de kemikleri çatır çatır yandı. Tüyü bile kalmadı.</span></p>

    <p class="MsoNormal"><span class="calibre7">Zeynel az sonra soluk soluğa geldi. Yüzü soluktu. Dudakları sarkmıştı. Bacaklarının titrediği belli oluyordu.</span></p>

    <p class="MsoNormal"><span class="calibre7">Biraz bozulmuş Ali Safa Bey:</span></p>

    <p class="MsoNormal"><span class="calibre7">Otur şuraya, otur da biraz dinlen oğul Zeynel, kardaş Zeynel. Merakla yüzüne bakıyor, sabırsızlanıyordu. Zeynelin eğri çenesi biraz daha eğrilmiş sağa kaçmıştı. "Murtaza bir su getir Zeynele. İçsin de kendine gelsin."</span></p>

    <p class="MsoNormal"><span class="calibre7">Zeynel oturdu, Murtaza suyu getirdi Zeynele uzattı. Zeynelin elleri titredi tası alırken, su yere döküldü.</span></p>

    <p class="MsoNormal"><span class="calibre7">Söyle Zeynel, ne oldu?</span></p>

    <p class="MsoNormal"><span class="calibre7">Hiçbir şey olmadı, dedi Zeynel. "Hiçbir şey olmadı. Hasanın evi, bir de ahırı, bir de samanlığı yandı... Hiçbir şey olmadı."</span></p>

    <p class="MsoNormal"><span class="calibre7">Kendisi?</span></p>

    <p class="MsoNormal"><span class="calibre7">Burnu bile kanamadı.</span></p>

    <p class="MsoNormal"><span class="calibre7">Ya at?</span></p>

    <p class="MsoNormal"><span class="calibre7">At yanıyordu. Ahırın da kapısı tutuşmuş. Hasan atı kurtardı. Az daha at uğruna kendi yanıyordu. Tutuşmuş kapıdan kendini kapıp koyverdi yalıma kesmiş ahırın içine. Atı çekti çıkardı.</span></p>

    <p class="MsoNormal"><span class="calibre7">Köylü nasıldı Zeynel? Yılgın mıydı, korkulu mu?</span></p>

    <p class="MsoNormal"><span class="calibre7">Yılgın, yılgın ki ne yılgın! Kurumuş kalmıştı her birisi, yapraksız ağaçlar örneği. Taşa toprağa, ağaca kuşa, bir korku sinmişti köye, soluk aldırmaz.</span></p>

    <p class="MsoNormal"><span class="calibre7">Aaaah, at ölmedi... Korkmaları çok iyi. Çok...</span></p>

    <p class="MsoNormal"><span class="calibre7">Yalnız birisi vardı. O da Koca Osman, hiç aldırmıyordu. Galyeni ağzında boyuna duman püskürtüp yangının karşısında geriniyor, gülüyordu.</span></p>

    <p class="MsoNormal"><span class="calibre7">Gene bir oyunu mu var Koca Osmanın? Gelmeyecek mi? Gelip bizimlen konuşmayacak mı dersin Zeynel?</span></p>

    <p class="MsoNormal"><span class="calibre7">Ben onu bilirim Bey. Kılığını değiştirmiş, bin yıllık dolma tabancasını beline takmıştı. Bunda bir iş var ama hiç kimse ne olduğunu bilmiyor.</span></p>

    <p class="MsoNormal"><span class="calibre7">Belki bunadı, dedi Bey. "Seksenini çoktan geçti Koca Osman. Durun bakalım."</span></p>

    <p class="MsoNormal"><span class="calibre7">Zeynel:</span></p>

    <p class="MsoNormal"><span class="calibre7">Hiç aklım kesmiyor, dedi. "Bunamaz o. Kara bulut gibi köyün içine ağmış dolanıp duruyor. Geldi benim karşımda durdu, tepeden tırnağa uzun uzun beni süzdü süzdü, galyeninden göğe bir top duman koyverdi, ayağını yere üç kere vurdu. Bir bildiği var Koca Osmanın. Dövüşe hazırlanıyor. Üç gün önce böyle değildi. Yılgın, ölü gibiydi, ayaklarını sürüklüyordu."</span></p>

    <p class="MsoNormal"><span class="calibre7">Ali Safa Bey:</span></p>

    <p class="MsoNormal"><span class="calibre7">Bu topraklar bizim öz malımız, dedi. "Altından kalkacağız. Koca Osman ne oyun kurarsa kursun. Ben güçlüyüm. Güçlü ve de haklıyım. Atın kaçması iyi olmadı yalnız. Bir yara gibi içimde. O atı yakalayıp vurmalı."</span></p>

    <p class="MsoNormal"><span class="calibre7">Adem:</span></p>

    <p class="MsoNormal"><span class="calibre7">Ben eski bir avcıyım Bey. O atı neredeyse bulur, bir iki gün içinde vururum. Ya da sana yakalar getiririm.</span></p>

    <p class="MsoNormal"><span class="calibre7">Bana getirme, vur, dedi Bey. "O atı vurmadan bana gelme. Haydi git vur o atı. Vur ki... Bu at işi burada bitsin."</span></p>

    <p class="MsoNormal"><span class="calibre7">Zeynel:</span></p>

    <p class="MsoNormal"><span class="calibre7">Ben çok güzel bir şey buldum, dedi. "Alimallah köylü evini barkını bırakır da arkasına bakmadan ta Akdenize kadar kaçar. Korkusundan ödü patlar."</span></p>

    <p class="MsoNormal"><span class="calibre7">Ali Safa Bey:</span></p>

    <p class="MsoNormal"><span class="calibre7">Sen çok güzel işler bulursun, arkadaş, Zeynel, dedi. "Bilirim senin güzel hünerlerini. Şu ovada senin de küçücük, güzel, verimli bir çiftliğin olacak, senin de. Hele yemeğimizi yiyelim de yeni planını anlatırsın."</span></p>

    <p class="MsoNormal"><span class="calibre7">Anlatırım, dedi Zeynel. "Hem de ne güzel."</span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <h1 class="MsoNormal" id="sigil_toc_id_7"><span class="calibre7">7</span></h1>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7">Yobazoğlu Hasanın yanan evinin önünde başlarını yere eğmiş oturmuş suskun kalabalığın üstüne çiy yağmıştı. Kalabalık üşümüş uyuşmuştu. Hiç kimsede en ufak bir kıpırtı bile yoktu. Kalabalık donmuş, kalıplaşmış" gibiydi.</span></p>

    <p class="MsoNormal"><span class="calibre7">Gün doğdu. Parlak, sevinçli bir gün. Ovanın bütün kuşları hep bir ağızdan ötüştü. Arılar ince kanatlarında pul pul ışık, vızıldamaya, uzun uzun uçarak gezinmeye başladılar. Köyün uzak evlerinden birkaç bebe viyaklaması geldi. Sonra küçük çocuklar onlara öykünüp ağlaştılar. İşte tam bu sırada yanan evin yerinden çıkan direk direk tütünlerin arkasından gölgeleri uzamış iki candarma gözüktü. Suskun kalabalığa gelip selam verdiler.</span></p>

    <p class="MsoNormal"><span class="calibre7">Çavuşumuz, Yobazoğlu Hasanı istiyor, dediler. "Hem de şimdi."</span></p>

    <p class="MsoNormal"><span class="calibre7">Hep ağlamaklı, incecik yüzlü, incecik Seyfali upuzun ayağa kalktı:</span></p>

    <p class="MsoNormal"><span class="calibre7">Evi yandı fıkaranın, dedi. "İşte dumanı çıkıyor. Yandı kül oldu." Bir gelincik gibi boynunu büktü. "Hakka reva mı yani? Şuna bakın arkadaşlar şuna! Hayvanları da yandı. Kurşun da sıktılar fıkaraya. Çocukları da, karısı da, atı da, o güzelim Arap atı da yanıyordu. Gitsin de Çavuşa söylesin derdini. Çavuş belki onun derdine bir çare bulur. Unu, bulguru, yağı da yandı. Tavukları, yatakları da yandı. Bakın daha dumanı tütüyor. Çavuş sorsun ona, evini kim yaktırdı, diye. Yobazoğlunun evini kimin yaktırdığını bilmeyen yok. Alın götürün Yobazoğ</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">lunu. İyi ki geldiniz. Arap at yanıyordu. Yobazoğlu var ya, kendini ateşe attı da Arap atını kurtardı. Arap atı da başını aldı gitti. Aldı da gitti..."</span></p>

    <p class="MsoNormal"><span class="calibre7">Yobazoğlu donmuşluğundan ayağa kalktı. Sırtı inceden buğulanıyordu.&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Candarmalara doğru yürüdü. Candarmanın birisi hemen arka çantasından bir kelepçe çıkardı, Yobazoğlunun ellerini kelepçeledi.</span></p>

    <p class="MsoNormal"><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Seyfali:</span></p>

    <p class="MsoNormal"><span class="calibre7">Bu da nesi? diye sordu.</span></p>

    <p class="MsoNormal"><span class="calibre7">Candarma:</span></p>

    <p class="MsoNormal"><span class="calibre7">Sen karışma Muhtar, diye sert çıkıştı.</span></p>

    <p class="MsoNormal"><span class="calibre7">Seyfali:</span></p>

    <p class="MsoNormal"><span class="calibre7">Ben de geleyim. Geleyim mi?</span></p>

    <p class="MsoNormal"><span class="calibre7">Candarma:</span></p>

    <p class="MsoNormal"><span class="calibre7">İstemez, diye bağırdı. "Düğüne gitmiyoruz."</span></p>

    <p class="MsoNormal"><span class="calibre7">Yobazoğlunu önlerine düşürüp yürüdüler. Yeni yeşermiş tarlaların içinden geçerek toprak yola çıktılar.</span></p>

    <p class="MsoNormal"><span class="calibre7">İyice kızdıran sabah güneşinde kalabalıktan ekşi bir buğu yükseliyordu, ter kokusuna benzer. Yobazoğlu gözden ırayıncaya kadar arkasından baktılar. Konuşmadılar.</span></p>

    <p class="MsoNormal"><span class="calibre7">Çavuş Yobazoğlunu beter karşıladı. Ağzı köpürmüş, bar bar bağırıyordu:</span></p>

    <p class="MsoNormal"><span class="calibre7">Ne hatır biliyorsunuz, ne gönül! Ne insanlık biliyorsunuz, ne kardeşlik! Ne büyük biliyorsunuz, ne küçük! Ne ağa biliyorsunuz, ne de bey! Ne Allah biliyorsunuz, ne Peygamber! Ne candarma biliyorsunuz, ne de Hükümet...</span></p>

    <p class="MsoNormal"><span class="calibre7">Kendisini sonsuz bir öfkeye kaptırmış zangır zangır titriyor, kendinden geçiyordu.</span></p>

    <p class="MsoNormal"><span class="calibre7">Hasanın karnına üst üste tekmeler indiriyordu. Yobazoğlu kıvranıyordu. Kocaman elleriyle Yobazoğlunu boynundan tutup karakolun boş odasına çekti. Candarmalar hemen kiraz dalından sopasını getirdiler eline verdiler. Başı gözü, karnı, sırtı demiyor, neresi gelirse yerde inleyip kıvranan adama indiriyordu. Var gücüyle. Hem indiriyor, hem de kudurarak konuşuyordu:</span></p>

    <p class="MsoNormal"><span class="calibre7">"Evini yakarsın değil mi? Kendi evini kendi elinle yakarsın, değil mi? Ben de yutarım öyle mi? Ulan insan hiç kendi evini kendi eliyle yakar mı? Ulan sen aklını mı oynattın? Şimdi seni bu</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">radan tımarhaneye göndereyim mi? Hem de karakol karakol... Ulan yanan evin içinde çocukların, karın da yansaydı ya! Seni ipe çekmezler miydi? Ne diyorsun, niçin konuşmuyorsun? Neden evini yakıyorsun? Şu köylerde herkes sana öykünse de evini yaksa neye varır bu hükümetin hali? De bakalım neye varır? Kötü örnek oluyorsun millete, evini yakarak yakaraktan..."</span></p>

    <p class="MsoNormal"><span class="calibre7">Boynu yüzü kıpkırmızı kesilmiş, ter içinde kalmış Çavuş halsiz kalıncaya kadar Yobazoğlunu dövdü, sonra yanında hazırol duran candarmaya sopayı uzattı:</span></p>

    <p class="MsoNormal"><span class="calibre7">"Kemiklerini kır şunun," dedi. "Bunlar kötü örnek oluyorlar. Bunlar Beye de, Allaha da, candarmaya da, Hükümete de bir gün olur karşı gelirler. Vur! Vur Allah aşkına! Vur şemşir aşkına. Vur ki vur, vur ha vur! Terbiyelerini iyi vermek gerek ki bunlar kendi evlerini yakıp, hem de içinde çocukları, millete kötü örneklik etmesinler. Vur ki vur!"</span></p>

    <p class="MsoNormal"><span class="calibre7">Candarma da başladı, aynı Çavuş gibi, ona tıpı tıpına öykünerek. Hem vuruyor, hem de konuşuyordu:</span></p>

    <p class="MsoNormal"><span class="calibre7">Ulan köpek, diyordu dişlerini sıkarak, yüzü gerilmiş, gözleri pörtlemiş, bir Karadenizli ağzıyla, "ulan köpek, insan kendi evini kendi eliyle yakar mı? Hem de ahırını, hem de içindeki geyik gibi Arap atını, hem de içindeki gül gibi çocuklarını? Ulan köpek oğlu köpek..."</span></p>

    <p class="MsoNormal"><span class="calibre7">Yobazoğlunun hiç sesi çıkmıyordu. Ölüyü döver gibi dövüyorlardı. Karadenizli candarma da yoruldu. Üçüncü candarma aldı sopayı. Yobazoğlu kendinden geçti.&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Her yanı uyuşmuştu. Ağzından kan geliyordu. Sırtı da, elleri de, ayakları da kanamıştı. Her yerinden kan sızıyordu.</span></p>

    <p class="MsoNormal"><span class="calibre7">Çavuş:</span></p>

    <p class="MsoNormal"><span class="calibre7">Şu köpeği götürün yol ağzına atın, diye emir verdi. "Ölürse kaçtı da vurduk dersiniz. Silahlı çatışmada öldürüldü. Bey bizi kurtarır. Eğer kendine gelirse, ona söyleyin ki Vayvay köyünü bırakıp gitsin. Ali Safa Bey ona başka bir köyde, başka bir yerde ev de verdi, tarla da. Vayvay köyünde kalır da Beye bir daha karşı koyarsa onun bu karakoldan ölüsü çıkacak. Söyleyin ona delilik yapıp da evini bir daha yakmasın."</span></p>

    <p class="MsoNormal"><span class="calibre7">Çavuş kahvesini höpürdetiyordu.</span></p>

    <p class="MsoNormal"><span class="calibre7">Yobazoğlu ayıldı, dediler. "Daha dövelim mi?"</span></p>

    <p class="MsoNormal"><span class="calibre7">Dövmeyin, buraya getirin.</span></p>

    <p class="MsoNormal"><span class="calibre7">Kalın rendesiz tahtalardan çatılmış masanın üstünde yeşil, yırtık, yer yer yanmış bir çuha seriliydi. Arkada kırmızı bir bezin üstüne yapıştırılmış pirinçten altı ok duvarda duruyordu. Pirinç okların uçları kararmıştı. Yer yer daha parlayan okların her bir yerine de sinekler pislemişler, okları bir tuhaf nakışlamışlardı. Pirinç okların üstünde Mustafa Kemalin mareşal üniformalı renkli, ayakta duran, mavi mavi bakan hüzünlü bir resmi asılıydı. Elinde kırbacı vardı. Resimde doru bir atın başı, atın başının arkasında da bir göl belli belirsiz gözüküyordu.</span></p>

    <p class="MsoNormal"><span class="calibre7">Gel karşıma! Dur şöyle hazırol vaziyetinde. Haaa, işte böyle. Şimdi köye git, karını çocuklarını al, Narlıkışla köyüne yerleş. Bey sana o köyde bir ev temin etti. Tarla da buldu. Siz Beylen baba dostu olurmuşsunuz. Onun için sana ev verdi. Sen Vayvay köyünde kalırsan, bir daha bu karakoldan ölün çıkacak. Bey öyle söyledi. Evini de bir daha yakarsan sen bilirsin. Ev yakmanın benim kanunumda suçu idamdır. Bu seferlik seni Ali Safa Beyin ricası üzerine bırakıyorum. Gelecek sefer idam edileceksin. Evet, bu sefer ev yakma suçunu bağışladım, gelecek sefer seni öldürürüm. Haydi yürü, yolun açık olsun Yobazoğlu Hasan Paşa!</span></p>

    <p class="MsoNormal"><span class="calibre7">Hasanın yüzünden, ellerinden durmadan kan sızıyordu. Gözlerini de açamıyordu. Giyitleri parçalanmış salkım saçaktı. Kanlı bir paçavra yığınıydı Hasan.&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Sendeleyerek yola düştü. Hiçbir şey düşünemiyor, yalnızca kendine acıyordu. Utanmasa kendi üstüne bağıra çağıra kadınlar gibi ağıt yakacaktı. Yalnızdut köyünü geçti, dereye indi. Derede onu iki atlı bekliyordu. Yakaladılar.</span></p>

    <p class="MsoNormal"><span class="calibre7">Ali Safa Beyin sana selamı var, dedi bir tanıdık ses. Ama Hasan sesin sahibini çıkaramadı.</span></p>

    <p class="MsoNormal"><span class="calibre7">Gözlerini açıp, yalvarırcasına sesin sahibine baktı:</span></p>

    <p class="MsoNormal"><span class="calibre7">Beni daha dövmeyin, dedi. "Bey ne söylerse başım üstüne.</span></p>

    <p class="MsoNormal"><span class="calibre7">"Ali Safa Bey dedi ki gitsin Narlıkışla köyüne yerleşsin. Orada bir ev var, hazır kendisini bekliyor. Yalnız ona bir öğüdüm var, dedi Bey, bir daha o Arap ata binmesin. Bir daha da evini yakmasın. Ev yakmak Cumhuriyetin kanununda idamlık.&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Bilsin ki, Cumhuriyet Hükümeti, ev yakılmasına hiçbir zaman izin vermez. Sen evinin içinde çocuklarını da yakacakmışsın. Bey dedi ki, sorun bakalım ona aklını mı oynatmış. Bey dedi ki, ona armağan olaraktan verdiğim atı da yakıyormuş, sorun&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">bakalım aklını mı oynatmış. Köye varır varmaz çoluğunu çocuğunu alacak Narlıkışla köyüne gideceksin. Beye de, sana ev verdi diye, her sabah, her akşam dua edeceksin. Olur mu?"</span></p>

    <p class="MsoNormal"><span class="calibre7">Olur, diye inledi Hasan. "Olur kardaş, siz beni dövmediniz ya, olur. Arap atına da binmem, evimi de yakmam bir daha."</span></p>

    <p class="MsoNormal"><span class="calibre7">Yoksa Bey seni öldürtecek.</span></p>

    <p class="MsoNormal"><span class="calibre7">Söyleyin de öldürtmesin.</span></p>

    <p class="MsoNormal"><span class="calibre7">Köye girdiğinde gece yarısının horozları ötüyor, hiç uyumamış köylüler Muhtar Seyfalinin evinde toplanmışlar, dört gözle onu bekliyorlardı. Yobazoğlu, Seyfalinin evinde ışık görüp doğru oraya gitti. Hiçbir şey söyleyemeden, onu karşılamak için ayağa kalkmış iki delikanlının ayaklarının dibine yığıldı. Kendine geldiğinde sabahtı ve yataktaydı. Köylüler sabaha kadar uyumamışlar, onun başını beklemişlerdi.</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Kamer Ana onun yaralarına yakı yapıyordu, dualar okuyarak. Koca Osman kendi eviyle Seyfalinin evi arasında mekik dokuyor, olanı biteni evdeki İnce Memede anlatıyordu.</span></p>

    <p class="MsoNormal"><span class="calibre7">Yobazoğlu ancak bir hafta sonra yataktan çıkabildi. Ölümden kurtulmanın sevinci içindeydi.</span></p>

    <p class="MsoNormal"><span class="calibre7">Bir sabah köyün bütün evlerini teker teker dolaştı, herkesle helallaştı. Önüne kim gelirse, genç yaşlı:</span></p>

    <p class="MsoNormal"><span class="calibre7">Ben gider oldum kardaşlar, diyordu. "Hükümet beni sürgün etti. Hükümete güç mü yeter. Hükümet emretti ki bana, Narhkışlaya gideyim, orada yerleşeyim. Beni öldürdü hükümet. Öldürdü beni. Söyleyin, hükümetlen başa çıkılır mı? Çıkılmaz. Açık alınla çıktık on yılda her savaştan. Hükümetlen başa çıkılır mı? Bir daha Arap atına binmeyeceğim. Hiç binmeyeceğim. Evimi de yakmayacağım. Ben gider oldum, hakkınızı helal edin kardaşlar."</span></p>

    <p class="MsoNormal"><span class="calibre7">Yobazoğlu bir küskünlük, bir yılgınlık türküsü gibi köyün içinden çıktı. Ardından karısı, çocukları yola düştüler, ötelerde gözlerden ıradılar.</span></p>

    <p class="MsoNormal"><span class="calibre7">Gün kuşluktu.</span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <h1 class="MsoNormal" id="sigil_toc_id_8"><span class="calibre7">8</span></h1>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7">Koca Osman:</span></p>

    <p class="MsoNormal"><span class="calibre7">Bugün kapıyı kimseye açmayacaksın, diye Kamer Anaya askerce sert bir emir verdi. "Bugün biz evde yokuz. Ahıra bir kapı açacağım ki şahinim bir iyice çatlayabilsin. İyi bilirim, kaçaklıkta en zor iş çatlamaktır. Rahat çatlayamazsan dünya başına zindan olur, hem de yıkılır. Ahıra bir kapı açayım ki Kamer Ana, şahinim rahat rahat çatlasın."</span></p>

    <p class="MsoNormal"><span class="calibre7">Kamer Ana kapıyı kilitledi, bir iyice de arkasından sürgüledi.</span></p>

    <p class="MsoNormal"><span class="calibre7">Gel Memed, dedi Koca Osman, "yardım et bana. Yardım et de şu kapıyı açayım, sen de güzel güzel çatla. Yüklüklerde, evin içinde, tenekeler üstünde ıkınıp durma." Pencere aralıklarından kapı tahtalarının aralıklarından evin içinin alacakaranlığına oklar gibi aydınlıklar uzanıyordu. Işık yollarının içinde binlerce toz pırıltısı kaynaşıyor, dönüp duruyordu.</span></p>

    <p class="MsoNormal"><span class="calibre7">Koca Osman yanına gelen Memede:</span></p>

    <p class="MsoNormal"><span class="calibre7">"Kapıyı şuradan açacağız," diye ocaklığın yanındaki çiti gösterdi.</span></p>

    <p class="MsoNormal"><span class="calibre7">Memed:</span></p>

    <p class="MsoNormal"><span class="calibre7">Testere var mı? diye sordu.</span></p>

    <p class="MsoNormal"><span class="calibre7">Kamer Ana:</span></p>

    <p class="MsoNormal"><span class="calibre7">Var, diye atıldı. "Var yavru."</span></p>

    <p class="MsoNormal"><span class="calibre7">İyi öyleyse, kolay, dedi Memed.</span></p>

    <p class="MsoNormal"><span class="calibre7">Kamer Ananın uzattığı testereyi, tahtayı, baltayı Memed onun elinden aldı çitin dibine koydu.</span></p>

    <p class="MsoNormal"><span class="calibre7">Koca Osman, elleri belinde, alacakaranlıkta onu seyreyliyordu.</span></p>

    <p class="MsoNormal"><span class="calibre7">"Hiç gürültü çıkmayacak şahinim. Sonra evde olduğumuzu anlarlar. Zaten bir şeyler sezinliyorlar. Benim büyük oğlan gelmiş de anasına sormuş. Babamda bir hal var, nedir ola, diye</span></p>

    <p class="MsoNormal"><span class="calibre7">Memed güldü, baltayı kaptı:</span></p>

    <p class="MsoNormal"><span class="calibre7">Şurası mı Osman Emmi?"" diye bir adam boyu yerden çiti gösterdi."</span></p>

    <p class="MsoNormal"><span class="calibre7">Koca Osman:</span></p>

    <p class="MsoNormal"><span class="calibre7">Buradan kes, dedi. "Ben de şu kapıyı onarayım. İstersen şu kapıyı ölç, ona göre yap."</span></p>

    <p class="MsoNormal"><span class="calibre7">Memed eğildi, yanda duran eski, çatlamış, güneşten bozarmış kapıyı ölçtükten sonra elindeki baltayla düzlemesine kesti. Sonra testereyi aldı eline, kesmeyi onunla sürdürdü. Az sonra çitten düzgün bir kapı açıldı. Memedin elleri hünerliydi. Koca Osmanın onardığı eski kapıyı da götürdü, açılan yere çaktı, kilitledi açtı, kilitledi açtı, tamamdı.</span></p>

    <p class="MsoNormal"><span class="calibre7">Öğle olmuş, horozlar tek tük ötüyordu. Bu arada iki kez kapı çalındı, açmadılar. Memed terlemişti. Baltayı, tahtayı, testereyi, çivi dolu çanağı Kamer Anaya uzattı.</span></p>

    <p class="MsoNormal"><span class="calibre7">Koca Osman:</span></p>

    <p class="MsoNormal"><span class="calibre7">Eline sağlık, iyi oldu şahinim, yavrum, diye usulca sırtını sıvazladı onun. Sıvazlarken elleri titriyor, ürperiyordu. Sonra kulağına eğildi, usulca:</span></p>

    <p class="MsoNormal"><span class="calibre7">"Şimdi git de bir iyice, bir güzelce ahırda çatla. Kamer Ana, ibriği ver yavruma.&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Çatla da sonra gel bir güzelce yemek yiyelim seninlen. Şöyle karşılıklı, hasretliğim var sana yavrum."</span></p>

    <p class="MsoNormal"><span class="calibre7">Memed ibriği Kamer Ananın elinden aldı, ahırın öteki ucuna köşeye gitti, yumuldu, bir iyice rahat çatladı. Koca Osmamn dediği doğruydu. İşini tenekeye yapmak onu çok sıkmıştı. Bazı günler hiç çatlayamıyor, geceyi bekliyordu. Bu da zor oluyordu.</span></p>

    <p class="MsoNormal"><span class="calibre7">Memed ahırdan döndükten sonra, bir eliyle suyu dökerek ocaklıkta elini yıkadı. Kamer Ana onun eline su dökecek oldu, Memed istemedi. Kamer Ana da fazla üstelemedi.</span></p>

    <p class="MsoNormal"><span class="calibre7">Ocağı yakamadım, diye yakındı Kamer Ana. "Ama mor&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">ineğin ağızı var. Bir de şeker dökerim üstüne. İsterseniz bal da var.</span></p>

    <p class="MsoNormal"><span class="calibre7">Ballan ağız getir, dedi Koca Osman. "Yavruma iyi gelir. Ballan ağız insana güç verir.</span></p>

    <p class="MsoNormal"><span class="calibre7">Koca Osmanın bütün derdi günü bu çelimsiz, sıska oğlanı yedirip içirip heybetli bir insan haline getirmekti. Biraz da göz doldursa, şöyle boyu uzasa, omuzları genişlese, ensesi kalınlaşsa pehlivanlar gibi olsa, yüzünü gören korksa... Adam şunu, şu bir kımıcık çocuğu İnce Memed diye insan içine çıkarmaya utanır. Bunun İnce Memed olduğuna yemin billah etsen, Kurana el bassan kimseyi inandıramazsın. "Ben de tutmuşum da," diye içinden geçirdi, "şu bir karış adamı korkaraktan saklıyorum. İnce Memed köye geldi diye, salıver köyün içine, bunun İnce Memed olduğuna hiç kimseyi inandıramazsın. Şu Kamer Ana bile bu çocuğun İnce Memed olduğuna bir inanıyor, bir inanmıyor. İkide birde de kaş altından bana bakıp gözleriyle, inanamıyorum Koca Osman, inanamıyorum bunun şahin olduğuna, inanamıyorum, diyor. İnşallah yanılmıyorsundur. Gözlerinde kuşku Kamer Ananın. Ben de görmeseydim, ben de inanmazdım. İnce Memed dediğin de böyle olmaz ki... Bereket versin kimse yüzünü görmüyor. Görenler de onu böyle bebecikler gibi uyurken, dudaklarını sündüre sündüre uykuda burnunu çekerken görmüyorlar, çok şükür. Kamer Ana bir gün onu bebecikler gibi uykuda ağlarken görmüş:</span></p>

    <p class="MsoNormal"><span class="calibre7">Oğlan ağlıyor Osman. Uykuda.</span></p>

    <p class="MsoNormal"><span class="calibre7">Varsın ağlasın.</span></p>

    <p class="MsoNormal"><span class="calibre7">Bebecikler gibi.</span></p>

    <p class="MsoNormal"><span class="calibre7">Olsun Kamer Ana.</span></p>

    <p class="MsoNormal"><span class="calibre7">Bu çocuğa tüfek hiç yakışmıyor. Bir parmak çocuk.</span></p>

    <p class="MsoNormal"><span class="calibre7">Ne demek istiyorsun Kamer Ana?</span></p>

    <p class="MsoNormal"><span class="calibre7">Hiçbir şey demek istemiyorum. Bir avuç çocuk bu. Uykusunda çocuklar ağlar yalnız.</span></p>

    <p class="MsoNormal"><span class="calibre7">Kamer Ana inanamıyor, şu gözlerimle görmeseydim ben de inanmazdım. Abdi Ağayı öldüren bu mu, hem de varıp kasabanın ortasında, hükümetin içinde! Kalaycının canını alan, Asım Çavuşun başına işler getiren, cümle Toros dağlarının tir tir titrediği!..</span></p>

    <p class="MsoNormal"><span class="calibre7">Çok ye, çok ye, lokmanı büyük tut, şahinim. Ağızlan bal adama çok yarar. Üç gün durmadan ağızlan bal yiyeceksin ki... Sonra yağlı yemekler yiyeceksin. Sen hiç yemek yememişsin ki... Kamer Anan sana...</span></p>

    <p class="MsoNormal"><span class="calibre7">Memed hemen gülümsüyor, hem de Koca Osmanın gönlü olsun diye lokmalarını,iki üç misli kocaman yapıyordu.</span></p>

    <p class="MsoNormal"><span class="calibre7">Bak şahinim, fırsat bulup da sana söyleyemedim. Köylünün sana aldığı tarlayı Ali Safa ele geçirdi. Senin tarlan yok gayri. Evine gelince, işte orada duruyor. İçinde de Seyran Kız oturuyor. Seyran Kız çok öfkeli. Kimseylen konuşmuyor. Tek konuştuğu Kamer Ana. Onu seviyor Seyran. Seyran her gece, ortalıktan el ayak çekilip de kurt kuş uykuya varınca başlıyor ağıt söylemeye. Bir sesi var, dağı taşı delip geçen... Köylü de onun türkü söyleyeceği zamanı biliyor, uyumuyor, bekliyor. Dinliyorlar. Memedim, şahinim, Seyran Kız güzeller güzeli. Kul olanın başına gelmesin onun başına gelen... Düşman başına vermesin Allah onun başındaki derdi. Amma dayanıyor Seyran, yüzü azıcık solgun, kederli ama dimdik... Öfkesinin içinde yalım gibi. Öfke daha da güzelleştiriyor onu. Yüzüne bakmaya kıyamazsın.</span></p>

    <p class="MsoNormal"><span class="calibre7">Bütün Çukurova gibi Memed de Seyranın başına gelenleri biliyordu. İçini çekti.</span></p>

    <p class="MsoNormal"><span class="calibre7">"Bildin mi Seyranı sen de yavru?"</span></p>

    <p class="MsoNormal"><span class="calibre7">Memed, gözleri yaşarmış, yüzü gerilmiş, hüzünlü:</span></p>

    <p class="MsoNormal"><span class="calibre7">Bildim Osman Emmi, diye karşılık verdi. "Bildim onu."</span></p>

    <p class="MsoNormal"><span class="calibre7">Sana toprak aldık, ev yaptırdık diye, Ali Safa başımıza olmadık işler getirdi. İyi ki inmedin yavru, affa uyup da dağdan inseydin, Çukurova ağaları senin başına çok iş açarlardı. Seni yaşatmazlardı. Sen onların gözüne kocaman, sivri bir çelik diken gibisin. Düze insen de, dağda gezsen de, hapiste olsan da, yitip gitsen de, ölsen de sen onların gözüne batmış çelik bir dikensin. Varıp da kapılarına onlara kul olsan, onlar seni gene bağışlamazlar. Lokmanı büyük yap, çok ye ağızlan balı...</span></p>

    <p class="MsoNormal"><span class="calibre7">Memed başını kaldırdı, yüzü çok ciddiydi. Kocaman bir lokmayı ağzına attı. Bir çelik pırıltısı geldi göz bebeklerine oturdu:</span></p>

    <p class="MsoNormal"><span class="calibre7">Yobazoğluna ne oldu? diye bıçak gibi, ürkütücü bir sesle sordu.</span></p>

    <p class="MsoNormal"><span class="calibre7">Kamer Ananın içinden geçti: "Demek İnce Memed dedikleri, bu ses. Ocağın yana oğlan, bu ne öfkeli ses böyle! Bu ne!"</span></p>

    <p class="MsoNormal"><span class="calibre7">Koca Osman:</span></p>

    <p class="MsoNormal"><span class="calibre7">"Yobazoğlu helallaşıp gitti", dedi. "Küskün, yılmış, bitmiş.&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Gitti. Ölüm halindeydi."</span></p>

    <p class="MsoNormal"><span class="calibre7">Keşki köyü terk etmeseydi, diye üsteledi Memed.</span></p>

    <p class="MsoNormal"><span class="calibre7">Koca Osman boynunu büktü:</span></p>

    <p class="MsoNormal"><span class="calibre7">Keşki, dedi. "Lokmanı büyük tut."</span></p>

    <p class="MsoNormal"><span class="calibre7">Sonra Koca Osman ayağa kalktı, pencerenin ışık sızan yerine gitti, toplu tabancasını kınından çekti yağlamaya başladı. Uzun bir süre tabancayı yağlayaraktan sustuktan sonra:</span></p>

    <p class="MsoNormal"><span class="calibre7">Bir yalım yeli gibi Değirmenoluk köyünden çıktın, diye başladı. "Uçtun gittin. Gözlerden ıradın. Sen gidince Alidağın tepesinde bir kocaman minare boyunda ışık patladı, üç gün üç gece yandı. Bütün köylü de hayran, üç gece ışığı uyumadan seyretti. Ben de seyrettim. Ondan sonra o ışık her yıl senin yitip gittiğin günün gecesi yandı. Ortalık üç gün üç gece gündüz gibi oldu. Ondan sonra?"</span></p>

    <p class="MsoNormal"><span class="calibre7">Memed:</span></p>

    <p class="MsoNormal"><span class="calibre7">Ondan sonra ben... dedi, sesi karıncalandı. "İşte Osman Emmi, altımda senin getirdiğin at... Durmadan sürdüm. Bir gece ulu bir dağ başında uyudum, ikinci gün kıl çadırlı bir Türkmen obasıyla karşılaştım. Benim İnce Memed olduğumu hemen bildiler, beni öyle bir karşıladılar, öyle bir ağırladılar ki... Onlara Kerimoğlunu sordum... "</span></p>

    <p class="MsoNormal"><span class="calibre7">Can bir adamdı, çok yiğit bir adamdı Kerimoğlu, dedi Koca Osman, tabancasını kılıfına sokarken.</span></p>

    <p class="MsoNormal"><span class="calibre7">Memed:</span></p>

    <p class="MsoNormal"><span class="calibre7">Kerimoğlu gibi kocamış bir adamdı Türkmen obasının Beyi... Ben çadırına girerken havaya üç el ateş etti, sonra da bir koç kestirdi, hemen orada...</span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <h1 class="MsoNormal" id="sigil_toc_id_9"><span class="calibre7">9</span></h1>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7">Adı Müslüm Beydi. Bir toy düğün... Sabaha kadar evinin önünde ateş yaktırdı. Çadırın önünde yanan ateş çadırın dört misliydi. Yalımlar göğe ağıyordu.</span></p>

    <p class="MsoNormal"><span class="calibre7">Müslüm Bey hiç sana kötülük eder mi yavrum, şimdi ben sana kötülük eder miyim? Sen çadırına indin diye Müslüm Bey övünmüş, övüncünden başı göğe ermiştir.</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Adam ondan hiç korkar mı? Böyle adama hiç güvenmez mi insan? Bu konup göçerler yiğit, sert adam olurlar. Yerlilere bakarak törelerine daha sıkı sıkıya sarılırlar. Şu başımızdaki bir tutam uzun saç var ya, Sefçeyle benim basımdaki... Bu haramzadelerin, bu yumurtadan çıkıp da kabuğunu beğenmemişlerin taşkalası oldu. Türkmenleri dersen tüm kocaları böyledir. Hem de genç yiğitleri, hep böyle bir tutam uzun saçlı. Türkmenin bir töresi, sağlam bir töre. Bu töre insanlığın da, insan olmanın da bir töresidir. Sana birisi gelir sığınır, arkam sensin, kalem sensin, ocağına düştüm derse, sen o insana ne yaparsın? Korur musun, atar mısın? Sen iyi yapmamışsın, güvenmeliydin. İnsanoğluna güvenmeli.</span></p>

    <p class="MsoNormal"><span class="calibre7">"Çok karanlık bir geceydi. Karanlık duvar gibiydi. Otların kokusu, çiçeklerin keskin kokuları çadırın içine doluyordu. Yastık dağ nanesi kokuyordu. İki gündür Müslüm Beyin konuğuydum. İki gecedir gözüme bir damla uyku girmiyordu. Uyursam, Müslüm Bey beni uykumda öldürür sanıyordum. Her an tetikteydim. Böyle bir iş, böyle bir güvensizlik hiç başıma gelmemişti. Usuldan bir yağmur yağıyordu geceye. Kalktım çık</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">tım yataktan. Soyunmamıştım. Tüfeğimi, kurşunlarımı, neyin var, neyim yoksa dürbünümü, fesimi orada bıraktım, at da büyük çadırın kapısında bağlıydı, onu da orada bağlı bıraktım, düştüm yola..."</span></p>

    <p class="MsoNormal"><span class="calibre7">Bey seni bir at için öldürür mü hiç? Bir Türkmen ne kadar yozlaşırsa yozlaşsın, bir at için obasına sığınmış bir adamı öldürmez. O gece saklandığın mağaradan öteki geceye kadar çıkamadın. Kendini çırılçıplak, desteksiz, dünyanın ortasında yapayalnız kalmış sanıyordun, değil mi? Eşkıyalığı bırakınca ayağının altındaki toprağın kaydığını sandın, değil mi? Bunalıyordun, değil mi? Saklandığın mağarada da tir tir titriyordun. Benim de başıma geldi. Her insanın başına gelir. Bir insan ne kadar yürekliyse, o kadar korkaktır. Ya da bir insan ne kadar korkaksa o kadar yüreklidir. Bunun böyle olduğunu bir insan ancak seksenine gelince anlar.</span></p>

    <p class="MsoNormal"><span class="calibre7">Mağaranın taşları kırmızıydı. Çürümüş kırmızı taşlar dokununca ufalanıyordu. Kırmızı taşların üstünde çok tuhaf mavi, yozlaşmış, eğri büğrü, biçimsiz, hiçbir çiçeği, hiçbir yaprağı ötekine uymayan bir çiçek bitmişti. Mağaranın ağzını da su püreni örtmüştü. Taze taze kokuyordu.</span></p>

    <p class="MsoNormal"><span class="calibre7">İnsan hep kendisini yürekli sanır. İçine bir korku düşünce de bunu olağan saymaz. Kahrından ölür, delirir. Neden korkuyorum diye, aklını oynatır. Korku insanoğlunun yüreğine işlemiştir, bunu bilmez. İnsanoğlu salt korkudur, bunu bilmez. Bilmez de kendine yediremez korkuyu... Su püreni çiçeği, çiçeklerin en güzel kokanıdır, en taze... İnsanın derisine, saçlarına, iliklerine kadar siner. Püren kokusu en kötü haldeki insanı kendine getirebilir.</span></p>

    <p class="MsoNormal"><span class="calibre7">Aşağıda, çok aşağıda uzayıp giden yeşil çayırları, kısa, ak, kırmızı, mor, keskin kokulu çiçekleri, sürü sürü koyunları, sel yatakları, tek tük bodur ağaçları, seyrek, top top çalılıklarıyla bir ova bulutlanıyordu. Ovada buğunun içinde salınarak telli turnalar dolaşıyorlardı, sürülerle.</span></p>

    <p class="MsoNormal"><span class="calibre7">Ötelerden kurşun sesleri geliyordu. Bir yerlerde bir savaş olur gibiydi.</span></p>

    <p class="MsoNormal"><span class="calibre7">Gün batarken bir yangın rengi ovaya vurdu. Gökyüzü, dağlar, sel yatakları, ovanın dibinden görünmeden akan büyük&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">ırmak bir yangının yalımları gibi parlayıp aktılar. Bir yalım seli bir an ovayı doldurdu. Sonra her şey, dağlar, ağaçlar, kırmızı topraklar, sürüler, otlar, turnalar som maviye kesti.</span></p>

    <p class="MsoNormal"><span class="calibre7">Hiç böyle bir şey görmedim ömrümde. Mağaradan dışarıya, yangına kendimi zor attım. Dağlar taşlar üstüme yürüdü. Üç gün yangının içinde aç açına yürüdüm. Bir çoban yüzüme öldürecekmiş gibi ters ters bakarak adımı sordu. Kara Mıstık, dedim. Üstüme güldü. Bir parça ekmek, bir çanak süt verdi, deliler gibi bir dikişte sütü içtim, bir lokmada ekmeği yedim. Ondan koşarak ayrıldım. Çoban arkamdan bana gülüyordu hep. İnce Memed, İnce Memed, diye bağırıyordu. Karanlığa kadar koştum. Karanlık duvar gibiydi, karanlığın üstüne yağmur yağıyordu.</span></p>

    <p class="MsoNormal"><span class="calibre7">Kurtlar kuşlar üstüne saldırıyordu, değil mi? Otlar, ağaçlar, böcekler... Sen hiç yılanı deri değiştirirken gördün mü, zor iştir. Öldürür yılanı.</span></p>

    <p class="MsoNormal"><span class="calibre7">Yılan önce yumuşak otlu bir yer bulur kendine. Bir süre orada otların üstünde döner durur. Sonra yay gibi iki üç kez gerilir. Gerilir bırakır, gerilir bırakır. Sonuncusunda çok uzun gerilir, bir top olur açılır. Bir de bakmışsın ki yılan o anda kavlamış, derisini upuzun, bambaşka, bir çalı dibine bırakmıştır. Derisini bıraktıktan sonra yılan bir sersemlik, bir korku içindedir, ne yapacağını, nereye gideceğini bilemez. Oralarda sersem sersem dolanır durur. Askerlikten döndükten bir yıl sonraya kadar bile ellerimi nereye koyacağımı bilemedim. Şimdi her sabah kalk borusuyla uyanıyorum.</span></p>

    <p class="MsoNormal"><span class="calibre7">Çoban, İnce Memed, İnce Memed nereye, nereye? diye bağırdı arkamdan. İşte bu kulaklarımla duydum.</span></p>

    <p class="MsoNormal"><span class="calibre7">Kabuğundan sıyrılınca herkes bağırır. Herkes senin İnce Memed olduğunu bilir.</span></p>

    <p class="MsoNormal"><span class="calibre7">Ne bilir?</span></p>

    <p class="MsoNormal"><span class="calibre7">Bilir işte. Sen söyle.</span></p>

    <p class="MsoNormal"><span class="calibre7">Fırat derler bir su akar. Yeşildir. Yosunu üstüne çıkar. Yaz bahar aylarında deniz gibi olur. Deniz gibi köpürür. Köy Fıratın kıyısında, yeşil kayalıklı bir dağın dibindeydi. Toprak damların çatıları yeşil toprakla örtülüydü.</span></p>

    <p class="MsoNormal"><span class="calibre7">Adın ne?</span></p>

    <p class="MsoNormal"><span class="calibre7">Kara Mıstık.</span></p>

    <p class="MsoNormal"><span class="calibre7">Çoban durur musun?</span></p>

    <p class="MsoNormal"><span class="calibre7">Dururum.</span></p>

    <p class="MsoNormal"><span class="calibre7">Nereden olursun?</span></p>

    <p class="MsoNormal"><span class="calibre7">Uzunyayladan.</span></p>

    <p class="MsoNormal"><span class="calibre7">Güzel atları olur Uzunyaylanın. Güzel atlar bir Urfada, bir de Uzunyaylada olur. Uzunyaylanın atları dayanıklıdır. Hele donu doru olanlar.</span></p>

    <p class="MsoNormal"><span class="calibre7">Adım Kara Mıstık.</span></p>

    <p class="MsoNormal"><span class="calibre7">Bir düğün vardı. Herkes, çok yükseğe, biribirine eklenmiş iki uzun kavağın tepesine bağlanmış nakışlı tozağa kurşun sıkıyordu. Genci yaşlısı, askerlik görmüşü, eşkıyalık yapmışı, ünlü avcıları, herkes küçücük tozağı kavakların ucundan düşürüp düğün armağanını almaya uğraşıyordu. Çok kurşun yaktılar, çok öfkelendiler, çok sıkıldılar, utandılar. Tozak çok küçüktü, kurşun değmiyordu. Tozağı hiç kimsenin düşürememesi düğüne uğursuzluk getirirdi. Bütün gözler tozaktaydı. Daha gelinliği içindeki gelinin, güveyin, köydeki kızların, genç kadınların gözleri tozakta... Tozağın dört bir yanından vızır vızır kurşunlar geçiyor. Tozağın pulları, batmakta olan güneşin son ipiltileriyle pırıldıyor.</span></p>

    <p class="MsoNormal"><span class="calibre7">Çıkar kepeneğini sırtından. Büzülmüş kalmışsın bir köşede, kimse yüzüne bile bakmıyor. Bir avuç adamsın. Üstelik de korku içinde. Gözlerin yuvalarında sincap gözleri gibi korkudan dön ha dön ediyor. Çıkar kepeneğini sırtından Çoban Memed, Çoban Mıstık!</span></p>

    <p class="MsoNormal"><span class="calibre7">Bir delikanlının elindeki Alaman filintasını aldım. Delikanlı bana ters ters baktı. Oradaki bütün erkekler bana ters ters baktı. Kızlar kadınlar üstüme güldüler. Elim ayağım zangır zangır titriyordu. Elimdeki tüfek uçar gibi titriyordu. Doğrulttum. Tozak düşüverdi. Döne döne düştü yere. "Adın ne?" "Kara Mıstık."</span></p>

    <p class="MsoNormal"><span class="calibre7">Herkes İnce Memed dedi, tanıdı. Sen Kara Mıstık diyordun, onlar İnce Memed diyorlardı. Oradan da kaçtın. Köyün ortasında çırılçıplak kaldın. Herkes her şeyi biliyordu. Ananın&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">ölümünü, Hatçenin vurulmasını, Asım Çavuşun seni mağarada yakalayıp da bırakışını, Abdi Ağayı öldürdüğün anı, Müslüm Beyin çadırında atını da, silahlarını da bırakıp kaçışını, herkes her şeyi biliyordu. Çakırdikenliğin yanışını da, Aktozlu köyünü de, Recep Çavuşu da... Herkes her şeyi biliyordu...</span></p>

    <p class="MsoNormal"><span class="calibre7">İnce Memed, İnce Memed, sarp kayaların geyiğinin avcısı İnce Memed.</span></p>

    <p class="MsoNormal"><span class="calibre7">Karanlık duvar gibiydi. Usuldan bir yağmur çiseliyordu geceye. Fırat suyunda en küçük bir kıpırtı bile yoktu. En küçük bir yel bile esmiyordu. Gece, sıcak yağmur buğulanıyordu. Soyundu, suya girdi. Giyitlerini sol elinde tutuyor, sağıyla da yüzüyordu. Bir saat mı, iki saat mı Fıratla cebelleşti. Karşıya geçtiğinde tan yerleri ışıyordu. Yorgundu, bitkindi. Yüzdüğü su, sızlayan bedeni, uzandığı kumluk püren kokuyordu. Giyindi, yola düştü.</span></p>

    <p class="MsoNormal"><span class="calibre7">Her köyde onu tanıyorlardı. Bir köyde bir aydan fazla duramıyordu. Birisinde, ben İnce Memedim dedi. Vallahi de billahi de benim o İnce Memed. Hiç kimse inanmadı. O kadar alay ettiler ki onunla, o köyde de duramadı. Karanlık duvar gibiydi. Gecenin üstüne yağmur yağıyordu.</span></p>

    <p class="MsoNormal"><span class="calibre7">Adını bağışla.</span></p>

    <p class="MsoNormal"><span class="calibre7">Adım Kara Mıstık.</span></p>

    <p class="MsoNormal"><span class="calibre7">Hah hah! İnce Memed Kara Mıstık mı?</span></p>

    <p class="MsoNormal"><span class="calibre7">Başka çaren kalmadı yavrum. Dumanlı Fırat dolaylarında, kartal örneği Dersim Kürtlerinde, ak topraklı Birecik Türkmeninde seni tanımayan yok. Yakalayıp seni kanlı hükümete teslim edecekler. Abdi Ağanın kanını ödetecekler sana. Ya Hatçenin kanı, ya ananın, ya Irazcanın, Rızanın, ya Recep Çavuşun kanı? Onların kanı ne olacak? Hükümet onların kanını kimseden sormaz. Abdi Ağanın kanını senden sorar. Şu dünyada seni tanımayan yok. Her zaman, hep böyle olur. Senin gözün dağlarda kaldı. Ne yaparsan yap İnce Memedlik yakanı bırakmaz.</span></p>

    <p class="MsoNormal"><span class="calibre7">Keski döndüğünde Müslüm Beye gözükseydin. Gece değil de, tüfeğini almaya gündüz gitseydin. Adam kendi tüfeğini gider de Müslüm Beyin evinden çalar mı? Vardın ki tüfeğin koyduğun gibi koyduğun yerde duruyor. Evde kadınlar seni iyi ağırlamadılar mı? Sen gittin gideli Bey senin atına kul olanı&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">bindirmedi demediler mi? Ölünceye kadar da senin atına Müslüm Bey kimseyi bindirmez. On yıl gitmeseydin, on yıl silahlarına kimse dokunamazdı. Atımı Müslüm Beye veriyorum, binsin sarasını sürsün, dedin. Müslüm Bey senin emanet atına biner mi sanıyorsun?</span></p>

    <p class="MsoNormal"><span class="calibre7">Geldim Meryemçil beline. Elimde tüfeğim, kurşunlarım. Temir geldi yanıma. Küçücük, yürekli bir adam. İyi de bir adam. Bir orduyla başa çıkar. Geldim ki Kayranlıya, Düldül dağına, yeri göğü asker almış. Geldim Alidağına, karınca gibi asker. Çoluğu çocuğu köylüsü de cabası...</span></p>

    <p class="MsoNormal"><span class="calibre7">Hızarcıyı kuşatanlar, kırk kurşunla onu elek gibi yapanlar askerler değil, köylüler. Koca Memedin boğazına ipi takıp sürükleyenler askerler değil, köylüler... Seni yakalasalardı, seni de öyle yaparlardı. Ya boğazına ip takarlar, ya kırk yerinden kurşunlayıp elek gibi ederlerdi. Bu İnce Memed, fakir fıkaranın dostu demezlerdi. Yüzbaşı Faruğu da, öteki bir hükümet adamını da yakalasınlar, senden de, Hızarcıdan da, Koca Memedden de beter ederler. Oyuncak ederler, oyuncak. Ama bilsinler ki sen güçlüsün... Güçlü değilsen yandın.</span></p>

    <p class="MsoNormal"><span class="calibre7">Yalnız kaldın dağda, değil mi, dünyanın ortasında sipsivri, çırılçıplak... Öyle değil mi?</span></p>

    <p class="MsoNormal"><span class="calibre7">Yalnız kaldım, Osman Emmi, çırılçıplak, sipsivri.</span></p>

    <p class="MsoNormal"><span class="calibre7">Karanlık duvar gibiydi. Geceye yağmur yağıyordu, ılık, buğulu...</span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <h1 class="MsoNormal" id="sigil_toc_id_10"><span class="calibre7">10</span></h1>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7">Koca Osmanın dudakları hep kıpır kıpır ediyordu. Ahıra gidiyor, çıkıyor, uzun kaşlarını kaldırıyor, sıvazlıyor, dört bir yanına bir şeyler aranırmış gibi bakmıyor, arada eğiliyor çizmelerini sıvazlıyor, ahırdaki atnryelesini okşuyor uzun uzun, sonra içeriye girip Memedin yanına varıyor, zorla gülümsemeye çalışarak: "Memedim, yavrum," diyor ağlamaklı bir sesle. Sesinde bir yas havası var. Dehşet bir acıma var.</span></p>

    <p class="MsoNormal"><span class="calibre7">Daha gün doğmamış, ortalık alacakaranlık. Sığırlar yaylıma gidiyorlar. Anavarza kayalıklarının üstünden ağır ağır karanlık bir duman yükseliyor.</span></p>

    <p class="MsoNormal"><span class="calibre7">Yağız at bir kayanın ucunda, donmuş bir kaya parçası gibi kıpırdamadan dikilmiş duruyor. Ne başını, ne de kuyruğunu sallıyor.</span></p>

    <p class="MsoNormal"><span class="calibre7">Muhtar Seyfalibir huğun arkasından çıktı. Koca Osmanın kaygılı yüzü bir açıldı, sonra kapandı. Az sonra da Seyfalinin arkasından Şefçe Kahya göründü. Elinde bir top, her bir çiçeği bir gül iriliğinde nergis vardı.</span></p>

    <p class="MsoNormal"><span class="calibre7">Kamer Ana, al sana nergis topladım, dedi. Çiçekleri, yanda inek sağan Kamer Anaya uzattı. Kamer Ana bir genç kız gibi kızardı, utandı:</span></p>

    <p class="MsoNormal"><span class="calibre7">Sağ ol Şefçe Ağam, dedi gülümseyerek. "Beni düşünmüşsün."</span></p>

    <p class="MsoNormal"><span class="calibre7">Bu gece uyumadım. Hep sazlığın kıyısında dolaştım. Yobazoğlunun deli atı sabaha kadar doludizgin ovada döndü durdu. Nergisler de diz boyu.</span></p>

    <p class="MsoNormal"><span class="calibre7">Çitin dibine çömeliştiler.</span></p>

    <p class="MsoNormal"><span class="calibre7">Koca Osman hışımla:</span></p>

    <p class="MsoNormal"><span class="calibre7">Söz verdim ama, gitmeyeceğim. O bir ağaysa, arkasında da hükümeti varsa, ben de seksen yaşındayım. Benim de arkamda... Sözünü bitirmedi. Bir kere daha: "Benim de arkamda..." dedi. İçi içini yiyordu. Söyleyememekten dertliydi. "Benim de arkamda koca Allah var," derken Memedin içinde yattığı dolabın durduğu köşeye baktı. "Bizim de arkamızda kim var, onu da kimse bilmez. Kalaycı nasıl belasını bulmuşsa, Ali Safa da öyle belasını bulacak. Biz, buraya yerleştiğimizde daha Ali Safa anasından doğmamıştı. Bizim de arkamızda..."</span></p>

    <p class="MsoNormal"><span class="calibre7">Sonra, Koca Osmanın en büyük oğlu Hüsam geldi. Sonra Reşit geldi. Birer ikişer, bütün köylüler Koca Osmanın evine geliyorlar, çömelişiyorlardı. Kadınlar da geldiler, sütünü sağıp süt kovasını eşikliğin yanına koymuş Kamer Ananın başına, avlunun bir köşesine kümeleştiler. Hiç konuşmuyorlardı.</span></p>

    <p class="MsoNormal"><span class="calibre7">Koca Osman bir ayağa kalkıyor, bağırıyor, sonra geri oturuyor, susuyordu. Arada bir şapkasını çıkarıyor, bir tutam saçını eline doluyor, sonra öfkeyle şapkasını başına geri geçiriyordu. Dolma tabancasının kabzasını da sert, tutuyordu:</span></p>

    <p class="MsoNormal"><span class="calibre7">Lanet olsun o Yobazoğluna. Bir fiyaka için bütün köyü sattı. Bir at için. Ali Safaya iki kötü söz söylemek için. Şimdi çık bakalım işin içinden çıkabilirsen. Lanet olsun o Yobazoğluna. Kaçtı da gitti köyden en sonunda.</span></p>

    <p class="MsoNormal"><span class="calibre7">Yüzleri acıyla buruşmuş köylüler:</span></p>

    <p class="MsoNormal"><span class="calibre7">Lanet olsun, dediler.</span></p>

    <p class="MsoNormal"><span class="calibre7">Onun köyü bırakıp gitmesi bir daha belimizi kırdı. Şimdi Ali Safa yüreklenir, tepemizde külünkle taş kırar.</span></p>

    <p class="MsoNormal"><span class="calibre7">Hep bir ağızdan:</span></p>

    <p class="MsoNormal"><span class="calibre7">Taş kırar Ali Safa, dediler.</span></p>

    <p class="MsoNormal"><span class="calibre7">Yobazoğlu köye gelmeli.</span></p>

    <p class="MsoNormal"><span class="calibre7">Başka çare yok, gelmeli, dediler.</span></p>

    <p class="MsoNormal"><span class="calibre7">Şefçe Kahya:</span></p>

    <p class="MsoNormal"><span class="calibre7">Osman oğlan, sen de bir daha şu domuza gitmelisin. Bakalım ne diyor.</span></p>

    <p class="MsoNormal"><span class="calibre7">Birkaç köylü:</span></p>

    <p class="MsoNormal"><span class="calibre7">Sen de Osman Ağayla birlikte git Şefçe Kahya, dediler. "Belki bir şey diyecek."</span></p>

    <p class="MsoNormal"><span class="calibre7">Ne diyecek? dedi Koca Osman. "Ne diyecek, gene beni korkutmaya çalışacak. Gene köyden çıkın, diyecek. Gene şunu bunu yaparım size, diyecek. Köyden çıkacak mısınız? Çıkıp başka bir köy kuracak mısınız?"</span></p>

    <p class="MsoNormal"><span class="calibre7">Zeynel, kalabalığın en ucunda, eski Yunan yazısıyla bezeli dört köşe bir ak mermer taşının üstünde oturuyordu.</span></p>

    <p class="MsoNormal"><span class="calibre7">Bu köy bize hayretmez, dedi. "Beş kere bilirkişi getirdik, Kaymakamı, Yüzbaşıyı getirdik, beş kere de köyün yerinin Ali Safa Beyin olduğu tebeyyün etti. Ve de tebeyyün etmiştir."</span></p>

    <p class="MsoNormal"><span class="calibre7">Kalabalıktan hiç kimse başını kaldırıp da Zeynelden yana bakmadı. Zeynel sözünü sürdürüyordu:</span></p>

    <p class="MsoNormal"><span class="calibre7">Gökyüzüne çivi çakmaktan vazgeçelim. Herkes Çukurovayı kapışıyor. Ali Safanın köyünden çıkalım da tezelden kendimize bir yurt edinelim.</span></p>

    <p class="MsoNormal"><span class="calibre7">Koca Osman:</span></p>

    <p class="MsoNormal"><span class="calibre7">Sen sus ulan köpek, dedi. "Sen Ali Safanın zaten bir itisin."</span></p>

    <p class="MsoNormal"><span class="calibre7">Zeynel gücenmiş:</span></p>

    <p class="MsoNormal"><span class="calibre7">Bana öyle deme Osman Ağam, dedi. "Ben kimsenin iti değilim. Ama bu topraklar bundan böyle bize hayretmez. Elinde tapusu var. Arkasında hükümeti, dağda eşkıyası, bir koca köy de emmisi dayısı var. Bu köyden bizi çıkarır Ali Safa Bey. Erinde geçinde çıkarır. Daha vakit geçmeden, herkes Çukurovayı paylaşmadan biz kendimize bir yurt bulalım. Ali Safayla başa çıkamayız. Osman Ağam, geçende sen değil miydin bu topraklar bundan böyle bize hayretmez diyen? Sen değil miydin varıp Ali Safa Beylen konuşalım da kendimize başka bir köy yeri, başka topraklar bulalım diyen? Mademki şu Anavarzayı Ali Safa Bey çok seviyor, bu bataklığı, bu sıtmayı, bu belayı bırakalım da narı çok Memetli köyü yörelerine, dağlar eteğine gidelim diyen sen değil miydin?"</span></p>

    <p class="MsoNormal"><span class="calibre7">Şefçe Kahya:</span></p>

    <p class="MsoNormal"><span class="calibre7">Sendin Osman oğlan, sendin o. Şimdi neden cayıyorsun? diye Zeynele arka çıktı.</span></p>

    <p class="MsoNormal"><span class="calibre7">Çok uzun boylu Kel Arif elindeki çöple toza tuhaf çizgiler Çiziyordu.</span></p>

    <p class="MsoNormal"><span class="calibre7">Osman Ağam, dedi, "hakçası, senin de bir dediğin bir dediğini tutmuyor. Ya buradan çıkıp gidelim, ya da direnelim. Yıllardır böyle ikircik içinde, öldük bittik. Köylünün yarısı gitti. Ta Dumlukale ardına. Çorak topraklara. Sürünüyorlar. Bir dediğimiz bir dediğimizi tutmuyor bizim."</span></p>

    <p class="MsoNormal"><span class="calibre7">İkimiz birlikte gideceğiz Ali Safa Beye. Bir daha konuşacağız, dedi Muhtar Seyfali. "Bu işi bir kazığa bağlamak gerek. İkircik öldürdü bizi."</span></p>

    <p class="MsoNormal"><span class="calibre7">Koca Osman soludu. İyice kızmıştı. Piposunu ateşledi, ayağa kalktı, avluda bir aşağı bir yukarı dolaşmaya başladı.</span></p>

    <p class="MsoNormal"><span class="calibre7">Hükümetle bir oldu Ali Safa. Üstümüzdeki zulüm arttıkça arttı. Biz de pıstıkça pıstık. Kalaycı öldükten sonra da başımızdaki kara bulut kalktı sandık. Öyle değil mi? Gene durmadı. Başımıza bin türlü işler açtı. Umudum kırılınca gidelim dedim. Kalaycı ölünce hükümeti dikti karşımıza. Bu zulüm dağını. Ben ne yapayım ben. Bu ölüm dağını dikti karşımıza. Eli kolu uzun hükümetin mağrıptan maşrıka kadar. Bizi de sorarsanız pıstıkça pıstık. Ben ne yapayım ben, burayı terk edelim dedim. Sarı nergisin sarvan kurup oturduğu, mor çiçekli yazpuzların üzengiyi dövdüğü, bir tek tohum atınca yüz tane veren doğurgan dede toprağımızı bırakıp da gidelim dedim. Başka çaremiz kalmadı dedim. Köyden kaçıp gidenlerin yarısı korkudan, yarısı bıkkınlıktan, umutsuzluktan gitti. Ancak az bir kısmına Ali Safa beş on kuruş verdi. Bir kısmı da buradan gidince çok güzel topraklara düşeceklerini sandılar. Şimdi işler değişti. Çok güzel değişti. Sizin haberiniz yok ama, değişti. Gidip yerleşecek bir karış toprak da yok Çukurovada.</span></p>

    <p class="MsoNormal"><span class="calibre7">Hüsam babasının sonsuz öfkesini üstüne çekeceğini bile bile:</span></p>

    <p class="MsoNormal"><span class="calibre7">Değişen ne baba? diye sordu. "Dün Yobazoğlunun evini başına yıkıp fıkarayı sürgün etmedi mi Ali Safa? Candarmanın döve döve kan işettiği Yobazoğlu Hasan değil mi? Değişen ne baba? Bu mu? Git getirsene getirebilirsen Yobazoğlunu köye. Getir de öldürsün Ali Safa..."</span></p>

    <p class="MsoNormal"><span class="calibre7">Babasının kendisine söveceğini sanıyordu. Koca Osman sövmedi, öfkelenmedi. Gitti geldi, düşündü. Piposundan dumanlar savurdu, düşündü. Teker teker köylülerin yüzüne bak</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">tı. Durdu, uzun uzun gözlerini köylülerin gözlerinin içine dikti baktı. Bir şeyler araştırır gibiydi. Çitin dibinden bir kök ısırgan kopardı, avucunda örseledi, toprağa fırlattı. Kendi kendine konuşur gibiydi. Yüzü bir açılıyor, bir kapanıyordu.</span></p>

    <p class="MsoNormal"><span class="calibre7">Dudakları, tel tel sakalı titriyor, kaim kaşlarının altındaki küçücük mavi gözleri bir ışılayıp bir .sönüyordu. Sonsuz bir ikircik içinde olduğu besbelliydi. Konuşmaya başlayacakmış gibi yapıyor, hemen o anda vazgeçiyordu. Herkes bir şeyler sezinliyordu. Koca Osmanın dilinin altında bir şeyler vardı ama, neydi? Herkes sabırsızlıkla Koca Osmanın bu dilinin altındakini bekliyordu.</span></p>

    <p class="MsoNormal"><span class="calibre7">Sonunda Koca Osman patladı:</span></p>

    <p class="MsoNormal"><span class="calibre7">Gitmeyeceğim o köpeğe, dedi. "Nasıl atacaksa atsın bakalım bizi köyümüzden. Ne yapacaksa yapsın. Onun arkasında hükümeti, eşkıyası varsa, bizim arkamızda da... Var."</span></p>

    <p class="MsoNormal"><span class="calibre7">Bir ses:</span></p>

    <p class="MsoNormal"><span class="calibre7">Bizim arkamızda kim var?" diye sordu.</span></p>

    <p class="MsoNormal"><span class="calibre7">Koca Osman dikeldi, bükülmüş beli hışımla doğruldu:</span></p>

    <p class="MsoNormal"><span class="calibre7">Var, diye gürledi.</span></p>

    <p class="MsoNormal"><span class="calibre7">Sonra gene gezinmeye başladı. Hep ikircik içindeydi. Gittikçe de yoruluyordu. Yaşlı bedeni içindeki büyük cebelleşmeyi kaldıramıyordu.</span></p>

    <p class="MsoNormal"><span class="calibre7">Sağ ayağını öne attı, bir iki kere üstünde yaylandı. Sağ elini beline koydu, gülümsedi. Sonra yüzü karardı, gene gülümsedi:</span></p>

    <p class="MsoNormal"><span class="calibre7">Bir dağ başıymış, diye söze başladı. "Uçsuz bucaksız Kafdağlarının başıymış.</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Silme bir karanlık varmış, kurşun geçmez. Yolcular yollarını şaşırmışlar. Hiçbir yerden bir damla ışık bile sızmıyormuş. Hiç de sabah olmuyormuş. Kafdağları gümbürdüyormuş. Hiç de sabah olmuyormuş. Gidemiyorlarmış karanlıkta. Karanlıkta soluk alamıyorlarmış. Umutlarını kesmişler. Kafdağlarında hiç sabah olmayacak demişler. Orada yığılışmış kalmışlar. Onları da, o yolcuları da kırk tane haramiyle bir harami başı kovalıyormuş. Gelmişler, başlarını karanlık duvarına çarpmışlar... Yaaa,&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">çarpmışlar işte. Tam bizim gibi olmuşlar. Bir daha bu Kafdağında durmayalım, demişler. Yığılışmışlar, bizim gibi... "</span></p>

    <p class="MsoNormal"><span class="calibre7">Köylüler, ne diyecek, sözü nereye getirecek diye bekliyorlar, kulak kesilmişler. Kadınlar kalabalığında, o Kafdağı dedik</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">çe fingirdeşmeler. Koca Osman da sözü bir türlü bir yere getirip bağlayamıyor, Kafdağı, Kafdağı, Kafdağındaki kılıç kesmez karanlık diyor. Taş gibi ağır bir karanlık omuzlarımızda, diyor. Bizim gibi, diyor. Konuşuğunun dibi başı belli değil.</span></p>

    <p class="MsoNormal"><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Sonunda Koca Osman iyice yoruldu, sözünü:</span></p>

    <p class="MsoNormal"><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">"İşte bu karanlığın üstüne bir top ışık düştü," diye bitirdi. "Bu yüzdendir ki Kafdağındaki yolcular yollarını buldular, karanlık duvarını aştılar. Bizim de karanlığımıza bir top ışık düştü."</span></p>
  </div>
</body>
</html>
