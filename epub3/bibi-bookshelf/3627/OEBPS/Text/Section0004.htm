<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:o="urn:schemas-microsoft-com:office:office">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="WordSection">
    <p class="MsoNormal"><span class="calibre7">Kafasını Abdi Ağanın evinden çıkan dumana takmıştı. Onun yüzünden kendi köyüne bile giremiyor, baba yurdunda bile dolaşamıyordu. Dişlerini sıktı: "Bu dumanı söndüreceğim," diye bağırdı. "Bir tekini bırakmayacağım, bırakmayacağım. Bir tekini bile... "</span></p>

    <p class="MsoNormal"><span class="calibre7">Kayanın dibine kendini hızla savurdu. Beli kayaya küt diye vurdu.</span></p>

    <p class="MsoNormal"><span class="calibre7">Karanlık basmış, kuzeyden bir yel çıkmış, gündüz sıcaktan yanmış yaban naneleri, kekikler, peryavşanlar esen yelle ağır kokuyordu.</span></p>

    <p class="MsoNormal"><span class="calibre7">O geceyi düşündü. Recep Çavuşun Abdinin çocuklarını öldüreceği geceyi, tam da tetiğe çökecekken tüfeğe vurmuş, çıkan kurşun başka bir yöne gitmiş, çocuk ölmemişti. Acaba öldürse miydi? Ne günahı vardı çocukların? Onlar da büyüyünce babaları gibi milletin başına bela olmayacaklar mıydı? Hele olsunlar da görelim. Belki babaları gibi olmazlar. Eskiden de kurt eniği kurt olur. Epeyce yanlış bir söz. Eski üstüne, Abdi Ağa üstüne, Asım Çavuş, Yüzbaşı Faruk üstüne daha çok şeyler düşündü. Yüzbaşı Faruk öldürmüştü Hatçeyi. Yüzbaşı Faruk deyince içi ağı gibi acı bir kinle doluyor, tüyleri diken diken oluyordu. Yüzbaşı Faruğu öldürmeden, Hatçenin kanını almadan bu dünyadan gitmeyecekti. "Allah," dedi, "Koca Allah şu Faruğu öldürmeden bana ölümü nasip eyleme."</span></p>

    <p class="MsoNormal"><span class="calibre7">Ayağa kalktı, sarhoş gibi yalpalayarak köye aşağı inmeye başladı. Birden gene içini bir sevinç sardı. "Bu güz köye geleceğim," diye düşündü, "köye geleceğim, köylünün toprağa saban attığı gün, toy düğün olurken çakırdikenliğe ilk ateşi ben atacağım. Hürü Anayla birlikte..." Köye yaklaştıkça sabırsızlanıyor, yüreği daha çok, daha çok çarpıyordu.</span></p>

    <p class="MsoNormal"><span class="calibre7">Kapıda durdu, kapının duvarına dayanmasa ayakta duramayacak, yere düşecekti. Soluğu taşarak, kırık kırık bir sesle:</span></p>

    <p class="MsoNormal"><span class="calibre7">Hürü Ana, Hürü Ana! dedi.</span></p>

    <p class="MsoNormal"><span class="calibre7">Hürü Ana içerde tek başına uyukluyordu. Kulaklarına inanamadı, düş görüyorum sandı, bir gözünü açtı geri kapadı.</span></p>

    <p class="MsoNormal"><span class="calibre7">Memed, Hürü Ana beni belki de ölmüş biliyor, diye düşündü.</span></p>

    <p class="MsoNormal"><span class="calibre7">Hürü Ana, Hürü Ana!</span></p>

    <p class="MsoNormal"><span class="calibre7">Hürü Ana gene düş görüyorum sandı. Bir gözünü açtı, dualar okuyarak geri yumdu.</span></p>

    <p class="MsoNormal"><span class="calibre7">"Hürü Ana, Hürü Ana, benim, ben. Ben geldim."</span></p>

    <p class="MsoNormal"><span class="calibre7">Allah Allah! Hiç düşe müşe benzediği yoktu, bu ses kapı</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">nın ardından geliyor, Memedin sesine benziyordu. Ama nasıl olurdu?</span></p>

    <p class="MsoNormal"><span class="calibre7">Hürü Ana, Hürü Ana!</span></p>

    <p class="MsoNormal"><span class="calibre7">Hele bir çıkayım da kapıya, bakayım. Ayağa kalktı, yarı uykulu, yarı uyanık, eline yanmakta olan çam çırasını aldı, kapıya vardı, ikircikli bir sesle:</span></p>

    <p class="MsoNormal"><span class="calibre7">"Kimdir o?" diye seslendi.</span></p>

    <p class="MsoNormal"><span class="calibre7">Memed, usulca, duyulur duyulmaz:</span></p>

    <p class="MsoNormal"><span class="calibre7">"Benim ana, İnce Memed, Dönenin oğlu. Aç kapıyı."</span></p>

    <p class="MsoNormal"><span class="calibre7">Hürü Ana kapının ardındaki sürmeyi çekti, kapı açıldı. Eşikte dikilmiş kalmış İnce Memeddi. Ağzı dili kurudu, bir tek söz söyleyemedi. Bir süre karşı karşıya öyle durdular kaldılar. Sonra Memed Hürü Ananın koluna girdi evin içine götürdü. Elindeki çam çırasını duvara soktu, Hürüyü yandaki döşeğin üstüne oturttu. Uzun bir süre karşılıklı sustular. Neden sonra kendine gelen Hürü Ana, çok ciddi:</span></p>

    <p class="MsoNormal"><span class="calibre7">Hoş geldin yavrum, Memedim, dedi. "İyi ki geldin. Biz de seni yitmiş gitmiş, kayıplara karışmış sanıyorduk. Hoş geldin safalar getirdin yavrum. Köy candarma dolu."</span></p>

    <p class="MsoNormal"><span class="calibre7">Memed:</span></p>

    <p class="MsoNormal"><span class="calibre7">Biliyorum, dedi.</span></p>

    <p class="MsoNormal"><span class="calibre7">"Seni gelirken kimse görmedi ya?"</span></p>

    <p class="MsoNormal"><span class="calibre7">"Bir çocuk gördü."</span></p>

    <p class="MsoNormal"><span class="calibre7">Tam bu sırada da Uzun kayanın dibinin oralardan kurşun sesleri gelmeye başladı.</span></p>

    <p class="MsoNormal"><span class="calibre7">"Candarmalar kurşunu bana sıkıyorlar, ana. Çocuk beni Uzun kayanın orada gördü de..."</span></p>

    <p class="MsoNormal"><span class="calibre7">Hürü Ana gülümsedi:</span></p>

    <p class="MsoNormal"><span class="calibre7">Sıksınlar dursunlar, şu gavur hükümetin, şu ağaların kurşunlarını boşa yaksınlar, yaksınlar bakalım!</span></p>

    <p class="MsoNormal"><span class="calibre7">Memed de gülümsedi.</span></p>

    <p class="MsoNormal"><span class="calibre7">Hürü Anaya bir şeyler sormak istiyor ama, bir türlü dili varıp da soramıyordu. Durmuş Ali Emmi nerde, diye soracaktı. Nereye gitmişti acaba? Acaba ölmüş müydü? Ölmüşse Hürü Ananın başında neden kara çatkı yoktu? Çakırdikenliği yakmışlar mıydı her yıl? Kimse karışmadan toprakları ekip biçiyorlar mıydı, o gün bugündür. Sorulamazdı. Bir kötülük olmuş&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">olmasın diye Memedin ödü kopuyor, bir tek soru soramıyordu. Burada bir ay bekler, böyle soru dolu gözlerle Hürü Ananın yüzüne bir ay bakardı da gene Hürü Anaya bir tek soru soramazdı.</span></p>

    <p class="MsoNormal"><span class="calibre7">Hürü Ana onun sabırsız, soru dolu gözlerini anlıyor ama, kötü haberleri söylemeye bir türlü dili varmıyordu. Fıkara zaten yıkılmış, erimiş bitmiş, diyordu içinden. Anası öldürülmüş, sevdiceği öldürülmüş, biricik yavrusunu bile doya doya koklayamamış,&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">nerede olduğu bellisiz olmuş, bir de bu kötü haberleri duyarsa neye varır fıkaranın hali? Neye varır Hürüce, neye, neye varır?</span></p>

    <p class="MsoNormal"><span class="calibre7">Bir de gözünün içine bakıyor ki, melil melil, melil de mahzun. İnsan söylememezlik de edemez. Şuna bakın, kurbanınız olayım, şunun yüzüne bakın, ağzından memesi alınmış bir bebeciğe benziyor, nerdeyse burnunu çeke çeke ağlayacak.</span></p>

    <p class="MsoNormal"><span class="calibre7">Söylerim yavrum, söylerim. Şu Hürücenin yüreciği taştan demirden oldu. Söylerim yavrum, söylerim. Şu olan bitenlere demir olsam dayanamazdım, erirdim, çürürdüm. Taş oldum da dayandım. Bu kadar acıların, belaların üstüne sen nasıl dayanacaksın? Sen nasıl, sen nasıl? Keski gelmeyeydin yavru. Güzelce başını almış, köyün içinden bir karaca bulut gibi süzülüp gitmiştin. Neden geldin yavru? Kimi seni Kırklara karışmış sandı. Kimi Mustafa Kemalin yanına gitmiş de, başkumandan olmuş Kemale, dedi. Kimi koca bir kuş donuna girip her gece anasının mezarına gelip sabaha kadar Dönemin mezarının üstünde döner, kuş dilince dualar okurmuşsun, dedi. Hatçenin de mezarında... Anana, güzelce Döneye, güzel Hatçeye nasıl dayandın Memedim? Niye geldin yavru? Sana nasıl söylerim olanı biteni. Bak saçlarıma, bir tek kara saç var mı? Bak yüzüme, kırışmamış birazıcık yeri kalmış mı? Sen giderken ben böyle miydim Memedim?</span></p>

    <p class="MsoNormal"><span class="calibre7">Memedin yüzüne gözlerini dikmiş, içinden konuşuyor, konuşuyordu. Sanki Memed içinden geçenleri duyuyordu. Öylesine el kol sallıyor, yüzünü buruşturuyor, açılıyor, kapanıyordu.</span></p>

    <p class="MsoNormal"><span class="calibre7">Nasıl olsa duyacak, diye geçirdi içinden. Bunca acıya dayanan buna da dayanır. Çocuk değil ya, koskocaman İnce Memed.</span></p>

    <p class="MsoNormal"><span class="calibre7">Söylemeye karar verince çoktan beri içinde zorla tuttuğu ağıdına başladı. Hem ağlıyor, hem de ağıt yakarak konuşuyor, derdini söylüyordu. Her sözünü de, demir olsam çürürdüm, toprak oldum dayandım, sözleriyle bitiriyordu. Döneye ağladı, Hatçeye ağladı, Durmuş Aliye ağladı, çocuklarına ağladı, ağıt yaktı.</span></p>

    <p class="MsoNormal"><span class="calibre7">Memed taş gibi, duvar gibi olmuş, yüzünde en küçük bir kıpırtı olmadan Hürü Anayı dinliyordu. Dışardan kurşun sesleri geliyordu. Sanki duymuyorlardı.</span></p>

    <p class="MsoNormal"><span class="calibre7">Ağlamayı, ağıdı bitiren Hürü Ana gözlerini, burnunu başörtüsüyle sildi, ayağa kalktı:</span></p>

    <p class="MsoNormal"><span class="calibre7">"Ben batayım yavrum," dedi. "Uzak yollardan geldiğini unuttum seni görünce. Kara yazılı Hürü batsın. Seni aç koydum."</span></p>

    <p class="MsoNormal"><span class="calibre7">Hemen gitti sofrayı getirdi Memedin önüne serdi. Güzel nakışlı pamuktan dokunmuş bir sofraydı bu. Bir çanak yoğurt, bir çanak cıvık pekmez getirdi. Azıcık bal, azıcık da peynir getirdi.</span></p>

    <p class="MsoNormal"><span class="calibre7">Ye yavrum, dedi. "Hürü Anan sana kurban olsun. Eee, nerelerdeydin bakalım, yitti yiteli? Nerelere gittin?"</span></p>

    <p class="MsoNormal"><span class="calibre7">Memed karşılık vermiyor, dalmış gitmiş, yüzü taş gibi.</span></p>

    <p class="MsoNormal"><span class="calibre7">Yufka ekmeği lokma yaptı, önce pekmeze, sonra yoğurda batırdı, lokmayı ağzına attı, çiğnedi çiğnedi, yutamadı. Lokma bir türlü boğazından aşağı gitmiyordu.</span></p>

    <p class="MsoNormal"><span class="calibre7">Durmuş Ali ölmüş değil, öldürülmüştü, nasıl öldürülmüştü, ağıttan bir türlü anlayamamıştı. Köylü hep Hürüceye düşman olmuş, köylülerin evi yağma edilmişti. Ağıt böyle söylüyordu ama, kim yağma etmişti?</span></p>

    <p class="MsoNormal"><span class="calibre7">Lokmayı yutamazsa Hürü Ana çok üzülecekti. Çiğnedi çiğnedi zorlan yuttu ama, kendisini de dinmeyen bir öksürük tuttu. Öksürüğü geçtikten sonra:</span></p>

    <p class="MsoNormal"><span class="calibre7">Ana, dedi Memed, onun ateş gibi olmuş elini tuttu. "Olara biteni bana söyle. Ne yapalım, başa gelen çekilir. Boğazımdan geçmiyor, kusura kalma. Senin ekmeğini ağı olsa da yerdim ama, geçmiyor boğazımdan. Kusuruma kalma, güzel anam, çok çekmişim."</span></p>

    <p class="MsoNormal"><span class="calibre7">Hürü Ana sakin, hiçbir şey olmamış gibi durgun:</span></p>

    <p class="MsoNormal"><span class="calibre7">Yavrum, Memedim, diye başladı. "Sen köyün içinden süzülüp çıkınca... Köylü sevindi. Sonra korktu. Abdiyi ölmemiş sandı. Sonra öğrendik ki ölmüş, hem de domdom kurşunu onun yüreğini parça parça eylemiş. Köylü çok sevindi. Sonra Dikenlidüzünün beş köyü bir araya geldi. Bir toy düğün yaptılar, dünya dünya olalı böyle bir toy düğün görmedi. Genç kızlar en güzel giyitlerini giydiler. Yaşlılar sakız gibi, sütbeyaz başörtü bağladılar. Davullar çalındı, çifter çifter. Durmuş Ali Emmin bile, hasta haline bakmadan oyun oynadı. Sonra bir sabah gün ışırken beş köyün kadını erkeği, hastası sayrısı, çoluğu çocuğu çakırdikenliğe gittik, dikenliğe ateş verdik. Böyle bir sevinci insan olan insan tatmamıştır. Bir iki yıl böyle gitti. Her şey bol bolamadı. O gün biz Çakırdikenliğe ateş verince, o gece Alidağın tepesinde bir top ışık patladı. Alidağın tepesi üç gece balkıdı durdu. Üç gece Alidağın tepesi gündüz gibi oldu. Köylü buna daha çok sevindi. Böyle'bir yıl geçti. İkinci yıla girerken daha güzel, daha şenlikli bir toy düğün oldu. Çakırdikenlik daha güzel yandı. Dağın tepesindeki bir top ateş daha güzel patladı. Üçüncü yıldı. İkinci yıldan daha güzel, daha şenlikli... Bir toy düğün... Durmuş Ali Emmin hem oynuyor, bilirsin çok güzel oynardı, hem de elinde çam çırası yalımlanıyor, Çakırdikenliğe ateş vermeye gidiyordu. Birden ötelerden üç el silah sesi duyuldu, o yöne baktık. Bir atlı doludizgin tozutup gelir. Geldi, atını ilk önce çakırdikeni yığını yanındaki Durmuş Ali Emminin üstüne sürdü. Durmuş Ali yere düştü. Atlı Durmuş Aliyi atına iyice çiğnetti. Onun arkasından silahlı on atlı daha geldi, çoluk çocuğun üstüne at sürdüler, kurşun sıktılar. Çok insan yaralandı. Beş çocuk öldü, ikisi kız. Durmuş Ali Emmin iki gün daha yaşadı. Sana selam söyledi. Söyleyin oğluma, dedi, sonu iyi gelmediyse de, iyi bir iş yaptı. Gene de iyi bir iş yaptı. İşte o yıl çakırdikenlik yanmadı. Alidağının başında da bir top ışık patlamadı. Durmuş Ali Emmin öldü. Son solukta hep seni andı. Bu gelen atlı kimmiş, bildin mi? Kel Hamza vardı ya, Abdinin kardaşı Kel Hamza. Abdi onu köyden kovmuştu ya, dağlara gelemezdi Abdinin sağlığında. Bildin mi Kel Hamzayı Memed?"</span></p>

    <p class="MsoNormal"><span class="calibre7">Bildim Ana.</span></p>

    <p class="MsoNormal"><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">O Kel Hamza köye yerleşti. Başında silahlı adamları, adamlarından başka candarmalar, candarmalar... Kel Hamza mumlan arattı Abdiyi... Geldi köye yerleşti.</span></p>

    <p class="MsoNormal"><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Hürü Ana durmadan, yanık yanık, köylünün Kelden çektiğini bir anlatıyor, anlatıyor, anlatıyor, duruyor, bir uzun uzun Memedin yüzüne bakıyordu.</span></p>

    <p class="MsoNormal"><span class="calibre7">Kel Hamza Abdinin ana bir, baba bir öz kardeşiydi. Abdi onu hiç sevmezdi. Bu yüzden de daha on beş yaşında onu Değirmenoluktan kovmuş, Dikenlidüzüne girmesini yasak etmişti. Kel Hamza ömründe bir tek kere Dikenlidüzüne girmiş, onda da yakalanmış, Abdi Ağaya getirilmiş, Abdi Ağa da üç gün üç gece ona sopa çektirmiş, yarı ölü Hamzayı bir atın sırtına yüklemiş, Dikenlidüzünün dışına götürüp, kardeşini it ölüsü gibi attırmıştı. Bu korkunç dayaktan sonra Kel Hamza uzun bir süre kendisine gelememiş, bir zaman, onu öyle yoldan bulan, iyileştiren Yörüklerin yanında çobanlık etmiş, sonra da Çukurovada, Telkubbe yakınlarında bir çiftliğe yanaşma durmuştu. Öyle Abdi Ağa gibi kısacık, çelimsiz değil, uzun boylu, kaim enseli, güçlü kuvvetli birisiydi. Kardeşinin ölümünü duyunca çok sevinmiş, sevincinden ne yapacağını bilememiş, çiftlikte üç gün sarhoşlar gibi dolaşmış, her önüne gelene kardeşinin öldürüldüğünü söylemiş, sonra da olayı unutup gitmiş, yanaşmalığını sürdürmüştü.</span></p>

    <p class="MsoNormal"><span class="calibre7">Bir gün Dikenlidüzünden çiftliğe, onu görmeye Pıtırakoğlu geldi. Ağzı çok kalabalık bir adamdı.</span></p>

    <p class="MsoNormal"><span class="calibre7">Ona yekten:</span></p>

    <p class="MsoNormal"><span class="calibre7">Sen ne ahmak adamsın, duymadın mı kardeşinin öldürüldüğünü? diye sordu.</span></p>

    <p class="MsoNormal"><span class="calibre7">"Duydum, deli gibi de sevindim onun geberdiğine," dedi Kel Hamza.</span></p>

    <p class="MsoNormal"><span class="calibre7">İyi yaptın sevindiğine. Toprakları köylünün paylaştığını duydun mu?</span></p>

    <p class="MsoNormal"><span class="calibre7">Duydum, dedi Kel Hamza.</span></p>

    <p class="MsoNormal"><span class="calibre7">Her yıl toy düğünle çakırdikenliğe gidip ateş verdiklerini?</span></p>

    <p class="MsoNormal"><span class="calibre7">Duydum.</span></p>

    <p class="MsoNormal"><span class="calibre7">Alidağın tepesinde patlayan bir top ışığı?</span></p>

    <p class="MsoNormal"><span class="calibre7">Duydum.</span></p>

    <p class="MsoNormal"><span class="calibre7">Abdinin iki karısının ikisinin de dul kaldığını?</span></p>

    <p class="MsoNormal"><span class="calibre7">Duydum...</span></p>

    <p class="MsoNormal"><span class="calibre7">Pıtırakoğlu:</span></p>

    <p class="MsoNormal"><span class="calibre7">Öyleyse burada, bu yanaşmacılıkta ne duruyorsun köpek! diye bağırdı. "Dikenliğe ağa olmak, padişah olmak dururken burada yanaşmalık öyle mi? Akılsız köpek." Pıtırakoğlu çok yaşlı bir adamdı.</span></p>

    <p class="MsoNormal"><span class="calibre7">Kel Hamza:</span></p>

    <p class="MsoNormal"><span class="calibre7">Doğrusun, dedi.</span></p>

    <p class="MsoNormal"><span class="calibre7">Doğruysam, sen de bana Dikenlinin beğendiğim yerinden, beğendiğim, su altı bir tarlayı verirsin.</span></p>

    <p class="MsoNormal"><span class="calibre7">Veririm, dedi Kel Hamza.</span></p>

    <p class="MsoNormal"><span class="calibre7">Hemen o gün orada hazırlık yaptılar. Kel Hamza yanaşmalıktan biriktirdiği bütün paraya bir çift çizme, bir güzel şalvar, ceket, bir şapka, bir de borca çok güzel dört yaşında uzun boylu, İngiliz kan bir at aldı. Bir de Alaman filintası aldı, yüz mermisiyle birlikte, borca. Beş on tane de ipten kazıktan kurtulmuş hergele topladı başına, Pıtırakoğlu önde, onlar arkada, çıktılar Dikenlidüzüne. Birkaç hafta aşağılarda beklediler. Her işi Pıtırakoğlunun öğüdünce yürütüyordu Kel Hamza.</span></p>

    <p class="MsoNormal"><span class="calibre7">Köylüler Çakırdikenliğe ateş verirlerken... İşte böyle korkutulurdu köylünün gözü. Bir de Hükümetle. Hükümet sonra...</span></p>

    <p class="MsoNormal"><span class="calibre7">Köylü ne karşı koydu, ne bir şey. Kuzu gibi boyun eğdi. Üstelik çoğu da gitti özür diledi. İnce Memede attılar tuttular. Babasının kemiğine sövdüler.</span></p>

    <p class="MsoNormal"><span class="calibre7">Kel Hamza aynı gün Göktefikli Hocayı çağırtıp, Abdinin iki karısının ikisine de birden nikah kıydırdı. Akşam birisiyle, sabaha karşı da ötekiyle yattı. Kadınlar Kel Hamzadan derecesiz memnun kaldılar.</span></p>

    <p class="MsoNormal"><span class="calibre7">Sonra Kel Hamza köye candarmalar getirdi. Çavuşlara, onbaşılara her gün kuzular kızartıp rakılar içirtti.</span></p>

    <p class="MsoNormal"><span class="calibre7">"Kurban olduğum Memedim, yavrum, bundan gerisini ne ben söyleyeyim, ne sen duy. Kel Hamza köylüye haber gönderdi, üç yıl ektiniz biçtiniz, beylik hakkını, toprak hakkını vermediniz. Üç yıl evinizde neyiniz varsa alacağım. Önünde bir çavuş, on candarma, ev ev dolaştı köyü, evlerde ne&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">varsa, un, buğday, yağ, at, inek, eşek, hepsini hepsini aldı götürdü, yığdı Abdinin ambarına. Köylü o yıl aç kaldı. Aç kurtlar gibi sızılaştılar. Yakın köyler duydular da halimizi bize birer ikişer ekmek getirdiler. Köylünün çoğu yakın köylere gitti... O kış acından on beş kişi şişti şişti öldü. Dışarda hiç köylü görebildin mi gelirken? Göremezsin yavru, hepsi yarı çıplak... Dışarı çıkamıyorlar."</span></p>

    <p class="MsoNormal"><span class="calibre7">Topal Ali? diye sordu Memed. Sesi yok gibiydi.</span></p>

    <p class="MsoNormal"><span class="calibre7">O, Hamzanın iti oldu. Köylünün malım o taşıdı ambara... Ben sana onu öldür demedim mi? Şu koca hançeri karnına sok da öldür demedim mi?</span></p>

    <p class="MsoNormal"><span class="calibre7">Memed, sallanarak, ölü gibi ayağa kalktı. Ayakta duramadı, direğe yapıştı. Yalpalayarak dışarı çıktı. Sarhoşlar gibi Dikenlidüzüne aşağı yürüdü. Dişleri kenetlenmişti. Tir tir titriyordu.</span></p>

    <p class="MsoNormal"><span class="calibre7">Sabahın ilk ışıkları onu Dikenlidüzünün ortasında, dimdik dikilmiş, donmuş, hiç kıpırdamaz buldu. Yüzü bembeyazdı ve donmuştu. Gölgesi upuzundu.</span></p>

    <p class="MsoNormal"><span class="calibre7">Öğle oldu Memed kıpırdamadı, gölgesi toplandı, ayağının dibine geldi bir kara yuvarlak oldu. İkindi geldi geçti.</span></p>

    <p class="MsoNormal"><span class="calibre7">Hürü Ana gittikten sonra ardından çıkmış, koşarak onu aramaya başlamıştı. Sabaha kadar aramadığı bir yeri bırakmadı ovada. Gün doğduktan sonra da aradı. İkindiye doğru düzlüğe bakmayı akıl etti. Baktı ki, ne görsün, Memed düzlüğün ortasına dikilmiş durur.</span></p>

    <p class="MsoNormal"><span class="calibre7">Düşe kalka, koşa yürüye yanına vardı. Baktı ki Memed bitik, dişleri kenetlenmiş.</span></p>

    <p class="MsoNormal"><span class="calibre7">"Öldürdüm yavrum seni. Haydi çabuk, candarmalar görecek, birisi görecek."</span></p>

    <p class="MsoNormal"><span class="calibre7">Koluna girdi, yakındaki dereye doğru onu sürükledi, bir hayıt çalısının içine yatırdı. Yüzüne su serpti, ona diller döktü, sevindi, oynadı güldü. Neden sonra Memed kendine geldi:</span></p>

    <p class="MsoNormal"><span class="calibre7">Anam, dedi, "güzel anam, anaların en yiğidi. Size çok kötülük ettim."</span></p>

    <p class="MsoNormal"><span class="calibre7">Uzandı Hürünün elini aldı dudağına bastırdı, öptü. Sonra gülümsedi.</span></p>

    <p class="MsoNormal"><span class="calibre7">Ana, dedi, "Topal Aliye söyle de gelsin."</span></p>

    <p class="MsoNormal"><span class="calibre7">Hürü Ana karşı koyacaktı, sonra vazgeçti</span></p>

    <p class="MsoNormal"><span class="calibre7">Olur yavru, dedi, boynunu büktü. "Şimdi gider bu gece sana onu gönderirim. Kurban olayım Memedim, o gavura güvenme. Başına bir iş açar sonra. Köy candarma dolu. Onun da candarmayla, Kel Hamzayla içtiği ayrı gitmiyor. Kurban olayım kendine mukayyet ol... Bir sen kaldın..."</span></p>

    <p class="MsoNormal"><span class="calibre7">Demir olsam çürürdüm, toprak oldum dayandım... Toprak toprak, toprak oldum da dayandım.</span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <h1 class="MsoNormal" id="sigil_toc_id_22" style="text-align: center;"><span class="calibre7">22</span></h1>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7">İdris Bey otuzunda gösteriyordu. İnce, uzundu. Sarı gözleri, kartal gagası burnu, uzun yüzüyle bu dünyada yaşamayan, nasılsa bir kere uğramış, yırtıcı, yabanıl bir yaratığa benziyordu. Büyülü, kutsal bir yaratığa... Uzun bıyıkları düşmüştü. Parmaklan çok uzundu, güzeldi. Onunla ilk karşı karşıya gelen ne bedenini, ne altın gibi güzel gözlerini, ne sarı pırıltılı uzun bıyıklarını, ne saçlarını görürdü. Onunla ilk karşılaşan insan yalnızca onun uzun, güzel parmaklarını görür, hayran kalırdı.</span></p>

    <p class="MsoNormal"><span class="calibre7">Bir Çeçen beyi olan babası Osmanlı devrinde ili aşiretiyle birlikte Kafkaslardan gelmişti, Anavarza kalesinin karşısına, Ceyhan ırmağının güney gecesine yerleşmişti. Kurdukları köyün adına Akmezar demişlerdi. İlkönceleri Çukurovada sinekten, sıtmadan, sıcaktan hastalanmışlar, kırılmışlardı. Üç dört yıl içinde Çukurovaya alışmışlardı ama, sayıları da yarıya inmişti. Kafkaslardan getirdikleri atları da, öteki hayvanları da kırılmıştı.</span></p>

    <p class="MsoNormal"><span class="calibre7">Çukurovaya alışan Çerkesler Çukurova cinsi güzel atlar yetiştirdiler sonra. Ektiler biçtiler. Çukurova o zamanlar meyve bahçesi nedir bilmezdi, güzel, bakımlı meyve ağaçları diktiler Çukurun sıcağına. Evleri ottan Türkmen köylerinin yanına ahşaptan ve taştan, ikişer katlı güzel evleri olan, caddesi, sokakları olan bir köy kurdular.</span></p>

    <p class="MsoNormal"><span class="calibre7">Bereketli topraklar üstünde mutlu bir yaşama düzeni kurdular. Bütün ovaya güzel atları, iri meyveleri, yiğit davranışlarıyla ün saldılar. Öteki Torostaki Çerkesler gibi at hırsızlığı da&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">yapmadılar. Beylerinin bir dediğini de iki etmediler. Geleneklerini, göreneklerini de Kafkastaki gibi korudular.</span></p>

    <p class="MsoNormal"><span class="calibre7">Mutlulukları, düzenleri, yepyeni, siyah, Ford marka bir otomobilin gelip son beyleri İdris Beyin kapısında duruncaya kadar, yıllarca sürdü. Otomobil toza batmıştı. İri, toz altında kalmış gözleri Çukurova güneşi altında parlıyordu. O güne kadar Akmezar köylüleri, askerliğe gitmiş birkaç kişinin dışında, hiç otomobil görmemişlerdi. Köylüler, yaşlı genç, kadın erkek, çoluk çocuk, korkuyla, şaşkınlıkla, hayranlıkla bu koca, ışık gözlü tuhaf yaratığa baktılar. Kiminin yüreğine acı bir uğursuz korku girdi, çöreklendi. Kimisi de bu tuhaf yaratığı gördüğüne sevindi.</span></p>

    <p class="MsoNormal"><span class="calibre7">Otomobilden iki kişi indi. Bir tanesi iri, kaim, kara kaşlıydı. Karalar içindeydi. Kara bir siyah lenger şapka giymişti. İri, kaim kara kaşlı adamın göbeğinin üstündeki bir deste altın kösteği ışıltı içindeydi. Dimdik, gerilmiş, arkaya doğru kaykılmış duruyor, yöreye yan gözle çok alçaltıcı bakışlar fırlatıyordu. Dağların taşların, cümle mahlukatın yaratıcısı sanki oydu. Yöreye öyle bir hava veriyordu her davranışıyla. İdris Bey de onu bir tuhaf karşıladı. Bu yarı tanrı yaratığın önünde iki büklüm eğildi.&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Yaşlı Çerkesler hem bu işe çok şaşırdılar, hem de çok kızdılar. Kara giyitli adamın arkasından otomobilden inen boz giyitli adam da onun önünde ceketinin düğmelerini boyuna ilikliyor, eli ceketinin düğmesinde, arkasından geliyor, pür tetikte, ne diyecek diye bir alıcı kuş gibi hazır bekliyordu.</span></p>

    <p class="MsoNormal"><span class="calibre7">Çerkesler bunun yepyeni, çok büyük, Çar gibi bir adam olduğunu anlamakta gecikmediler. Neydi, kimdi acaba?</span></p>

    <p class="MsoNormal"><span class="calibre7">İdris Bey biraz şaşkınlık, daha çok korku, merakla onu konağa çağırdı. Konuk hiç konuşmuyordu. Konağa girince iri konuğun arkasındaki adam İdrisin kulağına bir ad fısıldayıverdi. İdris Beyin yüzü soldu, telaşı birkaç misli arttı:</span></p>

    <p class="MsoNormal"><span class="calibre7">Hoş geldiniz, hoş geldiniz, hoş gelip safalar getirdiniz Beyim. Bizim köyümüze şerefler bahşettiniz Beyim. Büyük şerefler...</span></p>

    <p class="MsoNormal"><span class="calibre7">İri adam tombul elini bir daha ağır ağır İdris Beye uzattı, idris Bey ele sarıldı ama öpmedi. İri adamın yüzünde bu yüzien bir hoşnutsuzluk belirdi. İdris Bey bunu gördü, sezdi,&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">üzüldü. "Bizim soyumuz hiç kimsenin elini öpmemiştir, padişahın, çarın bile," diye içinden geçirdi. "El öpmeyi hiç kimse bizden beklemesin."</span></p>

    <p class="MsoNormal"><span class="calibre7">Otuz yaşlarında gösteren iri yarı adam, ilk bakışta dehşet bir mücessem korku heykeline benziyordu.</span></p>

    <p class="MsoNormal"><span class="calibre7">Hiç konuşmuyordu. Karşısındaki elpençe divan, elleri ceketinin düğmesinde dikilmiş kalmış adama, gene karşısına dikilmiş, çok terbiyeli İdris Beye bir baş sallamayla, oturun emrini verdi. Berikiler onun karşısındaki sedire şöyle ilişip ellerini dizlerine koydular. Uzun boylu, genç, sarışın, çok güzel, uzun boynu kuğular gibi bir genç kız gümüş bir tepsi içinde kahve getirdi. İri adam, yan gözle kızı şöyle bir süzdü. Yüzündeki heybet azıcık açıldı, sonra hemen gerisin geri kapandı. Cebinden ağır ağır altın tabakasını çıkardı, açtı, parmaklarının ucuyla içinden bir sigara çekti, gene aynı ağırlıkta çıt diye tabakayı kapadı, cebine koydu. İdris Bey telaşlandı, çakmağını, çakmak taşını çıkarıp kavı üstüne yerleştirip çakıncaya kadar, konuk gene aynı ağırlıkla cebinden benzinli çakmağını çıkardı, hemen sigarasını yaktı. İdris Bey o zamana kadar benzinli çakmak görmemişti. Türkiyede birkaç kişide ancak vardı bu çakmaktan. Çakmak da altındı.</span></p>

    <p class="MsoNormal"><span class="calibre7">Çakmağın hemen yalım yalım yandığını gören İdris Bey utangaç gülümsedi. İri adamın da yüzünden şöyle bir gülümsemenin gölgesi geçti:</span></p>

    <p class="MsoNormal"><span class="calibre7">Paşanın hediyesi, dedi. "Paşa arkadaşlarına çok güzel, kıymetli hediyeler yapmayı&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">sever. Paşaya da bunu İngiliz Sefiri&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">getirmiş."</span></p>

    <p class="MsoNormal"><span class="calibre7">Kahvesini, sigarasını hiç konuşmadan bitiren iri adam, biraz daha oturdu. Sonra dimdik, olanca heybetiyle, ayağa kalktı, elini çok uzak uzatarak gerdi, ucunu İdris Beye tutturdu, iki kez salladı, çok gür bir sesle:</span></p>

    <p class="MsoNormal"><span class="calibre7">Allahaısmarladık, dedi. Hiç yanına yönüne bakınmadan dimdik merdivenleri indi, gene dimdik otomobile yürüdü. Şoför, iki büklüm, otomobilin kapısını açmış bekliyordu. Dimdik bindi. Otomobil çalışıyordu. Boz giyitli adam da şoförün yanına bindi oturdu. Otomobil yürüdü. İri bey İdris Beye bir daha dönüp bakmadı bile.</span></p>

    <p class="MsoNormal"><span class="calibre7">Otomobil bir toz bulutu içinde, dingillerine kadar yolun tozlarına gömülerek köyden çıktı gitti.</span></p>

    <p class="MsoNormal"><span class="calibre7">İdris Bey başına birikmiş köylülere:</span></p>

    <p class="MsoNormal"><span class="calibre7">Kozan Mebusu Arif Saim Bey, dedi.</span></p>

    <p class="MsoNormal"><span class="calibre7">Köylüler onun adını çok duymuşlardı.</span></p>

    <p class="MsoNormal"><span class="calibre7">Yaşlı, gün görmüş, savaşlara girmiş çıkmış bir Çerkeş:</span></p>

    <p class="MsoNormal"><span class="calibre7">Mustafa Kemal Paşanın sağ kolu o, dedi. "Mustafa Kemal Paşanın silahşoru bu. Onun paşaylan içtiği su ayrı gitmez. Diyarbekirde bunun astığı adamları gördüm, şehrin bir ucundan öteki ucuna kadar sallandırmıştı. Büyük Mahkemenin en büyük reisi bu... Çok gençmiş. Otuz yaşında bile yok."</span></p>

    <p class="MsoNormal"><span class="calibre7">Bütün Çukurova Arif Saim Beyi iyi, çok iyi biliyordu.</span></p>

    <p class="MsoNormal"><span class="calibre7">Fransızların Adanayı işgalinde Siste candarma kumandanıydı. Fransızlar Adanayı işgal edince önce Fransızlarla anlaşmış, sonra bakmıştı ki Fransızlarda iş yok, bunlar kalıcı değil, yönünü Mustafa Kemale dönmüş ve Mustafa Kemalin en güvendiği adam olmuştu az bir günde.</span></p>

    <p class="MsoNormal"><span class="calibre7">Bingöllüydü ve fıkara bir Kürdün oğluydu. Zar zor okuyabilmiş, Harbiyeyi binbir müşkülatla bitirebilmişti. Okuryazarlığa öyle çok hevesi yoktu. Silah kullanmayı çok seviyordu. En büyük övüncü tabancayla çok uzaktan gümüş paraları vurmasıydı.</span></p>

    <p class="MsoNormal"><span class="calibre7">Mustafa Kemal Paşa onu Kozandan alıp bir güney iline, Fransızlara karşı halkı teşkilatlandırmaya gönderdi. O, oraya gitmeden aylar önce, halk Fransızlara karşı teşkilatlanmış, çarpışmaya başlamıştı bile. Yer yer de Fransızları bozguna uğratmıştı. İlin yiğit halkı hiçbir yerden yardım görmeden Fransızları çöle doğru sürüyordu. Arif Saim Bey bu halk güçlerinin başına geçti ve Fransızlar, bütün güney illerinde yenildiği gibi, bu ilde de bozguna uğradı ve memleketi bırakıp gitti. Arif Saim Bey de, bütün savaşa katılmış zabitler gibi İstiklal Madalyasıyla taltif edilip, kahraman ilan edildi ve Mustafa Kemal Paşanın has adamlarından birisi oldu. İlk olarak da candarma komutanı bulunduğu yerden mebus seçtirildi.</span></p>

    <p class="MsoNormal"><span class="calibre7">Arif Saim Bey mebus olup Ankaraya yerleşince ilk işi bir otomobil almak oldu.&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Sonra mal mülk edindi. Cumhuriyetin kuruluş devirleri geçip de ortalık durulunca, ilk işi çok yakın</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">dan tanıdığı Çukurovaya gelmek oldu. Çukurovanın altın toprakları onun en büyük tutkusuydu. Kurtuluş Savaşı olmasaydı eğer, bu toprakların bir avucuna bile sahip olmayı düşünemezdi. Bu toprakların büyük bir kısmı Sultan Abdülhamidin, derebeylerin, Mısırlı dedikleri Arapların, bir de Ermenilerindi.</span></p>

    <p class="MsoNormal"><span class="calibre7">Arif Saim Bey Çukurovaya gelirken otomobiline bir de tarım, toprak uzmanı almıştı. İşte beraberinde Akmezar köyüne getirdiği boz giyitli, eli hep ceket düğmesinde olan kişi bu ziraat uzmanıydı. Adı da Ahmet Beydi. Ahmet Bey öğrenimini Budapeşte Yüksek Ziraat Okulunda yapmıştı. Memleketteki birkaç uzmandan birisiydi.</span></p>

    <p class="MsoNormal"><span class="calibre7">Ankaradan çıkarlarken Arif Saim Bey:</span></p>

    <p class="MsoNormal"><span class="calibre7">Kardeşim Ahmet Bey, demişti, "sizi bana büyük bir toprak mütehassısı diye tavsiye ettiler. Şimdi sizinle Çukurovaya gideceğiz, altımızda otomobil, Çukurovayı&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">adım adım dolaşacağız. Siz toprağın kalitesine bakacak, bana Çukurovanın en verimli toprağını tespit edeceksiniz, ben de tespit ettiğiniz bu toprağı alacak, buraya Türkiyenin en büyük, en modern çiftliğini kuracağım."</span></p>

    <p class="MsoNormal"><span class="calibre7">Önce Yüreğir ovasını, Tarsus yörelerini dolaştılar. Karataşa, Ağba bataklığına indiler. Ahmet Bey toprağa bakıyor, bitkilerini inceliyor, köylülerle konuşuyor, ölçüyor biçiyor, defterine yazıyor, "Evet efendim, gidebiliriz," diyor, başka bir söze varmıyor, sadece düğmelerini ilikliyor, boyun kırıyordu. Ödevini çok iyi yaptığı, yapacağı her halinden belli oluyordu. Ağbadan Yumurtalığa geldiler, Yumurtalıkta üç gün kaldılar. Arif Saim Bey otomobilini Yumurtalıktan Aptioğlu çiftliğine sürdü. Bir eski maarif vekili mebus arkadaşı Aptioğlu çiftliğine sahip olmuştu. Bu onu çok kıskandırmış, deli etmişti. Aptioğlu çiftliğine sahip olan mebus halbuki hiçbir cepheye gitmemiş, onlar gibi kelleyi koltuğa almamış, Ankarada yan gelmiş yatmıştı. Bu çiftliğe nasıl, niçin sahip olmuştu? Ne hakkı vardı?</span></p>

    <p class="MsoNormal"><span class="calibre7">Aptioğlu çiftliğinin toprağını inceleyen mütehassısa dişlerinin arasından çıkan ıslık gibi bir sesle sordu:</span></p>

    <p class="MsoNormal"><span class="calibre7">Nasıl?</span></p>

    <p class="MsoNormal"><span class="calibre7">Mükemmel, dedi Ahmet Bey.</span></p>

    <p class="MsoNormal"><span class="calibre7">Bana bulacağınız toprak bundan daha iyi olacak.</span></p>

    <p class="MsoNormal"><span class="calibre7">Başüstüne Beyim.</span></p>

    <p class="MsoNormal"><span class="calibre7">En güzel topraklar benim olacak. Benim hakkım. Cephede kanı döken benim. Kelle koltukta ben dövüşürken, o karısının koynunda uyuyordu.</span></p>

    <p class="MsoNormal"><span class="calibre7">Evet Beyim, bulacağız Beyim.</span></p>

    <p class="MsoNormal"><span class="calibre7">Tabii bulacaksın.</span></p>

    <p class="MsoNormal"><span class="calibre7">Hafif bir Kürt aksanıyla konuşuyordu.</span></p>

    <p class="MsoNormal"><span class="calibre7">Aptioğlundan Ceyhana vurdular. Kozana, Dumluya çıktılar. Dört gün de Osmaniye dolaylarında dolaştılar. Kadirliye vardılar, Akçasazın kıyılarını dolandılar. Ahmet Bey Akçasazın kıyısında çok güzel bir toprak buldu:</span></p>

    <p class="MsoNormal"><span class="calibre7">Bey, bu toprak ölümsüz bir toprak, dedi. "Kıyamete kadar bire elli verir, bire yetmiş beşe kadar da çıkarılabilir verimi."</span></p>

    <p class="MsoNormal"><span class="calibre7">Arif Saim Bey sordu:</span></p>

    <p class="MsoNormal"><span class="calibre7">Bire elli, bire yetmiş beş vermek ne demek?</span></p>

    <p class="MsoNormal"><span class="calibre7">Ahmet Bey karşılık verdi:</span></p>

    <p class="MsoNormal"><span class="calibre7">Toprağa bir tek tohum atarsanız, elli tohum alırsınız.</span></p>

    <p class="MsoNormal"><span class="calibre7">Ortalama, ya da kötü bir toprak?</span></p>

    <p class="MsoNormal"><span class="calibre7">Kötü bir toprak bire bir, bire iki, bire üç, en çok bire beş verir.</span></p>

    <p class="MsoNormal"><span class="calibre7">Nerde var bu topraklardan?</span></p>

    <p class="MsoNormal"><span class="calibre7">Bütün Orta Anadolu böyledir.</span></p>

    <p class="MsoNormal"><span class="calibre7">Hazin.</span></p>

    <p class="MsoNormal"><span class="calibre7">Orta toprak bire on, bire on beş verir.</span></p>

    <p class="MsoNormal"><span class="calibre7">Çok iyi... Ölümsüz toprak ne demek?</span></p>

    <p class="MsoNormal"><span class="calibre7">Toprak fazla kullanılırsa yavaş yavaş verimini yitirir, gücü azalır. İşte bu ölümsüz toprak dediğim toprağın gücü hemen hemen hiç azalmaz. Böyle topraklar aşınmazlar. Kendi kendini besleyen, safi mil, yığma, bataklık toprağıdır ölümsüz toprak.</span></p>

    <p class="MsoNormal"><span class="calibre7">Bu toprak ölümsüz toprak mı?</span></p>

    <p class="MsoNormal"><span class="calibre7">Ölümsüz.</span></p>

    <p class="MsoNormal"><span class="calibre7">Ahmet Beyin bulduğu ölümsüz toprak bir eski çiftlikti. Eski Türkmen beylerinden Akhocaoğullarınındı. Bugünlerde Akhocalar darmadağınıktı. Büyük toprakları parçalanmıştı. Ahmet Beyin beğendiği topraksa Selim Beye düşmüştü. Selim Bey&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">çiftlikle, toprakla uğraşmıyordu. Yağmur Ağanın at hırsızlığı çetesine girmiş at hırsızlayıp duruyordu. Arif Saim bunu böyle öğrenince çok sevindi. Kasabaya gidip hemen Mal Müdürünü huzuruna çağırttı.</span></p>

    <p class="MsoNormal"><span class="calibre7">Mal Müdürü dedi ki: "Selim Beyin toprağı Hazine malı değildir, fakat o yakınlarda üç yüz dönümlük bir Hazine toprağı var, Ermenilerden kalma. Bu üç yüz dönümlük tapu Selim Beyin çiftliğini de içine alır."</span></p>

    <p class="MsoNormal"><span class="calibre7">Ve nasıl alabileceğini de açık açık anlattı. Arif Saim Beyin aklı yattı.</span></p>

    <p class="MsoNormal"><span class="calibre7">Hiç kimsenin haberi olmadan hemen satışa çıkarın.</span></p>

    <p class="MsoNormal"><span class="calibre7">0 gün o toprağı hemen satışa çıkardı Mal Müdürü Mazlum Bey. Toprak açık artırma ile satılacaktı. Açık artırmanın günü geldi doldu. Hiç kimse katılmadı açık artırmaya. Üç yüz dönümlük tapu yirmi üç liraya Arif Saim Beyin üstünde kaldı.</span></p>

    <p class="MsoNormal"><span class="calibre7">Arif Saim Bey çiftliğinin sınırını çizer, bu sınırın içine at hırsızı Selimin çiftliğini de alırken, Akhocalar soyu haberlendi. Akhocaların en yaşlısı, gün görmüşü, uzun, ak bıyıklısı Aziz Ağaydı. Aziz Ağa durumu öğrenince ateşlendi. Toprak gidiyordu. Toprak kendisinin değildi ya, Arif Saim Bey bu biçimde Akhocalar toprağını alırsa, ellerinde bundan sonra bir avuç toprak bile tutamazlardı. Onun için gayrete geldi, atına atladı, Adanadaki eski, büyük, köklü derebeylere gitti. Bu derebeylerden birisi iktidardaki tek partinin, Halk Partisinin Genel Sekreteriydi. Bu iki köklü soy çok eskiden beri dosttular. Çıkarları biribirine uzun yıllardan bu yana bağlıydı.</span></p>

    <p class="MsoNormal"><span class="calibre7">Genel Sekreter durumu öğrenince doğru Paşaya gitti, Arif Saim Beyin tutumunu ona hikaye etti. Paşa bu işe ne dedi, ne söyledi, onu kimse bilemedi. Yalnız Arif Saim Bey Selim Beyin çiftliğinden el çekti, bir daha da oranın semtine bile uğramadı. Yirmi üç liraya aldığı üç yüz dönümü de unuttu gitti.</span></p>

    <p class="MsoNormal"><span class="calibre7">Başına gelen bu korkunç olaydan sonra Arif Saim Bey Ahmet Beyle birlikte Dörtyola gitti. Dörtyolda bir hafta kaldılar. Dörtyolda büyük portakal bahçeleri vardı. Arif Saim Bey Dörtyolda kaldığı süre içinde oranın zenginleri, ayan ve eşrafıyla konuştu. Dörtyolda da Hazineye kalmış Ermeni mülkleri ve&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">portakal bahçeleri vardı. Arif Saim bu mülklerden ve bahçelerden en güzelini Paşaya hediye ettirdi.</span></p>

    <p class="MsoNormal"><span class="calibre7">Ne demek! diyordu. "Bu yurdun kurtarıcısının burada bir bahçesi olmasın! Olur mu?"</span></p>

    <p class="MsoNormal"><span class="calibre7">Öfkeden köpürüyor, utançtan yerin dibine geçiyordu.</span></p>

    <p class="MsoNormal"><span class="calibre7">Zaten zenginler, ayan ve eşraf Mustafa Kemal Paşaya böyle bir hediye yapmak için can atıyorlardı. Fakat Kumandanın tepkisinin ne olacağını kestiremiyorlar, korkuyorlardı. Padişahlara toprak, bahçe, köşk hediye ekmek Osmanlıların son yıllarında derebeylerin gelenekleri arasına girmişti.</span></p>

    <p class="MsoNormal"><span class="calibre7">Arif Saim Beyin teklifine derecesiz sevindiler.</span></p>

    <p class="MsoNormal"><span class="calibre7">Arif Saim Bey bundan sonra toprak yağmacılığına bir kulp bulmuştu. Çukurovada döndürdüğü dolapları eğer Paşa duyar da kızarsa:</span></p>

    <p class="MsoNormal"><span class="calibre7">Paşam, diyecekti, "halk çalışmalarımıza bir cemile olarak bana, aynen size yapılan hediye gibi birazıcık bir toprak parçası hediye etti. Derebeyler beni çekemediklerinden dolayı size şikayet ettiler. Halkın bu cemilesini nasıl kabul etmeyebilirdim!"</span></p>

    <p class="MsoNormal"><span class="calibre7">Ahmet Beyin Çukurovada en çok beğendiği ikinci toprak Akmezar köyünün yakınındaki bir küçük çiftlik oldu. Ermeniler kaçarlarken, bu küçük çiftliğin sahibi Ermeni çiftliğini bir Türkmen dostuna satmış oldu. Türkmenle Ermeni can arkadaştılar.</span></p>

    <p class="MsoNormal"><span class="calibre7">Ermeni dedi ki:</span></p>

    <p class="MsoNormal"><span class="calibre7">Eğer döner gelirsem kardeş, toprağımı bana geriye verirsin. Geriye dönemezsem çiftlik senin olsun. Anan sütü gibi ye iç, kullan, helal olsun.</span></p>

    <p class="MsoNormal"><span class="calibre7">Arif Saim Bey Ahmet Beye tekrar tekrar soruyordu:</span></p>

    <p class="MsoNormal"><span class="calibre7">Ölümsüz toprak mı, Selimin toprağından da iyi mi?</span></p>

    <p class="MsoNormal"><span class="calibre7">Büyük bir güvenle Ahmet Bey:</span></p>

    <p class="MsoNormal"><span class="calibre7">Evet, diyordu "Selimin toprağından da iyi. Bu kadar güzel bir toprak parçası ancak dünyanın birkaç ülkesinde vardır. Nil kıyılarında bile böylesi bir toprak zor bulunur."</span></p>

    <p class="MsoNormal"><span class="calibre7">Arif Saim Bey hemen o gün kasabada bir araştırma yapıp çiftliğin macerasını öğrendi. Fıkara Türkmeni çağırtıp önüne on lira attı:</span></p>

    <p class="MsoNormal"><span class="calibre7">Şu Ermeni çiftliğini bana devret, dedi.</span></p>

    <p class="MsoNormal"><span class="calibre7">Arif Saim Beyin huzuruna otomobile bindirilip, iki candarmayla apar topar getirilen fıkara Türkmenin ödü kopmuştu. Yolda getirilirken öldürüleceğini, hapsedileceğim, en azından sürgüne gönderileceğini kuruyordu. Arif Saimin ününü bütün Anadoluda duymayan kalmamıştı ki... Onun karşısına çıkan sağ kalamazdı.</span></p>

    <p class="MsoNormal"><span class="calibre7">Türkmen asılmak yerine, dayak yerine önünde bir de on liralık görünce gözlerine inanamadı. Bir on liraya, bir kalın kara, çatık kaşlı Arif Saim Beyin sert yüzüne bakıyordu. Altından bir çapanoğlu çıkmasın diye, kuşkulu gözleri bir süre Arif Saim Beye, Arif Saim Beyden onluğa gitti gitti geldi."</span></p>

    <p class="MsoNormal"><span class="calibre7">Al, al Mahmut, dedi Arif Saim Bey, anlayışlı. "Bu para senin hakkın."</span></p>

    <p class="MsoNormal"><span class="calibre7">Mahmut, Beyin kendisine adıyla seslenmesine sevindi, azıcık yüreklendi.</span></p>

    <p class="MsoNormal"><span class="calibre7">Al diyorum sana Mahmut, al! Al kardeş, senin hakkındır. Ne kadar zamandır koynunda taşıyorsun bu tapuyu?</span></p>

    <p class="MsoNormal"><span class="calibre7">Mahmut:</span></p>

    <p class="MsoNormal"><span class="calibre7">On yıldır, diye bağırdı.</span></p>

    <p class="MsoNormal"><span class="calibre7">Arif Saim ağır ağır on lirayı iki parmağıyla, tiksinir gibi yüzünü buruşturarak yerden aldı Mahmuda uzattı:</span></p>

    <p class="MsoNormal"><span class="calibre7">Al, dedi. "Bu tapuyu on yıldır cebinde taşımışın, her yıl için bir lira."</span></p>

    <p class="MsoNormal"><span class="calibre7">Mahmut parayı aldı, koynuna soktu, hemen yere yatıp Beyin ayaklarına kapandı. Yanındakiler Mahmudu yerden kaldırdılar. Bey ağır ağır cebinden bir beş liralık daha çıkardı, Mahmuda verdi. Mahmudun davranışı onu çok duygulandırmıştı.</span></p>

    <p class="MsoNormal"><span class="calibre7">Sen hiç asker oldun mu Mahmut?</span></p>

    <p class="MsoNormal"><span class="calibre7">Mahmut hemen hazırol durumuna geçip, Arif Saim Beyin karşısında dimdik durdu. Çivi gibi, yere saplanmış dimdik duruyor, kıpırdamıyordu. Gözlerini de bir noktaya dikmiş, kırpmıyordu.</span></p>

    <p class="MsoNormal"><span class="calibre7">Oldum Kumandanım, dedi, bir çırpıda künyesini saydı.</span></p>

    <p class="MsoNormal"><span class="calibre7">Harbettin mi?</span></p>

    <p class="MsoNormal"><span class="calibre7">Ettim Kumandanım.</span></p>

    <p class="MsoNormal"><span class="calibre7">"Nerelerde?"</span></p>

    <p class="MsoNormal"><span class="calibre7">Mahmut, soluksuz bir çırpıda saydı:</span></p>

    <p class="MsoNormal"><span class="calibre7">Galiçyada, Çanakkalede, Kütülamarada, Yunanda...</span></p>

    <p class="MsoNormal"><span class="calibre7">Hiç yara aldın mı?</span></p>

    <p class="MsoNormal"><span class="calibre7">Aldım Kumandanım.</span></p>

    <p class="MsoNormal"><span class="calibre7">Nerenden?</span></p>

    <p class="MsoNormal"><span class="calibre7">Boynumdan, kasığımdan, kolumdan, ayağımdan.</span></p>

    <p class="MsoNormal"><span class="calibre7">Gazisin ha? Madalyan var mı?</span></p>

    <p class="MsoNormal"><span class="calibre7">Yok Kumanda'hrm.</span></p>

    <p class="MsoNormal"><span class="calibre7">Mahmut!</span></p>

    <p class="MsoNormal"><span class="calibre7">Buyur Kumandanım.</span></p>

    <p class="MsoNormal"><span class="calibre7">Yakında çiftliği ihya edeceğim. Seni sevdim. Gelir çiftlikte çalışır mısın?</span></p>

    <p class="MsoNormal"><span class="calibre7">Tapu memuru defter elinde bekliyordu. Tapu devri muamelesi hemen orada başladı, bitti. Mahmut parmak bastı, Bey şatafatlı imzasını binbir kurumla attı. Mahmutla el sıkıştılar. Mahmut, Beyin yanından deli gibi bir sevinçle çıktı. Köyüne giderken topukları arkasını dövüyor, bir sevinç türküsü gibi esiyordu.</span></p>

    <p class="MsoNormal"><span class="calibre7">İşte böylecene Türkmen Mahmudun çiftliğin tapusunu Arif Saim Beye devretmesiyle Akmezar köylülerinin de maceraları başlamış oldu. Genç İdris Beyin başına olmadık işler işte bu günden sonra açıldı.</span></p>

    <p class="MsoNormal"><span class="calibre7">Arif Saim Beyin beğenip satın aldığı çiftliğin tapusu ancak iki üç bin dönümü kapsıyordu. Arif Saim Bey gibi cephelerde kan dökmüş, Paşaya en yakın bir arkadaş olmuş, milli kahraman payesine ulaşmış bir insana bu kadar toprak yeter miydi? Gerçekten ayıptı. Bu pay dilenci payıydı. Bir milli kahramanı insan kendisi de olsa bu dereceye düşüremezdi. Akmezar köylülerinin de toprakları çoktu. Çeçenler ne anlarlardı topraktan, at yetiştirsinler onlar, varsınlar Yağmur Ağanın çetesine girsinler, at hırsızlasınlar.</span></p>

    <p class="MsoNormal"><span class="calibre7">Arif Saim Bey gülüyordu:</span></p>

    <p class="MsoNormal"><span class="calibre7">Bıraksınlar toprağı topraktan anlayanlara, onu sevenlere, kendileri de sevdikleri işi icra etsinler. Baba mesleklerine dönsünler.</span></p>

    <p class="MsoNormal"><span class="calibre7">Akmezarlılardan önceleri toprak almak kolay oldu. Kolay oldu çünkü genç Milli Mücadele kahramanımızın bir hayata uyma, koşullardan faydalanma zekası vardı. Akmezar Çerkes</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">leri üstünde uzun, ciddi araştırmalar yaptı. Tutkularını öğrendi. Yaşlılar, ikinci, üçüncü kuşak da olsalar, daha Kafkası, Kafkasın geleneklerini seviyorlardı. Kafkastan kopup gelmişlerdi ama Kafkas onlar için bir düş dünyası, bir düş cennetiydi. Her sözlerinin başı Kafkastı, memleketti. Ve ellerinde Kafkastan kalmış kutsal bir emanetti at. Atı Kafkastakinden de daha çok seviyorlardı. Bey bunu öğrenince Yağmur Ağayı çağırdı, onu bir gece evinde konukladı. Uzun uzun eski günleri konuştular. Arif Saim Bey kasabada candarma kumandanı olduğu günlerden tanıyordu Yağmur Ağayı. Onu çetesiyle birlikte beş kere yakalamış, beş keresinde de bırakmıştı.</span></p>

    <p class="MsoNormal"><span class="calibre7">Kendisi, Yağmur Ağayı bırakışını salt onu sevdiği sebebine bağlıyordu ki, yalandı. Yağmur Ağayla bazı işlerde işbirliği yapmıştı. Bu işbirliğini şimdi söylemek ne Yağmur Ağanın işine geliyor, ne de Arif Saim Beyin işine... Karışık işlerdi. Ağızlarına bile almıyor, biribirlerinden bile utanıyorlardı.</span></p>

    <p class="MsoNormal"><span class="calibre7">Bir keresinde Yağmur Ağa boş bulundu:</span></p>

    <p class="MsoNormal"><span class="calibre7">Bey, biz Fransızlarla... diyecek oldu. Bey hemen onun sözünü kesti.</span></p>

    <p class="MsoNormal"><span class="calibre7">Ne Fransızları! diye bağırdı.</span></p>

    <p class="MsoNormal"><span class="calibre7">Yağmur Ağa her şeyi anladı. Aralarında da olsa Arif Saim Bey, milli kahraman, Fransızlarla işbirliği yaptığını konuşmak istemiyordu. Bir daha hiç konuşmadılar. Ama bütün Çukurova bu işbirliğini biliyordu.</span></p>

    <p class="MsoNormal"><span class="calibre7">Eee Yağmur Bey, çete gelişti mi? Günde kaç at çalınabiliyor? diye Arif Saim Bey çok ciddi soruyor, öteki de aynı ciddiyetle karşılık veriyordu:</span></p>

    <p class="MsoNormal"><span class="calibre7">Çete çok büyüdü sayenizde Bey, diyordu. "Cumhuriyetimizin sayesinde. Şimdilik çetenin çok tecrübeli hırsızlardan müteşekkil üç yüz otuz altı kıymetli mensubini var. Bir de onların yardımcıları var. Yardımcılarının da yardımcıları var. Bin beş yüz kişilik bir cemiyetin şimdilik başıyız Bey."</span></p>

    <p class="MsoNormal"><span class="calibre7">Bir ordu.</span></p>

    <p class="MsoNormal"><span class="calibre7">"Evet Bey, şimdilik bir ordu. Kafkasyada, İranda çok güzel atlar var. O atları alıp, Karadeniz kıyılarında satıyoruz. Kafkaslarda, İranda biraz zor oluyor at hırsızlığı ama, en usta hırsızları, bilhassa Çerkesleri oralara gönderiyorum. Karadenizden çal</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">dırdığım atları ise Doğuya, Dördüncü Orduya gönderiyorum. Fazla iklim değişikliği atları yaşatmıyor. Bir yıl Kafkastan üç yüz at indirdim Çukurovaya, hepsi öldü. Sinekten, sıtmadan yaşamadılar. Suriye, Irak, Urfadan aldığımız atları Garbi Anadoluya, İzmire, Aydına, Denizliye, Manisaya gönderiyorum. Savaş oralardaki at neslini tüketmiş. Garbi Anadoluda at çok pahalı ve saydığımyerlerden gelen atlar Garbi Anadolunun iklimine iyi intibak ediyorlar. Garbi Anadolundan çaldırdığım atları Orta Anadoluya geçiriyorum. Sanıyorum ki atçılığı geliştirme teşkilatımızı İrana, Afganistana, Hindistana kadar yayabileceğim. Öyle bir plan üstünde çalışıyorum."</span></p>

    <p class="MsoNormal"><span class="calibre7">Bu büyük gayretinizi, Yağmur Ağa, Paşaya söyleyeceğim. Sanırım ki seni bir mebuslukla taltif ederler. Türk milletine hizmetiniz büyük.</span></p>

    <p class="MsoNormal"><span class="calibre7">Böyle çok ciddi yüzlerle, çok ciddi konuşurlarken birden basıyorlardı kahkahayı.</span></p>

    <p class="MsoNormal"><span class="calibre7">İyice güldükten sonra, at hırsızlığı çetesiyle alay ettikten sonra, ciddi işlere geliyordu sıra...</span></p>

    <p class="MsoNormal"><span class="calibre7">Yağmur Ağa at hırsızlığını çok seviyor, her yıl onun sayesinde yüzlerce, hatta binlerce at bölgeden bölgeye, memleketten memlekete taşınıyordu. Yağmur Ağa Ortaşarkta at neslini ıslah için elinden geleni yapıyordu. Yakında Uzunyaylanın Çerkeslerinin tümü, Çukurovahlarm büyük bir kısmı Yağmur Ağa çetesine girerse hiç şaşmamalıydı.</span></p>

    <p class="MsoNormal"><span class="calibre7">Yağmur Ağanın eski, büyük çiftliğinde eski, ünlü, büyük at hırsızları, yeni, genç at hırsızlarına at hırsızlığı dersleri veriyorlar, gözlerinin tuttuklarını Yağmur Ağaya götürüp, al tepe tepe kullan Bey, diyorlardı. Seksenlik, güçlü, yiğit at hırsızı Üzeyir, çiftlikte istidatlı hırsızlara bukağı açma, bukağı kırma, bukağılı at hırsızlama talimleri yaptırıyordu.</span></p>

    <p class="MsoNormal"><span class="calibre7">Yağmur Ağanın bu durumunu Çukurovada, Türkiyede bilmeyen yoktu. Bu büyük, güçlü şebekenin gizlisi saklısı yoktu, işini apaçık, herkesin gözü önünde görüyordu.</span></p>

    <p class="MsoNormal"><span class="calibre7">Geçen yıl bir Iraklı Arap şeyhinin çok güzel bir atı çalındı. Şeyh atına deli gibi tutkundu, düştü yollara, soluğu Yağmur Ağanın çiftliğinde aldı. Derdini iki gözü iki çeşme Yağmur Ağaya anlattı. "Atım bulunmazsa ben yaşamam Yağmur Ağa,"&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">dedi. Bir kese altın çıkardı. "Bunun hepsini al ama atımı bana bul," dedi. Yağmur Ağa mert adamdı, şeyhin parasını almadı. Haline çok acımıştı. Elinden tutup tavlaya götürdü. Şeyh şöyle uzaktan atlara bir göz attı. "Bu atların içinde atım yok," dedi.</span></p>

    <p class="MsoNormal"><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Yağmur Ağa onun yanına namlı hırsızlardan birisini verdi: "Şeyhin atını bulmadan gelmek yok," dedi.</span></p>

    <p class="MsoNormal"><span class="calibre7">Altı ay sonra şeyhin atını Marmarisin bir dağında bir Yörük Beyinde buldular, Yağmur Ağanın selamını söylediler, Yörük Beyi atın parasını bile almadan atı şeyhe geri verdi.</span></p>

    <p class="MsoNormal"><span class="calibre7">Arif Saim Bey:</span></p>

    <p class="MsoNormal"><span class="calibre7">Yağmur Ağa, dedi, "bana iki ay içinde en az yüz tane, Çukurova iklimine dayanıklı at bulacaksın."</span></p>

    <p class="MsoNormal"><span class="calibre7">Yağmur Ağa:</span></p>

    <p class="MsoNormal"><span class="calibre7">Baş üstüne. Hepsi aynı don mu olsun?</span></p>

    <p class="MsoNormal"><span class="calibre7">Türlü donda olmasını tercih ederim. On tane doru, on tane kır, beş tane al, kula, ebeş...</span></p>

    <p class="MsoNormal"><span class="calibre7">İki ay içinde yüzden fazla at geldi Arif Saim Beyin çiftliğine.</span></p>

    <p class="MsoNormal"><span class="calibre7">Arif Saim Bey önce Çerkeş Yakubu çağırdı. Yakup çok yaşlı, hala attan inmez, tiridi çıkmış, parlak çizmeli, kızıl sakallı bir Çerkesti. İdris Beyin babasının değil de kendi babasının Bey olduğunu, İdris Beyin babasının da kendilerinin kölesi olduğunu her gittiği yerde söylerdi.</span></p>

    <p class="MsoNormal"><span class="calibre7">Arif Saim Bey:</span></p>

    <p class="MsoNormal"><span class="calibre7">Yakup Bey, dedi, "kaç dönüm tarlan var?"</span></p>

    <p class="MsoNormal"><span class="calibre7">Yüz yirmi dönüm.</span></p>

    <p class="MsoNormal"><span class="calibre7">Arif Saim Bey onu elinden tuttu, atların doldurduğu tavlaya götürdü.</span></p>

    <p class="MsoNormal"><span class="calibre7">Tarlanın tapusunu bana vereceksin, buradan da beğendiğin iki atı alacaksın.</span></p>

    <p class="MsoNormal"><span class="calibre7">Yakubun gözleri faltaşı gibi açıldı:</span></p>

    <p class="MsoNormal"><span class="calibre7">Doğru mu Bey? Ama bunlar çok asil atlar.</span></p>

    <p class="MsoNormal"><span class="calibre7">Seç seç! Asil atlar olsun. Daha iyi ya!</span></p>

    <p class="MsoNormal"><span class="calibre7">Çerkeş Yakup bir hafta tavlaya, atların arasına karışıp kendisine iki at seçti.&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Gerçekten iki çok güzel, üçer yaşlı kır at seçmişti. Bir hafta uğraşmaya değer. Köye vardı, her şeyi anlattı. Birkaç kişi hemen atlarına atladı Arif Saim Beye koştular: "Bi</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">zim de tarlamız var Bey," dediler. Bey tarlalarının dönümünü sordu, her birisine tarlasının çokluğuna göre bir, iki, üç, beş, yedi at verdi.</span></p>

    <p class="MsoNormal"><span class="calibre7">Birkaç ay içinde Arif Saim Beyin tavlasında çok az soylu at kalmış, Akmezar köyünde de çok kişi atlanmıştı.</span></p>

    <p class="MsoNormal"><span class="calibre7">Bu minval üzere önceleri Akmezarlılardan toprak almak çok kolay oldu.'Sonra işler gittikçe sarpa sardı. Arif Saim, Çeçenleri korkutma yolunu seçti. Bunda da biraz başarı kazanıp, biraz daha toprak elde etti. Başta İdris Beyle köylünün bir kısmı dayattılar, topraklarından Arif Saim Beye bir avuç toprak bile vermemeye yemin ettiler. Köylerini bırakıp nereye, ne yana gideceklerdi? Bunu İdris Beyin kafası bir türlü almıyordu:</span></p>

    <p class="MsoNormal"><span class="calibre7">Arif Saim Bey:</span></p>

    <p class="MsoNormal"><span class="calibre7">Nereye isterseniz, sizi oraya iskan ettiririm, diyordu.</span></p>

    <p class="MsoNormal"><span class="calibre7">Arif Saim Beyin siyah, Ford marka, büyük gözlü otomobili diz boyu tozlara bata çıka İdris Beyin evine çok gitti geldi. Çok cebelleştiler. Arif Saim Bey İdris Beye çok yerinde, güzel önerilerde bulundu. Hatta: "Paşaya söyler seni mebus bile seçtiririm," dedi. İdris Bey gene ona bir karış toprak vermedi. Arif Saim Bey tehditlerde bulundu, İdris Bey bu tehditlere karşı:</span></p>

    <p class="MsoNormal"><span class="calibre7">Boynumuz kıldan ince Beyim, diyordu da bir şey demiyordu. "Ne yapalım Beyim, boynumuz kıldan incedir."</span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <h1 class="MsoNormal" id="sigil_toc_id_23" style="text-align: center;"><span class="calibre7">23</span></h1>

    <p class="MsoNormal"><span class="calibre7"><br /></span></p>

    <p class="MsoNormal"></p>

    <p class="MsoNormal"><span class="calibre7">Ademin içini onulmaz bir korku sarmıştı. Dün geceden beri ayakta, Akçasazın kıyısına gidiyor, bataklığın sularına ayaklarını sokuyor, sonra geriye, dibinde durduğu çınar ağacına geliyordu. Çok sivrisinek vardı. Islık çalar gibi vızıldıyorlar, Ademin yüzüne, boynuna, ellerine ayaklarına sıvanıyorlardı. Sırtından, kalın mintanından, gömleğinden bile geçiriyorlardı hortumlarını. Adem dalgındı. Acaba vurduğu kendi bindiği kır at mıydı, yoksa yağız at mı? Yağız atı vurdum gibi geliyor bana, diye içinden durmadan tekrar ediyordu. Yere düşerken kapkara bir ağaç gibi devrildi. Kapkaraydı. Kır at olsa güneşte parlardı. Beyaz bir bulut gibi. Bunları kuruyor, seviniyor, yarın Beye gideceğim, yağız atın kellesini götürüp avluya atacağım, düşmanıyın ömrü bu kadar olsun Beyim diyeceğim. İstersen Yobazoğlunun, Koca Osmanın da, İnce Memedin de kellesini getireyim. İstersen Kemal Paşanın da... Kendi kendine gülüyor, karanlıkta atın bulunduğu yere uzun uzun bakıyor, atın kapkara karartısını görüyor. Bak, diyordu kendi kendine, bak, bak! Kapkara uzanmış oraya. Yağız at dedik de nişan aldık. Şimdiye kadar hiç&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">kurşunumuz boşa gitti mi? Nergislerin arasına giriyor, çiçekleri eziyor, gidiyor çaykaradan soğuk bir su içiyor. Bunu da başardık, diyordu. Bu işin altından da yüzümüzün akıyla çıktık. Sazlıktan çınarın dibine geliyor, ama ağaçtan ileriye bir adım bile atamıyordu. Varayım bakayım, diyor, atın ölüsüne doğru bir adım atıyor, içine bir korku düşüyor, öteki ayağını kaldıramıyor, geriye dönüyordu. Birden aklına düşüyor, ya&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">vurduğum kır atsa, Bey ölünceye kadar yüzümüze bakmaz, bakmaz, bakmaz, diye içinden inliyordu. En güzel atını vurduk fıkaranın... Tavlasının en güzel atını seçip aldık, sonra da beş kurşunda... Gidip atın ölüsünü görmek, bu korkunç işkenceden kurtulmak...</span></p>

    <p class="MsoNormal"><span class="calibre7">Geceye ağır, yapış yapış bir pus çökmüş. Sinekler, yanan elleri, giyitleri, kasketi, ayakları ıpıslak pustan. Yapış yapış. Durmadan da terliyor. Hiç mi hiç bir yel esmiyor. En küçük bir fısıltı bile yok. Boğucu bir sıcak. Adem yakasını bağrını yırtarcasına açtı. Sıkıntıdan çatlıyor. Yerinde duramıyor.</span></p>

    <p class="MsoNormal"><span class="calibre7">Bir ara uyumak istedi, başını bir tümseğe koydu, uyku bana mısın demedi. Oysa eskiden, daha dün bile, başını yastığa koyar koymaz uyurdu. Bir süre debelendi durdu, sonra kalktı, Anavarza kalesine aşağı yürüdü. Kırlangıçlar gecede bile önünden fırt fırt geçiyorlardı. Atın ölüsünden uzaklaştıkça içi hafifliyor, yüreğine inceden, ılık bir sevinç doluyordu. Sabaha kadar böylece yürüdü. Gün ışıyordu ki durdu, geriye döndü, dün akşamki atı vurduğu yere baktı, atın ölüsü gözükmüyordu ama, uzun çınar ağacı, geniş dallarıyla kararıyordu. Çınar ağacının az ötesinde, göğün uzağında da bir kartal sürüsü dönüyordu.</span></p>

    <p class="MsoNormal"><span class="calibre7">Adem bir süre orada kımıldamadan çınar ağacını, aşağı doğru inen kartal sürüsünü seyretti. Ellerini havaya açtı, bir çocuk saflığı, bir çocuğun yürekten istemesiyle:</span></p>

    <p class="MsoNormal"><span class="calibre7">"Vurduğum yağız at olsun, Allahım," dedi. "Vurduğum yağız at değilse ben kimsenin, insan olanın yüzüne bakamam Allahım. Karımı da, onu candan ileri severim, sen tanığımsın Allahım, onu da bir daha göremem."</span></p>

    <p class="MsoNormal"><span class="calibre7">Karısını dehşet özlediğini anladı. Onunla yattığı son günü getirdi gözünün önüne. Sıkı, iri memeleri çok sıcaktı.</span></p>

    <p class="MsoNormal"><span class="calibre7">Yağız at değilse ölen, ben ölürüm Allahım. Bana yardım et!</span></p>

    <p class="MsoNormal"><span class="calibre7">Çınarın oraya durmadan kartallar gökten süzülüp geliyor iniyorlar, kanatlarını açıp toprakta sekiyorlar, sonra otların arasında gözden yitiyorlardı.</span></p>

    <p class="MsoNormal"><span class="calibre7">Atın ölüsüne doğru koşmaya başladı. Çınara varınca gözünü yumacak, tam atın ölüsünün oraya varınca açacaktı.</span></p>

    <p class="MsoNormal"><span class="calibre7">Çok sıcak vardı. Kızgın bir güneş düşmüş Anavarza ovasının düzüne, kasıp kavuruyordu. Güneş ateş kusuyordu. Orta</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">da hiçbir canlı kalmamış, at, eşek, kurt, kuş, arı, böcek, örümcek, yılan hepsi gölgeliklere, serinlere sığınmışlardı.</span></p>

    <p class="MsoNormal"><span class="calibre7">Soluk soluğa çınara geldi. Öyle bir yorulmuştu ki, ayakta kalamadı, çınarın kökünün dibine yığılıverdi. Uykusuzluktan da ölüyordu. Bitmişti. Başını çınarın köküne koydu. Göz ucuyla da gökten sağılıp gelen kartallara bakıyordu. Kartallara dalmışken uyudu. Tüfeğini sağ eliyle sıkı sıkıya kavramıştı.</span></p>

    <p class="MsoNormal"><span class="calibre7">Gökten kartallar indiler, yüzlerce sağıldılar. Dört bir yanı kartalların kanat şapırtıları aldı. Kara, boz, turuncuya çalan kartallar. Yaşlı, genç akbabalar. Akbabalar atın ölüsüne yaklaşamıyorlar, uzaklarda duruyorlar, kartalların çekilip gitmesini bekliyorlardı.</span></p>

    <p class="MsoNormal"><span class="calibre7">Atın ölüsünün başında bir kanat karmaşası, bir kartallar kaynaşması bir süre sürdü, kartallar atın ölüsünün üstünde üst üste bindiler, biribirlerinin üstüne yığılıştılar. Kanatlar savruldu. Durmadan gökten kartallar süzülüp iniyorlardı. Atın ölüsüyle Ademin altında uyuduğu çınarın arası, çınarın altı, Ademin yanı yöresi kapkara, kanat çırpan kartala kesti.</span></p>

    <p class="MsoNormal"><span class="calibre7">Sonra kartallar ikindine doğru çekilmeye başladılar. Son kartal da atın ölüsünden bir damla koparacak et bulamayıp çekildi gitti. Ortada bir baş, azıcık kuyruk kaldı. Azıcık da yele. Apak bir iskelet yığını kalmıştı attan.</span></p>

    <p class="MsoNormal"><span class="calibre7">Kartalların arkasından birkaç cılız köpek geldi. Atın iskeletini ortadan alıp sazlığın kuytusuna, bir söğüdün derinine çektiler, orada rahat yalamaya başladılar.</span></p>

    <p class="MsoNormal"><span class="calibre7">Ademin üstüne gün geldi. Adem günün altında yandı kavruldu. Çıpıldak tere battı. Sonra da uyandı. Uyandığında ilk olaraktan baktı ki, atın orada ne kartal var, ne bir şey... Atın kemikleri nerede? Yalnız orada kemiklerin yerinde üç dört çok yaşlı, kanatları düşmüş akbaba dolaşıp duruyor. Bunun böyle olduğuna Adem sevindi. İçinden, anasını satayım öldürdüm yağız atı, dedi. Hem de kartallar yedi etini. Hem de kemiklerini köpekler aldı götürdü.</span></p>

    <p class="MsoNormal"><span class="calibre7">Atın olduğu yere vardı. Attan en küçük bir işaret bile kalmamıştı. Toprakta, otların üstünde bir kan lekesi, bir yular, belleme parçası bile kalmamış. Kartallar, köpekler hepsini sümürmüşler. Böyle olacağını Adem iyi biliyordu.</span></p>

    <p class="MsoNormal"><span class="calibre7">Çok şükür Allahım sana, dedi. "Bu beladan da kurtardın beni. Yağız atı öldürmeyi de bana nasip eyledin. Sana çok şükür. Eve varınca sana bir tellice horozu kurban keseceğim. Ama şu kır atı nasıl bulacağım? Ya yağız atın kellesi? Beyi, öldürdüğüme nasıl inandıracağım?"</span></p>

    <p class="MsoNormal"><span class="calibre7">Çok acıkmıştı. Bataklığın aşağıda bir yar vardı. Yarın dibinde çok yarpuz bitmişti.</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Bir de dut ağaçları vardı oralarda. Çaykarası soğuktu. Oraya gitti, belinden azığını çözdü. Azığının bezi ıslanmış, suya batmıştı. Ter ta ekmeğe kadar işlemişti. Ekmek kurumuş, taş kesilmişti. İçeriye işleyen ter bile bu taş gibi ekmeği yumuşatamamıştı.</span></p>

    <p class="MsoNormal"><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Adem ekmeği çaykaraya soktu, kapkara balçık gibi ekmeği bir süre soğuk suda tuttu, ekmek azıcık yumuşadı, kemirmeye başladı. Kemirerek kara balçığı bitirdi. Azığındaki çökeleği de avuç avuç ağzına attı. Sonra yola düştü. Akşam serinliği çıkmıştı. Garbi yeli esiyor, güneyde, uzaklarda ak yelken bulutları kabarıyordu.&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Yollar tozuyor, tozdirekleri güneyden kuzeye döne döne yürüyorlardı.</span></p>

    <p class="MsoNormal"><span class="calibre7">Eve gidemezdi. Beye ne söyleyecekti? Kır at çiftliğe varmış mıydı?</span></p>

    <p class="MsoNormal"><span class="calibre7">Birden kartallara kızdı. Pis mendeburlar. Bırakmazlar ki insan öldürdüğü atın ölüsünü görsün. Kemiklerini bile yerler. Ulan pis kuşlar, kuş hiç kemik yer mi? Siz kuş değil, köpeksiniz be... Köpoğlu köpek. Ulan köpoğlu köpekler. İtler.&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Sürüngenler. Leş yiyiciler. Ulan gösteririm size. Yürüdükçe öfkesi büyüyor, taşıyordu.</span></p>

    <p class="MsoNormal"><span class="calibre7">Anavarza kayalıklarına gelince alacakaranlık çöktü. Kayalıktaki yöresi kırmızı deliğin üstünde dört beş kartal kanatlarını kısmışlar, boyunlarını içlerine çekmişler öyle duruyorlardı. Tüfeğini doğrulttu, en kocamanına nişan aldı, tetiğe bastı. Nişan aldığı kartal tenger menger kayalıklardan aşağı yuvarlanmaya başladı. Adem vardı, yarı yere kadar inmiş kartalın yanına tırmandı. Daha ölmemiş, kayalıkları çırmalayan kartalın kanadının ucundan tuttu, arkasından sürüklemeye başladı. Aşağı indi.</span></p>

    <p class="MsoNormal"><span class="calibre7">Hiçbir şey düşünmüyor, içindeki öfke taştıkça taşıyordu. Yolda öfkesinden ayağının ökçesiyle can çekişen kartalın başını bir iyice ezdi.</span></p>

    <p class="MsoNormal"><span class="calibre7">Ayakları onu aldı, dosdoğru Anavarza köyündeki askerlik arkadaşı Kürt Seferin evine götürdü. Birden başını kaldırdı ki Seferin evinin kapısında.</span></p>

    <p class="MsoNormal"><span class="calibre7">Sefer onu görmüş, çardağın merdiveninden aşağı iniyor.</span></p>

    <p class="MsoNormal"><span class="calibre7">Hoş geldin Adem kardaş, ben de seni bizi unuttun sanıyordum. Bak çocuklar ne kadar büyüdüler!</span></p>

    <p class="MsoNormal"><span class="calibre7">Ademin kanadının ucundan tutup sürükleyerek getirdiği kartalı gördü.</span></p>

    <p class="MsoNormal"><span class="calibre7">Ne o? Bu ne? Bize kartal mı getirdin?</span></p>

    <p class="MsoNormal"><span class="calibre7">Adem sürükleyerek getirdiği kartala şöyle bir göz attı, hemen elindeki kartalın kanadını bıraktı.</span></p>

    <p class="MsoNormal"><span class="calibre7">Yolda gelirken vurdum da, çocuklar oynasınlar diye, dedi.</span></p>

    <p class="MsoNormal"><span class="calibre7">Gel hele çardağa yukarı. Yorgun görünüyorsun.</span></p>

    <p class="MsoNormal"><span class="calibre7">Karısına seslendi:</span></p>

    <p class="MsoNormal"><span class="calibre7">Çabuk bir ibrik getir. Doldur da bir iyice yüzünü yusun Adem. Bak kim gelmiş!</span></p>

    <p class="MsoNormal"><span class="calibre7">Adem bir iyice ellerini, yüzünü yıkadı, kuruladı. Çardağa çıktı. Toga çorbası vardı, yarpuz doğranmış. Adem günlerdir sıcak yemeğe hasretti, çorbayı sümürdü. Sonra yastığa köskelip, olanı biteni, yağız atla arasındaki dövüşü, kartalları Sefere uzun uzadıya anlattı.</span></p>

    <p class="MsoNormal"><span class="calibre7">Ne diyorsun Sefer? Bana bir akıl ver, diye de sözünü bağladı.</span></p>

    <p class="MsoNormal"><span class="calibre7">Sefer düşünüyordu. Adem bir soru daha sordu Sefere:</span></p>

    <p class="MsoNormal"><span class="calibre7">Öldürdüğüm yağız at mıydı dersin?</span></p>

    <p class="MsoNormal"><span class="calibre7">Sefer:</span></p>

    <p class="MsoNormal"><span class="calibre7">Bilemem, diyordu. "Kimse de bilemez. Kır at sağsa onu, yağız at sağsa onu arayacak, birisinden birisini göreceksin. Böyle eli boş Ali Safa Beye gidilmez. Rahatın bozulur. Elalemin de oyuncağı olursun. Atı kartalların yediğini, bu yüzden atı göremediğini de kimseciklere, avradına bile söyleme. Elalem seni düdüğe koyar da öttürür."</span></p>

    <p class="MsoNormal"><span class="calibre7">Adem o gece çardakta sabaha kadar uyumadı, kurdu durdu. Daha gün ışımadan çardaktan indi, yola düştü. Bereket Seferin karısı azığını geceden hazırlamıştı da, onu aldı. Yoksa azık düşünecek hali yoktu.</span></p>

    <p class="MsoNormal"><span class="calibre7">Ceyhan ırmağının kıyısını dolanarak doğuya yöneldi, Anavarzanın ucunu geçti, öte yana dolandı. Bir ses geldi kulağına, nal sesine benzer, başını kaldırdı, yağız atla burun buruna geldi. Tam kayanın ucuna dikilmiş, usul usul kuyruğunu sallıyordu. Adem ne yapacağını şaşırdı, dizinin bağı çözüldü, oraya yığıldı kaldı.</span></p>

    <p class="MsoNormal"><span class="calibre7">At az sonra kımıldadı, kayadan aşağı korkusuzca süzüldü indi, kendi yöresinde birkaç kez döndükten sonra Kesikkeli üstüne aldı yatırdı.</span></p>

    <p class="MsoNormal"><span class="calibre7">Adem:</span></p>

    <p class="MsoNormal"><span class="calibre7">Ben ne bileyim ben, diyor, oturduğu yerden kalkmaya çabalıyordu. Sağ elini toprağa bastırmış: "Ben ne bileyim, ben," diyordu. "Aaah, ben ne bileyim ben..."</span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <h1 class="MsoNormal" id="sigil_toc_id_24" style="text-align: center;"><font face="Times New Roman, serif" size="3"><span style="line-height: 19px;">24</span></font></h1>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7">Köylüde gözle görülen bir değişiklik olmuştu. Herkes canlanmıştı. Evden eve gidip gelmeler, gülmeler.</span></p>

    <p class="MsoNormal"><span class="calibre7">Koca Osmandan yakınmalar: "Kör olası Koca Osman, kıskandı da bize göstermedi onu. Kör olası, kör olası ha nolurdu azıcık da biz görseydik gül yüzünü onun," diyorlardı. "Yalnız kendi görecek. Haset koca."</span></p>

    <p class="MsoNormal"><span class="calibre7">Hiç karnı yer mi başkası da görsün?</span></p>

    <p class="MsoNormal"><span class="calibre7">"İnsanlar kocadıkça nekes olurlar zaten..."</span></p>

    <p class="MsoNormal"><span class="calibre7">"Üç gün ağzında galyeni kurula kurula köyün içinde bir dolaşması vardı, Sultan Süleyman belliyordu kendini, öyle kurumlu."</span></p>

    <p class="MsoNormal"><span class="calibre7">Onmayası koca... Şahini yuvadan uçurunca yataklara düştü.</span></p>

    <p class="MsoNormal"><span class="calibre7">Düşsüün!</span></p>

    <p class="MsoNormal"><span class="calibre7">"Düşsün de gebersin."</span></p>

    <p class="MsoNormal"><span class="calibre7">Ömrü kesilesi koca, azıcık köylü de görse güzel yüzünü onun ne olurdu?</span></p>

    <p class="MsoNormal"><span class="calibre7">Seni bilmiş, seni diye gelmiş evine...</span></p>

    <p class="MsoNormal"><span class="calibre7">Kıskanacak ne var köylüden?</span></p>

    <p class="MsoNormal"><span class="calibre7">Yataklara düşmüş, inşallah kalkamaz.</span></p>

    <p class="MsoNormal"><span class="calibre7">Kim bilir nasıl bir adamdı!</span></p>

    <p class="MsoNormal"><span class="calibre7">Kim bilir nasıl iyi bir yüzü vardı!</span></p>

    <p class="MsoNormal"><span class="calibre7">Diyorlar ki savaşa girince o, tüfeği yirmi kulaç uzuyormuş.</span></p>

    <p class="MsoNormal"><span class="calibre7">Diyorlar ki, ona hiç kurşun geçmezmiş.</span></p>

    <p class="MsoNormal"><span class="calibre7">Diyorlar ki Asım Çavuş bir gece uyurken onu yakalamış.</span></p>

    <p class="MsoNormal"><span class="calibre7">O, öylece uyuyormuş...</span></p>

    <p class="MsoNormal"><span class="calibre7">Hiçbir şeyden haberi yok fıkaranın.</span></p>

    <p class="MsoNormal"><span class="calibre7">Aynen bebecikler gibi.</span></p>

    <p class="MsoNormal"><span class="calibre7">Asım Çavuş bir manga askerine emir vermiş: Boşaltın kurşunları şunun karnına...</span></p>

    <p class="MsoNormal"><span class="calibre7">"Boşaltmışlar."</span></p>

    <p class="MsoNormal"><span class="calibre7">Bir de bakmışlar ki...</span></p>

    <p class="MsoNormal"><span class="calibre7">Ne görsünler!</span></p>

    <p class="MsoNormal"><span class="calibre7">Kurşunlar ona geçmiyor.</span></p>

    <p class="MsoNormal"><span class="calibre7">Geçmiyor!</span></p>

    <p class="MsoNormal"><span class="calibre7">Geçemez.</span></p>

    <p class="MsoNormal"><span class="calibre7">Geçmeyecek...</span></p>

    <p class="MsoNormal"><span class="calibre7">Ömrü kesilesi nekes Koca Osman, Ağamızı bize göstermedi ki...</span></p>

    <p class="MsoNormal"><span class="calibre7">Canımızı...&nbsp;</span></p>

    <p class="MsoNormal"><span class="calibre7">"Yavrumuzu..."</span></p>

    <p class="MsoNormal"><span class="calibre7">Şahinimizi...</span></p>

    <p class="MsoNormal"><span class="calibre7">Gülümüzü...</span></p>

    <p class="MsoNormal"><span class="calibre7">Gene de kıvançlıydılar. Koca Osmana kızıyorlar, öfkeleniyordular ama, gene de o köylerine gelmişti ya, yeterdi. Bir de haberleri olsa birazıcık yüzünü görselerdi, ne olurdu yani?</span></p>

    <p class="MsoNormal"><span class="calibre7">İçlerine bir güven girmişti. Ali Safa korkusu dört beş gündür silinip gitmişti. Böyle bir adam var mıydı yok muydu unutup gitmişlerdi. İçten içe bir düğün, bayram havası köyü sarıyor, onları cana getiriyordu.</span></p>

    <p class="MsoNormal"><span class="calibre7">Osman Ağa neden haber vermedin onun köye geldiğini bize?</span></p>

    <p class="MsoNormal"><span class="calibre7">Korktum yavrularım, çok korktum.</span></p>

    <p class="MsoNormal"><span class="calibre7">Biz ne yapardık ona?. Onu gözümüzden bile esirgerdik.</span></p>

    <p class="MsoNormal"><span class="calibre7">Köylü sana küs. Baksana o gittikten sonra bile cana geldi köylü. Gidip gelmesi bile...</span></p>

    <p class="MsoNormal"><span class="calibre7">Söyleyemezdim kimseye. Bir ağa, ya da hükümet duysaydı... Sararlardı köyü, öldürürlerdi şahinimi. Cesaret edemezdim.</span></p>

    <p class="MsoNormal"><span class="calibre7">Biz onu şaha, padişaha vermezdik. Canımızı almadan onu bizden kimse alamazdı.</span></p>

    <p class="MsoNormal"><span class="calibre7">Ne bilirdim, ne bilirdim, bir kuş gelmiş, bir çalıya sığınmış.</span></p>

    <p class="MsoNormal"><span class="calibre7">Ona kurşun geçmez ki...</span></p>

    <p class="MsoNormal"><span class="calibre7">"Bir orduya karşı durur o."</span></p>

    <p class="MsoNormal"><span class="calibre7">"Gencosman o."</span></p>

    <p class="MsoNormal"><span class="calibre7">Ne bilirdim, çocuklarım, ne bilirdim!</span></p>

    <p class="MsoNormal"><span class="calibre7">"Olur mu, burnunun ucunu göstermedin bize."</span></p>

    <p class="MsoNormal"><span class="calibre7">"Kendi istemedi. Arkasında bir ordu candarma vardı. Aylarca hiç yemek yememiş, bir deri bir kemik kalmış. Beni bu halimde köylüye gösterme Osman Emmi, dedi bana."</span></p>

    <p class="MsoNormal"><span class="calibre7">"Biz ona yemek yedirir, yağ balla beslerdik."</span></p>

    <p class="MsoNormal"><span class="calibre7">Uzun bir süre köylü onu görmediğine hayıflandı. Koca Osmana beddualar ettiler, onu sorgulara çektiler. Niçin, niçin görmemişlerdi onu? Böyle bir fırsat bir daha ele geçer miydi? Yakın köyler de Koca Osmanı kınadılar. Kırıldılar, küstüler.</span></p>

    <p class="MsoNormal"><span class="calibre7">Sonra onu Vayvayda, öteki köylerde görenler çıktı. Onu nasıl gördüklerini ortalığa düşüp anlatmaya başladılar. Koca Osman hasta yatağında unutuldu gitti. Onu her gören kendine göre bir hikayeyle anlatıyordu.</span></p>

    <p class="MsoNormal"><span class="calibre7">Önce Veli işe girişti, onu Koca Osmanın evine götüren:</span></p>

    <p class="MsoNormal"><span class="calibre7">"Kan uykularda, yorgun uyuyordum," diye başladı. "Bir düş görüyordum, hayrola, bir su akıyordu, çok aydınlık, gün ışığı akıyordu su değil. Suyun içinden uzun boylu, çaprazlama fişek takmış, yemyeşil yanan tüfekli bir adam çıkıyordu. Bir ses geldi kulağıma: Osman Ağa, Osman Ağa! Hayalde miyim, düşte miyim derken uyandım. Baktım ki kapıda birisi, açtım kapıyı. Bir adam, bir uzun boylu adam, üstünde başında kurşundan iğne atacak yer bulamazsın, öyle bezenmiş. Dürbünü altın, parıl parıl... Tabancasının, kamasının sapı da altın. Her yeri altın. İçeriye buyur ettim. Geldi, ışığı yaktım, oturdu, duvara sırtını verdi. Bir gözleri vardı, azıcık durup da bakamazsın, içine bir korku düşer. Çakmak çakmak gözleri. Alıcı kurt gözü gibi. Namaz kıldı. Elleri bileklerine kadar yemyeşil oldu namaz kılarken. Yemek çıkardım, yemek yedi. Hiç konuşmuyor, hep düşünüyordu. Adını bağışla, dedim. Üç kere söyledim, aldırmadı.</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Duymamışcılığa vurdu. Sonra ayağa kalktı, başı huğun otlarına değiyordu. Bizim kapıdan iki büklüm olarak çıkıyordu, öyle&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">uzundu. Bizim kapıdan Seyfali geçer de, hem de dimdik, başının üstünde iki karış da boşluk kalır. Kapıya doğru yürüdü. Seni Osman Ağaya götüreyim, dedim. Sen onun evini bana göster, dedi. Bir de bana dedi ki bu köy zulüm altında inliyormuş. İnsanlar bu kadar zulme layık değildir, dedi. Koca Osmanın evini gösterdim. Yağmur çiseliyordu. Merak ettim, kapıda bekledim. Koca Osmanın kapısında dev gibi bir ateşböceği çaktı durdu, yandı söndü. Sonra, o günden sonra Koca Osmanın evinin eşiğinde o ışık yandı durdu."</span></p>

    <p class="MsoNormal"><span class="calibre7">Veli her gün, yeni, güzel bir hikaye anlattı onun üstüne. Sonra onu Selver Hatun görmüştü. Öteki köyden Molla Mustafa, Anavarza köyünden Cabbar, Hacılardan Kör Ahmet, Narlıkışladan Kürt Cimşit, Vayvaydan Zeynel, Kürt Temir, Öksüzlüden Muttalip görmüştü. Onu orada, Koca Osmanın ahırında, atlılar köyü gece bastığında, Kürt Keremin avlusunda köyü basanlara kurşun sıkar, Çavuşu vurur, öküzler gibi bağırtırken çok gören olmuştu.</span></p>

    <p class="MsoNormal"><span class="calibre7">Bir de gecenin karanlığında Akçasazın kıyılarını, Anavarza Kalesini dolaşırken onu çok gören olmuştu. Bir kayanın üstüne oturuyor, başını elleri arasına alıyor düşünüyordu. Yanında yöresinde yüzlerce kartal uçuşuyor, kartallar gelip yanına, dizinin dibine konuyorlardı. İri kartalların sırtını okşuyordu, kuzu sırtı okşar gibi...</span></p>

    <p class="MsoNormal"><span class="calibre7">Bir keresinde onu, iri, çok iri bir kır atın üstünde görmüşlerdi. At öyle hızlı koşuyordu ki, ayakları yere değmiyordu. Yelesi bulutlar gibi.</span></p>

    <p class="MsoNormal"><span class="calibre7">İş oraya vardı ki, Vayvayda, öteki köylerde Memedi görmeyen çok az kişi kaldı.</span></p>

    <p class="MsoNormal"><span class="calibre7">Onun köye geldiğini duyan Sarıçama sığınmış Vayvay köylüleri de hayıflandılar. Keski köyde olsaydık da onun gül yüzünü, mübarek yüzünü görseydik dediler. Ne dedik de Koca Osmanın sözünü tutmadık! Tutmadık da köye dönmedik! Yobazoğlu da yaptığı sersemliğe yanıyordu. Geldi Koca Osmandan özür diledi: "O zaman dönmediğime itler gibi pişman oldum," dedi. "Ne bilirdim? Söylemedin ki..."</span></p>

    <p class="MsoNormal"><span class="calibre7">Köyün bütün çocukları da görmüştü onu. Aralarında sabahlardan akşamlara kadar onu anlatıyorlar, onu yaşıyorlar,&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">onun oyunlarını oynuyorlardı. Onlar da büyükler gibi onun adını ağızlarına almıyorlar, oyunlarında ona türlü türlü adlar takıyorlardı. Oyunlarda ağalar, candarmalar çok korkuyorlar, tir tir titriyorlardı. Onun önünde duramayıp yere düşüyor, yalvarıyorlar, ayaklarını öpüyorlardı. Kıvranarak, burunlarını silerek, hıçkırarak yerde bir sürüngen oyunu oynuyorlardı.</span></p>

    <p class="MsoNormal"><span class="calibre7">Yerden biter, gökten iner gibi her gün bir türkü de çıkmaya başladı, onun üstüne. Yanık ağıtlar, heybetli destanlar, gülünçlü türküler, oyun türküleri... Çocuklar bile onun için türkülü bir oyun yaptılar.</span></p>

    <p class="MsoNormal"><span class="calibre7">Köylülerin ona karşı bu davranışları Koca Osmanı son derece kıvançlandırdı, onu cana getirdi. Başka türlüsü olsaydı Koca Osman düştüğü bu yataktan bir daha kolay kolay kalkamazdı. Öylesine bir kederle düşmüştü yataklara.</span></p>

    <p class="MsoNormal"><span class="calibre7">Köylünün kıvancı, sevinci az sürdü. Üç gecedir köyü kurşunluyordular ama, köylü bana mısın demiyor, korkmuyor, aldırmıyordu. Varsınlar kurşunlasınlar, kurşunlasınlar kurşunlayabildikleri kadar. Gelecekleri varsa, görecekleri de var. Titrek bacakları üstüne ancak dikilebilen Koca Osman, atlılar geceleri köye kurşun yağdırırlarken, dışarıya çıkıyor, dolma tabancasının her iki gözünü de birden:</span></p>

    <p class="MsoNormal"><span class="calibre7">Gelin köpekler gelin, kurşunlayın köpekler kurşunlayın, geleceğiniz varsa göreceğiniz de var, diye bütün gücüyle bağırarak boşaltıyordu.</span></p>

    <p class="MsoNormal"><span class="calibre7">Köyün geceleri basılmasını köylü artık bir oyun, her gece yenilenen Ali Safa Beyin bir oyunu saymaya başlamıştı.</span></p>

    <p class="MsoNormal"><span class="calibre7">Bir sabah uyandılar ki ne görsünler, şaşkına döndüler. Gözlerine, kulaklarına inanamadılar. Köydeki bütün atları gece alıp götürmüşler. Bir tekini bile bırakmamasıya. Her şey akıllarına gelirdi de bir bu gelmezdi akıllarına. Eee, bu köylü atsız ne yapacak?</span></p>

    <p class="MsoNormal"><span class="calibre7">Sevinçleri, kıvançları kursaklarında kaldı. Şimdi ne yapacaklardı? O gün akşama kadar hiçbir şey yapmadan, hiçbir şey konuşmadan köyün içinde dolaştılar durdular. Kimsenin ağzını bıçaklar açmıyordu.</span></p>

    <p class="MsoNormal"><span class="calibre7">İkinci günün sabahı korkunç bir haber köyü bir baştan bir başa dolaştı, hırsızlar gece yaşlı atları götürmemiş, öldürmüş</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">ler, Çıkçıklar deresine doldurmuşlardı. Uzaklara baktılar, Topraktepenin oralarda kartallar dönüyordu. Oraya koştular, vardılar baktılar ki ne görsünler, bir sürü at ölüsü yan yana yatıyor.</span></p>

    <p class="MsoNormal"><span class="calibre7">Bu olay üstüne hemen o sabah iki kişi evini yükleyip, ver elini Sarıçam deyip çekti gitti. Çok kişi gidecekti. Ferhat Hoca önlerine geçti:</span></p>

    <p class="MsoNormal"><span class="calibre7">Zulme karşı koymamak kafirliktir, diyordu. "Çocuğunun rızkını, baba yurdunu korumamak, bırakıp gurbet ellere düşmek kafirliktir. Zulme karşı koymamak zalime ortak olmaktır. Korkmak, korkudan dolayı yılmak kafirliktir."</span></p>

    <p class="MsoNormal"><span class="calibre7">Yoksa köy yarı yarıya boşalıyordu.</span></p>

    <p class="MsoNormal"><span class="calibre7">Allah bize de bir sahip gönderecek, diyordu. "Bakın o nasıl geldi köye, onu tutamadık. Şahini biz elimizden uçurduk. O burda olsaydı, bütün bu işler başımıza gelir miydi?"</span></p>

    <p class="MsoNormal"><span class="calibre7">Zeynel hem Ferhat Hocayı dinliyor, hem:</span></p>

    <p class="MsoNormal"><span class="calibre7">Hiç, diyordu. "Bu başlangıç daha. Daha neler gelecek başımıza. Daha neler, neler, neler de neler! Korkmak kafirlik mi değil mi, korkma da görelim Ferhat Hoca!" diyor, meydan okuyordu.</span></p>

    <p class="MsoNormal"><span class="calibre7">Ferhat Hoca ona hiç karşılık vermiyor, yalnız:</span></p>

    <p class="MsoNormal"><span class="calibre7">Allah yoksulunu yalnız bırakmayacak, diyor, büyük imanını sesinde topluyordu. "Allah zulme karşı koyanlarla her zaman birlik olmuştur. Yoksa yeryüzünde zulüm bu kadar azalır mıydı?"</span></p>

    <p class="MsoNormal"><span class="calibre7">Seyfalinin evinde toplandılar, uzun bir tartışmadan sonra atları istemek için Yağmur Ağaya gitmeye karar verdiler. Bütün dünya biliyordu ki bir köyün bütün atlarını ancak Yağmur Ağa çaldırabilir. Ferhat Hoca, Seyfali, Şefçe Kahya atlandılar, doğru Yağmur Ağanın çiftliğine gittiler. Yağmur Ağa Şefçe Kahyanın yakın tanıdığıydı.&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Seferberlikte ikisi de Torosta asker kaçağı olarak birlikte dolaşmışlardı. Tam üç yıl. Yağmur o zaman çok gençti.</span></p>

    <p class="MsoNormal"><span class="calibre7">Şefçe Kahya attan iner inmez:</span></p>

    <p class="MsoNormal"><span class="calibre7">Ulan Yağmur, dedi, "ayıp değil mi bu senin yaptığın? Bütün dünyanın atlarını çaldırıyorsun, çaldır. Ama bizden ne istedin? Ulan oğlum ite köpeğe uydun da neden çaldırdın atlarımızı?"</span></p>

    <p class="MsoNormal"><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Konağın merdivenlerinde onları karşılayan Yağmur, Şefçe Kahyanın sözlerine hep gülüyor:</span></p>

    <p class="MsoNormal"><span class="calibre7">Kim çalmış, kim çalmış senin atı? diyordu. "Atın çalınmış da altındaki at kimin?"</span></p>

    <p class="MsoNormal"><span class="calibre7">Şefçe Kahya:</span></p>

    <p class="MsoNormal"><span class="calibre7">Ulan it, diye bağırdı, "bu atları sana gelmek için Narlıkışladan Memidik Ağadan istedik. Anladın mı? Köyde bir tek at koymamış, kör, topal, uyuz, hasta, hepsini çaldırmışsın. Yaşlıları da öldürtmüşsün. Ulan uyuz..."</span></p>

    <p class="MsoNormal"><span class="calibre7">Gelin hele, gelin yukarı da konuşalım.</span></p>

    <p class="MsoNormal"><span class="calibre7">Sedire oturdular, kahve içtiler, yemek yediler, Yağmur Ağa onlara çok saygı gösterdi, ama atları vermedi. Yalvardılar, tehdit ettiler, kızdılar, köpürdüler, atları alamadılar.</span></p>

    <p class="MsoNormal"><span class="calibre7">Ferhat Hoca:</span></p>

    <p class="MsoNormal"><span class="calibre7">Yusufu kuyudan çıkaran Mevla, bir olup bize bakmaz mı dersin? diye Yağmur Ağaya sordu. "Allah bize de bir sahip göndermeyecek mi dersin, Yağmur Ağa?"</span></p>

    <p class="MsoNormal"><span class="calibre7">Şefçe Kahya onun sözünü tamamladı:</span></p>

    <p class="MsoNormal"><span class="calibre7">Allah bize sahibi gönderdi ama, biz onu, gözümüzü kör ettik de tutamadık. Yoksa senin hırsızların köyün yakınından geçebilirler miydi?</span></p>

    <p class="MsoNormal"><span class="calibre7">Yağmur Ağa gülüyordu. Onları gülerek uğurladı.</span></p>

    <p class="MsoNormal"><span class="calibre7">Boynu bükük, kırılmış köye döndüler.</span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <h1 class="MsoNormal" id="sigil_toc_id_25" style="text-align: center;"><span class="calibre7">25</span></h1>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7">Ali Safa Bey pencereden dışarıya baktı, ötede, avlunun dışında üç atlı karartısı duruyordu. Bir tanesi çok uzun boyluydu ve atın üstünde dimdikti. Ötekilerden bir at boyu ilerdeydi. Atlılar epey bir süreden beri orada duruyorlar, hiç konuşmuyorlardı. Pencerenin arkasındaki Ali Safa da dalmış gitmişti.</span></p>

    <p class="MsoNormal"><span class="calibre7">Odanın eşikliğinde duran yanaşma:</span></p>

    <p class="MsoNormal"><span class="calibre7">Ne söyleyim İdris Beye? dedi. "Çoktan beri orada bekliyor."</span></p>

    <p class="MsoNormal"><span class="calibre7">Ali Safa düşünüyordu. İdris Beyle görüşse mi görüşmese mi? İdris Bey ısrar ediyordu. Bu, bir ayda onun çiftliğine altıncı gelişiydi ve her seferinde de yok dedirtmişti. Şimdi düşünüyordu. Arif Saim Beyle ilişkilerinde işe yarayabilir miydi? Onu düşünüyordu. Arif Saim Bey belli olmazdı ki, sert bir adamdı. Belki de İdris Beyi çiftliğe aldı da, konuştu, diye kızabilirdi.</span></p>

    <p class="MsoNormal"><span class="calibre7">Gün inmiş, neredeyse batacak. Alacakaranlık ağır ağır ovada yürüyor. İdris Beyin tüfeğinin, hançerinin, fişekliklerinin, dizgininin gümüşüne son ipiltiler vurmuştu.</span></p>

    <p class="MsoNormal"><span class="calibre7">Ne dedi İdris Bey? diye adama yeniden sordu.</span></p>

    <p class="MsoNormal"><span class="calibre7">Safa Beyi görmeliyim diyor. Çok önemli bir işi varmış, öyle söyledi.</span></p>

    <p class="MsoNormal"><span class="calibre7">Ali Safa Bey biraz daha düşündü. Biraz daha dışardaki atlı, silahlı üç Çerkese baktı. İdris Bey pırıltı içinde kalmıştı.</span></p>

    <p class="MsoNormal"><span class="calibre7">Son ışıklar da ağır ağır siliniyordu.</span></p>

    <p class="MsoNormal"><span class="calibre7">Çağır gel İdris Beyi, diye emir verdi. "Saygıda kusur etmeyin."</span></p>

    <p class="MsoNormal"><span class="calibre7">Üç adam atlardan indiler. İdris Bey önde, arkadaşları arkada ağır ağır merdivenleri çıktılar. Ali Safa Bey onları merdiven başında bekliyordu.</span></p>

    <p class="MsoNormal"><span class="calibre7">Hoş geldiniz, hoş geldiniz kardeşim İdris Bey, diye karşıladı. Kucaklaştılar.</span></p>

    <p class="MsoNormal"><span class="calibre7">Arkadan gelen İdris Beyin adamlarıydı. Onlara da şöyle bir başıyla hoş geldiniz dedi.</span></p>

    <p class="MsoNormal"><span class="calibre7">İdris Bey önde, Ali Safa Bey arkada odaya girdiler. Ali Safa Bey adamları odaya çağıramadı. Çerkeş göreneğini azıcık biliyordu, silahlı adamlar beylerinin yanında oturamazlar, kapıda ayakta beklerlerdi.</span></p>

    <p class="MsoNormal"><span class="calibre7">İdris Bey, saf, mert, çocuksu haliyle:</span></p>

    <p class="MsoNormal"><span class="calibre7">Çok geldim size Safa Bey. Belki on kez. Hiçbirisinde bulamadım. Uzaklardan, hem de kaçak size kadar gelebilmek benim için ne demek, biliyor musunuz? Yüzde yüz ölüm demek. Ölümü göze aldım.</span></p>

    <p class="MsoNormal"><span class="calibre7">Oturun, oturun hele, sonra konuşuruz. Oturun canım, bir kahve için. Siz çok tehlikeli işler yapıyorsunuz, güpegündüz dolaşıyorsunuz Çukurovada, olmaz.</span></p>

    <p class="MsoNormal"><span class="calibre7">İdris Bey sedire otururken:</span></p>

    <p class="MsoNormal"><span class="calibre7">Gece bir kurt gibi de ovaya inmek ağrıma gidiyor. Bir ay önce candarmayla Bozkuyunun altındaki derede karşı karşıya geldik. Çarpışma dört saat sürdü. Bereket gece indi de kurtulduk. Kurtulduk, size geldik ki gene evde yoksunuz. Kürt Ali Ağaya gittik, orada bir hafta kaldık. Bizi iyi sakladı Ali Ağa, dedi.</span></p>

    <p class="MsoNormal"><span class="calibre7">Ali Safa Bey:</span></p>

    <p class="MsoNormal"><span class="calibre7">Bunun sonu neye varacak diye düşünüyorum, dedi acımaklı bir sesle.</span></p>

    <p class="MsoNormal"><span class="calibre7">İdris Bey, her şeyi göze almış bir sesle, gülerek:</span></p>

    <p class="MsoNormal"><span class="calibre7">Sonu malum, dedi. "Sonu o kadar malum ki benim için... Arif Saim Bey için de sonu malum olmalı. Size bunu söylemeye geldim işte."</span></p>

    <p class="MsoNormal"><span class="calibre7">Arif Saim Bey kuduruyor, deliriyordu. Ne demek, ne demekti bu. Bir Çerkeş parçası gelsin de Çukurovada karşısına dikilsin. Hem de otuz yaşında olmayan, dil bilmez bir Çerkeş parçası...</span></p>

    <p class="MsoNormal"><span class="calibre7">Ulan sana gösteririm Çerkesoğlu, diye kendi kendine basbas bağırıyordu. "Ulan seni gerisin geri Kafkasyaya, Bolşeviklerin içine sürmezsem bana da Arif Saim demesinler."</span></p>

    <p class="MsoNormal"><span class="calibre7">Paşaya da çok kızıyordu. "Aaah ah! Paşa," diyordu. "Bu ne biçim anlayıştır. İnsan da bu kadar kendisini vatana millete verir mi? İnsan da bu kadar idealist olur mu? Biz kanımızı bunun için mi, aç susuz sürünelim, şöyle bir Çerkesoğluna oyuncak olalım diye mi akıttık? Kellemizi koltuğa alıp bunun için mi bu vatanı kurtardık? Kanun, nizam... Anladık, iyi güzel. Çocuklarımız aç kalacak, dileneceğiz Paşam, dileneceğiz. Ulan Çerkesoğlu, sana bir kahramanı yedirmeyeceğim. Paşa da isterse kellemi kessin. Paşa da bizi yanında kara gözlerimiz için tutuyorsa, bıraksın bizi, bize ihtiyacı yoksa bıraksın. İnsin omuzlarımızdan. Biz de başımızın çaresine bakalım."</span></p>

    <p class="MsoNormal"><span class="calibre7">Akmezar köylülerinden diretenleri teker teker çağırıyor, bir yana biraz para koyuyor, bir yana da bir yığın kızılcık sopası: "Seç bakalım, İdris Beyin kulu. Ya parayı, ya sopayı seç."</span></p>

    <p class="MsoNormal"><span class="calibre7">Kimi parayı, kimi sopayı seçiyordu. Sopayı seçenler korkunç dayak, küfür yiyordu. Ölümüne. Dayağı yiyenler yarı canlı, bir çıplak beygirin üstüne atılıyorlar, Akmezar köyünün ortasına bırakılıyorlardı.</span></p>

    <p class="MsoNormal"><span class="calibre7">Çiftlik konağının önünde büyük bir karaçalılık vardı. Arif Saim Bey sonunda dil bilmez Çerkesleri soyup, arkalarında eli kırbaçlı beş kişiyle bu karaçalılığa salıvermeye başladı. Bir yandan Çerkeslerin sırtlarında kırbaçlar saklıyor, bir yandan da dikenler köylülerin çıplak bedenlerini yiyordu. Bedenler kıpkızıl kana kesinceye, "tapu da senin olsun, toprak da Bey," deyinceye kadar işkence sürüyordu.</span></p>

    <p class="MsoNormal"><span class="calibre7">Böylelikle Arif Saim Bey çok tarla aldı. İdris Beyin, akrabalarının, ona uyup diretenlerin tarlaları kaldı. Arif Saim Beyin tarlaları Akmezarın inatçı köylülerinin tarlalarını çepeçevre sardı. İdris Beyin, ona uyanların tarlaları Arif Saim Beyin toprakları ortasında bir ada gibi kaldı. Şimdi vermesin İdris tarlaları... Vermesinler bakalım!</span></p>

    <p class="MsoNormal"><span class="calibre7">Vermesinler köpekler, diye bağırıyordu Arif Saim Bey. "Sürsünler bakalım nasıl süreceklerse tarlalarını, eksinler bakalım."</span></p>

    <p class="MsoNormal"><span class="calibre7">Kara Ford bir kere daha geldi Akmezar köyünde İdris Beyin kapısında durdu. Toz toprak içindeydi ve dingiline kadar tozlara gömülmüş, kocaman gözleri biraz daha kocamanlaşmıştı.</span></p>

    <p class="MsoNormal"><span class="calibre7">Köylüler ve İdris Bey onu eskisinden daha büyük saygıyla karşıladı. Arif Saim Bey gene eskisi gibi kuruldu, konuşmadı, yalnız ayrılırken:</span></p>

    <p class="MsoNormal"><span class="calibre7">İdris Bey, dedi çok yüksekten, "sizin ve bir kısım arkadaşlarınızın toprakları benim tarlalarımın içinde kaldı. Tarlalarımı çiğneyip geçemezsiniz. Buna izin vermem. Tarlalarımın ortasında kalan bu tarlaları bana satmaz mısınız? Ne düşünüyorsunuz?"</span></p>

    <p class="MsoNormal"><span class="calibre7">İdris Bey son sözünü sert söyledi:</span></p>

    <p class="MsoNormal"><span class="calibre7">"Ben ve arkadaşlarım, topraklarınız içinde kalan..."</span></p>

    <p class="MsoNormal"><span class="calibre7">"Ortasında."</span></p>

    <p class="MsoNormal"><span class="calibre7">Ortasında kalan tarlalarımızı satmayacağız efendim. Arif Saim Bey ona elini uzatırken:</span></p>

    <p class="MsoNormal"><span class="calibre7">Çok genç, çok yiğit, çok mert bir insansınız, sizinle dost olmak isterdim ama, geçti, diye acı acı gülümsedi. "Allahaısmarladık."</span></p>

    <p class="MsoNormal"><span class="calibre7">Arif Saim hemen on kişiyi silahlandırdı. Onlara özel bekçi giyitleri giydirdi. Yeşil. Ve:</span></p>

    <p class="MsoNormal"><span class="calibre7">Tarlalarımın içinden kim geçerse, topraklarımı kim çiğnerse vurun, emrini verdi. Sonbahardı, çift sürme zamanıydı, genç bir Çerkeş olan Fehmi öküzlerini, sabanını almış tarlasına gidiyordu. Arif Saim Beyin bekçileri Fehmiye geri dön, dediler,</span></p>

    <p class="MsoNormal"><span class="calibre7">Fehmi aldırmadı, yürüdü. Bekçiler başka bir şey demediler, kurşunladılar. Fehminin ölüsü üç gün Arif Saim Beyin tarlalarında kaldı. İdris Bey şikayet etti. Arif Saim Beyin bekçilerinden birisini aldılar, götürdüler hapse attılar. Bekçi hapiste üç ay kaldı. Arif Saim hemen atladı Sivasa gitti. En büyük mahkeme Sivastaydı o zamanlar. Bekçiyi beraat ettirdi, sonra da vardı, adamın elinden tutup hapisten çıkardı, çiftliğe getirdi, onu orada bekçilere baş yaptı.</span></p>

    <p class="MsoNormal"><span class="calibre7">Sonra o yıl, Arif Saim Beyin topraklarını çiğneyerek kendi topraklarına geçmek isteyen üç kişiyi daha vurdular. Çerkesle</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">rin ölülerine kimseler yaklaşamadı günlerce. Ölüler Arif Saimin topraklarında koktular. Onları vuran da ancak üç ay kaldı hapiste. Bir Sivas yolculuğu daha her şeyi çözümledi.</span></p>

    <p class="MsoNormal"><span class="calibre7">O yıl Arif Saim Beyin toprakları ortasında kalmış topraklar sürülüp ekilemedi. Ertesi yıl da öyle oldu. Ekilemiyordu ama, bu topraklar çiftliğin ortasına bir ur gibi, süreli, kanayan bir yara gibi duruyordu. "Gelecek yıl Çerkesler gene sürmeye gelecekler, gene öldürüleceklerdi. Sonunda Paşa duyacak, çocuklar bu ne kepazelik diyecekti. Paşadan çok korkuyordu. Paşaya da, başımda böyle böyle bir hal var, köylüler, gerici köylüler bana zulmediyorlar, diyemeyecekti. Şu kanayan yarayı tez günde iyi etmeliydi.</span></p>

    <p class="MsoNormal"><span class="calibre7">Kara Ford, gözleri biraz daha kocamanlaşmış, İdris Beyin kapısında bir daha durdu. Arif Saim Bey daha şişmanlamış, heybetlenmişti. Çerkesler ve İdris Bey onu gene aynı saygıyla karşıladılar. Arif Saim bu sefer yukarı, konağa çıkmadı.</span></p>

    <p class="MsoNormal"><span class="calibre7">İdris Bey, şu tarla işini konuşmaya geldim. Böyle, topraklarımın içinde ada gibi kalmış tarlalar ne işinize yarayacak?</span></p>

    <p class="MsoNormal"><span class="calibre7">İdris Bey:</span></p>

    <p class="MsoNormal"><span class="calibre7">Ben ve arkadaşlarım, topraklarınızın içinde kalan... Çok sertti sesi.</span></p>

    <p class="MsoNormal"><span class="calibre7">Arif Saim ona elini uzatırken acı acı gülümsedi:</span></p>

    <p class="MsoNormal"><span class="calibre7">Ne yazık, çok gençsiniz, dedi. "Sizinle dost olmalıydık."</span></p>

    <p class="MsoNormal"><span class="calibre7">Ve Kara Ford Akmezar köyüne bir daha uğramadı.</span></p>

    <p class="MsoNormal"><span class="calibre7">Kasabada Noterlik ödevini Mahkeme Başkatibi Fazlı Bey görüyordu. Ufak tefek, hileci, korkak, sarhoş bir kişiydi. Osmanlı kalıntısı olduğu için yeni hükümetten, onun adamlarından ödü patlıyordu.</span></p>

    <p class="MsoNormal"><span class="calibre7">Arif Saim onu çiftliğe çağırttı.</span></p>

    <p class="MsoNormal"><span class="calibre7">Fazlı Bey, dedi, "biliyorsunuz, senedi siz yapmıştınız, hani Akmezar köyünden İdris Beyden yüz elli bin lira alacağım vardı."</span></p>

    <p class="MsoNormal"><span class="calibre7">Evet efendim, biliyorum efendim, yoksa senedi mi kaybettiniz efendim?</span></p>

    <p class="MsoNormal"><span class="calibre7">Arif Saim Bey elini babacan bir gülümsemeyle, kıvançla Fazlının omuzuna koydu: "Bu senet için ne kadar masraf gider?" diye sordu.</span></p>

    <p class="MsoNormal"><span class="calibre7">Fazlı bir hesap yaptı, parmaklarını saydı:</span></p>

    <p class="MsoNormal"><span class="calibre7">İki yüz on bir lira iki kuruş, dedi. "Şahidi mahidi hepsi içinde. Pulu da dahil..."</span></p>

    <p class="MsoNormal"><span class="calibre7">Al sana üç yüz lira... Nereyi istersen, hangi mevkii istersen de bana söyle... "Memnunum efendim," diye telaşlandı Fazlı. "Ben bu kasabadan, bu kasabanın ekmeğinden, suyundan, kasabından, fırıncısından, insanlarından memnunum," dedi.</span></p>

    <p class="MsoNormal"><span class="calibre7">İdris Beyin yüz elli bin liralık borç senedi üç gün sonra geldi. Ve Arif Saim Bey borcunu ödemediğinden dolayı İdris Beyi derhal mahkemeye verdi. İdris Bey bunu duyunca:</span></p>

    <p class="MsoNormal"><span class="calibre7">"Bekliyordum," dedi. "Böyle bir şey yapacağını biliyordum. Onunla mahkemede hesaplaşacağız. Senedin sahte bir senet olduğunu ispat edeceğim ve onu rezil kepaze edeceğim."</span></p>

    <p class="MsoNormal"><span class="calibre7">Yıllardır Ankaraya, Paşaya, vekillere, tanıdığı mebuslara her olayda tel çekiyordu. Gene birkaç tel attı Ankara kuyusuna. Tellerin hiçbir tepkisi olmuyordu, olmuyordu ama, alışmıştı.</span></p>

    <p class="MsoNormal"><span class="calibre7">Arif Saim Bey, İdris Beyin sözlerini duydu:</span></p>

    <p class="MsoNormal"><span class="calibre7">Ne yazık, çok genç, dedi. "Onunla dost olunabilirdi."</span></p>

    <p class="MsoNormal"><span class="calibre7">Hemen o gece Arif Saim Bey Hıdırınoğlunu çağırttı. Hıdırınoğlu bölgenin en azılı itlerinden birisiydi.</span></p>

    <p class="MsoNormal"><span class="calibre7">Bugünlerde Akmezardan, İdrisle arası açık olan, ona hasım olan birisini bulabilir misin Hıdırınoğlu?</span></p>

    <p class="MsoNormal"><span class="calibre7">Sen yeter ki emreyle Bey, bulmak değil, yaratırım. Sana can feda.</span></p>

    <p class="MsoNormal"><span class="calibre7">O adamı öldüreceksin.</span></p>

    <p class="MsoNormal"><span class="calibre7">Öldürürüm Beyim.</span></p>

    <p class="MsoNormal"><span class="calibre7">Öldürüp İdrisin konağının avlusuna, kapısına, içine bir yerine gömeceksin. "Gömerim Bey."</span></p>

    <p class="MsoNormal"><span class="calibre7">Birkaç gün sonra candarmalar İdris Beyin ahırında arama yaparlarken ölüyü buldular. İdris Beyi hemen tutukladılar. İdris Bey kasabaya götürülürken candarmaların elinden kaçtı. Hıdıroğlu her şeyi Arif Saim Beyin isteğince düzenlemişti. Her şey yerli yerince uygulandı.</span></p>

    <p class="MsoNormal"><span class="calibre7">Arif Saim Bey tam bunu, böyle istiyordu. Alacak davası çok uzun sürmedi. İdris Bey kaçak olduğundan dolayı gelip de&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">senedin sahte olduğunu kanıtlayamadı. İdris Bey yüz elli bin lirayı yüklendi.</span></p>

    <p class="MsoNormal"><span class="calibre7">Sonra İdris Beyin vurduğu adamın davasını büyük avukatlar aldı üstüne. İdris Bey adamın ölümünden altı ay sonra yirmi dört yıla mahkum oldu.</span></p>

    <p class="MsoNormal"><span class="calibre7">İdris Bey bütün olandan bitenden günü gününe haber aldı. Kudurdu, deliye döndü. O kadar öfkelendi ki, bir gece kasabaya indi, benzinciden teneke teneke benzin aldı mahkemeyi yaktı. Mahkeme yanıp kül oluncaya kadar da yapının yanına kimseyi sokmadı. Mahkeme yapısı zaten eski bir yapıydı. Az bir sürede yandı kül oldu. Mahkeme yanıp kül olunca, öğleüstüydü, İdris Bey ve üç adamı candarmayla savaşa savaşa kasabayı çıktılar, dağa çekildiler.</span></p>

    <p class="MsoNormal"><span class="calibre7">İdris Beyin kasabadaki Ağır Cezayı yakmasını en ince ayrıntısına kadar bütün gazeteler yazdı. Arif Saim Beyin de bütün istediği buydu.</span></p>

    <p class="MsoNormal"><span class="calibre7">Mahkemenin yandığını duyunca:</span></p>

    <p class="MsoNormal"><span class="calibre7">Ne yazık, çok genç, dedi. "Onunla dost olunabilirdi..."</span></p>

    <p class="MsoNormal"><span class="calibre7">Artık Toroslarda İdris Bey bir sarışın kurt olmuştu. Bir deli, bir kudurmuş kurt...</span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7">"Sizden bir şey rica etmeye geldim. Bütün dünya biliyor ki, ona yüz elli para bile borcum yok. Dünya biliyor ki adamı da ben öldürmedim. Mahkemeyi ben yaktım, cezam ne ise çekerim. Tarlamın da bir avucunu vermem Arif Saim Beye. Söyleyin ona, borç senedini yırtsın, ona yüz elli para bile borcum yok. Beş para bile. Ben bir karıncayı bile öldürmedim. Bunu herkes de, bütün ova da, beni mahkum eden&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">hakimler de biliyorlar. Öyleyse beni beraat ettirsin. Bu dediklerimi yapmazsa Arif Saim, sonu malum. Akıbetinin ne olacağını o herkesten, benden de daha iyi biliyor. Siz onun yakın dostusunuz, varın bunu ona böylece söyleyin."</span></p>

    <p class="MsoNormal"><span class="calibre7">Hemen ayağa kalktı, merdivenlere yürüdü.</span></p>

    <p class="MsoNormal"><span class="calibre7">Allahaısmarladık Ali Safa Bey... dedi. "Söyleyeceğim bu kadardı."</span></p>

    <p class="MsoNormal"><span class="calibre7">İdris Bey Çukurovada, Torosta önüne kim çıkarsa, Arif Saim Beye aynı sözlerle aynı haberi gönderiyor, sabırla ondan ge</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">lecek karşılığı bekliyordu. Beklediği karşılık da bir türlü gelmiyordu.</span></p>

    <p class="MsoNormal"><span class="calibre7">Arif Saim Beyin kulağına İdris Beyin sözleri birkaç kez ulaştı. Arif Saim kasıklarını tuta tuta güldü. İdrisin ve adamlarının tarlalarını çoktan çiftliğine katmıştı.</span></p>

    <p class="MsoNormal"><span class="calibre7">Ali Safa Beyin bu geliş işine yaradı. Hemen atına atladı, Arif Saim Beye gitti. Hem İdrisi, hem de kendi işlerini konuşacaktı.</span></p>

    <p class="MsoNormal"><span class="calibre7">Bir akşamüstü çiftliğe geldi. Arif Saim Beyin hiç Türkçe bilmez, iri, iki adam karartısında bir babası vardı, Zeko Bey. Zeko Bey gençliğinden bu yana uzun, çangal bıyıklarıyla övünürdü. Harput çarşısında tellallık yapardı. Oğlunun büyük adam olması onu son derece mutlulandırmış, hemen Harput çarşısındaki canı gibi sevdiği işini bırakmış, oğlunun yanına koşmuştu.</span></p>

    <p class="MsoNormal"><span class="calibre7">Çiftlik konağının kapısının önüne sandalyasını atmış oturmuştu. Ceplerinin kenarı, paçalarının ağzı sırmalı, bol bir mavi şalvar giymişti. Som ipekten yeşil mintanının üstüne sarkıttığı saatinin altın kordonu üç parmak kalınlığındaydı.</span></p>

    <p class="MsoNormal"><span class="calibre7">Tarladan yorgun, paçavralar içinde, bir deri bir kemik, kurumuş, sıtmadan dudakları çatlamış ırgatlar geliyorlar, sağ dizlerini yere koyup, Zeko Beye niyazda bulunuyorlar, üç kez elini öpüyor, başlarına götürüyor, evlerine öyle gidiyorlardı.</span></p>

    <p class="MsoNormal"><span class="calibre7">Bu, ırgatların el öpme töreni günde bir sabah, bir akşam iki kez yapılıyordu. Zeko Bey elini ırgatlara öptürmek için daha gün doğmadan uyanıyor, nargilesini yakıyor, kahvesini pişirtiyor, çiftliğin kapısına geçip oturuyor, gözlerini büyük bir şehvetle yumup elini ırgatlara uzatıyordu. Önünden bölük bölük ırgatlar onun elini öpüp geçiyorlar, öpüp geçiyorlardı.</span></p>

    <p class="MsoNormal"><span class="calibre7">Zeko Bey, Ali Safa Beyi görünce daha bir zevklendi. Gözlerini yumup daha bir hazla elini ırgatlara uzattı.</span></p>

    <p class="MsoNormal"><span class="calibre7">Bir ara:</span></p>

    <p class="MsoNormal"><span class="calibre7">Guro hesbe bigırın, dedi. Sesi kalın, güm güm öten bir sesti.</span></p>

    <p class="MsoNormal"><span class="calibre7">Birkaç iri adam, atın başını tutmak için Ali Safa Beye koştular. Ali Safa Bey attan indi, Zeko Beye koştu. Zeko Bey bacaklarını germiş, ayaklarını uzatmış, iri göbeğini çıkartmış, gerdanını kabartmış, ağzı kulaklarında bütün altın dişleri ışıklar saçıyor,&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">öpmesi için elini Ali Safa Beye çevirmiş, bekliyor. Ali Safa Bey eli aldı, diz çöküp niyazda bulundu, üç kez öpüp başına koydu.</span></p>

    <p class="MsoNormal"><span class="calibre7">El öpme töreni bittikten sonra Zeko Bey ona:</span></p>

    <p class="MsoNormal"><span class="calibre7">Lavo Ali Safa, bu serseran hati, sercavan hati, vira rune! dedi.</span></p>

    <p class="MsoNormal"><span class="calibre7">Ali Safa Beyi yanına oturttu:</span></p>

    <p class="MsoNormal"><span class="calibre7">Çayani?</span></p>

    <p class="MsoNormal"><span class="calibre7">Yanındakiler:</span></p>

    <p class="MsoNormal"><span class="calibre7">Nasılsın diye soruyor, dediler.</span></p>

    <p class="MsoNormal"><span class="calibre7">Du hati bal Bege?</span></p>

    <p class="MsoNormal"><span class="calibre7">Beyin yanına mı geldin diye soruyor.</span></p>

    <p class="MsoNormal"><span class="calibre7">Beg vıraye!</span></p>

    <p class="MsoNormal"><span class="calibre7">Bey burada diyor, dediler.</span></p>

    <p class="MsoNormal"><span class="calibre7">Zeko Bey bir yandan gelen ırgatlara elini öptürüyor, bir yandan bu minval üzere Safa Beyle konuşuyordu. Konuşmaları, Arif Saim Bey Safa Beyi, yukardan görüp sesleninceye kadar sürdü.</span></p>

    <p class="MsoNormal"><span class="calibre7">Beybaba müsaade edersen Safa Bey yukarı çıksın. Onunla görüşülecek mühim işlerimiz var.</span></p>

    <p class="MsoNormal"><span class="calibre7">Zeko Beye oğlunun sözlerini çevirdiler. Yüzü gerildi, dudakları sarktı ama, gene de sertçe elini uzattı:</span></p>

    <p class="MsoNormal"><span class="calibre7">Here lavo jore, dedi.</span></p>

    <p class="MsoNormal"><span class="calibre7">Ali Safa Bey gene sağ dizini yere koyup niyaza durdu, kendisine doğru uzatılmış iri, uzun parmaklı tombul eli üç kez öpüp başına koydu.</span></p>

    <p class="MsoNormal"><span class="calibre7">İki dost, iki yeni toprak sahibi, iki eski Milli Mücadeleci yemeği birlikte yediler. 'Sofrada türlü türlü av etleri vardı. Turaç, üveyik, keklik, tavşan... Dört usta avcı her gün sabahlardan akşamlara kadar Arif Saim Bey için av avlıyorlardı. Taze av etleriyle nefis Fransız şarapları içtiler.</span></p>

    <p class="MsoNormal"><span class="calibre7">Ali Safa Bey bir yolunu bulup İdrisin tehditlerini söyledi. Buysa Arif Saim Beyi çok neşelendirdi. Kasıklarını tuta tuta güldü. Ali Safa Bey de onun sevincine katılıyor, o da onunla birlikte gülüyordu.</span></p>

    <p class="MsoNormal"><span class="calibre7">En sonunda Arif Saim Bey gülmesini kesti, yüzünde gerçek bir acımayla, içini çekerek:</span></p>

    <p class="MsoNormal"><span class="calibre7">Yazık, dedi, "ne de genç. Onunla dost olunabilirdi."</span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <h1 class="MsoNormal" id="sigil_toc_id_26" style="text-align: center;"><span class="calibre7">26</span></h1>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7">Memed yavaş yavaş kendine geliyor, bir şeyler, bir tehlike sezinliyordu. Başına gelenleri ansımaya çalıştı. Kafasının içinde her şey karmakarıştı. Uzaklarda bir sarı ışık dönüyor, karanlıklara karışıyor, bir yerlere pul pul yağıyordu. Bütün bedeni de sızlıyor, yanıyordu.</span></p>

    <p class="MsoNormal"><span class="calibre7">Ayağa kalktı, elini gözlerine siper ederekten köyden yana baktı. Köy çukurda kalmıştı. Köyün üstünde uzayıp göğe ağan birkaç dumandan başka bir şey göremedi. Her şey çok durgundu. En küçük bir fısıltı bile yoktu. Bahar toprağı güneş altında geriniyor, topraktan ince ince çıtırtılar geliyordu. Üstünden, yükseklerden bir kelebek yığını geldi geçti. Önündeki iri mavi çiçeğe kapkara, kanatlarının ucu kırmızıya çalan bir kelebek konmuştu. Memed kara, iri bir kelebeği ilk olaraktan görüyordu. İçine korkuya, acıya benzer bir şey çöktü. "Sonun göründü," dedi kendi kendine. Sonra da: "Daha iyi," dedi. "Ne yapalım kader böyle imiş. Hatçeyi de öldürdüm, anamı da... Ben de dağlara düştüm. Köylüyü de, işte böyle perperişan koydum. Zulüm altında inleyip duruyorlar. Benden önce herkes kendi halinde yaşayıp gidiyordu. Ben olmaz olayım. Ben batayım."</span></p>

    <p class="MsoNormal"><span class="calibre7">Her şey kasabaya gittikten, Hasan Onbaşıyla han odasında konuştuktan sonra olmuş, başına bu işler gelmişti. "Keski ayaklarım kırılsaydı da kasabaya gitmeseydim. Gözlerim kör olsaydı da Hasan Onbaşıyı görmeseydim. Kulaklarım sağır olsaydı da onun sözlerini duymasaydım. Köyün perişanlığına bak! Şu haline gününe, şu dirliğine bak!"</span></p>

    <p class="MsoNormal"><span class="calibre7">Çakırdikenliğe gittikleri gün düştü aklına. Dağ taş, insanlar fır dönüyordu sevinçten. Çakırdikenliğe düşmüş ateş bile düzlükte dönerken kendince bir sevinç halayı tutturmuş, sevinçten kabarıp taşıyordu. Durmuş Ali geldi gözlerinin önüne, iki büklüm Durmuş Ali, yaşlı bacaklarını ta havaya savurarak eski, çok eski bir Türkmen oyunu oynuyordu. Düzlükte dolanan ateşin yanında, ateşle birlikte eğilip kalkıyor, oynuyordu. Ateşle Durmuş Ali biribirlerine karışmışlardı.</span></p>

    <p class="MsoNormal"><span class="calibre7">Gene böyle ateşle kucak kucağa oynarken Kel Hamza dayanamayıp atına çiğnetmiş olacaktı onu.</span></p>

    <p class="MsoNormal"><span class="calibre7">Memedin göz çukurlarına iki kocaman yaş damlası geldi oturdu. Memed kendi kendine güldü. Sonra ayağa kalktı, tüfeğini omuzuna astı, yukarı, koyağa doğru çıkmaya başladı. Koyağın bittiği yer kayalıktı. Sırtını ulu kayalara vermeliydi. Sinerek, sakınarak koştu.</span></p>

    <p class="MsoNormal"><span class="calibre7">Koyağın ucuna gelmişti ki tüfekler patladı. Koyağın ucunda büyük, dibindeki renkli çakıltaşları ışıldayan bir pınar kaynıyordu. Memed ağzı aşağı uzandı, buz gibi sudan kana kana içti. Üstünden, epeyce yukarısından vızıldayarak kurşunlar geçiyordu. Bir anda kendisini mor, benekli bir kayanın arkasına attı. Üst başlar tutulmamışsa kurtuldu demekti. Ötelerden çığlık çığlığa Hürü Ana geliyor, ellerini kollarını sallayarak:</span></p>

    <p class="MsoNormal"><span class="calibre7">Kaç Memedim, o kafir Topal seni ele verdi. Öldür onu, öldür, demedim mi? diye bağırıyordu.</span></p>

    <p class="MsoNormal"><span class="calibre7">Memed kendisini kayanın ardına atınca rahatladı. Şöyle bir geceye ulaştıracak, önden de arkadan da kapalı bir yer aradı, gözüne kestirdiği yere sürünerek geldi, sırtını kayaya dayayıp bir süre soluk aldı.</span></p>

    <p class="MsoNormal"><span class="calibre7">Aşağıdan çok candarma, çok kurşun geliyordu.</span></p>

    <p class="MsoNormal"><span class="calibre7">Sıkı bir çarpışma başladı. Memed çok soğukkanlı, sağını solunu kollayarak, yavaştan alıyordu. Bu çarpışmada kimsenin burnunun kanamasını istemiyordu. İsteseydi şu azıcık bir süre içinde on candarmayı vurabilirdi. Açıktan, hiç korunma almak gerekliğini duymadan geliyorlardı. Memed korkutma, oyalama kurşunları sıkıyordu. Candarmalar kayalıkların dibine kadar geldiler. Başlarında Yüzbaşı Faruk vardı. Memed Yüzbaşıyı bir gördü, sonra gözden yitirdi. Sonra elinde tüfekle Topal Ali bir ta</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">şın ardında duruyordu. Telaşsızdı, yüzünde uzaktan belli belirsiz bir gülümseme seçilir gibiydi. Ya da Memed öyle görüyordu.</span></p>

    <p class="MsoNormal"><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Hürü Ana uzaktan geliyordu. Durmadan elini kolunu sallıyor, bir çığlık yeli gibi esiyordu. Bir ara durdu, elini beline koydu, bir süre taşların arkasına yatmış Memede kurşun döşeyen candarmalara baktı:</span></p>

    <p class="MsoNormal"><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">"Candarmalar," dedi, "ana kuzuları, Memedime kıymayın. Bak o size hiç kıyıyor mu? İsteseydi şimdiye hepinizi öldürürdü. Bakın siz neredesiniz, o nerede? Memedime kurşun geçmez ki... Candarmalar, kuzular, boşuna gayret ediyorsunuz. Bırakın yavrumu da, engel olmayın ona da yoluna gitsin. Yoksa canınızı yakar ha... Memedimin daha çok işi var. O çok öfkeli, çok. Çok canı sıkıldı olan bitene. Yaa, candarmalar, yavrular, ana kuzuları siz de zulüm altında inleyensiniz. Uymayın Yüzbaşıya, dinsize, o Osmanlıya... Osmanlıda iman olmaz, din olmaz. Güven olmaz ha!"</span></p>

    <p class="MsoNormal"><span class="calibre7">Sağma soluna kurşunlar düşüyor, o hiç aldırmıyordu:</span></p>

    <p class="MsoNormal"><span class="calibre7">"O neee!" dedi bir ara. "O ne, gavur dölleri, beni mi vuracaksınız?"</span></p>

    <p class="MsoNormal"><span class="calibre7">Kayalıklara doğru yürüdü. Çok şiddetli bir ateş başlamıştı. Memed duruyor duruyor, bekliyor, sonra üstüne yağan kurşunlara çok şiddetli bir karşılık veriyor, sonra gene susuyordu.</span></p>

    <p class="MsoNormal"><span class="calibre7">Hiç korkmadan ayakta ateş eden Payaslı dedikleri candarmayı bacağından vurdu.</span></p>

    <p class="MsoNormal"><span class="calibre7">Yanına yönüne, kayalıklara değen kurşunlar kaynıyor, kayalıklardan duman çıkıyordu. Kayaların yüzü, değen kurşunlardan duman içindeydi.</span></p>

    <p class="MsoNormal"><span class="calibre7">Hürü Ananın sağında solunda kurşunlar vızıldıyor, kulaklarının dibinden geçiyordu.</span></p>

    <p class="MsoNormal"><span class="calibre7">"Vurun bakalım, öldürün bakalım beni itler. Elinize ne geçecek bakalım!"</span></p>

    <p class="MsoNormal"><span class="calibre7">Payaslı yerde kıvranıyor, acısından toprağı çırmahyordu.</span></p>

    <p class="MsoNormal"><span class="calibre7">Hürü Ana onun başına geldi:</span></p>

    <p class="MsoNormal"><span class="calibre7">Vay ana kuzusu vay, dedi. "Bir bokluk yapmasan Memedim seni vurmazdı. Hiç korkma, sana yakı yapar, iki günde iyi ederim seni köye dönünce. Sen de bir daha Memedime kurşun sıkmazsın."</span></p>

    <p class="MsoNormal"><span class="calibre7">Candarmayı orada bırakıp ilerledi.</span></p>

    <p class="MsoNormal"><span class="calibre7">Ana, ana, diye bağıran sesini, telaşlı sesini duydu Memedin. "Ana, otur durduğun yere. Bu kafirler seni öldürecekler. Ana!"</span></p>

    <p class="MsoNormal"><span class="calibre7">Hürü Ana:</span></p>

    <p class="MsoNormal"><span class="calibre7">Hah, dedi, "öldürsünler yavru, bundan sonra yaşamışım ki ne olacak... Öldürsünler yavru, ben senin yanına geliyorum."</span></p>

    <p class="MsoNormal"><span class="calibre7">Kurşunlar vızır vızır. Hürü Ana sanki hiçbir şey olmuyormuş gibi, bir yürüyüşe, buzağı gütmeye çıkmış gibi yürüyordu.</span></p>

    <p class="MsoNormal"><span class="calibre7">Yüzbaşı Faruk yanındaki Asım Çavuşa sordu:</span></p>

    <p class="MsoNormal"><span class="calibre7">Bu deli kadın da kim?</span></p>

    <p class="MsoNormal"><span class="calibre7">Asım Çavuş:</span></p>

    <p class="MsoNormal"><span class="calibre7">Memedin Hürü Anası. Hani Topal Alinin can düşmanı. Hani sizin yüzünüzü görmek istemeyen.</span></p>

    <p class="MsoNormal"><span class="calibre7">Amma cesur insan, dedi. "Deli mi?"</span></p>

    <p class="MsoNormal"><span class="calibre7">Asım Çavuş güldü:</span></p>

    <p class="MsoNormal"><span class="calibre7">Çok akıllı.</span></p>

    <p class="MsoNormal"><span class="calibre7">Hürü Ana tökezledi, yere kapaklandı. Memedin ödü koptu. Ana hemen geri kalktı, gene yere kapaklandı. Memed bağırdı:</span></p>

    <p class="MsoNormal"><span class="calibre7">"Eğer Anayı vurdunuzsa bir tanenizi sağ bırakmam. Bir tekiniz bile bu koyaktan sağ çıkamazsınız."</span></p>

    <p class="MsoNormal"><span class="calibre7">Ana ayağa kalktı:</span></p>

    <p class="MsoNormal"><span class="calibre7">Canını sıkma Memedim, dedi. "O itler beni vuramazlar. Ben ölmeden seni göreceğim. Allahıma yalvardım, seni bir daha koklamadan, güzel yüzünü görmeden Allah beni öldürmeyecek."</span></p>

    <p class="MsoNormal"><span class="calibre7">Memed kurşunu kesti. Candarmalar da kestiler. Aralarında, Hürü Ana ortadan çekilinceye kadar, sessiz bir anlaşma oldu.</span></p>

    <p class="MsoNormal"><span class="calibre7">Yüzbaşı Asım Çavuşa sordu:</span></p>

    <p class="MsoNormal"><span class="calibre7">Yakalayabilecek miyiz?</span></p>

    <p class="MsoNormal"><span class="calibre7">Sanmıyorum Yüzbaşım. Yılan gibi kayar o. Öylesine kayar ki göz görmez onu. Şimdi isteseydi burada hepimizi vururdu. Kayalığı tutmadan onu aşağıda, sel yatağında çevirebilseydik belki teslim alırdık.</span></p>

    <p class="MsoNormal"><span class="calibre7">Payaslıyı neden vurdu?</span></p>

    <p class="MsoNormal"><span class="calibre7">Hep ayaktaydı, meydan okuyor, bir de küfrediyordu.</span></p>

    <p class="MsoNormal"><span class="calibre7">Sen de ona meydan okusan, küfretsen seni vurmaz değil mi?</span></p>

    <p class="MsoNormal"><span class="calibre7">Büyük bir inatla:</span></p>

    <p class="MsoNormal"><span class="calibre7">Vurmaz, dedi Asım Çavuş.</span></p>

    <p class="MsoNormal"><span class="calibre7">Hiçbir şekilde?</span></p>

    <p class="MsoNormal"><span class="calibre7">En sıkışık zamanlarında üstüne gittim gene vurmadı. Ölümle karşı karşıya kaldı, beni gene vurmadı.</span></p>

    <p class="MsoNormal"><span class="calibre7">Sebebi ne acaba Çavuş?</span></p>

    <p class="MsoNormal"><span class="calibre7">Bilmem ki Yüzbaşım.</span></p>

    <p class="MsoNormal"><span class="calibre7">Payaslıyı köye götürsünler.</span></p>

    <p class="MsoNormal"><span class="calibre7">Götürüyorlar Yüzbaşım.</span></p>

    <p class="MsoNormal"><span class="calibre7">Hürü Ana soluk soluğa Memedin yanına geldi. Elleri ayakları yırtılmış, kan içinde kalmıştı. Yeni fistanı da kuşağından aşağı parçalanmıştı.</span></p>

    <p class="MsoNormal"><span class="calibre7">Memed:</span></p>

    <p class="MsoNormal"><span class="calibre7">Ana, dedi, "ana, ana bir şey mi oldu sana?" Ayağa kalktı ona doğru yürüdü.</span></p>

    <p class="MsoNormal"><span class="calibre7">"Yerine," diye bağırdı Hürü. "Yerine kara gözlüm."</span></p>

    <p class="MsoNormal"><span class="calibre7">Memed gülümsedi, onu elinden tuttu, bir kayanın kuytusuna çekti.</span></p>

    <p class="MsoNormal"><span class="calibre7">Bir şeyin yok öyle mi? Buradan kıpırdayım deme. Kıpırdarsan beni öldürürsün.</span></p>

    <p class="MsoNormal"><span class="calibre7">"Kıpırdamam. Sen durma, sık kurşunları. Topal Ali orda bak, ağacın ardında. Devir, devir, devir şunu. Fırsat bu fırsat. Ben batayım, ben batayım," dedi sonra da. "Burada da başına bela oldum ya... Nasıl bilirsen öyle yap yavru. Başla. Sık... Durma! Gün geçirip fırsat verme zamana..."</span></p>

    <p class="MsoNormal"><span class="calibre7">Memed başladı. Karşıdan da başladılar. Kayalara gelip değen kurşunlardan dolayı ortalık toza toprağa bulanıyor, kayalardan çıkan parçacıklar kurşun gibi vızıldıyor, oraya buraya yağıyordu. Bir de kayalara gelen kurşunlar kulakları sağır eden bir ses çıkarıyordu.</span></p>

    <p class="MsoNormal"><span class="calibre7">Zaman geçtikçe Yüzbaşı Faruk Asım Çavuşa soruyordu:</span></p>

    <p class="MsoNormal"><span class="calibre7">"Eeee Çavuş, ne olacak böyle? Biz yüz seksen kişiyiz, karşımızdaki bir tek...&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Hücuma geçelim mi?"</span></p>

    <p class="MsoNormal"><span class="calibre7">Çok sarpta Yüzbaşım. Kayalıkları çıkıncaya kadar hepimizi vurur. Bir tekimizi koymaz.</span></p>

    <p class="MsoNormal"><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">Akşam oluyor. Gece iner inmez kaçacak.</span></p>

    <p class="MsoNormal"><span class="calibre7">Kaçacak Yüzbaşım. Çok kötü durumda karşılaştık. Boyuna kurşun yakıp duruyoruz, faydasız. Çok da mermisi var Memedin.</span></p>

    <p class="MsoNormal"><span class="calibre7">Yüzbaşı zaman geçtikçe kızıyordu. Nasıl, nasıl kaçırmıştı bu fırsatı? Bir yarım saat daha erken davransalarmış... Bir yarım saat daha efken... Yüzbaşının bu ikinci karşılaşmasıydı onunla. Hatçeyi vurmuşlardı birincisinde.</span></p>

    <p class="MsoNormal"><span class="calibre7">Bir kurşun geldi Yüzbaşının başının bir karış ötesine toprağa saplandı. Aynı yere bir kurşun daha...</span></p>

    <p class="MsoNormal"><span class="calibre7">Asım Çavuş:</span></p>

    <p class="MsoNormal"><span class="calibre7">Bizi çoktandır görüyor.</span></p>

    <p class="MsoNormal"><span class="calibre7">Yüzbaşı:</span></p>

    <p class="MsoNormal"><span class="calibre7">Saklanalım.</span></p>

    <p class="MsoNormal"><span class="calibre7">Hiçbir yere saklanamayız. İstediği an bizi vurur. O da bunu söylemek istiyor. "Halbuki biz onun karısını... Vurmuştuk..."</span></p>

    <p class="MsoNormal"><span class="calibre7">Asım Çavuş:</span></p>

    <p class="MsoNormal"><span class="calibre7">Bir acayip huylu bir oğlan. Eşkıyaya hiç benzemiyor. Cin gibi, peri gibi, melek gibi bir insan. Evliya olacağına eşkıya olmuş.</span></p>

    <p class="MsoNormal"><span class="calibre7">Bu sırada:</span></p>

    <p class="MsoNormal"><span class="calibre7">Yandım anam, diye bir ses duydular. Onu bir başkası, bir başkası izledi. Memed dört candarmayı da bacaklarından vurmuştu.</span></p>

    <p class="MsoNormal"><span class="calibre7">Nasıııl! diyordu Hürü Ana. "Nasıl! Kel Hamzaya güvenmeyin, o hiç demedim mi?" Sonra Memede açıktaki bir candarmayı gösteriyordu:</span></p>

    <p class="MsoNormal"><span class="calibre7">Haydi, çabuk...</span></p>

    <p class="MsoNormal"><span class="calibre7">Ve Memed kurşunu yapıştırıyordu. Karşıdaki kurşunu yiyip bağırtıyı basınca, Hürü Ana çocuklar gibi el çırpıyordu.</span></p>

    <p class="MsoNormal"><span class="calibre7">Memed terlemiş yüzü kapkara olmuştu.</span></p>

    <p class="MsoNormal"><span class="calibre7">Güneş aşağılara yıkılmış gitmişti. Az sonra batacaktı. Battı batacak. Ortalık kararmaya yüz tutmuştu. Memedin tüfeği de kızmıştı. Onun için tek tük sıkıyor kurşunu. Candarma yaralayıp zaman kazanıyor, tüfeğini soğutuyordu. Bir gözü de aşağı sarkmış, battı batacak güneşteydi.</span></p>

    <p class="MsoNormal"><span class="calibre7">Birden candarmalar kurşunu kestiler. Bir şaşkınlıkla Memed de kesti. Sonra Asım Çavuşu gördü. Eline bir ak mendil almış sağ kolunu ta yukarılara kaldırmış, bağırarak geliyordu:</span></p>

    <p class="MsoNormal"><span class="calibre7">Memed, yavrum sana geliyorum. Teslim ol! Ölmeni istemiyorum.</span></p>

    <p class="MsoNormal"><span class="calibre7">Çavuş yukarı, Memede doğru dimdik yürüdü.</span></p>

    <p class="MsoNormal"><span class="calibre7">Çavuş gelme.</span></p>

    <p class="MsoNormal"><span class="calibre7">Memed yavrum, hükümetlen başa çıkılmaz. Dağ taş asker dolu. Ya vurulacak, ya da yaralanacaksın. Yüzbaşım seni bağışlatacak.</span></p>

    <p class="MsoNormal"><span class="calibre7">Memed bütün sesiyle bağırdı:</span></p>

    <p class="MsoNormal"><span class="calibre7">Çavuş gelme!</span></p>

    <p class="MsoNormal"><span class="calibre7">Sesinde korku, umarsızlık, umutsuzluk vardı.</span></p>

    <p class="MsoNormal"><span class="calibre7">Nolursun Çavuşum gelme!</span></p>

    <p class="MsoNormal"><span class="calibre7">Vur onu! Bitir işini! Görsün gelme deyince gelmek nasıl olurmuş. Vur şunu.</span></p>

    <p class="MsoNormal"><span class="calibre7">Çavuş geliyordu, dimdik, fütursuz.</span></p>

    <p class="MsoNormal"><span class="calibre7">Çavuş gelme nolur. Vururum seni. Çavuşum bunu yaptırma bana. Çavuşum bu kötülüğü yapma. Çavuşum elini ayağını öpeyim, kıyma bana. Sesinde korkunç, deli bir yalvarma vardı. "Asım Çavuş, Çavuş, Çavuşum, sende hiç insanlık, hiç din iman yok mu?"</span></p>

    <p class="MsoNormal"><span class="calibre7">Çavuşun mendil tutan sağ eli havada, dimdik. Yürüyor:</span></p>

    <p class="MsoNormal"><span class="calibre7">Teslim olacaksın bana. Hem de bugün. Bilirsin dünyada bir tek insanı candan severim, o da sensin.</span></p>

    <p class="MsoNormal"><span class="calibre7">Bilirim Çavuşum, vallahi bilirim. Kıyma bana. İşim var. Sesini yükseltti. Sesi kayalıklarda çınladı, yankılandı. Ses tümüyle değişmişti. "Çavuşum, sana söylüyorum, beni iyi dinle. Sana şimdi teslim olurdum ama... Bütün dediklerin doğru, haklısın. Beni öldürecekler, biliyorum. Ama ölmeden azıcık bir işim var Çavuşum. İşim olmasa sana kıyamazdım Çavuşum. Kusura kalma. Bir can için olsa, canım için olsa, canımı sana kurban ederdim. Geri dön Çavuşum."</span></p>

    <p class="MsoNormal"><span class="calibre7">İki kurşun Çavuşun kulaklarının dibinden geçti, Çavuş aldırmıyor yürüyordu. Memed, Çavuşun üstüne iki tarak fişek boşalttı. Çavuş aldırmıyordu.</span></p>

    <p class="MsoNormal"><span class="calibre7">Memedin bütün bedenini bir titreme aldı:</span></p>

    <p class="MsoNormal"><span class="calibre7">Yüzbaşı, diye bağırdı, "işim var benim. Yoksa bir can için Asım Çavuşa kıymazdım, emir ver de dursun."</span></p>

    <p class="MsoNormal"><span class="calibre7">Nişan aldı, titremesi de durdu. Tetiğe bastı. Asım Çavuş bağırdı. Ak mendili, yukardaki sağ eli düştü. Mendil kızıl kana bulandı.</span></p>

    <p class="MsoNormal"><span class="calibre7">Yüzbaşı:</span></p>

    <p class="MsoNormal"><span class="calibre7">Dön Çavuş, diye emir verdi.</span></p>

    <p class="MsoNormal"><span class="calibre7">Çavuş durdu, acı acı gülümsedi, karanlık kavuşuyordu. Ağır ağır geriye döndü.</span></p>

    <p class="MsoNormal"><span class="calibre7">Memed inler gibi:</span></p>

    <p class="MsoNormal"><span class="calibre7">Kusuruma kalma Çavuşum, dedi. "Öldürdün beni. Keski öldüreydin de bunu başıma getirmeseydin."</span></p>

    <p class="MsoNormal"><span class="calibre7">Yüzbaşı emir verdi, candarmalar yaylım ateşine geçtiler. Memed karşılık vermedi. Hürü Ananın elini öptü. Ana da onu kucakladı.</span></p>

    <p class="MsoNormal"><span class="calibre7">Ana hakkını helal et.</span></p>

    <p class="MsoNormal"><span class="calibre7">Anan sütü gibi helal olsun, yavru. Topal Aliyi unutma, öldür onu. Bütün bu belaları başına açan odur, biliyor musun?</span></p>

    <p class="MsoNormal"><span class="calibre7">Memed karanlıkta bir sansar gibi kaydı, göz açıp kapayıncaya kadar karşıki, ormanlıklı, sarp kayalıklı koyağa geçti. Buralarını avucunun içi gibi biliyordu. Değil bir bölük, bir alay candarma bile gelse bu dağlarda bir daha onu yakalayamazlardı.</span></p>

    <p class="MsoNormal"><span class="calibre7">Candarmalar daha kurşun yakıyorlardı. Memed onlardan o kadar uzaklaşmıştı ki, kurşun seslerini ancak duyabiliyordu.</span></p>

    <p class="MsoNormal"><span class="calibre7">Hürü Ana olduğu yerden kımıldamamış, büyük bir mutluluk içinde kıvranıyor:</span></p>

    <p class="MsoNormal"><span class="calibre7">"Yakın yakın hükümetin kurşunlarını! Yakın kafirler," diyordu. "Yakın bakalım, kuş yuvadan çoktan uçtu."</span></p>

    <p class="MsoNormal"><span class="calibre7">Sonra da ekliyordu:</span></p>

    <p class="MsoNormal"><span class="calibre7">Gelirsiniz, gelirsiniz, bana şimdi gelir, yaramıza merhem yap Ana, Hürü Ana dersiniz, öyle mi? Yavrum olmasa, yavrumdan korkmasanız beni öldürürdünüz kafirler. O zaman bizim yaramızı kim emleyecek diye düşünmezdiniz. Hah, hahhah... Memed vursun sizi, ben de sizin yaralarınızı emleyim, öyle mi? Olur, oluuuur, olur yavrucuklarım.</span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <h1 class="MsoNormal" id="sigil_toc_id_27" style="text-align: center;"><span class="calibre7">27</span></h1>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7">Yeşil, iri, dilleri yalım yalım dışarda yılan başları. Dağdan aşağı binbir gümbürtüyle iniyor. Bir de bir kara bulut iniyor düze. Kara bulutun içinden kırmızı gözleri mercan yılan başları çıkıyor, uzun kuyruklarını yere vuruyorlar. Kuyruklarını yere vurdukça tozlar fışkırtıyorlar. Yüzlerce mercan gözlü, ışıl ışıl yanan çatal dilli başlar.</span></p>

    <p class="MsoNormal"><span class="calibre7">Bir kılıç değiyor başlardan birisine, yerine iki baş çıkıyor. Daha iri, daha yalım dilli. Diller gerilmiş, dışarda. Keskin bir kılıç geliyor, o iki başı da kesiyor. Dört baş çıkıyor. Başlar kesiliyor, başlar büyüyor, dökülüyor. Bin başlı evran. Evranın başları gittikçe büyüyor, çoğalıyor. Kılıçlar yağıyor evranın başına. Bir bulutun içine girip gökyüzüne ağıyor evranlar. Sonra yollara iniyorlar. Kara, ak, boz, turuncu, sırmalı top top bulutlar toprağa, yollar boyunca tozan ovalara iniyorlar. Bir sürü eller kılıçlar üşürüyor, binlerce... Bulutların içindeki başlara. Başlar düşüyor, başlar çoğalıyor.</span></p>

    <p class="MsoNormal"><span class="calibre7">Kafdağının arkası, ulu kayalıklar, iri, uçak kadar kartallar, tren uzunluğunda evranlar. Güneşler, aylar, karanlıklar.</span></p>

    <p class="MsoNormal"><span class="calibre7">Memedin kolu uyuşmuş. Tüfeğinin namlusu daha yeni yeni soğuyor. Ay ışığı var. Ay ışığı Memedin tüfeğinde, fişekliklerinde yansıyor. Memedin dizi de ağrıyor, bir kayaya çarpmıştı. Elleri kanıyor. Yaralandım sanmıştı ilk önce. Sonra yaralanmadığını anlıyor. Yalnızca elleri kanıyor. Kan çabuk kurur.</span></p>

    <p class="MsoNormal"><span class="calibre7">Ötelerden, uzaklardan daha kurşun sesleri geliyor. Candarmalar durmadan kurşun yakıyorlar. Belli ki onlara karşılık ve</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">ren birisi var, kim ola ki? Topal Ali olmasın, diye düşündü Memed. Kurnaz Topal, diye düşündü. Memed, heriflerin karnına, yüreklerinin içine girmiş.</span></p>

    <p class="MsoNormal"><span class="calibre7">Memed rahattı. Koşmaktan vazgeçti. Sarp kayalıklardan bir keçiyoluna düştü. Topal Ali şimdi bir taşın dibine yatmış, candarmaların üstüne ver ediyordu kurşunu.</span></p>

    <p class="MsoNormal"><span class="calibre7">Yüzbaşı Faruk yanındaki Asım Çavuşa soruyordu:</span></p>

    <p class="MsoNormal"><span class="calibre7">Çavuşum, işte karanlık da çöktü. Neden bu adam daha kurşun yakıyor, bırakıp gitmiyor?</span></p>

    <p class="MsoNormal"><span class="calibre7">Asım Çavuş:</span></p>

    <p class="MsoNormal"><span class="calibre7">"Bilmem," diyordu. "Belki onu arkadan da çevirdik sanıyor."</span></p>

    <p class="MsoNormal"><span class="calibre7">Bu gece de kalırsa çemberde onun ölümü olur.</span></p>

    <p class="MsoNormal"><span class="calibre7">Kim bilir Yüzbaşım, kim bilir ne düşünüyor?</span></p>

    <p class="MsoNormal"><span class="calibre7">Delirmiş mi dersin?</span></p>

    <p class="MsoNormal"><span class="calibre7">Üstlerinden durmadan vızır vızır kurşun geçiyordu.</span></p>

    <p class="MsoNormal"><span class="calibre7">Asım Çavuş:</span></p>

    <p class="MsoNormal"><span class="calibre7">"Ben bütün ömrümde böyle bela, böyle soğukkanlı, atik bir adamla karşılaşmadım.&nbsp;</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">O, gözden sürmeyi çeker derler ya, öyle hünerli. Bir soğ yılan gibi sessiz kayar, bir kuş gibi uçar... Bir düşündüğü var."</span></p>

    <p class="MsoNormal"><span class="calibre7">İstese bizim yarımızı vururdu. Ne olabilir düşündüğü?</span></p>

    <p class="MsoNormal"><span class="calibre7">Sesi yılgındı. Ölüme karar vermiş bir sesti.</span></p>

    <p class="MsoNormal"><span class="calibre7">Ben de seni onun için geriye döndürdüm. Seni vuracaktı Çavuş.</span></p>

    <p class="MsoNormal"><span class="calibre7">Vuracaktı, dedi Asım Çavuş içini çekerek. "Bir tuhaf olmuş bu çocuk," diye de içinden geçirdi. "Bu çocukta bir şey var."</span></p>

    <p class="MsoNormal"><span class="calibre7">Topal Ali, Memed kaçsın, saklansın diye, onun bulunduğu yerin sağına kaymış, siperlenmiş, candarmaların üstüne yağdırıyordu kurşunu. Dudaklarında tuhaf, deli bir gülümseme. Gün ışıyıncaya kadar candarmaların üstüne kurşun yağdıracaktı. Gün ışımadan önce kurşunu kesecek, candarmaların arasına karışacak, onlarla birlikte, şu sabaha kadar kurşun yağdıran Memedi, kayalıklarda arayacaktı.</span></p>

    <p class="MsoNormal"><span class="calibre7">Yüzbaşı:</span></p>

    <p class="MsoNormal"><span class="calibre7">Asım Çavuş, dedi heyecanla, "yaralanmış olmasın. Yaralanmış kaçamıyordur."</span></p>

    <p class="MsoNormal"><span class="calibre7">Olabilir Yüzbaşım. '</span></p>

    <p class="MsoNormal"><span class="calibre7">Asım Çavuş?</span></p>

    <p class="MsoNormal"><span class="calibre7">Buyur Yüzbaşım.</span></p>

    <p class="MsoNormal"><span class="calibre7">Bir arkadaşını artçı bırakmasın?</span></p>

    <p class="MsoNormal"><span class="calibre7">Asım Çavuş:</span></p>

    <p class="MsoNormal"><span class="calibre7">Memed onu yapmaz. Bilir ki artçı kalan arkadaşı ya yakalanacak, ya vurulacaktır bu durumda. Memed kimseye kıymaz.</span></p>

    <p class="MsoNormal"><span class="calibre7">Yaralanmıştır öyleyse.</span></p>

    <p class="MsoNormal"><span class="calibre7">Çavuş:</span></p>

    <p class="MsoNormal"><span class="calibre7">Olabilir.</span></p>

    <p class="MsoNormal"><span class="calibre7"><br /></span></p>

    <p class="MsoNormal"><span class="calibre7">Yılanlar iniyorlardı, sıcak bir ovaya. Her evranda karmakarış yüzlerce baş.</span></p>

    <p class="MsoNormal"><span class="calibre7">Memed:</span></p>

    <p class="MsoNormal"><span class="calibre7">Kurnaz Topal, diye gülümsedi. "Candarmaların üstüne yağdıracak yağdıracak kurşunu, sabah gün doğmadan kesecek. Candarmalar sabahleyin, belki de bir gün, iki gün benim ölümü arayacaklar kayalıklarda, bulamayacak, içlerine korku düşecek, bu adam ermiş mi, büyülü mü, diyecek içinden her candarma. Topal bu işe çok gülecek. Bir de yakalarlarsa Topalı... Bir de yakalarlarsa... O zaman işte, topal bacağını bir iyice kırarlar, un ufak ederler..."</span></p>

    <p class="MsoNormal"><span class="calibre7">Topalla candarmaların sıktıkları kurşunu ayırt edebiliyordu.</span></p>

    <p class="MsoNormal"><span class="calibre7">Ulu çınar ağacına sırtını dayayıp bir süre oturdu. Sıkılan kurşunların sahiplerini seçmeye çalıştı.</span></p>

    <p class="MsoNormal"><span class="calibre7">Kafası karmakarışıktı. Kel Hamza, Çukurova, kaçan at, yangın, İdris Bey, İdris Beyi de ona Koca Osman anlatmıştı. Hürü Ana, ne güzel, dost, şefkatli, candan bir yüzü vardı Hürü Ananın, Topal Ali, ne biçim adamdı Topal, anlaşılmaz, Akçasaz bataklığı, Seyran, diyorlar ki dünyaya Seyran güzelliğinde birisi daha gelmemiş, yılgın, korkmuş köylüler. Yaşlıları çok yürekli, Hürü Ana, Koca Osman... Yaşlılar daha onurlu... Hele kadınlar, erkeklerden bin kere daha yürekli, atak... Haksızlığa karşı koyuyorlar. Deli Durdu... Deli Durdunun öldürülmesi... Bin başlı evran... Bin başını kesiyorsun, yerine bir baş ormanı he</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">men çıkıyor, onu kesiyorsun, yerine ondan daha büyük bir orman... Birden Deli Durdunun üstüne, çoluk çocuk, yüzlerce, kartallar gibi iniyorlar, sonra o anda kalkıyorlar. Deli Durdu ortada yok. Yalnız bir ayağı, çizmeli bir bacağı tozların içinde kanıyor. Çukurovada çok insan, dağlarda çok insan, dünyada çok insan, az ağa var. Niye öyleyse ağaların başına kartallar gibi çokuşmuyorlar? Çokuşunca ne olacak, diye soruyordu Memed. Bin başlı evran, bir ulu bulut... Bir kılıç bin başlı evranı kesiyor, durmadan kesiyor, kılıç eskiyor, yoruluyor, evranın başı kesildikçe daha çoğalıyor.</span></p>

    <p class="MsoNormal"><span class="calibre7">Karmakarışık... Anavarza kalesinde Kral Torosun sarayı... Bir zamanlar bütün Çukurovaya...</span></p>

    <p class="MsoNormal"><span class="calibre7">Önünde, burnunun dibinde bir karartı. Memed birden korkuyla irkildi. Bir tilki toprağı koklaya koklaya kendisine doğru geliyordu. Memed kıpırdayınca uzun kuyruğunu savurup döndü, kaçtı. Memedin yüreği küt küt atıyordu.</span></p>

    <p class="MsoNormal"><span class="calibre7">Bir süre dinlendikten sonra ayağa kalktı, bütün bedeni sızlıyordu. Bir adım daha atacak gücü kalmamış, çökmüştü. Kel Hamzanın işleri, Durmuş Ali Emminin ölümü, Hürü Ananın hali, Değirmenoluğun durumu, çakırdikeni, tarlalar, zulüm, aç kalmış köylüler, bin başlı evran...</span></p>

    <p class="MsoNormal"><span class="calibre7">Koyaktan aşağı yürüdü. Koyak gecede derinleştikçe derinleşiyor, karardıkça kararıyordu. Sağ baştaki orman uğulduyor, ay ışığında kara bir sağnak gibi gökten yere iniyordu. Bütün koyak gümbürdüyor, uğulduyor, bir açılıp bir kapanıyordu. Ağaçlar, sular, kayalar... Kavuşup kavuşup, açılıyorlar. Orman üstüne üstüne geliyor, yağıyor, uğulduyor... Memedin başı dönüyor. Orman, koyak, sular, kuşlar, çiçekler, çalılar, sıcakta yanan mor ipiltili Anavarza kalesi, Alidağı, ışıklar, yangın, boyuna kendi yörelerinde dönen atlar... Atlar, koyaktan aşağı gürültülerle atlar iniyorlar, akıyorlar. Memedin başında karmakarış bir dünya dönüyor, kulakları uğulduyor, kulaklarında kurşun sesleri... Memed, korkunç bir selde yuvarlanıyor. Koyağın dibine dibine birisi onu, ayaklarından tutmuş çekiyor. Burnuna bir çiçeğin acı kokusu geldi. Sonra ortalık daha acı, barut koktu. Sonra da barut kokusu ter kokusuna karıştı.</span></p>

    <p class="MsoNormal"><span class="calibre7">Ay battı, karanlık daha da uğuldadı, Memedi sardı. Kurt</span><span style="font-family: 'Times New Roman', serif; font-size: 1.33333em; line-height: 1.2; text-indent: 1em;">lar, kuşlar, çakallar, ayılar, sürmeli cerenler, parslar, evranlar, atlar, yabanıl, evcil bütün yaratıklar karanlıkta koyağın karanlık dibine çığlık çığlığa indiler. Memedin başı dönüyor, gözleri kararıyordu. Yıldızlar, orman çalkanıyor, koyağın dibine, karanlığına akıyordular.</span></p>

    <p class="MsoNormal"><span class="calibre7">Memedin ayaklarının altından taşlar yuvarlanıyor, taşlar yamaçtan aşağı bir sel gibi akıyor. Memed de akan taşların üstünde akıyor.</span></p>

    <p class="MsoNormal"><span class="calibre7">Kel Hamzayı ansımaya çalışıyor, gözlerinin önüne getiriyor, sonra birden yitiriyordu. Kafasında yaralar vardı, onu ansıyor. Bir de kolları çok uzundu, dizlerinin oraya kadar inerdi, onu ansıyor. Bir de bir köşeye, güneşe oturur, hiç kimseyle konuşmaz, güneşte inadına yanar, terler dururdu. Kış olsun yaz olsun, yanardı. Yüzü kösele gibiydi. Kaim, manda derisi gibi kalın bir derisi vardı. Köylüler, "Bunun derisinden kurşun geçmez," derlerdi. Abdi Ağa onu ne zaman, niçin kovmuştu, Memed burasını ansımıyordu. Büyük bir suyun yüzü yanıyordu. Evranlar, bulutlar akıyordu suya aşağı... Ak, ak bulut yığınları... Çok ak, ışıklar içinde yanan...</span></p>

    <p class="MsoNormal"><span class="calibre7">Birden bütün uğultular, gümbürtüler durdu. Memed kendini inanılmaz bir sessizlik içinde birdenbire buldu. Dünya sessizlikten çın çın ötüyordu. Memed bir tuhaf oldu. Yöresindeki her şey, karanlık, gece, ışıklar, orman, bastığı toprak, düşünceleri, her şey silinmişti. Kendisi de yok gibiydi. Memed derin derin soluk aldı. Sessizlik bitmiyordu. Yanına yönüne bakındı, dümdüz bir karanlıktı. İki adım attı. İnceden bir ses geldi kulağına, çıtırtı gibi. Sonra bir öksürük sesi gibi bir şey duydu. Bir kapı açıldı, bir ışık demeti dışarı fışkırdı. Memedin gözleri kamaştı. Bir ses duydu. Bir insan onu kolundan tutup içeriye çekti.</span></p>

    <p class="MsoNormal"><span class="calibre7">Ak, uzun bir sakal gözlerinin önünden bir su gibi aktı:</span></p>

    <p class="MsoNormal"><span class="calibre7">Ne oldu sana böyle yavrum? dedi ak sakal.</span></p>
  </div>
</body>
</html>
