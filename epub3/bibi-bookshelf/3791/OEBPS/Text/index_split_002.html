<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="en">
<head>
  <title>Kanla Abdest Alanlar</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="block_6">6. Baskıya Önsöz</p>

  <p class="block_7">Kanla Abdest Alanlar adlı kitabımın temelini oluşturan “Fetullah’ın Gerçek Yüzü” adlı kitabımı dava eden Fetullah Gülen Faizi ile birlikte beş milyar lira istiyor ve açtığı davayı kitabın her satırının belgeli olması dolayısıyla kaybediyordu. Fetullah Gülen’i daha yakından tanımak için onun “hey gidi günler” adlı kasetini izlemek bile yeterli oluyordu. Şimdi Gülen’in o konuşmalarını inceleyelim:</p>

  <p class="block_3"> </p>

  <p class="block_8">“Fetullah’tan Elim İtiraflar”</p>

  <p class="block_7">Fetullah, konuşmasının bu bölümünde de itiraf üzerine itiraflarda bulunuyor, insanlara “suma” yani “gizli riya” daha açık deyişle “gizli ikiyüzlülük” bir başka deyişle takiyye’nin bir başka versiyonunu yapmalarını telkin ettiğini belirtiyor, adeta günah üzerine günah çıkarıyordu:</p>

  <p class="block_7">“Ne siz hüsnü zannınız altında kalıp ezilin. Ne de onlar beyhude cami dizaynına kalksınlar. Zemin hazırlasınlar, ne zaman israf olsun, ne siz şu dikenler arasında Bülbül sesi diye Saksağan sesi dinleyin. Ne de bundan sonra bir kere vaaz edeyim deyip, üç gün sancı ekeyim, krizlere gireyim, ölecek hale geleyim...</p>

  <p class="block_7">Acaba hazırlanabildim mi? Acaba kontak olabildim mi? Konsantre olabildim mi? Bi şey diyebilir miyim?.. Ben bu cemaate, onlar ki saf temiz dupduru duygu ve düşüncenin timsali insanlar... Ya ben? Karanlık ruhumla onlara ne anlatabilirim. Son vereyim dedim bunun için...</p>

  <p class="block_7">Bir kere bana tesir ediniz. Bir kere ayrıldıktan sonra bir kere daha huzurunuza geldim. Ama bir kere daha gelmeycem. Estağfirullah içinde değil, bir abes yer işgal ettiğim düşüncesiyle... Kendime tesir edemedim dedim. Yakınlarıma tesir edemedim. Demek ki tesirsiz bir insanım. Niye sizin hüsnü niyetinizi, hüsnü kabulünüzü, hüsnü teveccühünüzü suiistimal edeyim. Niye sizi aldatayım. Ayıp değil mi?.. Bu yirmi beş senedir çok şey beklediniz? Yirmi beş sene değil yirmi üç sene de insanlığın iftihar tablosu insanlığın makûs kaderini değiştirdi. Biz o kader adına Allah aşkına siz söyleyin meleği alanın sakinleri de buna şahit. Bu mevzuda hangi samimiyeti sergiledik. Hangi samimiyeti temsil ettik. Ortaya koyduğumuz şey nedir?.. Kimi Sahabi seviyesine çektik, yükselttik. Kimi tam kur’an’ın temsilcisi haline getirebildik. Ben yer yer hüsnü zannımın altında kaldım. Sizi sena ettim. Manen hitap aldım. Yakamdan tutup hırpaladılar. Bu çok yumuşaklık dediler. Böyle ve ben de ne yapacağımı şaşırdım, bilemedim, öyle desem kaçarlar dedim. Böyle desem Resulullah’ın teveccühü kaçıyor.</p>

  <p class="block_7">İki arada bir derede, iki cami arasında bey namaz gibi kaldım. Allah aşkına ne yapayım siz söyleyin. Kendi kafama, kendi ruhuma bir şey anlatamadım. Ve sonunda öyle anladım ki, ben çevreme riyakârlık telkin ediyorum. Suma telkin ediyorum. Kalbine imanın oturmadığı bazı kimseler, sadece onların hislerine girdim. Birer yalancı his insanı meydana geldi. Ama kalb insanı katiyen, ama ruh insanı katiyen ve ben hiçbir şey yapmadan size değil bir de yakınlarıma riya telkin etmişsem; nasıl kurtarırım yakamı Allah aşkına. Suma telkin etmişsem nasıl kurtarırım yakamı?... Gecemi ihya etmeden kalkıp size geceden bahsetmişsem; Bu nasıl riyakârlık? Bu nasıl Suma, bu nasıl aldatma?.. Böyle ve bütün bunlar nasıl taşınır sırtta siz söyleyin? ben başka mülahazalarla gelmiştim. Bunları birden bire perde değişip, arz ettiğim şeyler ruhumu sarınca, size arz etmeyi düşündüğüm şeyleri arz etme cesaretini kendimde bulamadım. Sizi bütün bütün kırıp geçirip gitmeye de cesaret edemedim. Saygısızlık yap ayım demedim. Kime?.. Hiçbir şey bulamadıktan halde yirmi beş seneden beri belli ölçüde pek çoğu itibarıyla saygıyla dinleyen bu insanlar, bir insan dinliyoruz diye önünde Kur’anı bir insan dinliyoruz diye dinlediler...</p>

  <p class="block_8">Kıtmir</p>

  <p class="block_7">Fetullah Gülen, sürekli olarak kendini Kıtmir’e yani bir köpeğe, arada bir de deli tavuğa benzetiyor, hapishanede prangalara, zincirlere vurulduğunu iddia edebiliyordu. Zira pranga, Türk hapishanelerinde değil, Amerikan cezaevlerinde uygulanıyordu:</p>

  <p class="block_7">“... Saygısızlık yapamazdım. Ve birisinin bana bu saygıyı telkini karşısında hiç olmazsa dedim bu saygının, samimiyetin timsali bu cemaatin huzuruna çıkayım. Belki Kıtmir sizin huzurunuza çıkamayacak diyeyim. Beni bağışlayın hakkınızı helal edin diyeyim, inanın ayın son haftası burada sohbet ediyordum. Her ayın son haftasını, bayramı, bayram namazını kılamayıp ta içeride bulunduğum bir gün bayram kılamamanın nasıl bir hicran olduğunu iliklerime kadar yaşamıştım. Ayağıma zincir boynuma bir çeşit pranga vurup beni bayramdan ettikleri gün, hiç kaçırmamıştım onu. Deli gibi dolaşmış: “Ah bayram meğer sen ne tatlı şeymişsin” demiş, halk deli tavuk der. Bende deli tavuk gibi dönüp durmuştum.</p>

  <p class="block_7">Her ayın son pazarını yaşarsam bu hicranla, ömür vefa ederse boğucu hasret içinde kaçırdığım bir bayram hicranla iliklerime kadar duyduğum gibi sizi çok özleyecek, sizi çok arzulayacak, hıçkırıklarınızı düşünecek, dudaklarımı yalayacak ve sonra belki sununla teselli olacağım. Vefasızlığı uzatmamak için vefa cemaatine karşı vefa borcunu ancak böyle ödeyebilirdim. Onlar alabildiğine vefalı davrandı. Bense vefasız davrandım. Hislerine tercüman olamadım. Beklediklerini veremedim. Yalan ettim kalplerine giremedim. Müslümanlıkla çok hızlı tanışmaları mümkünken, şahsıma takılıp kaldılar aradıklarını bulamadılar. Belki çok azı ama çok azı belki onlar da riyaya, sunuya, gösterişe, takılıp kaldılar. Bunlara doğru telkin ettim. Şimdi beni bağışlayın. Böyle hicran ve hasret dolu bir aynide olamazdı. Benim ramazanı idrak etmiş kardeşlerimle, böyle bir Pazar olmamalıydı ve ben de olmasın diye beş yüz kilometreyi şeker krizleri içinde, baygınlık geçire geçire buraya kadar gelmiştim. Ve dünü baygınlık içinde geçirdim...”</p>

  <p class="block_7">Gülen’in ağlaya ağlaya feryatlar içinde tekrarladığı bu sözlerine cemaat de canhıraş çığlıklarıyla katılıyor, Fetullah konuşmasını şöyle sürdürüyordu:</p>

  <p class="block_7">“Bugünü yine baygınlıktan kucaklaya kucaklaya geçirdim. Ve huzurunuza geldim. Beni rahatsızlıklarımdan dolayı, şeker ve açlık krizlerimden dolayı, takatsızlığımdan dolayı bağışlayacağınızı ümit ediyorum. Allah sizden ebeden razı olsun. İnşallah ben olmayınca size doğruyu konuşacak birini bulur dinlersiniz...”</p>

  <p class="block_7">Canhıraş feryatlar altında Fetullah, “...Allah ebeden sizden razı okun” diyor, camide bulunan İngiliz ve Amerikan gizli servisinin uzmanlarının yönetiminde saf insanlarımız yeniden galeyana getiriliyordu. Sözde gençlik adına feryat edenler salya sümük ağlamada hiç de hocalarından aşağı kalmıyorlardı:</p>

  <p class="block_7">“Hocam, bu gençlik aşkına hocam!.. Bırakmayın hocam!.. Arkanızda gençlik var. Hocam yapmayın gençlik sizi arzuluyor... Hocam yapmayın, bizi bağışlayın...”</p>

  <p class="block_7">Bu çığlıkların ardından Fetullah, zafer kazanmış bir komutan edasıyla sözü alıyordu:</p>

  <p class="block_7">“... Sevgili kardeşlerim, sitemim nefsimedir. Kimseye değil. Sizi hep aziz tuttum, işim değil dedim işe başladım. Kalp yumuşatmak benim işim değilmiş dedim. Amma bir şey var. Acaba her şeye rağmen sabredemez miydim. Değişik hayasızlıklara girmeden size karşı saygılı olamaz mıydım. Ama orasını da bana verin, bana verin... Ben insanlığın iftihar tablosu değilim. Değilim ki yüz defa elli defa, elli defa yüz defa talepleriyle ters yüz edildiği halde hiç sarsılmadan kalktı ayaklarının üzerine dikildi.</p>

  <p class="block_7">Yine anlam. Haya abidesiydi. Canım çıksın. Dini meseleleri cemaatin karşısına getirmesi mevzuunda kim bilir ne kadar sıkılıyordu. Sıkılması o kadar derin idi ki, belki hayatında bir kere, ama bir kerecik olsun kendisine haram olan bir kadının yüzüne bakarak konuşmamıştı. Bu onu anlatırken O’na şöyle diyorlar, cahiliye de perde arkasında erkek görmemiş, evlenmemiş bir genç kız gibiydi. Erkekleri görünce buram buram ter dökerdi Ve hayadan iki büklüm olurdu. Kadını görünce hicaptan iki büklüm olurdu. Ama buna rağmen elli defa yüz defa, yüz elli defa değişik taleplerle cemaati karşısına çıktı. Ve bu talepler çok defa makes bulmadı.</p>

  <p class="block_7">Hatta çok defa hüsnü kabul de görmedi. Sizin teveccühlerinizi görseydi, kim bilir nasıl sevinirdi. Nasıl coşardı. Zira o, insanlığın iftihar tablosu, ona sihirbaz diyorlardı. Yalancı diyorlardı... Haşa haşa o benim... kahin diyorlardı... O ben olabilirim. Ama tavrını değiştirmiyordu. Zorluyordu kendisini. Gönüllere girmek için zorluyordu her şeye rağmen... İşte ben onu yapamadım. Yapamıyorum. Yapmaya tahammülüm yok. Bir şey olmadı diye takılıp yolda kalıyorum. Sizi belki çoğunuz itibarıyla iştiyatlı, hüsnüniyetli ve hüsnukabule açıksınız. Sizi böyle bırakıp gitmenin dağları, Allah başıma yağdırsın diye davetiye çıkarmaktır. Ama tahammülsüzlüğe bakın ki, ben sizi bırakıp gitmeye karar verdim. Çığlıklarınız, samimi hıçkırıklarınız, Ramazan-ı Şerifte mübarek bağırıp çağırmalarınız, bunlar beni tuhaf bir atmosferin içine çekti. Kendimi çok tuhaf hissediyorum. Şu anda kulaklarım çok tuhaf duyuyor. Ve gözlerim çok bulanık görüyor. Kalbimin atışları, ritmi de değişti. Şu anda ben de her şey aritmik. Tamamen her şey dengesiz atıyor. Size bir şey söyleyecek, bir şey diyecek güçte ve iktidarda değilim, inanın değilim. Belki bunlar sizin gelecekte iyi günleri idrak ettiğiniz zaman geriye bakıp yüzüne bakacağınız günler olacaktır. Çok kimseler tatlı günleri ileride arayacak. Fakat siz yer yer dönüp gerilere bakacaksınız. Alınlarında Nur tenevvü eden çehreleri, drahşan evlerinizin çehrelerine bakacaksınız. Emeğinizle kurduğunuz yurtlarınızın çehrelerine bakacaksınız. Okullarınızın çehrelerine bakacaksınız. Ve camileri leba leb dolduran genç delikanlıların çehrelerini tahayyül edeceksiniz. Ve bir gün sahabinin dediği gibi “Ey gidi günler” diyeceksiniz. Meğer tatlı günler o günlermiş diyeceksiniz. Belki, ben de öyle diyeceğim. Ama belki yerin altında belki yerin üstünde. Ben de öyle diyeceğim. Hey gidi günler tam yaşanacak günlermiş. Hiç durmadan gecelerinde koşulacak günler. Hiç durmadan küheylanlar gibi soluk soluğa gündüzlerinde koşulacak günler.”</p>

  <p class="block_3"> </p>

  <p class="block_8">Koşun, Coşun Kurban Derilerine Kadar Verin</p>

  <p class="block_7">Fetullah Gülen, amaçlarına ulaşmaları için insanları kurbanlarını vermeye, imam hatip açmaya çağırıyor, yurt ve pansiyon yapıp, okul açmaya teşvik ediyor, bunu yaparken de İslam büyüklerinin davranışlarının ardına sığınıyor, kendi emelleri için onları kullanıyordu:</p>

  <p class="block_7">“... Himmet toplantısı deyip utana utana, hicap ede ede, terleye terleye ne otur Allah aşkına coşun... Gelen günler, burs verin, kurbanlarınızı verin, İmam hatip yapın, yurt yapın, pansiyon yapın, okul açın, açın deyip terin tabandan çıktığı günler. Ben de diyeceğim siz de diyeceksiniz. Bugün belki bu günler hicranlı günler, belki hasretli günler, Ama bir gün gelecek, özlenen günler olacak. Nesibe yetiştiği gül devriyle şen sadra hurren değildi. O Uhud’u düşününce seviniyor ve gülüyordu. Sırtında elin yumruğun girip saklandığı sırtındaki yarayı gösterdikleri zaman mesut ve bahtiyar oluyordu.</p>

  <p class="block_7">Gül devrini yaşarkendi, Abdullah İbni Nuzeyfetti, başının kaynayan sulara sokulduğu günleri hatırlıyor hey gidi günler diyordu. Huzeyfe babasının evinden kovulduğu günleri düşünüyor hey gidi günler diyordu. Ammar yeldire yeldire geziyordu. Sırtında ateşlerin söndürüldüğünü düşünüyor ve hey gidi günler diyordu. Zübeyr Bin Avvam hasırlara sarılıp yakıldığı günleri hatırlıyor hey gidi günler diyordu. Onlar hey gidi günlerdi. Çünkü günlerde müminler tırmanma şeridinde sürekli olarak tırmanıyorlardı.</p>

  <p class="block_7">Hiçbir şeye gönül kaptırmadan başka hiçbir şeye dilbaste olmadan, turnikeye önceden girmiş olmanın hakkını araştırmadan, hizmet karşısında hakkı temettü aramadan sadece hizmet diyor ve yürüyorlardı. Hey gidi günler hey gidi günler diyorlardı. O çile günlerine, o ızdırap günlerine... Çünkü o günlerin içinde Allah’ın hoşnutluğundan başka mülahaza yoktu. Çünkü o günlerde büyüklük yoktu. Çünkü o günlerde herkes küçüktü. Çünkü o günlerde herkes neferdi. Çünkü o günlerde Abilik yoktu Çünkü o günlerde turnikeye evvel girmiş olmanın hesabını yapma yoktu. Çünkü o günlerde insanlar arasında insan ol vardı.</p>

  <p class="block_7">Ah nankör nefsim, sende sen de hey gidi günler diyeceksin. Kafanda hiç o türlü duygu ve düşünceler yoklu. Dinleseler de dinlemeseler de alınmıyordun. Sekiz saat derse girdikten sonra iki yerde de derse akşam iştirak ediyordun. Bir Cumartesi. Pazar’ı da burası Simav senin, orası Gediz benim, şurası da Demirci senin, pazartesi dersleri yetiştirme de senin. Ama alınmıyordun, gönül koymuyordun, dinleyen yok diye üzülmüyordun. Tesir etmiyorum diye müteessir olmuyordun. Hey gidi günler ne kadar arkada kaldınız. Bizden ne kadar uzaklaştınız. Biz ne kadar büyüdük hey gidi günler... hey gidi günler siz ne kadar küçük kaldınız?.. Ah heyyamulla, ah Peygamber günleri, ah cihad günleri, ah başka mülahazaların içine girmediği günler... Biz büyüdükçe sizler arkada küçük kaldınız. Benim Kestanepazarı’ndaki tahta kulübeciğimin içinde kaldınız. Ah tahta kulübem, her şey senin içinde kaldı gitti. Ah küçüklük sen ne iyiydin, arkadaştık seninle... Hey gidi günler ilki değildik sonu da olmayacağız. Hey gidi günler imamlık makamında ağlaya ağlaya namaz kıldırılan günler!.. Kur’an okunurken kalp duracak hale gelindiği günler... Hey gidi günler... uhuvvet, sevgi, yürekten alaka, birbirleriyle fertler sarmaş dolaş olurken, dışarıdan gelenlere aman Allah’ım bu ne kardeşlik, bu ne uhuvvet dedirttiği hey gidi küçük günler!... O kadar büyüdük ki, eğilip de sizi tanıyamıyor, göremiyoruz. Biz büyüdük Everest Tepesi olduk, ah küçük günler sizler Lüt Gölü gibi zeminden iki yüz metre aşağıda kaldınız.</p>

  <p class="block_7">Ah yıkılası abilik, ah yıkılası saltanat, ah yıkılası makam mansır sevgisi... Ah yıkılası şirk ifade eden; yaptım, ettim, çattım, kurdum, verdim, ettim, eyledim... haşa haşa ve bella yapan eden oydu... Eyleyen oydu, hey gidi günler!..”</p>

  <p class="block_3"> </p>

  <p class="block_8">Himmet Toplantılarında Yolunanlar</p>

  <p class="block_7">Ömer Öngüt “Küfrü Hoş Gören Naralar” adlı kitabında, Tirmizi’den alıntı yaparak bir hadis hakkında bilgi veriyor ardından Himmet toplantılarında dolandırılan insanların başına gelenleri anlatıyordu:</p>

  <p class="block_7">“Resulullah - sallalahu aleyhi vesellem- Efendimiz ahir zamanda dinlerini dünyalığa alet eden türemelerden haber veriyor. Bakınız ne güzel açıklıyor:</p>

  <p class="block_7">‘Ahir zamanda öyle kimseler türeyecektir ki, bunlar dinlerini dünyalığa alet edeceklerdir. İnsanlara karşı koyun postuna bürünmüş gibi yumuşak ve güzel huylu görünürler. Dilleri şekerden bile tatlıdır, ama kalpleri kurt gönlü gibidir...’</p>

  <p class="block_7">‘...Bu yaz Manisa dağında oturuyordum. Ertan Bey! Kardeşimiz anlattı.</p>

  <p class="block_7">Bir gün tanıdığım iki kişi geldi ve dediler ki: ‘Ertan bey! Bu arabayı al, kaça alırsan al’ Sebebini sordum niçin satıyorsunuz?</p>

  <p class="block_7">Beni bir yemeğe davet ettiler. Simsarlar: ‘Benden şu kadar... Benden şu kadar” derken, benim yanıma geldiler. ‘Sen ne kadar vereceksin?’ dediler. Ben de utandım. Benden de şu kadar dedim. Hemen tahsildarlar geldi, ‘İmzala’ dediler, benden senet aldılar. Gün geldi, fakat param yok. ‘Neyin var’ diye sordular. ‘Arabam var’ dedim. ‘Sat arabayı ver parayı’ dediler...</p>

  <p class="block_7">Ertan bey ‘Kardeşim! Niçin satıyorsun, veremem de geç!’ diyerek tuzağa düşen adamı uyarmak ister, ancak Himmet toplantılarında senet imzalatan şahsın tavrı nettir; “Hayır! İmza etti verecek”</p>

  <p class="block_7">Açık deyişle dilenme toplantılarında kuzu postu giyip senedi imzalatanlar bu safhadan sonra dişlerini gösteren çakallara dönüyorlardı.</p>

  <p class="block_7">Ve adamcağız arabasını satıp parayı ödemek zorunda kalıyordu.</p>

  <p class="block_7">Yazar kitabında Kadir Efendinin söze girerek ben daha acısını söyleyeceğim şeklindeki açıklamasına yer veriyordu:</p>

  <p class="block_7">“Bir adamı kurtlar yine bu şekilde yemeğe davet ediyorlar. Oltayı takıyorlar ve simsarlar başlıyor, ‘benden şu kadar... benden şu kadar’ Sonra ona geliyorlar, gaye onu tuzağa düşürmek; ‘senden ne kadar?’ adam utanıyor, çünkü “Benden bir milyar... Benden beş yüz milyon...” Utanıyor, az bir şey de vadedemiyor, sözde kalacağını zannediyor. “Benden de şu kadar” diyor, hemen makbuzlar geliyor, imzayı atıyor. Gün geliyor, parayı istiyorlar, para yok diyor. Neyin var. Bir tek evim var, çoluk çocuğum oturuyor.</p>

  <p class="block_7">Simsarların cevabı nettir “Sat, evi ver.”</p>

  <p class="block_3"> </p>

  <p class="block_8">Fetullah Aile ve Çocuk</p>

  <p class="block_7">Fetullah Gülen, önce Abdulfettah Şahin daha sonra M. Fetullah Gülen adıyla yazdığı ve T.Ö.V yayınlarından çıkan ve pırlanta kitap serisi olarak sınıflandırılan, “Ölçü veya yoldaki Işıklar” adlı kitabında kadınları üç gruba ayırıyordu:</p>

  <p class="block_7">“Üç çeşit kadın vardır. Sokak kadını, zevk kadını, ev ve hizmet kadını. Hafif meşrep sokak kadını çamura düşmüş bir cevhere benzer. Zevk kadını gözbağcı iblislere... Ev ve hizmet kadını ise sonsuzluk soluklayan cennet hurilerine...”</p>

  <p class="block_7">Gülen’in kitaplarına, konferanslarına yansıyan, kadın, çocuk ve evlilik hakkındaki görüşleri burada da kendini gösteriyordu:</p>

  <p class="block_7">“... Nesibe gibi aydındı günlerimiz, İbni Hüzafa gibi yürektendi. Babasının evinden kovulduğu zaman, “Çok şükür Resulullah’a gitme yolunu buldum” diyen Huzeyfe kadar mesuttu. Hamza’nın günleri kadar fütursuz, pervasızdı. Ceset sevdasından, rahat ve rehavetten uzaktın. Ne çabuk değişiyor günler. O günlerin yerini yumuşak döşekler aldı. O günlerin yerini birkaç odalı evler aldı. O günlerin yerini günde üç dört defa sofralara konulan yemekler aldı. O günlerin yerini evladü iyal aldı. Çoluk çocuk aldı.</p>

  <p class="block_7">Cumartesi ve Pazar haftanın birkaç günü belki hafta içi işini yaptıktan sonra, iki günüm üç günüm de cihad da geçsin diyen insanların yerini haftada birkaç günlük cihad günlerinin yerini başka duygular başka düşünceler, başka kılıklar, başka kıyafetler, başka şekiller, başka sevdalar aldı. Hey gidi günler...</p>

  <p class="block_7">İstemiştim ki onu anlatayım. Eba Eyyüb-ül Ensari o günlerden kaçarak İstanbul önlerine kadar geldi. Eski günleri arıyordu. Hey gidi günlere öyle çare buldu. Ölürsek galiba bu işten kurtulacağız diyordu. Omuzlayın beni surlara en yakın yere kadar götürün. İhtimal mülahazası şuydu. “Peygamberden işittim. Bir gün biri gelip İstanbul’u feth edecek. Feth ederken mezarımda kılıç sesi duyayım. Çünkü mücahit kılıç sesi duymalıdır. “ ihtimal ki, mülahazası buydu. O üzerine hâkim olan güçlerden intikamını böyle alıyordu. Önüne konan yemeklerden intikamını böyle alıyordu. Etrafını saran çoluk çocuktan intikamını böyle alıyordu. Makam mansıp sevgisinden intikamını böyle alıyordu...”</p>

  <p class="block_7">Gülen, İslam kumandanı Halid Bin Velid’in ardına saklanarak kahramanlık çığlıkları atıyordu:</p>

  <p class="block_7">“Hey gidi günler, hey gidi Yermük!.. hey gidi Mute, Hey gidi Sasaniler önünde savaşma... Korkakların gözü uyku görmesin. Hayır o korkaklar gözlerini açtılar... Uyumadılar çünkü İslam’ın Halid’i yoktu artık. Kahramanlar mezarları kazınırken dahi kılıç sesinden hoşlanırlar... Kahramanlar kılıç sesinden hoşlanırlar... Döşekteki sesten nefesten değil. Sofraların başında tüketilen sesten nefesten değil. Bizarım kendimden, bizarım duygularımdan, bizarım düşüncelerimden, bizarım anlayışımdan, bizarım... Zira bir kerecik olsun böyle yaşayamadım. Size misal olamadım. Halid gibi yaşamasını, Halid gibi ölmesini size gösteremedim. Onlar ahretin yamaçlarında dolaşıyor gibi bir dünya yaşadılar. İçinde yalanın zerresinin bile bulunmadığı bir hayat yaşadılar. Gösterişin zerresinin bile bulunmadığı bir hayat yaşadılar. İslam’da hakkı temettü aramanın zerresinin bulunmadığı bir hayat yaşadılar. Oysaki ben vaaz-ü nasihat ediyorum, ederken de yirmi beş sene devletten maaş aldım...”</p>

  <p class="block_3"> </p>

  <p class="block_8">Fetullah’ın Allah ve Peygamber Sevgisi de Yalanmış</p>

  <p class="block_7">Allah’ımı size anlatırken, yalan söyleyip sevdiğimi iddia ettiğim Allah’ımı, yalan söyleyip sevdiğimi iddia ettiğim Hazreti Muhammed’in, yalan söyleyip hayatım, canım, ruhum sana kurban olayım, sana karşı da yalan söyledim. Oysaki, oysaki bağrına bastığında kalbim fırladıydı. Temsil edemedim, edemedim, edemedim... Utanıyorum kelamullahtan, utanıyorum kelamullahtan, utanıyorum Allah’tan, edemedim...</p>

  <p class="block_7">Ötede ve beride 14 asır ötede ve beride hayalimde kurduğum dantelayı nescedmek istiyordum. Elinizden tutup bir Hamza’nın yeldire yeldire gezdiği yamaçlarda sizleri dolaştırayım. Bir de ramazan himmetlerinde alnının teriyle kazandığı milyarları dökerken ortaya hiç düşünmeden nerden bulurumu kafasından geçirmeden devrin Ebubekir’lerini, Ömer’lerini, Osman ve Ali’lerini(RA)... kainatın zerrakı mürekkabatı ad edince Allah’ınıza ve rıdvanı benim isimlerini mücerret saydığım o büyük zatlar üzerine olsun...</p>

  <p class="block_7">Bir ötede dolaşayım bir de beri de dolaşayım. Bir bakın Ebubekir olmak üzere. Ömer olmak üzere, dirilenlere bakın diyeyim. Ya Resulullah sen de bak diyeyim. Şu karnı buzun açıldığı yerde; kar çiçekleri gibi başını çıkaranlara s en de bir bak diyeyim.</p>

  <p class="block_7">Sonra mekimi tığımı bin bir ihtimamla alayım elime taşıyayım... Hayır ağzıma alıp ağzımla taşıyayım. Dişlerimle sıkıştırayım. Ali’nin arkasına götürüp takayım. Ammarta bir başka şekilde bütünleşmeyim. Uhud’un eteğinde Musabın mezarına uğrayayım. Vefanıza denk vefalılarla huzurunuza geldik diyeyim. Hayalim buydu, düşlerim buydu. Siz her an her zaman inşallah onu gerçekleştirmeye namzet yaşıyorsunuz. Ama gelin görün ki, benim duygu ve düşüncelerim üzerine öyle bir kara dev oturdu ki, ş imdi ben aşkla ve iştiyakla çehrelerini görmek istediğim, o sevdiğim cemaat ki, zannediyorum böyle bir arzu ve istekte ben yalnız değilim. Zannediyorum ona göre iştiyakın manası ne ise beni bağışlasın, o zamansız ve mekansız, o cevher ve araz olmayan, o yemeden içmeden münezzeh olan zat, belki aynı manada iştiyakla size bakıyor.</p>

  <p class="block_3"> </p>

  <p class="block_8">Fetullah’tan Bir itiraf Daha; Kur’an Sattım</p>

  <p class="block_7">Gülen’in bu konuşmasında itirafları bitmiyor adeta sağanak halinde yağıyordu. Vaizlik yaptığı dönemler içinde Kur’anın sırtından para kazanmanın yollarını aradığını ve kur’anı sattığını itiraf ediyordu. Anlattıklarına herkesin inanabileceğini söyleyen Gülen, ancak kendi sözlerine kendisinin inanmadığını vurguluyordu.</p>

  <p class="block_7">“... Ben yalnız değilim belki şu mübarek Ramazanı Şerifte çok hediye bekleyen ümmetinden çok armağan bekleyen ruhu seyyüdül enam: o da belki size bakıyor. Size teveccüh ediyor, belki hakkınızda takdirlerini ifade ediyor. Meleği alanın sakinleri de size bakıyor. Ezana meleklerin indiği şu dakikalarda ruhu seyyüdül enamın şevval açtığı şu dakikalarda, ama bir ben varım bir ben varım ki, her şeye tersim. Bir ben varım ki, yirmi beş senelik vaizlik hayatım boyunca; Kur’an-ı satmış... Onun sırtında temettü aramış... gönlümün aşkı ve heyecanını size anlatamamışım. Dini imanı anlatmayı bir meslek hali ne getirmişim. Bunu, memuriyet sanmışım. Memuriyet yapmışım ve sonra kalkmış size Allah’ı anlatıyorum demişim. Siz öyle sanın, siz öyle sanın... Ben hiçbir zaman onun öyle olduğuna inanmadım. Alem inanabilir ama ben inanmadım. Ben biliyorum ki, ben böyle desem de sız hüsnü zannınızla bana inanmayacaksınız. Beni bir yerde yalanlayacaksınız. O da benim doğru söylemeye çalıştığım yerde der ve düşünürdüm ki, Allah dediğim yerde riya olmasın. Benim kalbim dursun, ben öleyim Allah’a inanan böyle olur diyeyim Veya o cemaat içinde bir iki tanesi ölsün, ben de diyeyim ben ne yapayım ben misal olamadım. Ama şu misallere bakın ve sağdan hizaya gelin. Onu ben yaptırtamazdım...</p>

  <p class="block_7">Ey nankör nefis!.. O cemaat çok samimiydi. Yirmi beş seneden beri d e hep samimiyet sergiledi. Sen azıcık samimi olsaydın, samimiyetin katını bulacaktın. Sen bir kere Kur’an deseydin, onlar yüz defa onu diyeceklerdi. Sen ölesiye kaç defa onların çığlıklarına şahit oldun. Kaç defa kalbin durup caminin içinde kollarına girip dışarıya çıkan insanlar oldu. Oldu ama sen kaya idin. Granit idin. Tunç gibiydin dediğin şeyler senin ruhuna girmedi.</p>

  <p class="block_7">Vaka dedin, zaman, zaman, Kur’an diyor, yahu ayıp değil mi, yapmadığınız şeyleri ne güne söylüyorsunuz. Allah’a karşı sıkılma yok mu? dedim. Nefsin adına yer yer belki caminin minberinde de dedim. Minber şahit buna... kürsüde de dedim o da şahit buna ama nerde o samimiyet, nerde o sadakat?.. Yiğitler, yiğit oğlu yiğitler, böyle benim gibi her gün ayrı ayrı söz vermemişlerdi. Bir kere söz vermiş sonra verdikleri sözde sonuna kadar yürümüşlerdi. Bir kere söz vermiş, işin başında koridora girmiş ve öbür başında varıp cennetlere ulaşmışlardı. Bade vefada tamdılar, eksiksizdiler. Eskilerin ifadesiyle hülfül vahidleri hiç olmamıştı. Öyle anlaşılıyor ki, bu günde elli defa, hoca efendiler de camilerde menşei neye dayanıyorsa bilemeyeceğim. Tövbe istiğfar, tecdidi iman, tecdidi nikâh yaptırdıkları gibi günde bu işi elli defa yapsam yine sokağa takılıp kalacağım. Yine çarşıya takılıp kalacağım. Yine pazara takılıp kalacağım. Yine nefsime takılıp kalacağım. Yine bedenime takılıp kalacağım. Ve yine döneklik yapacağım. İyisi mi bakın siz bana inanmayacaksınız ama, ama ne olur bir kere inanın, bu işi bağlayalım burada. Ben derim ki saksağan bu kadar sizi rahatsız edecektir. Siz de deyin ki hüsnü zannınızla bu bülbülün son bestesi olsun deyin isterseniz... Bağışlamanızı isteyeceğim. Gördüğünüz gibi baş yardım, göz çıkardım, sizi rencide eltim...”</p>

  <p class="block_7">Fetullah’ın bu sözlerinin ardından camide toplanan ve bu iş için özel olarak eğitilen ağlama grubu feryatlar içinde “Hocam bırakmayın şeklinde çığlıklar atmaya başlıyor, ardından Fetullah konuşuyordu:</p>

  <p class="block_7">“Bakın aziz kardeşlerim, anlatamıyorum. Ben yararlı olamadım düşüncesiyle ayrılıyorum...”</p>

  <p class="block_7">Feryatlar üzerine camiye yeni gelen saf insanları etkileme senaryosu devam ediyor, Fetullah; “Bana çok baskı yapıyorsunuz. İnancım o ki siz layık insanları bulacaksınız. Onlar size güzel şeyler anlatacak. Ben anlattıklarımdan rahatsız oluyorum. Size bir şey veremedim kanaatındayım.</p>

  <p class="block_7">Birisi beni yoldan çevirdi. Hıçkırıklarına dayanamadım. Allah başıma taş yağdırır diye korkuyorum...” diyordu.</p>

  <p class="block_7">Gülen’in bu sözleri üzerine senaryonun son perdesi sahneleniyor, cemaatten “Hocam bizi bırakmayın çığlıktan altında; Fetullah, “Geleyim, geleyim, geleyim, geleyim bir süre daha başınızı kırayım, bir süre daha sizi rencide edeyim” sözleri ile kendinden geçiyordu.</p>

  <p class="block_3"> </p>

  <p class="block_8">Tarikatlar ve istihbarat</p>

  <p class="block_7">Dünya üzerindeki belli başlı tüm tarikatlar gibi. Nurculukta İngiliz “Müstemlekeler Nazırlığı’nın, İngiliz istihbarat örgütlerinin ve onların adeta taşeron örgütü gibi faaliyetlerde bulunan teşkilatların mahsulüydü. Bu tarikatların önce gelenlerinin yani Kürt Said ve türevlerinin, Allah’tan geldiğini iddia ettikleri kerametleri de bu istihbarat teşkilatlarının senaryolarıydı. Kürt Said ve onun gölgelerinin kerametlerine baktığımızda İncil ve Tevrat çıkışlı olduğunu buradaki hikâyelerden devşirtildiğini görüyorduk. Bu hikâyelerin uygulamalarında ise mürit kılığındaki istihbarat elemanlarının şeyhlerini uçurmaları insanların kandırılmasında başlıca etken oluyordu.</p>

  <p class="block_3"> </p>

  <p class="block_8">Teşkilat-ı Mahsusa</p>

  <p class="block_7">Kürt Said, İngilizlerden aldığı desteklerin ardından ülkede ayrılık tohumları attıktan, sonra “Teşkilatı Mahsusa’ya da mason dostlarının yardımı ile giriyordu.</p>

  <p class="block_7">Kürt Said’in Teşkilatı Mahsusa’ya katıldığını Cemal Kutay açıkladığı zaman Nurcular, ayaklanmış ve yalanlamışlardı. Oysa, Nurcuların önde gelen isimlerinden Necmeddin Şahiner, “Bediûzzaman Said Nursi” adlı Yeni Asya yayınlarından çıkan kitabının, 130. sayfasında; “Bediüzzaman’da katıldı” başlığı altında. “Said Nursi de Teşkilatı Mahsusa’da vazifeli idi” diyordu.</p>

  <p class="block_7">Yine, Yeni Asya yayınlarından çıkan Ahmet Şahin’in “İslam Büyükleri” adlı kitabının 250. sayfasında Kürt Said’in Teşkilatı Mahsusa” ile tanışması şöyle aktarılıyordu:</p>

  <p class="block_7">“1918 baharında insan idrakini hayrete bırakan bir cesaretle Koşturma’dan kaçan Bediüzzaman, bilmediği yollardan, dağlık bölge ve düşman arazilerinden geçerek Leningrad’a, oradan da Almanya’ya gelir. Berlin’deki Adlon Oteli’nde iki ay müddetle kalarak Teşkilat-ı Mahsusa ileri gelenleri ile görüşür...”</p>

  <p class="block_7">Kitapta Kürt Said’in iki buçuk sene aç biilaç esir kaldığı vurgulanıyordu. Ancak bu denli zor şartlarda esir kalan birinin Almanya’nın en lüks otellerinde iki ay kalacak parayı nereden bulduğu her nedense belirtilmiyordu.</p>

  <p class="block_7">Kürt Said’in “Seleflerim” dediği Kemal Bey, mason üstadlardan Celil Layiktez’in “Türkiye’de Masonluk Tarihi” adlı kitabının I. Cildinde; İttihat ve Terakki ile mason Localarının giriş törenlerinin birbirine benzediğini. İ.T. mensuplarının çoğunun mason olduğunu anlatan açıklamalarında “Kemal Bey’in binbaşı ve mason olduğunu görüyorduk.</p>

  <p class="block_7">Yarı deli de olan Said-i Kürdi, Kurtuluş Savaşı sırasında insanlarımızı sırtından vuran Kürt Teali Cemiyetinin 3 numaralı kurucusudur. Yine Kürt Neşri Maarif Cemiyetinin kurucuları arasındadır. Sultan Abdülhamit, onu bu zararlı faaliyetlerinden dolayı önce tımarhaneye sonra da hapse göndermiştir. Said-i Kürdi hasta yatağındayken, Şeyh Sait’in torunu bir zamanlar Doğru Yol partisinden milletvekili olan Abdülmelik Fırat’a şunları söylemiştir:</p>

  <p class="block_7">“Ben biraderi azamim, ekremim Şeyh Sait Efendi’nin hayatını (öcünü) alacağım, aldım”.</p>

  <p class="block_7">Bu ihanet dolu sözlerden kolayca anlaşılacağı üzere Başta 9. Cumhurbaşkanı Süleyman Demirel, Cemal Kutay ve Fetullah Gülen gibi kişilerce “Büyük bir din alimi” olarak insanlarımıza yutturulmaya çalışılan Said’in aslında İngiliz ajanlarının kullandığı, ülkemizin doğusunu bölmek ideallerini taşıyan bir piyon olduğu açıktır.</p>

  <p class="block_7">Said-i Kürdi namı diğer Said-i Nursi’nin intikamını almak istediği Şeyh Sait, bilindiği gibi Kurtuluş Savaşına katılmayan, bu dönemleri Türk askeri ve devletine yapacağı ihanetlerin planlarını tasarlamakla meşgul olarak geçiren bir haindi. Bu hainliğinin cezasını da asılarak ödedi.</p>

  <p class="block_7">O günleri hatırlarsak; Kurtuluş Savaşı’nın sonucunda Lozan’da Musul hakkında yapılan görüşmeler anlaşmazlık sonucu çıkmaza girmiş, bunun üzerine seri toplantılar düzenlenmeye başlanmıştı. Haliç Konferansı’ndan ve Cenevre’deki toplantılardan bir sonuç alınamıyor ancak Türk delegeleri tezlerimizi şiddetle savunuyorlardı.</p>

  <p class="block_7">Macar, Belçikalı ve İsveçli temsilcilerin konuyu görüşmeleri için komisyon kurulmasına karar verilmiş, 30 Eylül 1924 tarihinde de komisyon kurulmuştu. Musul’u egemenliklerinden kaptırmak istemeyen İngilizler yeni bir oyun tezgâhlıyor, komisyonun kurulması kararının alındığı günlerde yani 12 Eylül 1924 tarihinde İngilizlerin desteğinde Nasturi ayaklanması başlıyor, komisyon kurulmadan iki gün önce de isyan bastırılıyordu.</p>

  <p class="block_7">Nasturi ayaklanmasının ardından Kürt Said’in, “Birader’i azamım, ekremim” diye lanse ettiği Şeyh Sait ayaklanması başlıyordu. Bu ayaklanmaları bastırmak için gücümüzü harcarken, Musul’u İngilizlere terk etmek zorunda kalıyorduk.</p>

  <p class="block_7">İngilizler zaferlerini şu açıklamaları ile izah ediyorlardı.</p>

  <p class="block_7">“Tarihte yalnız İngiliz İmparatorluğu ayrılıkçı güçlere, kendisini uydurarak kendi yapısını koruma hünerini gösterebilmiştir...”</p>

  <p class="block_7">Şeyh Sait, Musul görüşmeleri sürerken İngilizlerden aldığı destekle “Din elden gidiyor” maskesiyle Kürt devleti kurmak için isyan etmiş, isyanın sonucunda bacanağı Binbaşı Kasım tarafından yakalanarak adalete teslim edilmiştir.</p>

  <p class="block_7">Şeyh Sait ayaklanma sırasında bacanağı Binbaşı Kasım’a “Bir Türk öldürmek, yetmiş gâvur öldürmekten daha üstündür” diyor. Bacanağı da tanıklık yaptığı mahkeme de bu sözleri onun yüzüne karşı anlatıyor ve zabıtlara geçiriyordu:</p>

  <p class="block_7">“İşittiğim odur ki, şeyh Sait, din için kıyam farz oldu demiş. Bir Türk öldürmek, yetmiş gâvuru öldürmekten daha üstündür” demişti.”</p>

  <p class="block_7">Şeyh Sait’in duruşmasında Savcı ile aralarında geçen konuşmalardan Kurtuluş Savaşı sırasında Şeyh Sait ve takımının dinlenip yığınak yaparak sürekli güçlendiği, Türk ordusunun yorgun ve zayıf anını kolladığı da ortaya çıkıyordu:</p>

  <p class="block_7">“...Bu kıyamınızı vacip görüyorsunuz. Küffar İslam beldelerini çiğnerken cihat nedir? O da cihattır... farzdır!..</p>

  <p class="block_7">Yunan bütün memleketimizi çiğnerken bu topladığınız dört bin kişi ile neden Yunan üzerine yürümediniz?</p>

  <p class="block_7">O zaman yine giderdik. Vaktimiz yoktu. O zaman biz çok perişandık. Vaktimiz olsaydı durmazdık. Balkan muharebesinde hazırlandık, istemediler. Bu muharebede göçmendik, yoksulduk.”</p>

  <p class="block_7">Kurtuluş Savaşımızda Yunan’a kurşun atmak için vakit bulamayan Şeyh Sait ve ardındakiler, İngilizlerden çil çil altınları alınca Türk askerini sırtından vurarak, ayaklanıyor, yüzlerce asker ve sivil insanın hayatıyla da oynuyorlar, Musul’un İngilizlerin eline geçmesine de sebep oluyorlardı. Şeyh Sait suçu sabit görülerek idam ediliyordu.</p>

  <p class="block_7">Yine Emniyet Genel Müdürlüğü’nün, “İslamda Mezhepler, Tarikatlar ve Dini Akımlar” adlı kitabında Kürt Said de övülenler arasında yer alıyordu. İşte Emniyet’in gözüyle Kürt Said:</p>

  <p class="block_7">“(1873-1960) Bitlis’in Hizan kasabasına bağlı Nurs köyünde doğmuştur. Küçük yaşta klasik medrese eğitimine başlayan Said Nursi, kısa bir sürede bu eğitimini tamamlamış ve ilme olan iştiyakı sebebiyle, meşhur alimlerle temas kurabilmek amacıyla çeşitli illerde seyahatlerde bulunmuş ve bu sayede etrafında tanınmaya başlamıştır.</p>

  <p class="block_7">Hareketli yapısı itibarıyla dikkatleri üzerinde toplayan Said Nursi, kısa zamanda elde ettiği dini ilimler alanındaki bilgi birikimi ile kendisini kabul ettirmiş ve bu çevrelerce “Zamanın iyisi” anlamına gelen “Bediüzzaman” lakabı ile anılmaya başlamıştır...”</p>

  <p class="block_3"> </p>

  <p class="block_8">İstihbarat Dünyasının Gülü</p>

  <p class="block_7">Eski Almancı Kürt Said Soğuk Savaşta Amerikancı oluyordu. İngiliz istihbaratının emrindeyken Rusların kazanacağını tahmin edip Ruslara esir(!?) düşen Kürt Said, Ruslar yenilince soluğu Almanya’da alıyor, iki ay boyunca burada en lüks otellerde kalıyordu.</p>

  <p class="block_7">Cengiz Özakıncı, “Yeni Osmanlı Tuzağı” adlı kitabında bu durumu Nurcu yayınları referans göstererek şöyle anlatıyordu:</p>

  <p class="block_7">“Türkiye, Rusya’yı din kartıyla kuşatıp yıkmaya yönelen Amerika’nın buyruğuna girer girmez, o güne dek sesleri pek çıkmayan eski alman cihatçısı, Osmanlıcı, Hilafetçi, takım ortaya çıkıp bu kez Amerika’yı alkışlamaya ve Amerikan buyruğu ile Dünya İslam Birliği düşüncesini yaymaya başlamıştı. Bunlardan biri olan Said-i Nursi, Alman işbirlikçisi olduğu yıllarda, “Türk-Alman, Alman-Türk, tarih boyunca kadim dosttular. Türkler Alman dostluğuna sadakatte çok hassasiyet gösterirler...” demişken, ikinci dünya savaşından sonra Amerikancı kesilerek şöyle konuşuyordu:</p>

  <p class="block_7">“Amerika gibi, din lehindeki ciddi çalışan muazzam bir devleti, kendine hakiki dost yapmak, iman ve İslamiyet’le olabilir...</p>

  <p class="block_7">Eskiden Hıristiyan devletler bu İttihad-ı İslam’a taraftar değildiler. Fakat şimdi komünistlik ve anarşistlik çıktığı için hem Amerika, hem Avrupa devletleri Kur’an’a ve İttihad-ı İslam’a (İslam Birliği) taraftar olmaya mecburdurlar...”</p>

  <p class="block_3"> </p>

  <p class="block_8">Gülen ve İstihbarat</p>

  <p class="block_7">Gülen, Gazi olaylarının patlak vereceğini gösteren istihbarat raporunun aylar önce kendisine verildiğini, kendinin de bunu devletin başındaki insanın en yakınına 1,5 ay önce verdiğini söylüyordu. Gülen’in bu konuşması insanın aklına “istihbarat örgütleri kendine mi bağlı, istihbarat örgütleri niye Başbakan, Cumhurbaşkanı dururken raporlarını Gülen’e verirler?..” sorusunu getiriyor.</p>

  <p class="block_7">Hadi diyelim “Hiyerarşi” bizim bilemediğimiz şekilde işliyor, raporu Gülen’den öğrenen devletin başındaki kişiler niye tedbir almadılar. Gülen açıklamasında, bu olayın ardında Almanların ve Apo’nun olduğunu iddia ederde, bu olaylara seyirci kalan devlet görevlileri de bu durumda onların işbirlikçisi olmaz mı?... Neyse Biz Gülen’i izleyelim:</p>

  <p class="block_7">“Burada istihbarı raporlara dayanarak, demeye mezun muyum, değil miyim bir hususun kapağını açacağım. Burada bir ukalalığımı da arz etmeme müsaade eder misiniz? Bunca böyle bu işlerde saçlarını ağartmış adamların ukalalığı olabilir. Ben iyi bir insan değilim.</p>

  <p class="block_7">Gaziosmanpaşa hadiseleri olmadan evvel, Türkiye’nin her yerinde böyle bir patlama olacağını 1,5 ay evvel ben devletin başındaki insanın en yakınına verdim. Türkiye ‘de bir şeyler planlanıyor, raporu okuyun, bana bir dostum verdi bunu... Aleviliği oyuna getirmek istiyorlar. Türkiye’de bir kısım alevi ocak ve bucaklarını kundaklayacaklar. Avrupa’da bu iş için çıkardıktan mecmualar var. 1,5 ay önce bunu raporu verdim... 30-40 sayfalık bir rapor.</p>

  <p class="block_7">Alevilerden bazı yerleri vuracaklar ve Sünnilerden bizi vurdu diye Alevileri ayaklandıracaklar. Verdim ve bekledim. Devletin başındaki insanlar bu Fitneyi önlemek için çare ararlar... Sonra hata ettiğimi anladım...”</p>

  <p class="block_7">Gülen son günlerde yandaş gazetecilerine yaptığı açıklamalarda yine istihbari bilgiler aldığını Türkiye’de yeni olaylar olacağını anlatıyordu:</p>

  <p class="block_7">Emekli vaiz Gülen’in istihbarat tecrübelerinin anlaşılmasında Mısıroğlu’nun anıları yararlı olacaktır.</p>

  <p class="block_7">Nakşibendi tarikatına yakınlığı ile bilinen Kadir Mısıroğlu’nun kaleme aldığı “Gurbet İçinde Gurbet” adlı kitabının 190. sayfasında, Hilmi Türkmen’den şunları naklediyordu:</p>

  <p class="block_7">“... O zaman İzmir’in Kestanepazarı’ndaki Kur’an-ı Kerim Kursu’nun idarecilerini tanıyordum. O’nu çocuk okutmak üzere oraya yerleştirdim. Beş on gün sonra halini hatırını sormak için oraya uğradığımda, baş başa bir kimseyle fiskos ettiğine rast geldim. Konuştuğu adam, beni görünce yaydan çıkmış bir ok gibi fırlayıp kaçtı. Kendisine; “Bu kimdir” diye sorduğumda “Bir talebe, velisi!..” diye cevap verdi.</p>

  <p class="block_7">Bu söz doğru değildi. Tahkikatım da onu göstermiştir Bu adam, böyle bir karşılaşmadan beş-altı ay evvel bana müftülük makamına gelmiş ve MİT’ci hüviyetini gösterdikten sonra, benimle açıkça bir meseleyi konuşmak istediğini söylemişti. Söylediği söz şuydu</p>

  <p class="block_7">“Bizim teşkilat (MİT’i kastediyor) Müslümanların M. Kemal Paşa’ya menfi bir tavır almasından rahatsızdır. İstiyoruz ki, bu münafereti giderelim. Sen, en büyük dini cemaatlerden biri olan Süleymancı cemaati içinde söz sahibi bir kimsesin. Sizin cemaatte M. Kemal Paşa hakkında “Deccal” ithamında bulunmakta ve ağza alınmayacak sözler söylemektedir. Sen bunu düzeltebilirsin Bunu yaptığın takdirde, bizden ne istersen iste. Seni Diyanet İşleri Başkanı yapalım...</p>

  <p class="block_7">Kendisine yanlış kapı çaldığını, benim bahsettiği cemaat içinde böyle bir şey yapacak gücüm olmadığını, bunu ancak Kemal Kaçar Bey’in yapacağını söyledimse de ikna olmadı ve;</p>

  <p class="block_7">“Sen bilirsin biz seni seçmiştik. Anlaşılan sen bunu yapmak istemiyorsun. Amma biz bu işin peşini bırakmayacağız. Bu işi, birisini bularak muhakkak yapacağız!..” diyerek ayrılmıştı.</p>

  <p class="block_7">Şimdi anlıyordum ki, buldukları adam Fetullah Gülen’di. Fakat o sıralarda Fetullah Gülen sapı silik bir adamdı. Bunu nasıl becerebilecekti?!... İşi takip ettim. MİT güdümlü olarak nasıl nafiz bir mevkiye getirildiğine safha safha şahit oldum...”</p>

  <p class="block_7">25 Ocak 2006 tarihli Cumhuriyet Gazetesi’nde Hikmet Çetinkaya, kendisine bir Cumhuriyet okurunun telefon ettiğini söylüyor, konuşmayı şöyle aktarıyordu:</p>

  <p class="block_7">“Erzurum’da Komünizmle Mücadele Derneği’nde Başkanlık yapan Fetullah Gülen’in Kontrgerillayla ilişkisini neden araştırmıyorsunuz?”</p>

  <p class="block_7">Bu soruya yanıt veremedim</p>

  <p class="block_7">Birden 26 yıl önceye gittim...</p>

  <p class="block_7">Fetullah Gülen o tarihte aranıyor. Ancak bir türlü yakalanamıyordu. 1981 yılında Isparta-Burdur yolunda yakalandı. Ancak gözaltına alınmadan serbest bırakıldı. Ardından neler oldu?</p>

  <p class="block_7">Kenan Evren ve arkadaşları Fetullah Gülen’le ilişki kurdu, iki kurmay albay, bir tuğgeneral Gülen’le pazarlık yaptı.</p>

  <p class="block_7">Pazarlıktan sonra Fetullah Gülen ve arkadaşları, Mehmet Kutlular’ın liderliğini yaptığı Nurcu gurubundan koptu...</p>

  <p class="block_7">Ve 1982 Anayasası’nı Fetullah Gülen ve arkadaşları destekleme kararı aldı...</p>

  <p class="block_7">Fetullah Gülen 8 yıldır ABD’de yaşıyor CIA denetiminde okullar açıyor...”</p>

  <p class="block_7">Hikmet Çetinkaya’nın aktardıklarının ötesinde, Mısıroğlu Sıkıyönetim döneminde Gülen’in aranmasının da danışıklı dövüş olduğunu şu sözleri ile anlatıyordu:</p>

  <p class="block_7">“... Adalet eski Bakanı İsmail Müftüoğlu’na Fetullah Gülen’in duvar ilanlarıyla arandığı hengam da O’nun adamlarından biri gelerek; “Siz eski bir bakansınız!... İzmir Devlet Güvenlik Mahkemesi bizim hocamız için yakalama kararı çıkarmış. Fotoğrafı, aranan bir cani gibi duvarlara asılmış. Lütfen İzmir’e kadar gidip de bu meseleyi halletseniz olmaz mı?” ricasında bulunmuşlar. O da bu maksatla İzmir’e gitmiş. Başsavcıyı ziyaret etmiş. Odasında Albay rütbesinde bir misafir bulunduğundan meseleyi açmayıp havadan sudan konuşarak albayın çıkıp gitmesini beklemiş. Fakat vakit ilerlediği halde o, bir türlü kalkıp gitmiyormuş. Bundan dolayı istemeye istemeye meramını açıklayınca, O albay söze karışarak:</p>

  <p class="block_7">“İsmail Bey!..” demiş, “Siz eski bir bakansınız, bu işleri bilmeniz lazım! Beni galiba tanıyamadınız. Siz, Eskişehir’de Kadir Mısıroğlu’nun avukatlığını yaparken ben o mahkemede yüzbaşı rütbesiyle hakimdim. Adım Kerim Günday, buraya kadar boşuna zahmet etmişsiniz. Bu yalandan alınmış bir karardır. Fetullah Efendi’yi kimsenin aradığı yoktur. Yakalama kararının da Ona bir zararı dokunacak değildir...” demiş.</p>

  <p class="block_7">Trabzon’da bir sohbette bu vakayı anlattığımda hazırda bulunanlar arasındaki Yaşar Hoca (Ocak):</p>

  <p class="block_7">“Kadir Bey, dedi. “Sen yurt dışındayken bizim arkadaşlardan bir polis evrak imzalatmak için gittiği Tümen kumandanının nezdinde Fetullah Efendi’yi görmüş. Gelip anlattı. O sırada hoca aranıyordu. Ben polise inanmadım. Yanlış görmüş olabileceğini söylemiştim. Demek ki doğruymuş” diye beni teyid etti...”</p>

  <p class="block_7">Mısıroğlu, kitabında insanın tüylerini diken diken eden olaylardan da bahsediyor “... Bu demektir ki, Fetullah Gülen etrafındaki gizli ve aşikâr gerçekler bu derece korkunçtur. Bunu şifai olarak ilk ve müessir bir surette ifşa etmiş bulunan bir arkadaşımızın (Teşkilatın bütün kıdemli üst kademelerince çok iyi tanınan Kuyumcu Sadettin Çetin Bey’in) kendisi Fetullah Gülen’e en büyük hizmetleri ifa etmiş bir kimse olduğu halde cesedi parçalanmış olarak bir yol kenarında bulunmuştur. Sadece bunu hatırlamak, bu sahada gerçeği beyan etmenin ne ağır bir bedeli olabileceğini anlamaya kâfidir sanırız...”</p>

  <p class="block_3"> </p>

  <p class="block_8">Sudan’daki Okul</p>

  <p class="block_7">Mısıroğlu, Gülen okulları ile ilgili bir anısını aktararak aslında bu okulların neye hizmet ettiğine dair ipuçları yakalamış;</p>

  <p class="block_7">“Fetullah Gülen’in vazifesi, İslam Dünyası’nın her tarafından süper zeki çocukları seçerek Amerika’da okutmak ve sonra onları kendi ülkelerine müstakbel siyasi ve idari kadrolar olarak göndermektir. Bu çocuklarda hemen hemen Müslümanlığın bütün şiarları mevcut olacak, sadece dinin “Muamelat” kısmının çeşitli bahanelerle tayyedilmesi istikametinde bir görüş bulunacaktır. Bu hareketin gayesi “Muamelatsız sapık bir İslam muhtevası” onaya çıkarmaktır.</p>

  <p class="block_7">Bu sözleri benden defaatle dinlemiş olan Hüseyin Cevahir, bundan beş on sene evvel Sudan’da iş yapıyordu. Orada Fetullahçılar’ın bir mektep açtığını duyunca, gurbette milli tesanüt namına onları tebrike gitmiş. Kendisini, o anda makamında bulunmayan müdürün odasına oturtmuşlar ve biraz beklemesini, müdürün hemen geleceğini söylemişler...</p>

  <p class="block_7">Müdür gelene kadar O’nun masası üzerindeki yığınla evrakın en üstünde duran bir kâğıt alakasını çekmiş ve gayrı ihtiyari onu okumuş. Bu UNESCO’dan geliyor ve Hartum’da açılmış bulunan mektebin masraflarının kendileri tarafından karşılandığını, paranın ne suretle ve hangi bankaya intikal ettiği hususundaki bilgiyi ihtiva ediyormuş. O, bu yazıyı gayri ihtiyari okuduktan sonra, müdür, odasına gelmiş. Selam kelamdan sonra aralarında şöyle bir konuşma geçmiş.</p>

  <p class="block_7">“Siz burada ne yapıyorsunuz? Arapça öğretiyoruz dersen, bunların anadili Arapça!.. Şeriat öğretiyoruz desen, resmi nizamları şeriat! Allah için burada ne yapmak istiyorsunuz?!..”</p>

  <p class="block_7">“Bunların hiçbiri değil! Biz burada Sudan’ın müstakbel idarecileri olacak süper zeki çocukları bulup Amerika’ya göndermek için bulunuyoruz. Orada bir Üniversitemiz var. Onları yetiştirip tekrar buraya göndereceğiz!..”</p>

  <p class="block_7">O zaman Yusuf Cevahir masa üzerindeki muhtevasına muttali olduğu mektubun bir suretini istemiş, müdür,</p>

  <p class="block_7">‘Hayır asla!’ Diyerek, mektubu kaptığı gibi çekmecesine koymuş,”</p>

  <p class="block_3"> </p>

  <p class="block_6">Başlarken</p>

  <p class="block_7">1. Dünya Savaşının sonrası imzalanan ve tam bir teslimiyet belgesi olan Sevr’in ardından Anadolu’da ulusal kurtuluş savaşı başlıyor, bağımsızlığını kazanan Anadolu, bu zaferini Cumhuriyet devrimi ile taçlandırıyordu. Yeni Türkiye Cumhuriyeti’nin önündeki ilk hedef; çağcıl temellere dayalı, bilimden ve akıldan yana uygulamalarla ülkeyi baştan aşağı yeniden inşa etmekti. Bu yönde atılan dev adımlar ve devrim niteliğindeki reform hareketleri birbirini izledi.</p>

  <p class="block_7">Osmanlı Devleti yerini, kararlı adımlarla, insanını yurttaş olarak değerlendiren laik, demokratik bir sosyal hukuk devletine bırakmıştı. Egemenlik, saray çevresi ve onunla içiçe geçmiş olan din yorumcularının ellerinden alınıp, ulusun kendisine devredilmişti. Anadolu’nun insanı yüzyıllar sonra kendi kişiliğine sahip oluyor, bu dünyanın sorunlarını bu dünyanın imkânlarıyla, bu dünyada çözme yolunu seçiyordu. Mustafa Kemal’in önderliğinde, kendi emeğiyle Anadolu toprakları üzerinde bir refah toplumu oluşturmayı amaç ediniyordu.</p>

  <p class="block_7">Genç Cumhuriyet büyüyor, sadece tarıma dayalı üretim anlayışı yerine devletin öncülüğünde sanayi kuruluşlarına geçilmeye de başlanıyordu. 10. Yıl marşında vurgulandığı gibi demirağlarla örülüyordu Anadolu’nun her yanı.</p>

  <p class="block_7">Bu hızlı yükseliş, Mustafa Kemal Atatürk’ün ölümüyle yavaşlama sürecine girmiş, Cumhuriyet; O’nun önderliğinde oturtulduğu raylardan çıkartılmaya, koyduğu ilkelerden küçükte olsa tavizler verilmeye başlanmıştı.</p>

  <p class="block_7">Hedeflenen dağın yamacına tırmanırken, öngörüsüzlük sonucu yuvarlanan bir kartopu zamanla aşağıya doğru büyüyerek ilerledikçe bir çığa dönüşecek ve inşa edilen tüm güzel şeyleri yıkıp, üstünü kaplayacaktı...</p>

  <p class="block_7">1945 yılında II. Dünya Savaşı’nın bitimiyle küresel güç dengeleri değişiyor, bu değişim Türkiye’yi de içine alıyordu. Dünya iki kutuplu bir yapıya bölünmüştü. Bir tarafta Sovyetler Birliği’nin önderliğini yaptığı Sosyalist blok, diğer yanda da Amerika Birleşik Devletleri’nin başını çektiği Kapitalist blok vardı. Bu iki bloğun liderleri arasında yeni bir egemenlik mücadelesi başlıyor, adına da ‘Soğuk Savaş’ deniyordu. Ve genç Türkiye Cumhuriyeti bu savaşın tam ortasında kalıyordu.</p>

  <p class="block_7">Tercihini ‘Hür Dünya’dan yana koyan Türkiye, girdiği ikili ve çok yönlü ilişkilerle bağımsızlığını yavaş yavaş yitirmeye başlıyordu. Siyasi, ekonomi ve kültürel olarak başta Amerika olmak üzere kapitalist ‘Hür Dünya’nın egemenliği altına giriyordu. Bu durum Cumhuriyet Devrimlerinin ve yeni hedeflerin geriye dönük restorasyonunu da hızlandırıyordu.</p>

  <p class="block_7">Cumhuriyet ve Ulusal egemenlik kültürünün temel taşlarından olan Köy Enstitüleri’nin ve Halkevlerinin kapatılması, demir yolu çalışmalarının yavaşlatılması hatta durdurulması, sanayileşmenin çökertilmesi, madenlerin yağmalanması bu sürecin en net göstergeleriydi. Batılı müttefikler tarafından dayatılan Türkiye ‘Hür Dünya’nın meyve ve sebze bahçesi ve tahıl ambarı olmalı düşüncesi benimsenip uygulamaya konuluyordu.</p>

  <p class="block_7">1946 yılından itibaren hızlanan dinin yeniden siyasallaştırılması yönündeki politik tavır, Cumhuriyet düşmanı gerici çevreleri harekete geçiriyor, yeniden eski ayrıcalıklı sınıflar üstü sınıf olma özlemleri, iştahlarını kabartıyordu.</p>

  <p class="block_7">Din ve dinden çıkar sağlamanın yolları 1940’lı yılların sonlarına doğru siyasilerce yeniden hatırlanır hale geldi. O tarihlerdeki siyasi iktidarın seçim yatırımı amacıyla dizginleri iyice elden bırakması sonucunda, “din” siyaset malzemesi olmaya başlamıştı.</p>

  <p class="block_7">Mayıs 1948’de ‘Sebilürreşat’ adlı islami bir dergi “Allah’ın inayetiyle Sebilürreşat’a başlıyoruz” başlığıyla ve Eşref Edip’in imzasıyla yayın hayatına giriyordu. Dergi; 1923 cumhuriyetini ve devrimleri hedef alıyordu.</p>

  <p class="block_7">Eğitimlerini aynı hocalardan ve aynı kaynaklardan alan Cemalettin Kaplan (Kara Ses), Mehmet Kırkıncı ve Fetullah Gülen bir yanda yetiştirilirken, Demirel, Erbakan ve Özal’da diğer yanda İstanbul Teknik Üniversitesi’nde buluşuyorlardı. Molla Said’in ders vermek için Erzurum’a gönderdiği şahsın dizinin dibine çökenler arasında Fetullah Gülen ve Milli Gazete yazarlarından Mehmet Şevket Eygi ‘de vardı. Diğer yandan Milli Görüş’ün üstadı Necip Fazıl’ın Büyük Doğu’su ortalıkta boy gösterirken, Fetullah’ta kendi çapında derginin dağıtımını yapıyordu.</p>

  <p class="block_7">40’lı yılların sonunda başlayan din tacirliği Halk Partisi’ne yaramamış, 1950 yılında yapılan seçimleri Adnan Menderes’in Demokrat partisi kazanmıştı. O günleri Orhan Veli Kanık 15 Mayıs 1950 tarihli Yaprak dergisinin 26. Sayısında şöyle anlatıyordu:</p>

  <p class="block_9">“Seçimler bitti.. Demokrat parti, Halk Partisi’ni korkunç bir bozguna uğrattı. Oysaki Halk Partisi halkı kazanacağını umarak, fikirleri ile prensiplerinden son zamanlarda ne fedakârlık etmişti. Bütün yayınlarına göz yumulan din dergileri, okullara konulan din dersleri, yeniden açılan ilahiyat fakülteleri, imam hatip kursları, türbeler, şahsi sermayeye sağlanan imtiyazlar, her türlü irticaya tanınan haklar... Hiç biri kar etmedi! Zavallı Halk Partisi!..”</p>

  <p class="block_7">1950’li yıllar ise Demokrat Parti iktidarının din baronlarına şirin gözükme sevdaları pusuda bekleyen hilafet artıklarını cesaretlendiriyordu.</p>

  <p class="block_7">Kore Savaşı ile ısınan dünya, bu savaşın durmasıyla yerini acımasız bir örtülü savaşa bırakıyordu. Dünya’ya egemen olmak için her yol mübah’tı!..</p>

  <p class="block_7">Amerika yayılmacılıkla suçladığı Rusya’nın Akdeniz’e inmesini istemiyor, bunun dünyayı felakete sürükleyeceğini savunuyordu. Beyaz Saray ve Pentagon’daki danışmanlar Sovyetleri kendi topraklarına daha doğrusu sömürebildikleri kadar topraklara hapsetmenin yolunu bulmuşlardı. Batı da Yunanistan ile başlayan, İtalya, Fransa, Almanya, Finlandiya, Danimarka vb. ekonomisi güçlü ülkelerle bir zincir oluştururken, Doğu’da ise Türkiye ile başlayan İran, Afganistan, Pakistan’la biten bir başka zincir oluşturuluyordu.</p>

  <p class="block_7">Batı ülkeleri güçlü ekonomileri ve NATO ile çok sağlıklı bir zincirdi. Ancak, geri kalmış doğu ülkeleri aynı şey söylenemezdi. Zira bu ülkelerde Ulusal gelir çok düşük, hızla büyüyen nüfusla beraber işsizlik oranı da dünya standartlarının çok üstündeydi. Gelir dağılımı açısından da insanları arasında uçurumlar bulunan bu ülkelerde, doğal olarak sınıflar arası uçurumlar da korkunçtu. Bu durum provokasyonlarla maniple edildiğinde iç savaşlara yol açabilirdi. Kore ve Vietnam’da yaşanan bölünmeler bu ülkelerde de yaşanabilirdi. “Öyleyse ne yapmalı” sorusuna cevap ta yine Amerikalı uzmanlardan geldi. Bölge ülkeleri açısından en büyük ve en kuvvetli yapıştırıcı “din” faktörüydü. Aydınlanma diğer bir deyimle sanayi devrimini tamamlayamamış olan bu ülkelerde sınıfsal anlamda örgütlenme bilinci gelişmemiş halkın tek sığınağı ve dayanağı din olgusuydu. Ve projenin adı kondu: ‘Yeşil Kuşak!...’</p>

  <p class="block_7">Dini motiflerin ön plana çıkarılacağı bu ülkelerde, sürekli komünizm tehlikesi işlenecek ve batı bağlamında ve onun güdümünde yapay bir milliyetçilik anlayışı geliştirilecek, istihbarat servislerinin kontrolünde sivil toplum kuruluşları ve buralardan seçilecek kullanışa elverişli kişilerden de sivil milis güçleri oluşturulacaktı. Bu duyguları pekiştirmek için bölge ülkelerinin toplumsal yapıları dini, etnik ve siyasi olarak analiz edildi. Korku, oluşturulan duyarlılığı diri tutacak faktörlerin başında geliyordu. Korkuyu beslemek içinse küçük kıvılcımlar ve denetlenebilir iç karışıklıklar çıkartılacak, sansasyonel hedefler seçilecekti. Öyle de oldu...</p>

  <p class="block_7">1960 ihtilali beklenen sonucu vermemişti. 1965 yılında yapılan genel seçimleri, Adalet Partisi oyların % 53’ünü alarak kazanıyordu. Türkiye Cumhuriyeti’nin yeni başbakanı, çiçeği burnunda siyasetçi Süleyman Demirel’di. Siyasete olan ilgisi birden bire gelişen Demirel, 1964 yılında Adalet Partisi’ne önce üye, çok kısa sürede de masonları da iyice yoldan çıkararak Genel Başkan oluyordu. Daha siyasal arenada birinci yılı olmasına rağmen Başbakanlık koltuğuna oturuyor, genç yaşta elde ettiği bu başarıyı yıllarca koruyor ve gelecek 40 yıla mührünü vuruyordu. Bu öyle bir mühürdü ki, hükmünü hala koruyor...</p>

  <p class="block_7">1965 yılında iktidara gelen AP hükümeti, Genel Başkanı Demirel’in ağzından uygulanacak programını açıklıyordu: yabancı sermaye desteklenecek, özel sermayeye yardım edilecek ve geliştirilecek, özellikle Amerika ile yardım anlaşmaları yapılacak ve rejim, komünizme karşı korunacaktı.</p>

  <p class="block_7">1967 yılında Demirel, tarafından yapılan bazı atamalarda ilginçti. Gelecek dönemlerde adlarından sıkça söz ettirecek siyasilerin isimleri ilk kez bu dönemde su yüzüne çıkıyordu. Turgut Özal Devlet Planlama Teşkilatı’nın, kardeşi Korkut Özal Türkiye Petrolleri Anonim Ortaklığı’nın başına getirilirken, Necmettin Erbakan’da Odalar Birliği Genel Sekreterliği’ne getiriliyordu. Bu üç ismin mühendis olmalarının yanısıra çok daha önemli bir ortak yanları vardı... Her üçü de nakşibendi tarikatına bağlıydılar... Ve her üçü de şeyh M. Zahit Kotku’dan feyz alıyorlardı.</p>

  <p class="block_7">2000 yılına girdiğimiz bu günlerde dürüst bir lider olarak lanse edilen Demokratik solcu ve şair başbakanımız Ecevit her fırsatta Fetullah Gülen’e övgüler düzmekte. Bu arada yıllardır kavgalı olduğu Demirel’in de Cumhurbaşkanlığı süresini uzatmak için yaşından umulmadık bir şekilde enerji sarfederek çırpınmakta. Bu uğurda Fazilet Partisi’ni kapatılmaktan kurtaracak Anayasa değişikliğine bile evet demekte. Gerçi tarihi iyi inceleyenler bilirler ki, Ecevit her daima irtica’ya kol kanat germiştir. 1970li yılların ortasında Erbakan için kanun değiştirerek onun siyasi hayatının bitmesini önleyen kendisidir. Yargılandığı davada ceza alması kesinleşen Fetullah Gülen’i çıkardıkları af kanunu ile kurtaran yine Ecevit değil midir? Hem Demirel’in Cumhurbaşkanlığı makamında kalmasını sağlamak, hem de Fazilet Partisi ve Erbakan’ı kurtarmak uğruna Anayasayı değiştirmek için canla başla çalışmak yine Ecevit’e düşmüştü. Demirel’in bu duruma verdiği cevap da gazetelere yansıdı: “bu değişiklik lazımsa ne denir” Demirel, “ben bir işe girdim mi adamın anasını ağlatırım” demeyi de ihmal etmiyor, milletvekillerine yapılan baskılar da fayda etmeyince kendine Güniz sokaktaki evinin yolu gözüküyordu.</p>

  <p class="block_7">Nakşibendi tarikatının kurucusu Ziyaeddin Halid’in yegâne amacı doğuda şeriatçı bir Kürt devleti kurmaktı. Bu arada yine doğu illerimizde bir başka şeriatçı Kürt devleti kurmanın hayalleri ile yetiştirilen biri daha beliriyordu. Bu da nurculuğun kurucusu Kürt kökenli Molla Said’di.</p>

  <p class="block_7">Molla Said veya asıl ismiyle Said-i Kürdi, Kürt Teali Derneği’nin ve Kürt Neşri Maarif Cemiyetinin de kurucularındandır. O’na göre Atatürk hadislerin bildirdiğine göre dini yıkacak bir insandır. Said; Atatürk’ün Nur Risalelerini tokadı sonucu öldüğü hezeyanlarına sarılabilecek kadar gafil, Kur’anı Kerimde kendisinden bahsedildiğini, Hz. Ali’nin kitaplarında kendini müjdelediğini iddia edecek kadar da zır deli, “Ben biraderi azamim Şeyh Sait’in intikamını alıyorum, aldım” diyecek kadar da hain!.. Bunun bütün bu özelliklerinin ve kitabın ileriki sayfalarında yer alacak ihanetlerinin de bilinmesine rağmen Demirel, Said için şunları söyleyebilmiştir:</p>

  <p class="block_9">“Said Nursi büyük alimdir. Büyük bir Kur’an müfessiridir. Büyük alim değildir diyenin alnını karışlarım”</p>

  <p class="block_7">Demirel, Nurcuların yayınladığı “İslam Demokrasi Laiklik” adlı kitapta kendisine sorulan:</p>

  <p class="block_7"><i class="calibre1">“Meclisin açılışında milletvekillerinin okuduğu yemin metninde yer alan ‘Atatürk ilke ve inkılaplarına bağlı kalacağıma’ ibaresi, demokratik prensipler açısından nasıl değerlendirilebilir”</i> Şeklindeki soruya verdiği cevapta aynen şunları söylüyordu:</p>

  <p class="block_9">“O yemin metninin hangi şartlar içinde meydana getirildiği, kimsenin meçhulü değildir. Bunlar hep müdahale sonrası askeri idarelerin yaptığı şeylerdir. Onların ufuneti geçip te, zihinler rahat olup tartışma ortamı açılıncaya kadar bir emrivaki şeklinde bunlar gider.”</p>

  <p class="block_7">Demirel, “1920’ler sonrasının devleti, millet için değildir” derken, milletin de devlete küstüğünü söylüyor ve daha sonra şunları anlatıyordu:</p>

  <p class="block_9">“...İran İslam Cumhuriyeti kurulmuştur. Pakistan İslam Cumhuriyeti vardır. Böyle birkaç memleketin başında İslam kelimesi yer almıştır.</p>

  <p class="block_9">Aslında, 1924 Anayasasında da ‘Türk devletinin dini, din-i İslam’dır’ denildiğine göre, o günkü devlet de bir İslam Cumhuriyetidir. 1923’te kurulmuş bulunan Türkiye Cumhuriyeti bir İslam devletidir. ‘Atatürk’ün kurduğu laik cumhuriyet elden gidiyor’ şeklindeki beyanların, bence, iyi bakıldığı zaman tutarlılığı yoktur. Atatürk’ün kurduğu devlet laik devlet değildir. İslam devletidir.”</p>

  <p class="block_7">Fetullah, gençlerin “İ’la-yı Kelimetullah” şuuru ile yetişmesini isterken, Demirel de gençlerde aynı özelliklerin olmasını istiyordu.</p>

  <p class="block_7">Demirel ile Fetullah’ın bir başka benzer yönleri de; “Tehlike halinde hicret sünnettir” prensibine sıkı sıkı bağlı kalmalarıdır. Fetullah, ismi MGK’ya sunulan raporlarda yer aldığı söylentilerinin medya da yer almasıyla, hemen sağlık sorunları baş gösteriyor bi koşu Amerika’ya gidiyordu. Tehlike geçip, döndükten sonra bu kere de Ankara DGM Başsavcılığının hakkında soruşturma başlattığının ortaya çıkması üzerine tekrar Amerika yollarına düşüyordu.</p>

  <p class="block_7">24 Mart 1963 günü AP genel merkezi taşlanmaya başlandığında, şapkasını kaptığı gibi arka pencereden kaçıyor, aylarca parti binasına uğramıyordu.</p>

  <p class="block_7">12 Mart 1971 günü muhtırayı duyar duymaz yine şapkasını alıp, başbakanlıktan çekip gidiyordu.</p>

  <p class="block_7">12 Eylül 1980 tarihinde de, demokrasinin simgesi olarak lanse ettirdiği şapkasını alarak demokrasiyi askeri darbeye emanet ediyordu(!)</p>

  <p class="block_7">1991 seçim kampanyasında, <i class="calibre1">“Ben gerçek demokrasi istiyorum. Herkesin düşündüğünü açıkça söyleyebildiği, yasaksız, konuşan Türkiye için yollardayım. Kendim için bir şey istiyorsam namerdim. Benim köylüm, benim çiftçim, benim işçim...”</i> diyor, halk ta <i class="calibre1">“kurtar bizi baba”</i> şeklinde feryat ediyor, <i class="calibre1">“bizi baba da kurtaramazsa babayı yedik”</i> diye düşünüyordu.</p>

  <p class="block_7">1993 Nisan’ında Cumhurbaşkanı Özal ölünce, geride daha kanlı bir tablo, felç olmuş bir ekonomi, sefalet sahneleri bırakarak, altı yüz bilmem kaç rakımlı tepe olarak adlandırdığı yere çıkıyordu.</p>

  <p class="block_7">Fakat basını ve siyasi partileriyle karşısında doğru dürüst bir muhalefet kalmadığı için artık kendisi için “kaçtı” sözleri duyulmuyordu. O bundan kelli cumbabaydı. Bir yolsuzluk söylentisi mi oldu. Cevabı hazırdı. <i class="calibre1">“Verdiysem ben verdim”</i> insanların söyleyebilecekleri hiçbir şeyleri yoktu artık, “Ört ki ölem” demekten gayrı.</p>

  <p class="block_7">Cumhuriyetin kuruluş aşamasında ve gelişiminde, saldırıların yoğunlaştığı yıllarda başrollerde Said-i Kürdi’yi görmekteyiz. İçinde bulunduğumuz Yeni Dünya Düzeni aşamasında ise “Ilımlı İslam” bazı şeriatçıların deyimi ile Amerikano İslam’ın rolüne soyundurulmuş olan kesimin temsilcisi olarak ta Fetullah Gülen’i görmekteyiz. Fetullah’ın Amerika’ya güveni ve hayranlığı tamdır. Bu tavrın kanıtı, Amerikanvari kep takan askere duyduğu güvenin ve onu peygamberin yanında bulunan sahabelere benzetmesinin yanında, Küçük dünyam adlı kitabına koyduğu birkaç fotoğraftan birisinde de görülmektedir. 138. sayfa da yer alan fotoğraf Gülen’i bir binanın önünden adeta tavaf edercesine geçerken göstermektedir. Bu bina Kabe değil, Beyaz Saray’dır. Ancak, Gülen’in bu konuda bundan daha açık mesajları vardır. 4 Eylül 1997 tarihli Zaman gazetesinde yaptığı açıklama da bu durum görülmektedir:</p>

  <p class="block_9">“Bu manada inanmış bir insanın Batı karşısında, Amerika’yla entegrasyon karşısında olması katiyyen düşünülemez”</p>

  <p class="block_7">Gerek mütareke yıllarında Amerikan mandası isteyenlerin özlemleri, gerek Fetullah’ın hayalleri... Öyle ya en ufak bir ayak sesinde soluğu İslam’ın doğduğu yer olan Mekke’de değil de Amerika’da almasının başka bir izahı var mı?</p>

  <p class="block_7">Evlenme ve sakal bırakma gibi konularda İslam’a aykırı kararlar veren bu kararlarını da rüyalara dayandıran, ailesinin peygamber soyundan geldiğini söyleyen ancak dedelerinin öz be öz “Kürt” mü yoksa “Kurt” mu olduğu konusunda tereddüde düşen Fetullah’ın bu muazzam organizasyonu yönettiği iddialarını sürekli olarak yalanlaması insanın aklına acaba bazen de doğru mu söylüyor düşüncesini de getiriyor.</p>

  <p class="block_7">Fetullah, amaca ulaşmak için her yolu da mubah olarak görüyor, cemaatına verdiği öğütlerinde; “on milyonluk tazminat davasını kazanmak için milyarlar harcayın, biz bunu karşılarız, Avukat kiralayın, hakim kiralayın” diyordu.</p>

  <p class="block_7">Demirel’in Fetullah’ın elinden Hoşgörü ödülünü alması; Ecevit’in her fırsatta kendisine övgüler düzmesi, Mesut Yılmaz’ın elini öpmesi, Cindoruk’un onu yere göğe sığdıramaması, Fazilet Partisi Genel Başkanı Recai Kutan’ın ve milletvekillerinin yine Fetullah’ı sürekli olarak savunması bu savunmaların da ne kadar haklı olduklarının veya olmadıklarının ortaya çıkması, takkelerin düşüp kellerin ortaya çıkması için 32 kısım tekmili birden Fetullah’ın seyir defterini açmaya başlayalım...</p>

  <p class="block_3"> </p>

  <p class="block_6">Fetullah Gülen’in Dedeleri</p>

  <p class="block_7">Fetullah Gülen, dedelerinin, annesinin ve akrabalarının Seyyid olduğunu yani peygamber soyundan geldiklerini söylüyor. İş şecereye dayandığında kaybolduğunu anlatıyor. Dedelerinden ermiş gibi, evliya gibi bahsediyordu.</p>

  <p class="block_7">Dedelerinin Ahlat’tan namus meselesi yüzünden sürüldüğünü belirterek de şunları aktarıyor:</p>

  <p class="block_9">“Bizim sülale bir namus meselesi yüzünden karşı tarafla bir silahlı çatışmaya girer. Halil Dedemin kız kardeşi kaçırılmıştır. Vuruşma esnasında karşı taraftan biri ölür. Ve devlet meseleye el kor. Halil Dedem çok suçlu görülmez ki, sadece sürgün edilir. Önce Hasankale’ye sonra da Korucuk köyüne yerleşir.</p>

  <p class="block_9">Halil Dedem hep Ahlat’a geri dönme düşüncesiyle yaşamıştır. Onun içindir ki, Ahlat’taki mal varlığına dokunmamış, sadece taşınabilir mallarıyla bu sürgün edildiği Hasankale’ye oradan da Korucuk’a gelmiştir. Ancak hiçbirine bir daha Ahlat’a dönmek nasip olmayacaktır.</p>

  <p class="block_9">Halil Dedemin çocukları buradaki gayrı menkulleri 80 bin altına satarlar ve aralarında paylaşırlar...</p>

  <p class="block_9">... Halil Dedemin oğlu, Şamil Ağa’nın iki oğlu vardır. Bunlardan biri Süleyman Efendi, ikincisi Molla Ahmed’tir.</p>

  <p class="block_9">Molla Ahmed benim dedem, Şamil Ağa’nın (Gülen) babasıdır. Molla Ahmed ilim ve takvasıyla temayüz etmiş müstesna bir insandı. Hayatının son otuz senesinde ayağını uzatıp yatmamış, daha doğrusu sırtı yatak yüzü görmemiştir. Denildiğine göre uykunun ağır bastığı anlarda sağ elini alnına koyar ve biraz kestirir, işte onun bütün uykusu, alnı eline dayalı bu kestirmeden ibarettir. Vaktinin diğer kısmını hep çalışarak ve ibadet ederek geçirir. Pehlivan yapılı, uzun boylu mehabet dolu fiziği görünümünün yanında onun bu surete denk bir de sireti ve ruhi yapısı vardır.</p>

  <p class="block_9">Onu tanıyanlar günde bir kaç zeytinle iktifa ettiğini söylemektedirler... Onun zühd ve takvası dillere destandır. Çünkü o varlık içinde bir zahid hayatı yaşamıştır. Zira, babalarından kalan mirası iki kardeş pay ederken, altınları tas tas paylaşmışlardır. Teker teker saymak çok vakitlerini alacağı için böyle yapmışlardır. O devirlerde onların bu miras bölüşme keyfiyetleri de çok meşhur olmuş bir hadisedir...”</p>

  <p class="block_7">Fetullah Gülen dedelerini anlatırken göklere çıkarıyor, onlara; bir veli, bir ermiş ve adeta bir evliya havası veriyordu:</p>

  <p class="block_9">“...Dedem Şamil Ağa’nın babasına benzer yönleri vardı. Oda bir ukba adamı gibiydi. En şiddetli dönemlerde bile sarıksız gezdiğini görmedim. Sarığını Osman Gazi Hazretleri gibi sarardı...</p>

  <p class="block_9">Şamil Dedemin hakiki ulemaya çok saygısı vardı. Fakat o gerçek veliyi babası Molla Ahmed’in şahsında görmüş, tanımıştı. Molla Ahmed ki, yemez içmez, kimseden hediye dahi kabul etmez, sabaha kadar namaz kılar, bir zeytinle yetinir, günlerinin çoğunu oruçlu geçirirdi, işte dedeme göre velinin tarifi buydu. O bu tarifin dışında kalanları meşayıhtan kabul etmez ve ‘Bunlar şeyh değil pilavcı takımı’ derdi...”</p>

  <p class="block_7">Fetullah’ın anlattıklarına göre ortada bir cinayet söz konusudur. Ama devlet cinayete rağmen Halil dedesini içeri alıp, adalete teslim etmek yerine serbestçe Ahlat’ı terk etmesine göz yummuş ve Korucuk köyüne yerleşmişler. Fetullah’ın anlatımlarından da açıkça görüleceği üzere ne Halil dedesini ne de oğullarını bir daha takip eden, taciz eden ve işledikleri cinayetin hesabını soran olmamış.</p>

  <p class="block_7">Fetullah Gülen’i n, <i class="calibre1">“Gayrimenkulleri 80 bin altına sattılar, iki kardeş babalarından kalan mirası pay ederken altınları tas tas paylaştılar”</i> sözleri insanın aklına ister istemez bazı soruları getiriyor.</p>

  <p class="block_7">Acaba 80 bin altın gibi o devir için çok yüksek olan bu meblağı kim buldu da verdi? Bu ağa veya böylesi zengin ağalar kimlerdi? Kan davasına sebep olabilecek bir konuyla ayrılan bir ailenin taşınmazlarını almaya hem de 80 bin altın gibi çok yüksek bir bedel ödeyerek cesaret eden veya edenler kimlerdi? Gerçekten Halil dedesi Ahlat’tan hangi sebeplerden dolayı ayrılmak zorunda kaldı? Cinayet mi, yoksa daha başka bir sebep mi? Bu soruların cevabı açık değildir.</p>

  <p class="block_7">Fetullah Gülen’den dedelerini dinlemeye devam edelim:</p>

  <p class="block_9">“ Halil dedemin oğlu, Hurşid Ağanın iki oğlu vardır. (Halil dedesinin ikinci oğlunun ismi kitapta geçmemektedir. Oysa 80 bin altını paylaşanlardan biri de ismi hatırlanmayan bu kişidir) Bunlardan biri Süleyman Efendi, İkincisi Molla Ahmed’dir. Molla Ahmed, benim dedem Şamil Ağanın babasıdır.</p>

  <p class="block_9">Molla Ahmed ilim ve takvasıyla temayüz etmiş müstesna bir insandı. Hayatının son otuz senesinde ayağını uzatıp yatmamış, daha doğrusu sırtı yatak yüzü görmemiştir. Denildiğine göre uykunun ağır bastığı anlarda sağ elini alnına koyar ve biraz kestirir. İşte onun bütün uykusu, alnı eline dayalı bu kestirmeden ibarettir. Vaktinin diğer kısmını hep çalışarak ve ibadet ederek geçirmektedir. Pehlivan yapılı, uzun boylu muhabbet dolu fiziki görünümünün yanında onun bu surete denk bir sireti ve ruhi yapısı vardır.”</p>

  <p class="block_7">Ancak babasının büyük babasını gören ve uzun süre onun yanında yaşayan biri böyle anlatabilir. Oysa, Fetullah Gülen kendi babası Ramiz’in bile Molla Ahmed’i görmediğini gene aynı kitabın 16. sayfasında: “Babamın kendi dedesini gördüğünü zannetmiyorum” sözleri ile açıklar.</p>

  <p class="block_7">Fetullah Gülen “dedem” dediği babasının büyük babası olan Molla Ahmed’i anlatmaya şöyle devam eder:</p>

  <p class="block_9">“Molla Ahmed dedem riyazat’ı, ömrü boyunca terk etmemiştir. Onu tanıyanlar, günde birkaç zeytinle iktifa ettiğini söylemektedirler.”</p>

  <p class="block_7">Fetullah’ın anlatımlarına göre bu zat asla sırt üstü yatmamakta sadece elini alnına dayayarak kestirmekte, gündüzleri tarlada çalışan bu pehlivan yapılı yani koca cüsseli adam tarladan geldiğinde kitap okumakta ve gün de sadece ve sadece birkaç zeytin ile doymaktadır. Oysa Riyazat, tarikatlarda nefis terbiyesi için belli bir süre uygulanan ama sürekli olmayan bir usul olup, dince uygun bulunmamaktadır. Çünkü dine göre insan nefsinden de sorumludur. Allah: “Benim verdiğim nimetlerden yiyiniz, içiniz ama israf etmeyiniz” şeklinde bildirirken, Molla Ahmed’in sürekli olarak koskoca bedeniyle birkaç zeytin yiyerek günlerini geçirmiş olmasını anlamak mümkün görülmemektedir.</p>

  <p class="block_7">Babasının büyük babasını bu sözlerle yüceltmeye çalışan ve alim olduğundan dem vuran Fetullah Gülen, farkında olmadan olsa gerek gene Küçük Dünyasının 16. sayfasındaki şu sözleri ile çelişkiye düşmektedir:</p>

  <p class="block_9">“Molla Ahmed tamamen bir ukba insanıdır. Tarlada çalışır. Kitap okumaya düşkündür. İbadetle meşgul olmayı hayatının gayesi haline getirmiştir. Babam Ramiz Efendi, dedesinin bu davranışını biraz fazla bulur”</p>

  <p class="block_7">Oysa Fetullah Gülen, babası Ramiz’in Molla Ahmed’i görmediğini aktarmıştı. Bütün semavi dinlerde baba veya annenin bağlı bulundukları dini bildikleri ölçüde çocuklarına öğretmek, biliniyorlarsa bilen kişiler kanalıyla bilgilenmelerini sağlamak dini bir vecibedir. Hele alim olan kişilerin çocuklarına dini, örneğin Kur’an -ı Kerim’i öğretmemeleri mümkün değildir. Ancak Gülen’in şu sözlerinden:</p>

  <p class="block_9">“Babam Kur’anı otuz yaşlarında öğrenmiş. Ben dört veya beş yaşlarındaydım. Evimize herkesin hürmet ettiği, iyi molladır dediği Halil Efendi Hoca namında bir zat gelmişti. Babam onun dizinin dibinden hiç ayrılmazdı. İhtimal babam Kur’an okumayı ondan öğrenmişti.”</p>

  <p class="block_7">Fetullah’ın babasının otuz yaşına kadar Kur’an okumayı bilmediğini öğrenmiş bulunuyoruz. Fetullah, babası Ramiz’in otuz yaşına kadar Kur’an okumayı bilmediğini itiraf ederken aynı zamanda büyük babası Şamil efendinin de kur’an bilmediğini belki de dalgınlıkla ikrar etmektedir. Çünkü kitapta büyük babası Şamil efendinin Kur’an bildiğine dair bir açıklamaya net olarak rastlanmamıştır. Ama ona da kutsilik kazandırmak için Şamil’i şu satırlarla anlatır:</p>

  <p class="block_9">“...Dedem Şamil Ağa’nın en şiddetli dönemlerde bile sarıksız gezdiğini görmedim. Sarığını Osman Gazi hazretleri gibi sarardı”</p>

  <p class="block_7">Osman Gazi’nin değil sarığı, yüzünün şekli bile meçhulken bu gibi belirsiz ifadeler olsa olsa ardından gidenlere bir mesaj niteliğinde değerlendirilebilir ve bu mesajla verilmek istenen de:</p>

  <p class="block_7">“Ben mana alemiyle direkt irtibat halindeyim, Osman Gazi hazretlerine de sarığını dahi inceleyecek derecede bir yakınlık içersindeyim. Yani ben bir veliyim” Olsa gerek. Buna tasavvufta “keramet” derler, ancak tasavvufta keramet göstermek çok çirkin görüldüğünden, hiçbir veliden kendi isteği ile keramet sadır olmaz.</p>

  <p class="block_7">Anlaşılacağı üzere Fetullah Gülen’in dedeleri altınları tas tas bölüşüp, günde bir zeytinle idare ediyorlar. Hatta günlerinin çoğunu da oruçlu olarak geçiriyorlarmış. O halde bu binlerce altın ne oldu? Derseniz onun da cevabı yok. Fakir fukaraya dağıtmışlardır derseniz öyle bir kanıt ve anlatım yok. Fetullah Gülen’e kalmıştır diye düşünürseniz yine yanılırsınız. Zira, Fetullah hayatını anlatırken, ekmek alacak parasının bile olmadığını, günlerce aç kaldığını defalarca söylemiştir.</p>

  <p class="block_6">Katranı kaynatsan olur mu şeker</p>

  <p class="block_7">Erbakan’ın dedeleri gibi, Fetullah’ın dedeleri de harbi görünce cepheye koşma yerine soluğu daha emin yerlerde almakta bir sakınca görmemişler.</p>

  <p class="block_7">93 harbinde Fetullah’ın dedeleri Korucuk’u terk ederek Sivas ve çevresine yerleşirler. Birinci dünya savaşında ise istikamet Yozgat’a bağlı Yerköyü’dür. Millet vatan savunmasında perişan olurken, Fetullah’ınnın dedeleri ve cem-i cümlesi rahat bir hayatın peşindeydiler. Fetullah’a sorarsan dedeleri de çok ızdırap çekmiştir. Örneğin, Ulusal Kurtuluş Savaşı bitince dedelerinin geriye dönerken sadece iki eşekleri varmış. Çocuklardan yürüyemeyecek olanları babaannesi kucağında eşeğe bindirmek zorunda kalmış.</p>

  <p class="block_7">Kurtuluş savaşında yaşlı ninelerimiz ayağına giyecek çarıkları olmadığı halde, soğuk kış günlerinde üzerlerine giyeceklerini ‘Millet malıdır’ diyerek cephaneye sararken, Fetullah’ın neneleri eşeksırtında torunlarını taşıyarak perişan(!) olmuşlar...</p>

  <p class="block_6">Doğumu</p>

  <p class="block_7">Fetullah Gülen, 1938 yılında Erzurum’un Pasinler İlçesi, Korucuk Köyü’nde doğdu. Hayatını anlattığı kitaplara göre; Babası Ramiz Hoca cami imamı, annesi Rabia Hanım ise ev hanımıdır. Ancak sıkıyönetim mahkemelerinde yargılanırken babasının sadece çiftçi olduğunu söylüyordu. Neyse, Ailenin ikinci çocuğu olan Fetullah Gülen’in, altısı erkek ikisi kız olmak üzere sekiz kardeşi var. İlkokulu kendi söylediğine göre dışarıdan bitirdi.</p>

  <p class="block_7">Edirne’de dört yıl vaizlik yaptı. Askerliğini Ankara Mamak ve İskenderun’da tamamladı. Daha sonra Kırklareli’nde bir yıl vaizlik yaptı.</p>

  <p class="block_7">1966 yılında İzmir’e vaiz olarak atandı. 1971 yılında geçirdiği kovuşturmadan, çıkan af kanunu ile kurtuldu.</p>

  <p class="block_7">1986 yılında aranırken kendi tabiri ile Özal’ın jesti sayesinde serbest hayata yeniden döndü.</p>

  <p class="block_7">Fetullah, ismini “Fethullah” olarak açıklamıştı. Oysa, 31.01.1986 yılında İzmir Nüfus Müdürlüğünden, değişme sebebi ile aldığı 3881 kayıt no’lu kimliğinde ismi; Fetullah olarak geçiyordu. Fetullah, Allah’ın fetihçisi an lamını alsın, böylece saf insanlar üzerinde etkisi artsın diye uyanıklık yaparak adına resmi belgelerin aksine “h” harfini ekliyordu.</p>

  <p class="block_7">Fetullah Gülen adının başına Nüfus kâğıdı gibi hiç bir resmi belgede olmayan “M” harfini ekliyordu. Kendisini olağan üstü göstermesinin bir başka yansıması da bu harfin anlamında gizliydi. Fetullah Gülen, İsminin başına koyduğu “M” harfiyle; “Kürt Said’in tohumlarını attığı büyük karışımın sonucunda ortaya çıkacak, beklenen Mesih benim” diyordu.</p>

  <p class="block_7">Gülen, Nasihlerin Mesihle aynı olduğunu Mesih’i temsil edeceklerini söylüyordu. Fetullah’ın kitaplarında büyük övgüyle bahsettiği Abdullah Yeğin’in, “Yeni Lügat” adlı sözlüğünde Nasih’in anlamı ise nasihat veren, içi temiz adam, ikaz edici bir Mürşittir daha açıkçası bir tarikatın lideridir. Fasıldan Fasıla adlı kitabının 2. Cildinin 13. sayfasında Gülen’in bu konudaki hayallerini görüyoruz:</p>

  <p class="block_7"><i class="calibre1">“Mesihiyetin bir diğer yanı da nasihattir. Aslında, Hz. Mesih’in bir adı da “Nasih”dir. Bu itibarla denilebilir ki, bir zaman gelecek, bu hususta da Hz. Mesih’i temsil</i> <i class="calibre1">eden büyük Nasihler yetişecek... Ve bunlar camilerde yeni bir va’zu nasihat sistemiyle, çağın idrak ve şuuruna göre, Kur’anı ve kevni ilimleri, cami kürsülerine taşıyacak, Ma’bedleri kendi hususiyetlerinin yanında, birer mektep, birer medrese haline getirerek Hz. Bediüzzaman’ın nüvelerini attığı o büyük terkibi, Kur’an-ı Kerim’in “sehl-i mümteni” üslubuyla her seviyedeki insana anlatacaklardır.”</i></p>

  <p class="block_7">Fetullah Gülen “Mesih” veya “Mehdi” olma yolun da, savunduğu inançlarının aksine hiç evlenemedi.</p>

  <p class="block_6">Babası</p>

  <p class="block_7">Fetullah Gülen’in babası Ramiz Efendi 1905 doğumlu. Onun en çok etkilendiği kişilerden biri. O halde babasını da ondan izleyelim:</p>

  <p class="block_9">“... Babam dikkatli yaşardı namazlarına çok dikkat ederdi. Onun da gözü yaşlıydı. Vaktini hiç zayi etmezdi. Tarladan eve geldiğinde ayağının çarığıyla, yemek hazırlanıncaya kadar, hemen bir kitap açar ve okurdu. Onda kitap okuma bir zevkti. Yolda gidip gelirken de ağzı boş durmaz, ya Kur’an okur ya da yeni ezberlediği Arapça veya Farsça bir beyti tekrar ederdi...</p>

  <p class="block_9">Gayretliydi. Okuma-yazmayı kendi şahsi gayretleriyle öğrenmişti... Sahabe efendilerimize cinnet derecesin de bir sevgisi vardı.</p>

  <p class="block_9">Onun sahabeden bahseden kitapları hep aşınmış ve yer yer yırtılmıştır.</p>

  <p class="block_9">Kim bilir her birini kaç defa okumuştur. Diyebilirim ki, sahabe sevgisini bana ve kardeşlerime babam aşıladı. Biz, küçüklüğümüzden beri, onları kendi aile fertlerimizden birer parça gibi kabullendik ve öyle de sevdik. Babam sahabeden bahsederken, gözleri hep bir meçhule doğru kayar ve anlattığı sahabenin hayaline dalar giderdi...”</p>

  <p class="block_7">Fetullah Gülen bunları anlatırken insanın aklına hemen şu soru geliyor, bu kadar sahabe aşkına sahip birisi çocuklarına sahabeden isim veremez miydi? Oysa verdiği isimler; Fetullah, Sıbgatullah ve Mesih.</p>

  <p class="block_7">Sahabeleri cinnet derecesinde seven Ramiz’in oğullarına koyduğu isimler arasında bir tek sahabe adı yok. Ancak, hemen hemen hiç bir samimi Müslüman ailesinin çocuklarında rastlanmayan bir isim ise son derece dikkat çekici: Mesih.</p>

  <p class="block_7">Mesih, Hıristiyan inancında tanrının oğlu, tanrıyla öz ve aynı olan, insanların günahlarının bedellerini ödeyerek onlara cennet kapılarını açan kimsedir. Yani İsa’ya mesih olarak inanan, onu tanrı oğlu olarak kabul eden hiç kimse yargılanmayacak ve doğrudan cennete gidecektir.</p>

  <p class="block_7">Nurculuğun kurucusu Kürt Said ve Fetullah ta; Nurcuların cennete gideceklerini sürekli olarak işlemektedirler. Fetullah Gülen’in üstadı Kürt Said Risalelerinde kendisine inananların ve Nur Risalelerine hizmet edenlerin imanlarını kurtardığını, onların cennete gittiğini ve gideceklerini Sikke-i Tasdiki Gaybı ve diğer kitaplarında defalarca vurgulamıştır.</p>

  <p class="block_7">Bahailiğin kurucusu Mirza Hüseyin Ali’de kendisini Mesih olarak açıklamıştı. Bu durumda Mesih isminin kimler tarafından kullanıldığını göstermektedir.</p>

  <p class="block_7">Fetullah’ta gerçek kimliğinde olmamasına rağmen kitaplarında isminin önüne “M “ harfini koyarak bir taraflara mesaj mı gönderiyordu?</p>

  <p class="block_7">Fetullah’ın babasının diğer oğluna koyduğu isim ise 1913 yılında Bitlis’te Kürt ayaklanması gerçekleştiren Şeyh Şihabettin ile Seyyid Ali’nin dedeleri Arvasilerden Sıbgatullah.</p>

  <p class="block_7">Daha öncede Fetullah’ın “Küçük Dünyam” adlı kitabından aktardığım gibi, dedeleri Bitlis’in “Ahlat” bölgesinden koyulmuşlardı.</p>

  <p class="block_7">Kürtçü Nakşi şeyhlerinden, Muhammed Emin Kürdi’nin babası kadiri şeyhlerinden Fetullah isimli bir başka şeyhti.</p>

  <p class="block_7">Bütün bu gerçeklere rağmen, Fetullah Gülen babasının sahabeleri cinnet derecesinde sevdiğini söylüyor, Küçük dünyam adlı kitabında da babasının Sünni olduğunu vurguluyordu:</p>

  <p class="block_9">“Babam sünniydi. Sünnilik yanı çok kuvvetliydi. Bütün imamlara son derece saygı duyardı. Sahabe efendilerimize cinnet derecesinde bir sevgisi vardı. Onun sahabeden bahseden kitapları hep aşınmış ve yere yer yırtılmıştır... Kim bilir; herbirini kaç defa okumuştur. Diyebilirim ki, sahabe sevgisini bana ve kardeşlerime babam aşıladı. Biz küçüklüğümüzden beri, onları aile fertlerimizden birer parça gibi kabullendik ve öyle de sevdik... babam sahabeden bahsederken, gözleri hep bir meçhule doğru kayar ve anlattığı sahabenin hayaline dalar giderdi...”</p>

  <p class="block_7">Fetullah Gülen’in, “babam sünniydi, Sünnilik yanı çok kuvvetliydi” demesi hemen akla, Acaba Fetullah Gülen kendisinden kuşkulanıldığı şüphesi içinde mi, ya da bir şeyleri mi gizlemek istiyor? Sorularını getirmektedir... Çünkü, Türkiye gibi, halkının çok büyük birçoğunun Sünni olduğu bir ülkede alışılmışın dışında, bir takım şüpheleri izale etmek ister gibi “babam sünniydi, Sünnilik yanı çok kuvvetliydi” gibi ifadeler kullanmak pek de normal gözükmemektedir. Örneğin ülkemizde Müslümanlar itikadı açıdan sünni olduklarını söylemek bir yana, hangi mezhepten yani maliki, Şafi, Hanefi ya da Hanbeli olduklarını dahi söyleme gereği hissetmezler.</p>

  <p class="block_7">Fetullah’ın dedeleri Bitlis’ten kovulurken babası da İmamlık yaptığı Alvar köyünü terk etmek zorunda kalıyordu. Bu olayı Küçük dünyasından izleyelim:</p>

  <p class="block_9">“Alvar İmamının hatıralarıyla süslü o beldeden babamın ayrılışı benim çok ağırıma gitti. Babam bir kere imam olmuştu. Yeniden (Alvar’dan) ayrılıp köye dönmesi, rençberlikle uğraşması uygun olmazdı. Mecburen Artuzu adlı küçük bir köye gitti ve orada imamlık yaptı. Daha sonra da Erzurum’a yerleşti. Babamın irdelenmesini, yadırganmasını, hazmedilememesini içimden atamadım”</p>

  <p class="block_7">Bilindiği gibi özellikle doğu illerimizde imamlar en saygın kişilerdir. Bir imam, imamlık yaptığı bir köyden niçin ayrılmak ve imamlığı bırakmak durumunda kalır?</p>

  <p class="block_7">Takdir edilir ki, bir imamın imamlık yapağı bir yerden, mesela bir köyden ayrılma durumunda kalması belki de kovulması Ülkemizde var olan imam-cemaat ilişkisi açısında hiç de olağan bir durum değildir.</p>

  <p class="block_7">Böyle olmasına rağmen nedendir bilinmez Fetullah Gülen babasının Alvar köyünden ayrılması ile ilgili “Küçük Dünyam” adlı kitabında hiçbir açıklama da bulunmamaktadır.</p>

  <p class="block_7">Oysa bu son derece ciddi ve mutlaka aydınlatılması gereken bir konudur. Fetullah Gülen’in bu konudaki suskunluğu akla; neleri ve niçin gizlediği sorusunu getirmektedir.</p>

  <p class="block_7">Çünkü bir imam, imamlık yaptığı şehirden, beldeden veya köyden kendi isteği dışında; İmamlığa ehliyeti olmamasından, Ahlaki yönden bozuk olmasından, mevcut rejime açık muhalefetinden, Bulunduğu belde de huzursuzluğa neden olmasından ya da o kisve altında başka bir dini ya da sapık bir cereyanı empoze etmeye çalışmak gibi davranışlardan biri ve veya birkaçını sergilemek eylemlerinden dolayı ayrılmak ve kovulmak durumunda kalabilir.</p>

  <p class="block_7">Fetullah Gülen’in bu konuda hiçbir açıklama da bulunmaması son derece garip görünmektedir. Evet Fetullah Gülen, babasının Alvar köyünden ayrılmak durumunda kalışı ile ilgili olarak sadece;</p>

  <p class="block_7">“babamın irdelenmesini, yadırganmasını, hazmedilememesini, içimden atamadım” şeklinde son derece yoruma açık ifadeler kullanmakla, bu muğlak ifadelerde yer alan “irdelenme”, “yadırganma”, “hazmedilememe” kelimeleriyle neyi anlatmak istediği, anlaşılamamakta, Babasının Alvar köyünden ayrılması olayı esrarını korumaktadır.</p>

  <p class="block_7">Esrarını koruyan sadece bu olay mı? Tabi ki hayır!.. Ne ilginçtir ki, Fetullah Gülen’in, Sadi Efendi ile de arası bozuktur. Peki Sadi Efendi kimdir?..</p>

  <p class="block_7">Sadi Efendi, Fetullah Gülen’in adından çok sık bahsettiği ve bir bakıma, kendisini açıklama ve lanse etmede adeta referans olarak kullandığı ve Küçük Dünyam adlı kitabının yazılışından çok önceleri ölmüş olan “Alvar İmamı”nın torunudur. Kitaptaki açıklamalara göre o sırada bu Sadi Efendi, Erzurum’un kurşunlu camine bağlı kurslarda talebe okutmakta, Fetullah’ta Sadi Efendi’nin talebeleri arasında bulunmaktadır.</p>

  <p class="block_7">Fetullah Gülen, kendisini yalanlama ya da tasdik etme durumunda olamayacak, yani yıllar önce ölmüş bulunan “Alvar İmamı” adlı şahsiyeti kendisine adeta referans olarak gösterirken, gene ne gariptir ki, onun torunu olan Sadi efendinin hocalık yaptığı kurstan ayrılmak zorunda kalışını açıklayarak her zamanki tenakuza düşmektedir.</p>

  <p class="block_9">“...Sadi Efendiyle aramızda bir huzursuzluk oldu ve medreseden ayrılmak zorunda kaldım...”</p>

  <p class="block_7">Fetullah Gülen, Sadi Efendi ile arasında geçen ve onu ayrılmak zorunda bırakan sebepleri açılamamaktadır. Oysa, Fetullah’ın deyimiyle bir medrese talebesinin Medrese’den ayrılmak zorunda kalması, önemle irdelenmesi gereken bir konudur. Hem Fetullah Gülen, Alvar İmamının sevdiği biri değil miydi? Küçük Dünyam adlı kitabında böyle demiyor muydu?... Öyleyse onun toru nu tarafından niçin Medrese’den atılmıştı?..</p>

  <p class="block_7">Ayrılma işi bununla da bitmiyor. Esrar, gittikçe koyulaşan bir havaya bürünüyor. Fetullah Gülen Sadi Efendi’nin medresesinden atıldığı gibi, Cemal Efendinin Taş Mescidinden de kovuluyor... Fetullah Gülen bu olayı şöyle anlatıyor:</p>

  <p class="block_9">“Taş mescide gittim. Oranın imamı da Cemal efendi. Bu zat aynı zamanda Seyfettin Efendinin ikinci bacanağı. Benim Medreseye girip çıktığımı görünce, orada kalanlara “Bu Ramiz’in oğlu buraya niçin girip çıkıyor. Sakın onu Medreseye almayın” demiş. Oradan da ayrılmak zorundaydım.”</p>

  <p class="block_7">Dikkat edileceği üzere, taş mescit imamının yani Cemal Efendi’nin daha açık bir deyişle Alvar İmamının oğlunun kullandığı ifadelerde son derece ilginç ve pek çok soru işareti doğuran açıklamalar vardı.</p>

  <p class="block_9">“Bu Ramiz’in oğlu buraya niçin girip çıkıyor. Sakın onu Medreseye almayın.”</p>

  <p class="block_7">Alvar İmamının oğlu açık ve net bir şekilde Fetullah’ı “kovun” diyordu.</p>

  <p class="block_7">Fetullah Gülen ve babası Ramiz’e karşı adeta kine dönüşmüş bu sır dolu tavrın ardındaki nedenler nedir? Niçin bu insanlar konuksever özelliklerini bunlara karşı kaybetmişlerdir. Fetullah Gülen bu konuda hiçbir açıklama da bulunmamakta ya da bulunamamaktadır.</p>

  <p class="block_6">Şapka ve Annesi</p>

  <p class="block_7">Fetullah Gülen, şapka düşmanlığını “Küçük Dünyam” adlı kitapta çok ustaca işliyor, kitlelerin sevgisini sarığa yönlendirmeye çalışıyordu Bu arada her zaman olduğu gibi yine birçok çelişkileri de sergiliyordu. Kur’anı kaç yaşında öğrendiğini ve hatmettiğini hatırlayamayan Fetullah Gülen, üç yaşındaki bir olayı şapka düşmanlığı adına nasıl hatırlıyordu. Küçük Dünyam adlı kitabın 42. sayfasında yer alan bu olayı kendi ağzından dinleyelim. Ve Fetullah Gülen’in bir olağan üstülüğüne(!!!) daha şahit olalım:</p>

  <p class="block_9">“...Sene 1941. Üç yaşındayım. Damın üzerinde oturmuş gelip gidenleri seyrediyordum. Bu arada askerlerde gelip gidiyorlardı. Aralarında konuşuyorlar ve şakalaşıyorlardı. O devirde askerlerin başına taktıkları kep siperliydi. Fakat yeni yeni sipersiz, Amerikanvari kepler de vardı. Ben sebebini bilemediğim bir çağrışımla bu sipersiz keplere daha bir sempati duyuyordum.</p>

  <p class="block_9">İlk gördüğüm sipersiz kepin bendeki hatırasını ve derin izini ise hiç unutamam, işte ben böyle damın üzerinde oturup seyre koyulmuşken, birisinin başında dediğim gibi sipersiz bir kep gördüm. Bu diğerlerinden onu ayıran en belirgin özellikti. Birden sipersiz kep giyen asker gözümde başkalaşıverdi. Bütün tecessüsümü insiyaki bir cebrilikle üzerinde topladı. Sanki o anda ondan başka kimseyi gözüm görmüyordu. Neden ve niçin bu asker dikkatimi bu kadar çekmişti? Fizyonomisinde bir seçkinlik mi söz konusuydu? Yoksa o asker kıyafeti tümünde diğerlerinden ayrı mıydı? Hayır. Sadece başındaki kep sipersizdi. Ve benim dikkatimi çeken de sadece bu hususiyeti olsa gerekti. Ama bir kepteki siper meselesi niçin bu üç yaşındaki çocuğu bu kadar meşgul ediyordu. Veya siperli kepe onun bu kadar tepkisi nedendi. Bütün bunları o yaşımda çözebilmem elbette mümkün değildi. Bir ara bu ere hitaben birisi Ebu Talip, diye seslendi. İşte o zaman bu er benim gözümde büyük bir kahraman oluverdi. Tepeden tırnağa değişmiş ve seçkinleşmişti.</p>

  <p class="block_9">Babam evde Ebu Talip’ten bahsediyordu. Ondan bahsederken hep saygılıydı. Babamın dilinde dolaşıp duran bu isim elbette büyük bir insan ve büyük bir kahraman olmalıydı. Gerçi Ebu Talip hakkında adından başka hiç bir şey bilmiyordum. Fakat babama olan saygım, Ebu Talib’e de saygımı besliyordu.</p>

  <p class="block_9">Evet, demek ki babamın bahsettiği o büyük insan Ebu Talip işte benim karşımda duran bu adam, diye düşündüm. Elbette Ebu Talib’in on dört asır evvel yaşamış olduğunu o yaşta bilmem imkânsızdı. Zaten söylediğim gibi Ebu Talib’in kimliği de benim için o anda mühim değildi. Sadece hayalime yerleşmiş bir kahramandı o kadar. Meğer o kahraman yaşıyormuş hem de bizim köye gelmiş... Ebu Talib’i görmüş olmanın mutluluğunu yaşıyorum. Ve hiç bir şeyden habersiz arkadaşlarının arasında gideceği yere doğru gevşek adımlarla ilerleyen bu askere hayran hayran bakıyorum. Ve onu gözümde kahramanlaştırıyorum. Çünkü onun başındaki kep ki, ben onu bere olarak düşünüyorum bütün diğer siperli kep giyenlere karşı bir başkaldırışın ifadesiydi. Ve bu kahraman bunun kavgasını veriyordu. O anda dedem Şamil Ağa’nın başından hiç çıkarmadığı sarığı ile bu bere birbirine karışıyor. Jandarma korkusundan dolayı başına siperli şapka giyen köylülerle dedem arasındaki farkı bu askerlere tatbik ediyorum.</p>

  <p class="block_9">Babamın da daima sarıkla dolaşması bu çağrışıma ayrı bir buud kazandırıyor ve ben sarıklı ve sipersiz kep giyenlerin safında yer alıyorum... Ve bunun liderliğine de Ebu Talib’i oturtuyorum.”</p>

  <p class="block_7">Fetullah Gülen bu ince tahlilleri bir dam üzerinde ve üç yaşında yapıyor. Ve dam üzerinde üç yaşında yapmış olduğunu söylediği bu değerlendirmeler, Fetullah Gülen’de olağan üstü görünme gayretlerinin ne denli bir saplantı halinde olduğunu da açık bir biçimde ortaya koyuyor. Ve gene ayrıca “... ve ben sarıklı ve sipersiz kep giyenlerin safında yer alıyorum” şeklindeki sözleri de Türkiye Cumhuriyeti’nde, devrim kanunlarına bakışı ve Atatürkçülüğü konusunda da bir gösterge oluyordu. Fetullah Gülen annesi Rabia hanımı dolayısıyla kendisini olağan üstü biri olarak gösteriyor:</p>

  <p class="block_9">“Benim ilk kur’an hocam validemdir. Kendi anlattığına göre bana dört yaşında kur’an okumayı öğretmiş Bir ay içinde de hatmettiğimi söyler. Ben, hatmettiğimi hatırlamıyorum. Ancak bütün köylüye yemek verdiler. Birisi de bana “Senin düğünün oluyor” dedi. Utandım, ağladım. O günden hatırımda kalan sadece bu hatıra var.”</p>

  <p class="block_7">Daha üç yaşındayken sözde yaşadığını söylediği siperli-sipersiz şapka ile ilgili olarak akıllara durgunluk verecek bir hafıza ve zekâ örneği sergileyen ve böylesi bir değerlendirmeyi yapabilmek için de bir yaşında, birçok siyasi ve felsefi kitap okuması gereken Fetullah Gülen, her nedense Kur’anı dört yaşında öğrendiğini ve hatmettiğini annesinin sözleri ile hatırlayabiliyor ve bu sözleriyle de esasen, üç yaşında çok çok olağanüstü bir zeka ve hafıza örneği veren kendisini yine kendisi yalanlamış oluyor. Gülen anlatmaya devam ediyor:</p>

  <p class="block_9">“O devirde Kur’an okutmak yasak olduğu için, annem beni gece yarısı uykudan kaldırır ve bana kur’an öğretilmiş. Zaten bütün köyün kadın ve kızına Kur’anı validem öğretmişti... Esasen tek başına bir kadının, 15-20 kişinin sofraya oturduğu bir evin bütün işlerini yaptıktan sonra bir de Kur’an öğretmeye vakit bulabilmesi hakikaten zor bir meseledir. Hem o günkü kadına ait işler, sadece ev işleriyle de sınırlı değildir. Davarların sağımını yaptığı gibi, kadınlar tarla ve bahçede de çalışırlardı. İşte bir taraftan idari baskı, diğer taraftan kendine ait yapması gereken zor işler, buna rağmen gündüz boş vakitlerinde köyün kadın ve kızına geceleri de bana kur’an öğretmesi hakikaten şaşılacak bir gayret ve çalışma örneğidir...”</p>

  <p class="block_7">Fetullah Gülen’in anlatımlarından anlıyoruz ki, annesi de, dedeleri, babası ve kendi gibi olağanüstü biri... Evde her gün 15 -20 kişiye yemek pişiriyor, çamaşırlarını bulaşıklarını yıkıyor, tarlada çalışıyor, hem de her gün beli ve ayakları ağrıdığı halde!., ve gene tüm bunlara rağmen Fetullah’ın anlatımına göre o devirde kur’an okutmak yasak olduğundan bir de onu gece yarısı kaldırarak kur’anı hatmettiriyor.</p>

  <p class="block_7">Fetullah’ın annesi köyün kadın ve kızlarına da gündüzleri kur’an öğretiyor. Bunu da yine Fetullah’ın Küçük dünyasındaki şu sözlerinden öğreniyoruz:</p>

  <p class="block_9">“Gündüz boş vakitlerinde köyün kadın ve kızına Kur’an öğretirdi...”</p>

  <p class="block_7">Fetullah bu sözleriyle zor bir dönemde, çok olağanüstü şartlarda gece yarıları uykudan kaldırılarak gizli gizli kur’an öğrendiği şeklindeki açıklamalarını yine kendisi tekzip ediyor, sözlerinin güvenilirliği, doğruluğu ve ruh sağlığı konusunda ciddi şüphelere neden oluyordu.</p>

  <p class="block_7">Fetullah Gülen, Küçük dünyam adlı kitabının 25. sayfasında yer alan dört yaşında gizli gizli gece yarıları Kur’an öğrendiği sözleriyle bu seferde aynı kitabın 33. sayfasına geldiğinde bir kere daha çelişkiye düşüyordu:</p>

  <p class="block_9">“yaşım tutmadığı için ilk sene beni okula almadılar. Okula gittiğimde yaşım yine tutmuyordu; fakat devam ettim. İki veya üç sene okula gittim.”</p>

  <p class="block_7">Fetullah Gülen 7-8 yaşlarında kaç sene okula gittiğini hatırlayamıyor ama üç yaşında siperli-sipersiz şapkalarla ilgili yaptığı tehlikeli değerlendirmeleri ve yorumları net olarak hatırlıyordu. Neyse biz Fetullah’ı dinlemeye devam edelim:</p>

  <p class="block_9">“Öğretmenlerimden birisi aşırı din düşmanıydı. Benim teneffüslerde dahi namaz kılmamı hazmedemezdi. Ancak ben yine bir sıranın üstüne çıkar ve namazımı kılardım. Adımı Molla koymuştu. Bütün sebep de namaz kılmam.</p>

  <p class="block_9">Benim namazım çok erkendir. Sonra bir kısmını yanlış kılmışımdır diye kaza ettim. Ama zannediyorum namaza dört yaşında başladım ve bir daha hiç aksatmadım.”</p>

  <p class="block_7">Fetullah Gülen, kitabının 25. sayfasında görüleceği üzere 1942 yıllarında yani dört yaşlarında tek parti döneminde Kur’anı gizli gizli gece yarısı uykudan kaldırılarak öğreniyor ama ne enteresandır ki, yine aynı Fetullah Gülen kitabının 33. sayfasına gelindiğinde aynı dönemlerde namazını okulda, hem de sıraların üzerinde kıldığını anlatmakta, din düşmanı öğretmeninde kendisine “Molla” dediğinden bahsetmektedir.</p>

  <p class="block_7">Gülen’in çelişkileri bitecek gibi değil, dört yaşında namaza başladığını belirtip, o dönemlerde hatalı kıldığı namazları kaza ettiğini söylerken dini bilgisi hakkında da şüpheler doğuruyordu. Oysa en cahil Müslüman dahi bilir ki, namaz “baliğ” olduktan sonra farzdır. Ve baliğ olmadan önce alışmak niyetiyle kılınabilecek namazların hata şüphesiyle “Kaza”sının kılınması söz konusu değildir. Bu sözler gene maalesef Fetullah Gülen’in sahip olduğu din bilgisi yönünden ciddi kaygılar doğurmaktadır.</p>

  <p class="block_7">Fetullah Gülen’in annesi de kur’an aşığıymış ama nasıl oluyorsa çocuğuna İslami veya Türk ismi değil de, Hıristiyan inancına ait ismi veriyor. Mesih!</p>

  <p class="block_7">Fetullah Gülen ve ailesi mitolojik bir efsanenin olağanüstü yeteneklerle donatılmış kahramanları gibi...</p>

  <p class="block_7">Kur’an öğrenmek ve hatmetmek için sıradan bir cami hocası dahi bilir ki, önce mahreç, ardından da tecvit ilmi bilmek gerekir. Yani Kur’an; mahreç ve tecvit ilminin ışığı altında okunur, hatmedilir ve hıfz edilir. Aksi mümkün değildir. Çünkü ayetler kesinlikle yanlış okunur, yanlış okumak günah olduğu gibi kılınan namaz da doğru olmaz.</p>

  <p class="block_7">Fetullah Gülen’in “Küçük Dünyam” adlı kitabında ki anlatımlarından anlaşılıyor ki, ne annesi ne de otuz yaşından sonra Kur’an öğrendiği belirtilen hayatında sarıksız gezmeyen babası Ramiz, mahreç ve tecvit ilmine vakıf değiller. Bu durumda Fetullah Gülen’in anne ve babasının yeterince Kur’an bildiğine inanmak mümkün olabilir mi?</p>

  <p class="block_7">Fetullah, küçük dünyasında diyor ki, <i class="calibre1">“Bana hafızlığımı babam yaptırdı. İlk Arapça hocam da babamdı. Bana Emsile ve Binadan bir</i> <i class="calibre1">miktar okuttu. Ev işleri yapıyor, hayvanlara bakıyor, bu arada da günde on sayfa Kur’an ezberliyordum. Bir kış içersinde hafızlığımı tamamladım. Hafızlığımı tamamladıktan sonra da talim ve tecvit okumak üzere oturduğumuz Alvardan 7-8 kilometre uzaktaki bir zata gönderildim. Her gün bu kilometrelerce yolu kat ederek talim ve tecvit öğreniyordum. “</i></p>

  <p class="block_7">Niçin? Çünkü cevabı çok basit babası bilmiyordu: Tabi annesi de. Babası gene kendi anlatışlarına göre 30 yaşından sonra Kur’an öğrenmiş ve Alvar’a imam olmuştu. Ve bu imam Talim ve Tecvit bilmiyor. Oğlunu her gün 7-8 kilometre uzaklıktaki bir yere, hem de imam olmayan bir hacı efendiye göndererek hemi de mökkem bir hafızlıktan(!) sonra talim ve tecvit ilmi öğrenmeye yolluyordu.</p>

  <p class="block_7">Burada şu açıklamayı da yapalım. Talim ve Tecvit hafızlıktan sonra öğrenilmez. Önce Talim ve Tecvit ondan sonra Kur’an okuma ve Hafızlık gelir. Hiç kimse bu usulün aksini söyleyemez. Talim; Arapça harflerin nereden çıktığını gösteren bir ders iken, Tecvit’te; Harflerin mahreç ve sıfatlarına uymak suretiyle, Kur’an-ı Kerim’i hatasız okumayı öğreten bir ilimdir.</p>

  <p class="block_7">Buradan şu sonuç da çıkıyor ki, Fetullah Gülen’in babası Ramiz’in Emsile ve Bina gibi Arapça’nın dilbilgisi kurallarına giren ilmi de yeterince bilmediği anlaşılmaktadır. Çünkü Emsile ve Bina’da; Talim ve Tecvit ilminden sonra gelir.</p>

  <p class="block_7">Kısaca Fetullah’ın dedeleriyle ilgili anlatımlarında olduğu gibi anne ve babası ile ilgili söylediklerinde de belirli çelişkiler içersinde bulunmaktadır. Daha açıkçası, mitolojik bir olayın kahramanları gibi tasvir ettiği ailesinin her ferdinin daha sonra yine kendi anlatımları ile sıradan birer insan oldukları anlaşılmaktadır. Böylece Fetullah bir nevi kendi kendisinin Bürütüs’ü olmuştur.</p>

  <p class="block_6">Dini Eğitimi</p>

  <p class="block_7">Fetullah Gülen ne kadar din eğitimi aldı? Daha açıkçası Fetullah Gülen’in küçücük bir köy camine bile imam olabilecek yeterlilikte bir dini eğitimi var mı?</p>

  <p class="block_7">Bu sorunun cevabını da yine Fetullah Gülen, “Küçük Dünyam” adlı kitapta satır aralarına sıkışmış bir cümlesiyle cevaplamaktadır. <i class="calibre1">“Ciddi şekilde bizi Osman Hoca okuttu diyebilirim. Bütünüyle iki sene okudum”</i> Bu cümle içinde geçen şu iki kelime oldukça ilginç: “ciddi şekilde...”</p>

  <p class="block_7">Bir bakıma bu iki kelime Fetullah Gülen’in anne ve babasından ne derece ciddi(!) bir eğitim aldığını da ortaya koymaktadır. Fetullah, tarihin kendi kendisiyle çelişkiye düşme konusunda yetiştirdiği ender şahsiyetlerdendir. Kendi sözleri ile kendini adeta yalanlamakta, sıkıntıya sokmaktadır.</p>

  <p class="block_7">“Talebeliğimin hepsini toplasanız iki sene ancak yapar” diyen Fetullah Gülen, daha sonra Edirne’ye gittiğini, orada hocalığa başladığını anlatıyordu.</p>

  <p class="block_7">Oysa, İslamiyet’in ne yüce bir din olduğunu kavramış olan âlimler, “Kuranı kerimi anlamak ve anlatmak yani kürsülere çıkmak için 72 yardımcı ilmi ve sekiz temel ilmi öğrenmek lazımdır” demektedirler. Ve yine âlimler, istidadı çok olanın en az on sene ilim tahsil etmekliğinin gerekli olduğuna işaret etmektedirler.</p>

  <p class="block_7">Fetullah’ın gerekli eğitimi almadan ortaya çıkışı kendini sıkıntıya sokuyordu. 1959 yılında vaizlik sınavına giren Fetullah Gülen Diyanet İşleri reisliğinin Müşavere ve dini eserler inceleme heyetinin 196.sayılı belgesine göre; Ayet-i kerimeden zorlanarak ancak altı alabiliyor, Kelam’da ise beşi zor buluyordu. Oysa Küçük Dünyasında dört yaşında Kur’anı hatmettiğini ve namaza başladığını çok büyük bir övünçle anlatıyordu.</p>

  <p class="block_7">1966 yılında asaletinin tasdik edilmesi için kendi sinden bir risale istenir. Her türlü kaynaktan ve konuların uzmanlarına danışması da serbesttir. Fetullah Risalesini hazırlar ancak Risalesi baştan sona hatalarla doludur. Baka baka yazdığı risalesinde ilk mektep talebelerinin dahi yapamayacağı hatalara düşüyor ve Allah’ın sıfatlarını dahi hatalı ve eksik olarak yazıyor, dört yaşında Kur’anı hatmettiğini, kimi yerde üç kimi yerde dört kimi yerde de beş yaşında namaza başladığını anlatan Fetullah Gülen’in risalesi geçer not alamıyordu.</p>

  <p class="block_7">Bunun üzerine Diyanet işleri başkanlığı 20 Mayıs 1966 yılında 27559 sayılı bir yazıyla ikinci bir risaleyi da ha istemek zorunda kalıyorlardı.</p>

  <p class="block_7">Fetullah Gülen, Edirne’de göreve başladıktan sonra kendisini iki sene okutan Osman Hoca hakkında da şunları söylüyordu:</p>

  <p class="block_9">“Edirne’ye gittiğimde birisiyle Buhari okudum... Döndüğümde hocama söyledim. Bana; “sen kimsin, Buhari okumak kim?” dedi. Tabi Hocanın kendisi de Buhari okumamıştı. Fakat fıkıhta üstad diye bilinirdi. Herkes fetvayı ondan alırdı...”</p>

  <p class="block_7">Fetullah’ın sözlerinden kolayca anlaşılacağı üzere kendisini iki sene okutan hocasını dönüşünde kötülemekte, Buhari okuyan Fetullah Gülen birden kendisini, hocasını eleştirebilecek bir konumda görmekte, talebe ahlakı ile açıklanamayacak bir davranış sergilemektedir.</p>

  <p class="block_7">Fetullah Gülen burada da dini bilgi yönünden yine çok ciddi bir açık vermekte, yani hocasının, Buhari, Kütüb-i Sitte’nin yani doğru oldukları bütün İslam âlimleri tarafından kabul edilen altı hadis kitabının en meşhurunu okumadığını söylemektedir.</p>

  <p class="block_7">Fetullah Gülen, mahkemelere verdiği insanlardan “Tazminat” koparmak için Diyanet İşlerinde çalışmasını örnek göstererek saygın bir din görevlisi olduğunu iddia ediyordu. “Fetullah’ın Gerçek Yüzü” adlı kitabımda yazdıklarımı yalanlayamayan Fetullah Gülen, kendisi ile alay ettiğim gerekçesi ile benden faiziyle “beş milyar” lira istiyor, diyanetten emekli din görevlisi olduğunu avukatı Orhan Erdemli marifetiyle şu şekilde anlatıyordu:</p>

  <p class="block_9">“Müvekkilim Diyanet İşleri Başkanlığından vaiz sıfatıyla din görevlisi olarak uzun yıllar hizmetlerde bulunarak emekli olmuş bir kişidir. Kendisi bir din görevlisi olarak toplumumuzda büyük bir saygı görmüştür...”</p>

  <p class="block_7">Fetullah Gülen dava dilekçesinde de yer alan sözlerinden açıkça anlaşılacağı üzere kelime oyunları yaparak Diyanetten emekli olduğu izlenimini yaratmıştır. Oysa Gülen Diyanetten emekli olmamış, 16.3.1990 tarihli hizmet belgesinde yer alan bilgilere göre 20.3.1981 yılında istifa etmek zorunda kalmış, daha sonra tekrar Diyanet’e girmek için yaptığı başvuru kabul edilmemişti.</p>

  <p class="block_7">Fetullah Gülen, Diyanet’in bu tavrını hazmedememiş, kitaplarında ve vaazlarında yıllarca ekmeğini yediği, tazminat davalarında faizi ile alacağı paraların hayaliyle sığındığı kuruma adeta ateş püskürüyor, “İrşat Ekseni” adlı kitabının 86 ve 87. sayfalarında “dini hizmetlerin teşkilata bırakılması Müslümanları hazin duruma düşürdü” diyordu.</p>

  <p class="block_9">“Günümüz Müslümanlarının içinde bulunduğu bu hazin duruma düşmelerinin ve bu hale gelmelerinin belli başlı sebepleri olmalı diyorum.</p>

  <p class="block_9">Birincisi; dinin yavaş yavaş ihmal edilişi. İkincisi; dini hizmetlerin resmileştirilip belli bir zümrenin inhisarına bırakılması ve dini hizmetlerinde o teşkilatın tekeline teslim edilmesidir. Bu durumda en az birinci sebep kadar bizler için tehlikelidir. Bir kere din, inhisar altına alınamaz...</p>

  <p class="block_9">...Dini hizmetleri tekelleştirmek, affı mümkün olmayan bir yanlışlık ve bir gaflettir. Bu gafletten kurtuluncaya kadar da, içinde bulunduğumuz yürekler acısı durumdan kurtulmamız mümkün değildir...</p>

  <p class="block_9">Aslında dini hizmetleri belli bir teşkilatın emrine verme, başkalarının bir oyunu olsa gerek. Böyle bir yaklaşımın İslam’ın cihat ve tebliğ anlayışıyla da hiçbir alakası yoktur. Evet, İslam dini, sadece camiye hapsedilebilecek bir din değildir. O bizim hem dünyamızı, hem de ahiretimizi mamur etmek için gönderilmiştir. Öyle bir bütündür ki, asla tecezzi ve inkisam kabul etmez...”</p>

  <p class="block_7">Fetullah Gülen ilmi seviyesine bakmadan Edirne’de göreve başlamasının ardından Müftülüğe de talip oluyordu.</p>

  <p class="block_9">“Bir iki ay kadar Akmescid de namaz kıldırdım. Vaaz verdim. Zaten bu arada ramazan ayı da gelmişti. O sıralarda vaazlık imtihanına girmek için Ankara’ya gittim. On beş gün kadar Ankara’da kalıp tekrar Edirne’ye döndüm, imtihan neticeleri daha sonra belli olacaktı. Ve bir gün Edirne Müftülüğüne Ankara’dan bir telefon gelmiş, arayan Mustafa Zeren’di. “Yeğenimin gözlerinden öperim, imtihanı kazandı” diye bir mesaj bırakmış. Hüseyin TOP yine çok sevinmiş. Çarşı Pazar beni aramaya başlamış, nihayet beni buldu, caddenin ortasında müjdeyi verdi, boynuma sarıldı; “İmtihanı kazandın” dedi. Bir dilekçe yazdım ve Edirne müftülüğüne talip oldum ve Diyanetten gelen cevap olumsuz oldu. “askerliğinizi yapmadığınız için sizi müftü yapamıyoruz” diyorlardı.”</p>

  <p class="block_7">Diyanetteki sınav ve risale sonuçlarından ve en önemlisi kendi anlatımlarında verdiği açıklardan da kolayca anlaşılacağı üzere, Fetullah Gülen son derece eksik ve iki senelik bir dini eğitimden sonra 17 yaşında müftülüğe talip oluyordu. Oysa dini, hele İslamiyet gibi bir dini bir parça içine sindirmiş, bir parçacık anlayabilmiş olsaydı; herhalde müftülük gibi her açıdan kendisini çok aşan bir makama talip olmazdı. O makama son derece uygun bir zat ise, edep gereği yine böyle bir makama talip olmaz, bunu ihsas dahi ettirmezdi. Çünkü, İslamiyet’te görev istenmez, verilir...</p>

  <p class="block_7">Fetullah Gülen, 17 yaşındaki b u davranışından çekinmeden bahsetmekle hem, “Görev istenmez, verilir” şeklindeki İslami kuralı bilmediğini, hem de nasıl bir büyüklük kompleksinin içersinde olduğunu ortaya koymaktadır.</p>

  <p class="block_7">Oysa aynı Fetullah Gülen “Kırık Mızrap” adlı şiir kitabının 70. Ve 72. sayfalarındaki kimi mısralarda kendisi için şöyle demektedir: <i class="calibre1">“Vuslatın, bu garip kıtmirin (...) her dem hülyası” “Aç lütfunla bağrını aç ki kıtmir kulundur.”</i></p>

  <p class="block_7">Fetullah Gülen bu mısralarda da ilk bakışta büyük bir tevazu örneği verir görünse de, maalesef böyle bir tevazuunun yani insanın kendisini İslami hiçbir yükümlülüğü bulunmayan bir köpek sev iyesine indirmesinin de yine İslamla telifi mümkün değildir.</p>

  <p class="block_6">Hocaları</p>

  <p class="block_7">Fetullah Gülen Küçük dünyasında hayatını anlatırken etkilendiği ve ders aldığı hocalarını anlatırken Alvar İmamı olarak andığı kişinin, kendisi üzerindeki etkilerinin çok derin ve kalıcı olduğunu vurgulamaktadır. Gülen, anılarında;</p>

  <p class="block_7"><i class="calibre1">“Bu arada ailemin dışında Alvar imamının da tesiri çok büyüktür... Benim o zatla bütünleşmem için bütün sebepler ortadaydı.”</i> demektedir.</p>

  <p class="block_7">Fetullah Gülen, Alvar İmamının tesirinin ne gibi bir dini eğitimle biçimlendiğini, bu bütünleşmenin hangi konu veya konularda olduğunu açıklamamaktadır. Fetullah’ın hatıralarında Alvar imamına karşı tutku yüklü bir eğilimle bağlı bulunduğunu ve aralarında çok derin bir duygusallık bağı kurulmuş olduğunu anlamaktayız.</p>

  <p class="block_7">Fetullah Gülen, Alvar İmamının dini seviyesinden eserlerinden bahsetmek yerine, hakkında yazdığı uzun ve heyecan dolu pasajlarla, aralarındaki ilişkinin olağan dişiliği konusunda belli bir fikir vermektedir:</p>

  <p class="block_9">“Efendimize benziyordu. Kaşıyla mı, gözüyle mi, yüzüyle mi? Bu deruni hisler içinde O’na hayranlık duyar... Onun cazibe-i kutsiyesi ve benim şuuraltı müktesebatım sık sık kesişir, kucaklaşır ve bana rengârenk anlar yaşatırlardı...</p>

  <p class="block_9">Her başımı okşayışında, o günkü histerimle kendimi sağlam bir emniyet noktasına ulaşmış hisseder, ruhumu bir inşirahın sardığını duyardım. Aradan bunca zaman geçmiş olmasına rağmen hala onun ipekten ellerini kulaklarımda hisseder, ruhumu bir inşirahın sardığını duyardım.”</p>

  <p class="block_7">Fetullah, 16 yaşına geldiğinde Alvar İmamı ölür. Olayı yine kendisinden dinleyelim:</p>

  <p class="block_9">“Ben sabah namazından sonra biraz uzanmıştım. Birden “efe öldü” diye bir ses duydum(...) gittim (...) Efe hazretleri vefat etmişti... İnleme ve ağlamalar günlerce, aylarca sürdü. Sessiz ağlayışımız ise hala devam etmektedir.”</p>

  <p class="block_7">Bu açıklamaların ardından doğal olarak insanın aklına şu soru gelmektedir? Acaba, Gülen’in vaazlarında sık sık rastladığımız sebepli-sebepsiz gözyaşları ile meydana gelen çiğide ve feryatları, bu sessiz ağlayışın dışa vurumu mudur?</p>

  <p class="block_7">Fetullah Gülen’in hayatını etkileyen ve onda derin izler bırakan bir diğer hoca da Vehbi Elmalı’dır. Onu da kendinden dinleyelim:</p>

  <p class="block_9">“Burada söylemeden geçemeyeceğim bir isim de Vehbi Elmalı’dır. Yaş olarak Alvar İmamından büyüktür ve onun özkardeşidir. Ancak onda sükutilik hakimdir. Derya bir insandı. Baş okşamalarından değişik şekildeki latifelerine kadar onunda insan ruhunda meydana getirdiği dalgalanmalar olurdu.”</p>

  <p class="block_7">Açıklamalardan kolayca anlayacağımız gibi Fetullah, Hocalarının dini ve ilmi seviyesinden çok, kaşı, gözü ve baş okşamalarının etkisinde kalıyor ve bunun sonucun da bulutlarda uçuyordu. Bu durumu hazmedemediklerinden mi yoksa başka nedenlerden mi bilinmez, Alvar İmamının torunu tarafından mescidden kovulmasının ardından, daha sonra gittiği taş Mescidden de yine Alvar imamının oğlu ve onun bacanağı tarafından bir kere daha kovuluyor ancak bu kovulmaların nedenlerini açıklamıyor veya açıklayamıyordu.</p>

  <p class="block_7">Fetullah Gülen’in kovulmak kaderiymiş gibi gittiği hiçbir yerde yakasını bırakmıyordu. İzmir’de merkez vaizi iken İl sınırları içinde vaizlik yapmak istemesi İzmir valiliği tarafından 22.1.1972 tarihli 7-4722/22 sayılı Diyanet İşleri başkanlığına gönderilen bir yazıyla “Muzur” faaliyetleri görüldüğünden dolayı İzmir’de görevine devamı sakıncalı görülerek il dışına atanması isteniyordu.</p>

  <p class="block_6">Teyzesi ve Cinnetleri</p>

  <p class="block_7">Fetullah Gülen’in, hayatında bir veya iki defa delirdiğini açıkladığı bir teyzesi vardı. Fetullah Gülen, Şemsettin Nuri takma adıyla yazan Latif Erdoğan’ın kendisiyle yaptığı röportaj da; teyzesi bir gece tespih çekerken kendiliğinden yerden bir metre kadar yükseliyor, yani uçuyor. Bunun üzerine eniştesi, teyzesini bacağından tutup geri çekiyor. Gülen’e göre teyzesinin delirmesine, bu olayın yanlış ele alınması neden olmuştur. Gülen, “İnancın Gölgesinde” adlı kitabının 162. sayfasında da Teyzesi ile ilgili şunları söylüyordu:</p>

  <p class="block_9">“Bir misal daha arz edeyim; teyzem, cinnet getirdi ve her şeyi yakıp yıkmaya başladı. Zincirlerle ancak zaptedilebiliyordu. Kendisini hastanenin dördüncü katından aşağıya attı. Bir şey olmadı. Kocası bir hocaefendiye gitti, bir şeyler yazdırdı getirdi ve bıraktı, “beni niye böyle zincirlerle bağladınız” dedi, sızlanmaya başladı... Hayret teyzem iyileşmişti.”</p>

  <p class="block_7">Gülen, kendisine yöneltilen; <i class="calibre1">“teyzenizin cinnet geçirmesinin psikolojik bir tahlili var mı?”</i> şeklindeki soruyu, yine kendisi ile ilgili şu tahlillerde bulunarak yanıtlamıştır:</p>

  <p class="block_9">“Bende de iki defa bu hale yakın bir hal oldu. İlki, Seyyid Kutub’u anlatırken oldu. Hani Hamide Kutup, Nasır’ın köpekleri tarafından ırızan tasallut edildiği zaman; (tecavüze uğradığı zaman) ‘Ağabey’ diye bağırıyor!.. O da ‘katlanacağız buna kardeşim’ diye cevap veriyor. Tam bunu anlatırken, beynim preslenip kafatasıma yapıştırılıyor gibi bir hal yaşadım.</p>

  <p class="block_9">Bir başka zaman da böyle olmuştu. Ender bir hadisedir. Bunu biraz ileriye götürdüğünüz zaman da zannediyorum ciddi bir kontak atması olur.”</p>

  <p class="block_7">Fetullah Gülen kendisinin de cinnet geçirdiği anları; beyninin preslenip kafatasına yapıştırıldığı anı, Hamide Kutup’un tecavüze uğradığını anlattığı anın haricinde “bir başka zaman” diyerek geçiştirmiştir. Fetullah’ın anlattıkları; ve vaazlarında sebepli sebepsiz sık sık ağlayıp inlemeleri onun ya çok hassas ve kırılgan bir yapıya da sahip olduğunu göstermekte ya da çok iyi rol yaptığını kanıtlamaktadır.</p>

  <p class="block_7">Gülen’i “Küçük Dünyam” adlı kitabının 49-50. sayfalarında kendi açıklamalarından tanımaya devam edelim:</p>

  <p class="block_9">“Üç şerefeli camiye imam olarak tayin edildim. Bu benim memurluğa ilk başladığım tarihtir. İlk işim bir ev bulmak oldu. Ev çıkmaz sokaktaydı. Mahallenin kız ve kadınları gecenin geç saatlerine kadar vakitlerini sokak ortasında oturarak geçiliyorlardı. Evime varmak için onların arasından geçmek zorundaydım. Her geçişte hamama girmiş gibi terliyordum. Birkaç kız ben gelip geçerken laf atmaya başladılar.”</p>

  <p class="block_7">Fetullah Gülen bunun üzerine evini boşaltıp üç şerefeli caminin penceresine yerleşiyor. Bu hususu da kendi ağzından dinleyelim:</p>

  <p class="block_9">“Karar verdim bundan böyle caminin penceresinde kalacaktım. Ve askere gidinceye kadar, tam iki buçuk yıl pencerede kaldım.”</p>

  <p class="block_7">Fetullah Gülen caminin penceresinde tam iki buçuk sene yatmış. Oysa bilinir ki, cami pencerelerinin tabanı taştır. Peki Fetullah Gülen, tabanı taş olan bu pencerelerde hangi şartlarda yatıyor? Yine kendinden dinleyelim.</p>

  <p class="block_9">“Altıma bir battaniye alıyor, üstüme bir battaniye örtüyor ve Edirne’nin o insanı donduran soğuk günlerini ve hele gündüzün soğuğuna rahmet okutan gecelerini böyle geçiriyordum. “</p>

  <p class="block_7">Fetullah Gülen’de tıpkı dedeleri gibi; yemeyen, içmeyen ve uyumayan olağanüstü biri(!)... Üstelik her konu da peygamberlerin başlarına gelen kendi başına da geliyor. Hz. Yusuf’ta kadınlardan az çekmemişti, Hz. Yusuf’ta da kadınlar saldırıyor, sarkıntılık ediyorlardı. Fetullah’ın neyi eksik?.. Fetullah, namusunu cami penceresine sığınarak da olsa koruyamıyor, ancak kendini caminin içine atarak zor da olsa iffetine halel getirmiyordu. Cami penceresinde kadınların tecavüz etmek üzere kendisine saldırmalarını “Küçük Dünyam” adlı kitabının 62. sayfasında bakın nasıl anlatıyor:</p>

  <p class="block_9">“Ayrıca, vazife yaptığım caminin arka maksurelerinin birinde otururken, Tıpkı Hz. Yusuf’a (a.s) olduğu gibi, birileri tarafından taharruza uğradığımı ve Rabbimin inayetiyle kendimi pencereden içeri attığım ve mütecarrizlerin arzusunu yüzüne çarptığım için, ‘Burada öyle perişaniyetinle kal, geber’ diyen birisini de hayal-meyal hatırlıyorum.”</p>

  <p class="block_7">Fetullah bu tür benzetmeler kurmaya neden kendini mecbur hissediyor. Yaralanmış, travmaya uğramış kırılgan ruhunun acısını dindirebilmek için mi kendisini peygamberlerle aynı seviyede göstermek ihtiyacını duyuyor. Kendisini peygamberlerle aynı düzlemde gördüğü, gösterdiği ölçüde sükûnet bulacağını ummakta hatta dedelerinde olduğu gibi, kendisini efsanevi kahramanlarla eş görerek komplekslerinden sıyrılmayı mı amaçlamaktadır. İnancın Gölgesinde adlı kitabının 169. sayfasında, cinlerin musallat olduğu bir kadını kurtarmaya giderken cinlerin kaçtığını kendisi için “Hz. Hamza geldi” diye bahsettiklerini anlatıyordu.</p>

  <p class="block_7">Fetullah Gülen’in bu olağanüstülüğünü de gene ne gariptir ki, kendi ağzından öğreniyoruz. Fetullah Gülen yukarıdaki açıklamasında görüldüğü üzere; <i class="calibre1">“...Edirne’nin o insanı donduran soğuk günlerini ve hele gündüzün soğuğuna rahmet okutan gecelerini böyle geçiriyordum”</i> diyor.</p>

  <p class="block_7">Fetullah Gülen’in açıklamalarından görüleceği üzere; Edirne’nin o dondurucu soğuğunda, pencere kenarında, taş zemine battaniye seriyor, üstüne de bir battaniye almış bir vaziyette ve çoğu zamanda hiçbir şey yemeden yatıyor ve bu şartlar altında birde, günde bir veya iki saat uyku ile yetiniyor. Eğer Gülen’in aklından bir zoru yoksa, böylesi olağanüstü görünme gayretlerinin önemle irdelenmesi gereken bir takım açıklamaları olsa gerek. Yoksa bu olağan üstü görünme gayretleri gerçekte ileriye dönük bir takım gizli projeleri gerçekleştirme yönünde lider, önder, şeyh k onumuna gelme ya da o konumda rakipsiz kalma istemenin bir tezahürü müdür?</p>

  <p class="block_10"><span class="text_1">Fetullah’ın İNKÂR ettiği rapor</span></p>

  <p class="block_7">Fetullah Gülen, hakkında istihbarat birimlerince hazırlanan ve Başbakanlık, Cumhurbaşkanlığı gibi makamlara da iletilen bilgi notunda belirtilen, Psikiyatri kliniğinden aldığı raporunu sürekli olarak reddediyor ve “böyle bir rapor varsa ortaya çıkarın” diye iddialı bir şekilde konuşuyordu.</p>

  <p class="block_7">Gülen’e kendine olan yakınlığı ile bilinen “Aksiyon” dergisinin 6-12 Haziran 1998 sayılı nüshasında yine kendi ağzından, “Allah aşkına ve lütfen bu raporu ibraz etsinler...!” şeklindeki açıklamalarıyla Psikiyatri kliniğinden aldığı raporu inkar ediyordu. İnkâr furyası bununla da kalmıyor, Lynne Emily Webb isimli biri tarafından kaleme alınan ve Zaman gazetesi tarafından da okuyucularına dağıtılan “İftiranın değişmeyen mantığı” adlı kitabın 129. sayfasında, İ. Adil tarafından yazılan “Fetullah Gülen gerçeği” adlı kitabın 260. sayfasında yine aynı sözler ve yine aynı imla hatalarıyla bu rapor inkar ediliyordu.</p>

  <p class="block_7">Oysa, “dürüst, namuslu güvenilir din adamı” vs.vs. olarak tanıtılan Fetullah Gülen bu raporu almış, rapor eski tarihli olduğu için “imha edilmiştir” şeklindeki düşüncesiyle de gerçeklere takla attırmaya çalışmıştı. Şimdi Gülen’in “Allah aşkına ve lütfen bu raporu ibraz etsinler” şeklindeki isteğini de kırmadan raporu ibraz edelim:</p>

  <p class="block_7">Eyüp Hükümet Tabipliği, 27.2.1981 tarihinde Gülende gördüğü psikolojik bozukluklar üzerine kendini Cerrahpaşa Tıp Fakültesi Hastanesi Psikiyatri Kliniğine sevk etmiş. Burada Uzman Doktor Müfit Uğur ekibi ile birlikte Gülen’in şikayetleri doğrultusunda kendisine “Reaktif Ankisiyete hali” teşhisini koymuş, 20 gün istirahat vererek ilaçlarını düzenli olarak kullanmasını ve tedavisini aksatmamasını istemiştir.</p>

  <p class="block_7">Gülen’in hastalığının Türkçesi; “sürekli olarak tekrarlayan “korku”dur. Gülen, bu nedenle olacak adının Mit raporunda geçtiğini haber alır almaz sağlık nedenlerini bahane ederek Amerika’ya uçmuş, döndükten bir süre sonra bu defa hakkında açılan soruşturmanın ardından yine sağlık sorunlarını bahane ederek sanki ülkemizde doktor kalmamış gibi, Amerika’ya bir kere daha hicret etmiştir.</p>

  <p class="block_6">Soyu</p>

  <p class="block_7">Fetullah Gülen, “Küçük Dünyam” adlı kitabında ailesinin iki taraftan da “Seyit” yani peygamber soyundan gelip gelmediği şeklindeki soruyu şöyle cevaplıyordu:</p>

  <p class="block_9">“Olabilir, öyle diyorlar. Ancak bu mevzu bizim aile içinde ne annem ne de babam tarafından konuşulmazdı. Ben annemden iki defa böyle bir mecburiyetten bahis duydum. Her ikisi de şecerenin kaybolduğundan bahsederken oldu...”</p>

  <p class="block_7">Fetullah Gülen elinde hiçbir belge olmamasına rağmen yıllar önce ölmüş olan anne ve babasının ağzından Seyit olduğu izlenimini yaratmak istiyor. Cemaatına “ben peygamber soyundan gelen biriyim” mesajını veriyordu.</p>

  <p class="block_7">Gülen 1995 yılında “bu kitabındaki açıklamalarını unutmuş olacak ki, Nevval Sevindi’nin 1997 basımı “Fethullah GÜLEN’le New York Sohbeti” adlı kitabın 23. sayfasında karşımıza bu sefer “Seyit” olarak değil, “Şerif” olarak çıkarılmaktaydı.</p>

  <p class="block_7">Soy olarak Hasan ve Hüseyin’e dolayısıyla Hz Muhammed’e dayanan kişilere Seyit, Hz. Muhammed’in kızı Hz. Fatma’nın ölümünden sonra çok sayıda evlilik yapan Hz Ali’nin bu eşlerinden doğan çocuklara dayananlara da Şerif denmektedir.</p>

  <p class="block_7">Şecerenin kayıp(!?) olduğundan bahseden Fetullah Gülen’in “Küçük Dünyam” kitabında anasının ve akrabalarının ağzından seyitlik iddiasında bulunmasından sonra, 1997 basımı “Fetullah Gülenle New York Sohbeti” adlı kitapta da bu sefer Nevval Sevindi’nin kaleminden Fetullah Gülen, soy ağacı olarak bir yandan Kürt kökenli Selahattin Eyyubi’ye, diğer yandan Hz Ali’ye dayanıyor” iddiasıyla “Şerifliği sahipleniyordu.</p>

  <p class="block_7">Akşam gazetesinden Nazlı Ilıcak Fetullah Gülen ile ilgili yazı dizisi hazırlıyor, 15 Mart 1988 tarihli dizinin manşeti “Peygamber soyundan gelen aile” oluyordu.</p>

  <p class="block_7">Fetullah Gülen “Ehli Beyt adlı konferansında çıtayı biraz daha yükselterek; Kürt Said’in de, Alvar İmamının da “Seyyid” olduğunu yani peygamber soyundan geldiğini iddia edebiliyordu.</p>

  <p class="block_7">Gerçi peygamber soyundan gelmek kimseye bir ayrıcalık getirmez. Bilindiği gibi kur’an da en çok lanetlenen kişi Ebu Leheb’dir ki, o da Hz. Muhammed’in amcası oluyordu.</p>

  <p class="block_6">Gülen ve Evlilik</p>

  <p class="block_7">Hayatında hiç evlenmemiş olan Fetullah Gülen’in bu konudaki kararını İslam dininin emirlerini çiğneme pahasına da olsa bir arkadaşının rüyasında gördüklerine dayanarak verdiğini öğreniyoruz. Yaşamı boyunca evlilik konusunda beliren ihtimalleri şiddetle reddetmiş, gerçekleşmesine karşı çıkmıştır. Örneğin, Rasim Baba ismindeki Şeyhi tekkesine devam ederken, şeyhin kendine damat yapmak istemesi söylentisi çıkınca, oradan soğumuş, ve bir daha o tekkenin yakınından bile geçmemiştir.</p>

  <p class="block_7">Nasılsa Edirne’de kendisine kızını vermek isteyen bir aileyi ziyarete ikna ediliyor, anılarını aktardığı Küçük Dünyam adlı kitabında o günü şöyle anlatıyor:</p>

  <p class="block_9">“Ancak ben buram buram terledim. Kafamı kaldırıp etrafıma bakamadım, hemen sarfı nazar ettim ve bir daha böyle bir şeye teşebbüs etmeme kararı aldım “</p>

  <p class="block_7">Fetullah Gülen, niçin evlenmediği konusuna da ruhaniyet katıyordu:</p>

  <p class="block_9">“Dinin emirlerine kılı kırk yararcasına riayet etmek mahfuz, İşte size, O’nun tilmizlerinden biri ve asrın dertlisi! Kendisine niçin evlenmediği sorulunca, cevap verir: Ümmet-i Muhammet’in bunca dert ve ızdırabını düşünmekten, evlenmeyi düşünmeye hiç vaktim ve fırsatım olmadı” Evet, işte Nebi ve Nebi’ye varis olanların hali! Zannediyorum bugün dünyada bu türlü dertlileri beklemektedir.”</p>

  <p class="block_7">Fetullah’ın Şeyhi, Said-i Nursi’nin, Amcasının oğlu Abdurrahim Nursi tarafından kaleme alınan ve kendisince de onaylanan “Bediüzzaman’ın hayatı” adlı kitapta en önemli özelliklerinden birisi de soyut olmak yani hiç evlenmemek olduğu yer alıyordu.</p>

  <p class="block_7">Hayatı boyunca bu prensibine bağlı kalan Molla Said hiç evlenmemiştir.</p>

  <p class="block_7">Fetullah Gülen evlenmeme konusundaki açıklamalarında, ustaca bir taktik kullanarak şeyhini ve kendisini Hz. Peygamberin varisleri olarak gösteriyor. Oysa evlenmemesinin altında yatan gerçek, hastalığı ile ilgili olsa gerektir. Zira, Fetullah çok eskilerden beri şeker hastasıdır. Şeker hastalığının etkilerinden birisi de insanı iktidarsız yapmasıdır. Rüyasında kendisine bildirilen “evlendiği gece ölür, ben de cenazesine gelmem” açıklamasının altında o gece karşılaşacağı durumun yattığı açıktır. Öyle ya, Hz. Peygamber tüm Müslümanlara: “Evlenin, çoğalın. Ben de çokluğunuzla ve sizinle övüneyim” derken; Fetullah’a niye tersi uyarıda bulunsun.</p>

  <p class="block_7">Nurculara göre; “ermiş” herkesin hastalığını iyileştirir. Kendisi hiç hasta olamaz. Evliyaullah Hazretleri kendi hastalığını iyileştiremezse ona ermiş, evliya, peygamber varisi denilebilir mi?.. Hastalıktan ortaya çıkarsa gitti kerametler!..</p>

  <p class="block_7">Fetullah Gülen’de kendinden bahsederken birçok hastalıkları okuyarak iyileştirdiğini iddia etmektedir. “İnancın Gölgesinde” adlı kitabının 161. sayfasında doktorlara göre bir hafta ömrü kalan hastayı nasıl iyileştirdiğini anlatıyordu:</p>

  <p class="block_9">“Arkadaşlarımızdan biri, yaşlı bir kadının dua isteğini getirdi. Bu yaşlı kadıncağız için doktorlar, “kanser metastaz yapmış ve her yanını kaplamış; bir hafta kadar ya yaşar ya yaşamaz.. Götürün son günlerini evde geçirsin” demişler. Kadıncağızın şahsıma büyük hüsn-ü zannı varmış; arkadaşlarımızı araya koyup ısrarla; “Dua etsin, şifa bulurum” demiş. O masumeye nasıl dua ettiğimi şimdi hatırlayamıyorum. Altı ay kadar sonra arkadaşıma ‘o kadın ne oldu’ diye sordum, “yaşıyor” dedi. Sonradan iki yıl gibi bir zaman geçti, “ne oldu” diye yine sordum; “Hacca gitti geldi, torunlarını büyütüyor” cevabını aldım”</p>

  <p class="block_7">Aynı kitabın 169. sayfasında Fetullah Gülen’in olağan üstü bir kerametine daha tanık oluyoruz:</p>

  <p class="block_9">“Çok sevdiğim bir arkadaşımın hanımında evlenir evlenmez cinnet emareleri baş göstermişti. Kaskatı kesilip, gözleri dönüyor ve “geldiler’’ diyordu. Gitmedikleri hekim kalmadı. Prof. Ayhan Songar da bir hayli meşgul oldu. Sonra Allah (CC) başka bir yerden kapı açtı ve böyle arızalı, malûl kimselere okuyan bir hocaefendi, bir ay gelip, bu kadına okudu ve hizmillah hasta belli ölçüde ifakat buldu. Bir defasında Ashab-ı Bedr’in isimlerini de yanıma alarak, hastanın beyi olan arkadaşımı ziyaret etmek istedim. Ben daha merdivenlerden çıkarken kadın, “Hoca geliyor, onun da iflahını keseceklermiş” diye bağırmaya başladı. Ben içeriye girmedim. Ashab-ı Bedr’in isimleri bulunan kâğıdı arkadaşa verdim ve o da götürüp onu kadının üzerine bırakıverdi. Sesi aşağıya kadar gelen hemşiremiz. Şöyle diyordu: ‘Niye kaçıyorsunuz? Hz Hamza geldi diye mi?” Bunu nasıl izah eder ve hangi maddi sebebe bağlarsınız, bilemeyeceğim!.. O mübarek hemşiremiz, şu anda tamamen iyileşmiş durumdadır.”</p>

  <p class="block_7">Eski vaiz, bir nevi din önderi olarak tanıtılan Fetullah Gülen, kendi hayatını anlatırken Hocaefendiliğine soyunduğu dinin özüne aykırı bir tutum içine giriyor, Adeta kendini Hz. Hamza ile eş gösteriyor, İslam dininin gerçeklerine taban tabana zıt bir açıklama ile “evlenmeme” olayını insanlara anlatıyordu, saf insanlarımızın dini duygularını sömürmekle kalmıyor, onların dini hissiyatlarını kendi çıkarları doğrultusunda ve dini öğretinin de aksi bir istikametinde kullanıyordu.</p>

  <p class="block_7">İslam dinini peygamberi Hz. Muhammed (SAV) in sanlara evlenmeyi emrederken, nasıl olurda Gülen’e rüya da bunun tam tersi bir isteği bildirir. Öyle ya Hz. Muhammed, Yeni Rehber Ansiklopedisi’nin 7. Cildi 68. sayfasında yer alan hadisinde evlenmeyen insanları ümmetine almadığını şu şekilde bildirmiyor muydu:</p>

  <p class="block_9">“İslamiyet’te Ruhbanlık yoktur ve nikâh yapmak benim sünnetimdir. Sünnetimi yapmayan kimse benim ümmetim değildir.”</p>

  <p class="block_7">Bütün Alem-i İslam’a bu şekilde çağrı yapan Hz. Peygamber, Gülen’in iddialarına göre kendisine tam tersi bir haber yolluyordu. Nasıl mı, Gülen’in hayatını anlatan ve kendisi ile söyleşi olarak yayınlanan “Küçük Dünyam” adlı kitaptan aktaralım:</p>

  <p class="block_9">“1978 yıllarıydı. Çamaşırlarım iyice birikmişti. Akşam yıkarken bayağı canıma tak etti. Bir ara içimden “acaba evlense miydim?” diye geçti. Katiyyen düşünme şeklinde değil, şimşek süratinde gelip geçen bir fikir.</p>

  <p class="block_9">Ertesi gün erken vakitlerde bir arkadaş geldi ve bana şunu nakletti; Akşam rüyamda Efendimizi gördüm Size selam söyledi ve evlendiği gün ölür ve cenazesine de gelmem” buyurdu. Bu bir rüyaydı. Rüya ile amel edilmeyeceğini de biliyordum ama şahsım adına bu işarete saygılı olamaya çalıştım.”</p>

  <p class="block_7">Durumu görüyor musunuz?... Fetullah Gülen’in aklından sanki çok kötü bir şeymiş gibi şimşek hızıyla evlenme fikri geçiyor, yine aynı hızla bir arkadaşı rüya görüyor ve bu İslam’a ve İslam peygamberinin sünnetine aykırı emri getiriyor. Haşa sümme haşa Gülen, Hz. Peygamberin mesai arkadaşı ya, anında ona cevap geliyor, “sakın evlenmesin”!</p>

  <p class="block_7">Sahabeden birçok insan <i class="calibre1">“biz evlenmeyeceğiz, evlenerek kaybedeceğimiz zamanı İslam dininin yayılması için var gücümle kullanacağız”</i> deyince Hz. Peygamber şu sözlerle onları uyarır. Hz. Enes(RA)dan aktaran Buhari-Müslim;</p>

  <p class="block_9">“Şöyle şöyle söyleyen sizlersiniz değil mi?.. Fakat Allah’a andolsun ki, sizden daha çok Allah’tan saygı ile korkarım. Ve sizden daha çok takva sahibiyimdir. Bununla beraber hem oruç tutarım, hem iftar ederim, hem namaz kılarım hem uyurum ve kadınlarla da evlenirim. Artık kim benim sünnetimden yüz çevirirse o benden değildir.”</p>

  <p class="block_7">Hadislerin yani peygamber efendim izin sözleri bu denli açıkken Fetullah’ın rüya oyunu onun aslında İslam dinine ne kadar uzak olduğunun da bir kanıtıdır. Kaldı ki, Fetullah’ın üstadı Kürt Said de tarihçe-i hayatında kendisinde 60-70 erkeğin gücü olmasıyla övünürken en önemli prensiplerinden birinin de “evlenmemek” olduğunu iftiharla söylüyor, aslında Müslüman olmadığını da bir nevi bu sözlerle kanıtlıyordu. Aslında Kürt Said kendini besleyen İngilizlerin inancına sahip olduğu için evlenemiyordu. Çünkü Hıristiyanların Katolik mezhebinin Ruhban sınıfına dahil olanlar asla evlenemezler. Papazların bu özellikleri herkesin bildiği gerçeklerken, bu sözler de Hz. Muhammed (SAV)’ye ait değil mi?..</p>

  <p class="block_9">“Kim evlenmek için zengin bulunuyor sonra da evlenmiyorsa o benden değildir.”</p>

  <p class="block_9">“Evleniniz nesil meydana getirerek çoğalınız, çünkü gerçekte ben kıyamet günü sizinle diğer ümmetlere karşı iftihar ederim. “</p>

  <p class="block_7">Öyle ya, Kürt Said’de yaşadığı devirde sayılı zenginler arasındaydı. Türk devletinin emniyetinde ve birçok kuruluşunda otomobil yerine jeep’ler kullanılırken, Yine tarihçe-i hayatına göre, hiçbir işte çalışmayan, yardım almayan, hediye kabul etmeyen Said’in bir Mercedes’i, bir de Chavrolet’i vardı. O devirde Türk başbakanları bile Mercedes arabasına binemiyorlardı.</p>

  <p class="block_7">Hadislerden sonra birkaç da ayet verelim. Böylece Fetullah ile onun üstadı Kürt Said’in Müslümanlığı hakkında biraz daha fikir sahibi olalım. Nahl Suresi 72. Ayet:</p>

  <p class="block_9">“Allah size kendinizden eşler verdi ve eşlerinizden size oğullar ve torunlar sundu. Sizi pak ve helal şeylerden rızıklandırdı. Buna rağmen batıllara inanıyorlar da Allah’ın nimetlerini inkâr mı ediyorlar.”</p>

  <p class="block_7">Rum Suresi 21. Ayet:</p>

  <p class="block_9">“O’nun açık belgelerinden biri de size kendinizden eşler yaratmasıdır ki, onlarla sükûnet bulup huzura kavuşursunuz. Aranızda sevgi ve rahmet meydana gelmiştir. Şüphesiz ki bunda düşünebilen bir millet için öğütler ibretler ve deliller vardır”</p>

  <p class="block_7">İslam dini evlilik için bunları hükmederken, Fetullah Gülen, Katolik Papazlara gibi evlilik kurumuna ve hepsinden önemlisi İslam’ın bu konudaki emirlerine adeta isyan ediyordu.</p>

  <p class="block_7"><i class="calibre1">“..Ayrıca, hizmet insanı kendisini davasından alı koyacak her şeyi elinin tersiyle itmesini bilmelidir. Ev mi, çoluk-çocuk mu, iş mi her neyse ayağına pranga olan hiçbir şeyin esiri olmamalıdır. Esasen bir kısım özel durumlar dışında, dava adamının şahsi hayatı yoktur.”</i> Fasıldan fasıla 1. sayfa: 87)</p>

  <p class="block_7">Gülen, aynı kitabının 117 ve 118. sayfasında sosyal hayatın gelişimine öylesine karşı olan bir portre çiziyor. Evlilik kurumunu “düşman” olarak tanımlarken, Mensuplarını tam bir esir kampı motifi ile idare etmek düşüncesi bulunan bir teşekkülü hayata geçiriyor, böyle bir cemaatın varlığını kabul etmek mümkün değildir:</p>

  <p class="block_9">“Bir diğer düşman ise, adeta gaye haline getirilmiş evlad-ü ıyal arzusu, yani evlenmektir...”</p>

  <p class="block_6">Gılman da ne ola ki</p>

  <p class="block_7">İslam’ın emirlerinin aksine evlenmeyen ve bu hareketini maskelemek için dinin kurallarını kendi çıkarları doğrultusunda değiştirmeye kalkan Gülen, 1990 ve 91 yıllarında Hisar ve Yeni Cami ‘de verdiği vaazlarına Allah’ın kendilerine ötede, orası neresiyse kendilerini Behçete, Nedrete ve en önemlisi de Gılman’lara uyaracağını üzerine basa basa vurguluyordu.</p>

  <p class="block_7">Behçet ile Nedret’i bir kenara bırakıp, “Gılman da ne olaki” diye yine kendi cemaatlarından yani bir Nurcu’nun yazdığı “Yeni Lügat” adlı sözlüğe baktığımızda Gılman’ın karşılığın da “Bıyığı terlememiş erkek çocuğu” tanımını görürüz. Ve Gülen’e bir kere daha sorarız “Tüyü bitmemiş erkek çocuklarına sulanmak dinin neresinde var?..”</p>

  <p class="block_7">Herhalde bunun cevabını da Gülen’in ev toplantılarında verdiği konferanslarda sarf ettiği sözlerde aramalıdır:</p>

  <p class="block_9">“Emre itaati Ademden, aşkı da şeytandan öğrenmek lazım!..”</p>

  <p class="block_7">Fetullah Gülen, “Ölçü veya Yoldaki Işıklar” adlı kitabının 2. Cildinin 95. sayfasında “İnhiraf’ yani “Dönme, sapma, doğru yoldan çıkma” başlığı ile karşı cinsten biriyle konuşmayı, dertleşmeyi bile zaaf eseri, tabiat bozukluğu veya o cinse ait karakteri taşıma emaresi olarak nitelendiriyordu. Ama Gılmanlara yani tüyü bitmemiş erkek çocuklarına sulanmayı da “Ulvilik” olarak görüyordu.</p>

  <p class="block_7">Gülen, vaaz ve sohbetlerinde; Allah’ın insana; “Huri, Gılman ve Perdedarlarla donatılmış cennetler sunacaktır” diyordu. Huri; Ahu gözlü çok güzel kızlar, Gılman; Bıyığı terlememiş çocuklar, Perdedar; bir şeyin görünmesine ve bilinmesine mani olan kişi!.. Görüldüğü gibi Fetullah hiçbir şeyi eksik bırakmamış...</p>

  <p class="block_6">Kadın ve Türban</p>

  <p class="block_7">Fetullah Gülen, önce Abdulfettah Şahin daha sonra M. Fethullah Gülen adıyla yazdığı ve T.Ö.V yayınlarından çıkan ve pırlanta kitap serisi olarak sınıflandırılan, “Ölçü veya yoldaki Işıklar” adlı kitabında kadınları üç gruba ayırıyordu:</p>

  <p class="block_9">“Üç çeşit kadın vardır. Sokak kadını, zevk kadını, ev ve hizmet kadını. Hafif meşrep sokak kadını çamura düşmüş bir cevhere benzer. Zevk kadını gözbağcı iblislere... Ev ve hizmet kadını ise sonsuzluk soluklayan cennet hurilerine...”</p>

  <p class="block_7">Fetullah Gülen, kadınları bu şekilde sınıflandırırken, ikinci dirilişi gerçekleştirmek amacıyla faaliyet gösteren ışık evlerinde kalan gençlere sabah namazından sonra, eller aşağıya doğru çevrilerek, şu dua yaptırılıyordu:</p>

  <p class="block_9">“Allahümme ecirna min şerri nisa, Allahümme ecirna min belain nisa, Allahümme ecirna min fitneûn nisa... Yani; Allahım kadınların şerrinden, Allahım kadınların belasından, Allahım kadınların fitnesinden bizi koru ve esirge!..”</p>

  <p class="block_7">Peki. Kendisini medya da pompalayan hatun kişiler, bu sınıflardan hangisine giriyor derseniz. Onun cevabı hiç yok...</p>

  <p class="block_7">Fetullah Gülen, gerek dini düşünceleri gerekse prensiplerinden dolayı kadınlarla muhatap olmuyordu. Hatta bu durumu kendisi “Küçük Dünyam” adlı kitabın 111. sayfasında şu sözlerle anlatır:</p>

  <p class="block_9">“...Bu arada İmam Hatip Okulu’nun yapımına başlandı. Taban döşemelerini toplamaya Ali Rıza Güven Bey’le ikimiz gittik. İstemediğim halde bir kadınla da muhatap olmak zorunda kalmıştık. Hatta Ali Rıza Bey, dönüşte bana şöyle demişti: ‘Hocam, sizi çok takdir ettim. Prensipleriniz, dini düşünceleriniz... Fakat burada yaptığınız fedakârlık... Doğrusu bizi çok mütehassıs etti.’ Fakat ben İmam Hatip Okulu hatırına o gün bana zor gelse de prensibimden taviz vermiştim. Bu da Ali Rıza Bey’i duygulandırmıştı. İşin garibi o kadından hiç bir şey alamamıştık...”</p>

  <p class="block_7">İmam Hatip Okulu için bile, kendini son derece zorlayarak, güçlükle bir kadınla muhatap olan ve ondan hiç bir şey alamayan Fetullah Gülen; 1. Amerika hicretinde iken Nevval Sevindi’den, duygularını açıkladığı bir mektup alır. Bu mektupta Nevval, sadece duygularını iletmiyor aynı zamanda görüşmek istiyordu.</p>

  <p class="block_7">Nevval’in duygularını kaleme dökerek görüşmek istediği kim?... Ders verirken bile erotik çağrışım yapmasın düşüncesiyle sakal bıraktığını söyleyen, kadınlara yüzüne bakmamalarını ihtar eden Fetullah Gülen!..</p>

  <p class="block_7">Böyle bir görüşme gerçekleşir mi? Olur mu hiç!... Ben de öyle düşünmüştüm. Aaaa bir de ne görelim? Bu kerre bu kadından bir şey alacağına inanmış olacak ki, Nevval’e <i class="calibre1">“Gel Gayrı”</i> diyordu. O da bu cevap üzere uçağa atladığı gibi soluğu New York’ta alıyordu. Bu mutlu anı Nevval’den dinleyelim:</p>

  <p class="block_9">“...Uzun süredir yaptığım ve Türkiye’de gerçekleşemeyen görüşme talebimi nihayet kabul ettiğini söyleyince hemen New York’a uçtum. ‘Kendimi zihnen buna hazırlamıştım’ dediği için heyecanlanmış ve hemen gitmek istemiştim. Kendisiyle iki gün sohbet edip birlikte zaman geçirdim...”</p>

  <p class="block_7">Nevval Sevindi, Fetullah Gülen ile New York sohbeti adlı kitabının 13. sayfasında bunları anlatırken, 1. sayfa da ise <i class="calibre1">“Sıcak ve soluklu ilişki günden güne gelişti, tanıştık”</i> diyordu.</p>

  <p class="block_7">Bu tanışmanın, sıcak ve soluklu ilişkinin başlamasının ardından Fetullah’ta da birçok değişim göze çarpıyordu. Bunların en çarpıcı olanlardan birisi de; başörtüsü konusunda gelişiyordu. Gülen, ‘Sonsuz Nur’ adlı kitabında başörtüsü için ağlayıp feryad ederken çığlıkları arz-ı alem’e yayılıyordu:</p>

  <p class="block_9">“Ah benim Türkistan’da ki kardeşlerim, ah benim Afganistandaki kardeşlerim! Kim bilir yine hangi bacımın başörtüsüne el uzatıldı?..”</p>

  <p class="block_7">Fasıldan Fasıla adlı kitabında ise Türban hakkındaki görüşleri şöyleydi;</p>

  <p class="block_9">“Türbana çağdışı diyorlarmış. Eğer bununla başörtüsünü kast ediyorlarsa doğru. Neden? Çağları aşan bir kıyafet te ondan. Günümüz dünyası ondaki hikmet harikasını kimbilir ne kadar sonra idrak edecek.”</p>

  <p class="block_7">Fetullah Gülen, Bahçelievler Camii’nde gerçekleştirdiği Pazar sohbetlerinde yaptığı konuşmalarında ise şunları savunuyordu:</p>

  <p class="block_9">“...Bir bacımızın türbanını çıkarttıklarında kıyamet kopar. Çünkü çok alışmış ve onula bütünleşmiş onu dinin bir emri olarak saymaktadır. Onu çıkardığı zaman, dinin bir yanının yıkılacağına inanır. Çünkü türbanı İslam şuuruyla, İslam aşkıyla takar...”</p>

  <p class="block_7">Ancak karşısında Nevval’i görünce bu düşüncelerinden çark eden Fetullah Gülen, ona şu cevabı veriyordu:</p>

  <p class="block_9">“Başörtüsü de aynı şekilde üzerinde durulacak usul, yani imanın ve İslam’ın esaslarından, şartlarından değildir. Bunlardan dolayı, insanın adeta dinin dışında tutulması dinin ruhuna aykırıdır. Bu konuda dayatmalar, ısrarlar ifrattır ve zorlamadır. Hatta nefret ettirmedir. Gönülde sevgi önemlidir...”</p>

  <p class="block_7">Hoca’dan bu şekilde fetva alan ve yan yana fotoğraf çektiren Nevval hızını alamayarak, hiç de estetik olmayan vücudunu bir dergide sergiliyordu. Bunun ardından hak ettiği yere Samanyolu TV’ye geçiyor ve orada haber yorumu ve bazı programları sunmaya başlıyordu.</p>

  <p class="block_6">Kaç Yaşında Namaza Başladı</p>

  <p class="block_7">Fetullah Gülen, namaza başlama yaşını kimi yerde; üç -dört, kimi yerde dört, kimi yerde de beş olarak anlatıyordu. Küçük Dünyam adlı kitapta namaza başlaması ile ilgili olarak söyledikleri:</p>

  <p class="block_9">“...Benim namazım çok erkendir. Sonra bir kısmını yanlış kılmışımdır diye kaza ettim. Ama zannediyorum, namaza dört yaşında başladım bir daha hiç aksatmadım...</p>

  <p class="block_9">Öğretmenin baskılarına ve benimle istihza etmeye çalışmasına rağmen o devrede de namazımı hep kıldım...”</p>

  <p class="block_7">Fetullah Gülen’in alçak gönüllüğü de dikkat çekici. Ancak alçak gönüllülüğünü sergilerken bile kendini göklere çıkarıyor.</p>

  <p class="block_9">“...Ancak, acaba biz, o sultanlara sultanlığı öğreten Gönüller Sultanını istenilen ölçüde bilebildik mi? Sizi ne diye karıştıracağım? Beş yaşından beri başını secdeye koyan ve O’nun boynu tasmalı, kapısının “Kıtmir’i olduğunu söyleyen ben, O’nu tam anlatabildim mi?...”</p>

  <p class="block_7">Fetullah Gülen, burada bir yandan kendini Yedi uyurlar da denilen Ashab-ı Kehf ile mağarada yedi sene kalan köpekleri Kıtmir’e benzeterek kendisine alçak gönüllü dedirtmeye çalışırken, bir yandan da “beş yaşından beri alnı secde de” olduğunu vurgulayarak kendini yüceltmektedir.</p>

  <p class="block_7">Fetullah, kendini değerli bir köpek olan Kıtmir’e benzetirken, beraberce hapis yattıkları, Nurcuların “Yazıcılar” gurubundan Ali Osman Yüksel’in oğlu tarafından ise, “kelp”e yani alelade bir köpeğe, benzetiliyordu. Bu ilginç benzetmeyi yine Fetullah’ın yazdıklarından okuyoruz:</p>

  <p class="block_9">“O devreye ait unutamadığım vakalardan biri de Ali Osman’ın küçük oğlu Hüsrev’in durumuydu. Daha ilkokula dahi gitmeyen bir çocuktu. Beni kelp, etrafımdakileri de maymun şeklinde gördüğünü söylüyordu. Diğerleri de hep onu tasdik ediyorlardı. Bir gün tel örgüden içeriye aldılar. Ali Osman oğluna sormaya başladı. ‘Oğlum birinci kat semayı görüyor musun?’ Çocuk cevap veriyor. ‘Görüyorum’ O yine soruyor: ‘Peki birinci kat semada ne var?’ Cevap: ‘Misvak var’ Ve babası ‘Görüyor musun nasıl bildi’ manasına bana bakıyor ve çocuk ikinci kat semada da ‘sarık’ olduğunu söylüyor. Zaten onlarda bu ikisine çok ehemmiyet veriyorlar.</p>

  <p class="block_9">Yine bir ara tel örgüye bir kuş kondu ve birkaç kere öttü. Ali Osman oğluna kuşun ne dediğini sordu. O da ‘Annen seni merak ediyor, artık eve dön’ diyor, dedi. Ve onu annesinin yanına gönderdiler.</p>

  <p class="block_9">İşte Hüsrev böyle saçma sapan şeyler söylüyordu. Ama yazıcı denen gurup bu çocuğa kesin olarak inanıyorlardı. Hatta bu çocuğun anlattıklarıyla komünistlere tesir etmeye çalışıyorlardı. Hüsrev’i Türkeş ve Erbakan’la da görüştürmüşler... Belki çocuğa cinler musallat oluyordu, bilemiyorum. Ama onun bir çocuk olduğunu unutup meseleyi bu kadar büyütenleri anlamak mümkün değildi...”</p>

  <p class="block_6">Rüyalar Ve Fetullah Gülen</p>

  <p class="block_7">Fetullah Gülen’in anlattıklarına bakıldığında, yaşamında rüyaların önemli bir yeri vardır. Kendince önemli, önemsiz birçok kararını kendi gördüğü veya bazen de başkalarının kendisi hakkında gördüğü rüyalara dayandırarak verdiğini anlatmaktadır. Evlenmeme kararını nasıl verdiğini “Küçük Dünyam” adlı kitabında şöyle anlatır:</p>

  <p class="block_9">“Bir ara içimden ‘acaba evlense miydim?’ diye geçti. Katiyyen düşünmek şeklinde değil, şimşek süratinde gelip geçen bir fikir.”</p>

  <p class="block_7">İlahi hikmete bakın ki, evlenme fikri aklından şimşek gibi geçmesi ne rağmen ertesi gün bir arkadaşı gelir ve Fetullah Gülen’e akşam gördüğü rüyayı nakleder.</p>

  <p class="block_9">“...Rüyamda efendimizi gördüm. Size selam söyledi ve ‘evlendiği gün ölür ve cenazesine de gelmem’ buyurdu. Bu bir rüya idi. Rüya ile amel edilmeyeceğini biliyordum, ama şahsım adına bu işarete saygılı olmaya çalıştım.”</p>

  <p class="block_7">Fetullah Gülen, “Küçük Dünyam” adlı kitabının 14. sayfasında, Hz. Peygamberin dört halife ile köylerine ziyarete geldiğini, Hz. Ali’nin elindeki kazığı köye çaktığını ve bir daha köyün sallanmayacağını, yani depremden korunacağını anlatıyordu.</p>

  <p class="block_7">Gülen, Sürekli olarak Hz Peygamberin kendisi ile meşgul olduğuna dair rüyalar anlatmaktadır. Anlattığına göre, gençlik yıllarında bir gün arkadaşı ile risaleleri okuduğu günlerde Peygamber efendimiz kendisiyle ilgilenmiştir:</p>

  <p class="block_9">“Bir gün bu arkadaşlardan biri rüya görüyor. Hatice validemiz kapının dışında. Efendimizde içerde oturuyor. Ders yaptığımız bu dört-beş kişiyi kast ederek, Hatice Validemiz efendimize: ‘Ya Resulallah’ bunlar ‘bizden hoşnut musun Ya Resulallah’ diye soruyorlar diyor. Ve efendimizden cevap geliyor: Evet hoşnudum. Hele birisi, hele birisi!., diyor.”</p>

  <p class="block_7">Allah için Fetullah Gülen’deki tevazuya bakın!... Burada bahsedilen birisinin kendi olduğunu açıklamıyor. Ya ne yapıyor? Okuyan anlasın diye bu özelliğini vurgulamaktan kaçınıyor(!?!)</p>

  <p class="block_7">Gülen, ders vermesinin yasaklanacağını da yine rüyasında Hz. Peygamberin bildirdiğini açıklar.</p>

  <p class="block_9">“Ben Kestane pazarından ayrılınca, Güzelyalı’da bir camide İmam Hatip ve Yüksek İslam Enstitüsü talebeleriyle hadis okumaya başladık. Dersler ikindiden sonra olduğu için de iştirak fazla oluyordu. Bu dersler bir müddet devam etti. Son gün bir rüya gördüm. Rüyamda ben bu camide ikindi namazı kıldırıyorum. Sağ tarafıma selam verince baktım ki, Efendimizde orada bulunuyor. Ancak mübarek yüzü yağmur yüklü bulut gibi dopdolu... Ben içimden ‘Acaba efendimizi üzen bir şey mi oldu’ diye geçiriyorum ve uyanmışım.</p>

  <p class="block_9">Bu rüyayı gördükten sonra bir daha o camide hadis dersi yapmamız mümkün olmadı. Anladım ki, Efendimizin mahzun olmasının manası buymuş.”</p>

  <p class="block_7">Fetullah Gülen; hapishaneye gireceklerini de, tahliye olacaklarını da rüyalarla açıklıyordu:</p>

  <p class="block_9">“Hapishaneye giderken, tatlı bir burukluk içinde girmiştik. Çıkarken de öyle çıkacaktık ve çıkıyorduk da. 12 Mart’ı müteakip hadiselerin içiçe girdaplaşıp derinleştiği, gayyalaşıp korkunçlaştığı o sisli dumanlı günlerde, Allah-u Alem sadık bir rüyada; Hazreti sahip kıran, sırtında siyah bir cübbe, hapishanenin önünde durmuş, bizleri bir kaleye dolduruyor gibi birer birer tutup içeri attığı görülmüştü.’</p>

  <p class="block_9">Tahliyeden bir müddet önce de, inilmeyecek gibi alabildiğine bir zirveden, hem de umulanın üstünde bir emniyetle kayıp Kabe’ye ulaştığımız görülüyordu”</p>

  <p class="block_7">Neredeyse rüyalarla kutsandığını iddia edecek olan ve Allah’ın koruması altında olduğunu vurgulayan Fetullah Gülen yine de rüyalara ve inayete güvenemediğinden olacak ki, her önüne gelenden yardım umuyordu:</p>

  <p class="block_9">“Harun Reşit Hocaefendi’yi de salmışlardı. Bir Albay onun için tavassutta bulunmuş. Giderken kendisine, ne pahasına olursa olsun bizim için de tavassutta bulunmasını rica ettik. Harun Reşit Hocaefendi durumu Albay’a bildirmiş, o da gidip yetkililerle görüşmüş. Fakat, onların durumu ağır, cevabını alınca aracılıktan vazgeçmiş...”</p>

  <p class="block_7">Gülen, rüyaları istediği gibi de kullanıyordu. Bazı rüyalarda yani “evlenme” dediklerinde emri aynen uyguluyor, “sakal bırak” dendiğinde ise tersten yorumlatarak sakal bırakmama kararı alıyordu.</p>

  <p class="block_9">“Çok erken yaşlarda Hz. Peygamberi örnek almak arzusuyla sakal bırakmayı düşündüm. Bir rüya görmüştüm. İtimat ettiğim bir kişi, rüyamda sakal bırak dedi. Hakkında iyi düşüncelerim olan birine “bu rüyanın tabiri nedir” diye sordum. O kişi de ‘Bırakmamak manasına gelir’ dedi. O gün bugün kestim.”</p>

  <p class="block_7">Hz. Muhammed (SAV) öve öve göklere çıkardığı sahabelerinden ancak 10’una cenneti müjdeleyebiliyor, Fetullah Gülen ise, arkasındaki tüm cemaatına bu müjdeyi verebiliyor... Fetullah Gülen kim?.. Mürşit mi, Müçtehit mi yani din yenileyicisi mi, yoksa yeni bir dinin peygamberi mi?..</p>

  <p class="block_7">Fetullah Gülen, 25 Ocak 1995 tarihinde Sabah gazetesinden Nuriye Akman ile yapmış olduğu söyleşi de, haşa sanki Allah’ın Özel Kalem Müdürü edasıyla cemaatına top yekûn cenneti müjdeliyor:</p>

  <p class="block_9">“Ben cehennemin önünde kollarımı açmış, sel gibi akan insanları durdurmaya çalışıyorum. Sonunda dayanamadım kenara çekildim. Vallahi bu cemaatten hiç kimse onların içinde yoktu. “</p>

  <p class="block_7">Gülen bu rüyasını açıklarken haddini de aşarak Allah’ın insanlara adaletsizlik yaptığını da ima ediyor, Allah’ın cehenneme atılmak üzere yola çıkardığı insanların cehenneme atılmasına mani olmaya çalışıyor, bu arada yorgun düşmesinin ardından bir bakıyor ki, cehennemlikler arasında cemaatından hiç kimse yok!... Bir de bunu yeminle söylüyor.</p>

  <p class="block_7">Rüyalarla hareket eden, yaşantısını yönlendiren Fetullah Gülen, hayallenip, halüsinasyon halleri geçirdiğini de açığa vuruyordu:</p>

  <p class="block_9">“Arkadaşlarla işaret-ül icaz kitabını okumaya başladık. Gece geç vakit bazı arkadaşlar yattılar. Muazzam Beyle okumaya devam ettik. Tam Ey Habib-i Şefik! Ey Şefik-i Habibi’ni okurken evin duvarlarından inilti sesleri gelmeye başladı. Ben beş defa aynı inilti ve hicran dolu sesi işittim. Ses Of! Of! diyor ve duvar adeta vuslat hasretiyle inliyordu.”</p>

  <p class="block_7">Kürt Said’in hayatına baktığınızda bu sahneyi hemen hatırlıyorsunuz. Bu olayın hemen aynısı Said’in de başından geçmiş, farklı olan tek yan aktörlerin kimliği...</p>

  <p class="block_6">Fetullah Mason mu?..</p>

  <p class="block_7">Masonluklarda mertebe; çıraklık, kalfalık ve üstad’lık olarak sıralanmaktadır. Fetullah Gülen de, sıralamayı yaparken, çıraklık, tilmizlik yani kalfalık ve nihayet üstad’lık olarak yapmaktadır. Masonlar aralarına hiç bir zaman bir kadını kabul etmezler. Fetullah Gülen’de hayatında kadınlarla muhatap olmama gibi bir prensibinin olduğunu defalarca açıklamıştır. Bu prensipte İslam inancına taban tabana zıttır. Bu durum, ya mason inancına ya da bir kısım papazların inancına uygundur.</p>

  <p class="block_7">ABD- Irak Savaşında, gönlünün ABD’den yana olduğunu söylüyor, Irak’ın tepesine binlerce bomba yağıp, Irak’lı çocuklar ölüp, aç ve açıkta kalırken kılı kıpırdamazken, İsrail’e atılan bir iki bombadan sonra, İsrailli çocuklar için salya sümük ağlıyordu. Ve daha da ileri giderek Hz. Peygamberi rüyasında gördüğünü anlatıp, onun da gönlünün İsrail’den yana olduğunu söylüyor, Şeriatçı dergileri bile isyan ettiriyordu.</p>

  <p class="block_7">Fetullah Gülen bir Milletvekili arkadaşı ile gittiği hac’da, arkadaşının kutsal topraklar üzerinde, Allah ve onun Resulünün sevgisini göstermek için yerlerde kendi deyimleriyle “Eşek” gibi yatıp yuvarlanmasını gözyaşlarıyla anlatıyordu. Oysa orada eşekler gibi debelenerek sevgi ve saygı gösterilmeyeceği bizim inançlarımıza göre gayet açıktır. Yapılacak hareket insan gibi ibadet etmektir. Zira “eşek gibi” benzetme bize göre aşağılamadır. Ama masonluğun kökü olan Yahudi inancında eşek, kutsal bir hayvandır. Tevrat’ta yani eski ahit’te eşeklere methiyeler düzülmüş ve eşek için kuzuların bile kurban edilmesi istenmiştir.</p>

  <p class="block_7">Tevrat veya Eski Ahit, Çıkış, 35; 20: <i class="calibre1">“Eşeğin ilk doğanı için bir kuzu fidye vereceksin, Eğer fidye vermeyeceksen, o zaman onun boynunu kıracaksın. Oğullarının bütün ilk doğanları için fidye vereceksin. Ve kimse önümde eli boş görünmeyecek”</i></p>

  <p class="block_7">Yine Tevrat incelendiğinde görülecektir ki, gerekli gereksiz her yerde “Rica ederim” sözü yer almaktadır. Aynı hal, Fetullah Gülen’in kitaplarında da bulunmaktadır.</p>

  <p class="block_7">Gülen’in Üstadı Molla Said’in kendini peygamber olarak göstermeye çalıştığı ve sav’ını kanıtlamak için “Kur’anda ki ayetler benden bahsediyor, Hz. Ali beni müjdeliyor” diyerek gösterdiği, cifır veya ebced hesabı da bir Yahudi inancı, Yahudi uydurmasıdır. Harflerden anlamlar çıkarma ve yorumlar yapma işine Hurafilik denir.</p>

  <p class="block_7">İbni Haldun, Terceme-i İbni Haldun adlı yapıtında Hurafilik’i şöyle açıklıyordu.</p>

  <p class="block_9">“Hurafilik büyücülük ve tılsımcılıktan doğmuştur. Kökü Yahudi uydurmalarına kadar gider.”</p>

  <p class="block_7">Prof. Fuat Köprülü’de Hurafiliğin doğmasında, Yahudiler tarafından ortaya atılan akımların en başta rol oynadığına işaret eder. Nurcular ise kutsallıklarını ispat için sürekli olarak bu hesaplardan yararlanmaktadırlar.</p>

  <p class="block_6">Saygı Anlayışı</p>

  <p class="block_7">Fetullah Gülen, kendi anlatımlarına göre herkese, her şeye karşı sonsuz bir saygı anlayışı içindedir. Gülen, bu konudaki görüşlerini de şöyle dile getiriyor:</p>

  <p class="block_9">“...Sadi Efendi’nin yanından ayrılınca Kemhan caminin yanındaki medreseye gittim. Zaten eşya olarak sadece bir sandığım vardı. Bu medresede isimleri aklımda kalan bir Halis’le Muhyiddin var. Halis bize çok iyiliği dokunan Alvar ağalarından birinin oğluydu. Yine beş-altı arkadaş kalıyorduk. Eğer birinin misafiri gelirse, yatacak yerimiz kalmazdı. Çok dar bir yerdi. Burada unutamadığım bir hatıram şudur:</p>

  <p class="block_9">Yatmak istediğimde baktım ayağımı arkadaşlardan birine doğru uzatmam gerekiyor; saygısızlık olur düşüncesiyle ona doğru ayağımı uzatmadım. Diğer tarafta kitaplarımız duruyordu. Kitaplara doğru da ayaklarımı uzatmam mümkün değildi. Beri taraf kıbleye denk geliyordu. Ayağımı uzatabileceğim bir tek yön vardı; orası da Korucuk istika metini gösteriyordu. Ve ben babam Korucukta olabilir ve ona karşı saygısızlık etmiş olabilirim düşüncesiyle o tarafa da ayağımı uzatamadım. Birkaç gece böylece hiç uyumadan oturdum.”</p>

  <p class="block_7">Her konuda bu derece saygılı olduğunu açıklayan Fetullah Gülen, Camii’de yaptığı konuşmanın sonucunda burnundaki sümükleri sildiği mendilini bir sapığın “at” demesi üzerine “değmezsin” diyerek minberden cemaatın üzerine atıyordu.</p>

  <p class="block_7">Bu olay yazdığım dergiden alıntı yapan Cumhuriyet Gazetesi’nde yayınlanınca, ertesi gün Zaman Gazetesi’nde özetle şu şekilde cevap veriliyordu:</p>

  <p class="block_9">“...Cumhuriyet Gazetesi’nin dünkü nüshasında yeni bir ele geçirme ve gerçek yüzü ortaya çıkarma haberi - masalı yayınlandı. Gazetenin Ankara Bürosu tarafından hazırlanan haberde, Ergün Poyraz’ın bulgularına dayanılarak Fetullah Gülen hakkında yeni iddia ve iftiralara yer verildi...”</p>

  <p class="block_7">Özetle bu şekilde verilen haberin sonunda sümüklü mendil olayı da garip bir şekilde savunuluyordu:</p>

  <p class="block_9">“...Hem de camii kürsüsünde, müminlerle bütünleştiği ve tepeden tırnağa uhrevileştiği özel bir anda. Ama yine de ah ne olurdu? Demeden edemiyorsunuz. Çiçek atmayı, mendil vermeyi anlasalar, en azından anlamaya çalışsalar...”</p>

  <p class="block_7">Bu habere cevap olarak bende hayretimi gizleyememiştim.</p>

  <p class="block_9">“...Vallahi ben, peygamber makamı olarak kabul edilen bir makamda ve bir de Allah’ın evinde, burnundaki sümükleri mendile boşaltarak, müminlerin üzerine atmadaki kerameti hala kavrayamadım. Sorduğum hiç kimse de kavrayamamış. Fetullah Hocam bi yol zahmet edip olaydaki hikmetin kerametini açıklasa da bizde öğrensek. Kim bilir? Belki Ecevit, Cindoruk, Mesut ve diğerleri bu kerametlerdeki sırlara vasıl olduklarından olacak, her fırsatta Fetullah Gülen’i yere göğe sığdıramıyorlar...”</p>

  <p class="block_7">Fetullah Gülen, bebekliğinden beri aşkı ile yetiştiği Sahabe için de nasıl bir saygı(!) beslediğini şu şekilde ifa de ediyordu:</p>

  <p class="block_9">“..Allah resulü kendi çömezleri ile istişare ediyor...”</p>

  <p class="block_7">Yine bir başka yerde:</p>

  <p class="block_9">“...Hz. Ebubekir Allah Resulünün ilk çırağıdır...”</p>

  <p class="block_7">Gülen, sahabeden bahsettiği bir diğer bölümde de: <i class="calibre1">“onun sadık çırak ve tilmizleri”</i> demektedir ki, en düşük seviyede Arapça bilen biri bile “Tilmiz”in, çıraklığın bir üst seviyesi “kalfa”lık olduğunu bilir.</p>

  <p class="block_7">Bilindiği üzere Hz. Muhammed; Kur’anın beyanına göre “Alemlere rahmet olarak” gönderilmiştir. Ancak Hoca Fetullah ilmi seviyesinin gereği onu sadece “İslam Peygamberi” olarak tanımlamaktadır.</p>

  <p class="block_7">Hz. Peygamber ile Zeynep’in evliliği konusunda Allah’a olan saygısını(!) da doruğa çıkarıyor.</p>

  <p class="block_9">“...Şimdi bu evliliği doğrudan doğruya Allah(cc) emrediyordu. Zeynep’le evlilik iki cihan serverine çok, ama çok ağır gelmişti. Ne var ki, emir yukarıdandı.”</p>

  <p class="block_7">Fetullah Gülen; Allah’ı; haşa patrona, Sahabeyi çömez ve çırağa benzetirken, Hz. Peygamber içinde sözlerini esirgemiyordu:</p>

  <p class="block_9">“...Ey gecede örtüsüne bürünen dost! Peygamberlik gibi ağır bir yük seni bekliyor, kalk ibadet yap! Zira sen’in Allah tarafından şarj olman gerekmektedir. Çünkü yapacağın çok büyük işler var. Sana anlatılacak olan her şeyi insanlara tebliğ etmen gerekiyor. Böyle ağır bir deşarj olma ameliyesini, Rabbinin seni takviyesi olmadan yerine getiremezsin. Bunu temin edecekte ancak ubudiyet ve kulluktur.”</p>

  <p class="block_7">Gülen’in falsoları devam ediyor:</p>

  <p class="block_9">“...Peygamber olarak düşünüyor ve peygamber olarak hareket ediyordu ki, hiç bir teşebbüsünde falso görülmüyordu...”</p>

  <p class="block_7">Fiyaskoları ise;</p>

  <p class="block_7"><i class="calibre1">“...Şimdiye kadar hiç fiyasko görmemiş Hz Muhammed(sav) mektebine koşuyorlar...”</i> şeklinde sürüyordu.</p>

  <p class="block_7">Allah Resulü sevgisini, Medine’de eşek gibi yerler de yuvarlanmak zanneden Fetullah, cemaatını da ne duruma koyduğunu bir de gözyaşları ile anlatıyor:</p>

  <p class="block_9">“...Siz bu noktaya gelmişken bir hatıramı daha arz edeyim: O günlerde milletvekili olan Arif Hikmet Beyle Hac’da beraberdik. O, daha önceleri kendi kendine Medine’ye gidersem bir eşek gibi o mübarek topraklarda yatıp yuvarlanacağım’ diye söz vermiş. Medine topraklarına ayağını basar basmaz, sözünü yerine getiriyor ve o büyük ruh, kendini yere atıyor ve Medine topraklarında yuvarlanıyor. Orada ve burada ne zaman bu tabloyu hatırlasam gözlerim yaşlarla dolar...”</p>

  <p class="block_6">Fetullah Ve Batı</p>

  <p class="block_7">Fetullah Gülen “Hocaefendi İle Ufuk Turu” adlı kitabında; Batı için övgülerini esirgemeyen Fetullah Gülen, “Sonsuz Nur” adlı kitabın da ise batıyı Avrupa ve Asya’yı yerin dibine geçiriyordu. Ufuk Turu’nda Batı:</p>

  <p class="block_9">“Mutlak manada, bila kaydü şart bir Batı düşmanlığı, zannediyorum bizi çağın dışına iter. Ve zaman tarafından elenirsiniz...</p>

  <p class="block_9">...Onlardan alacağımız şeyler ancak güzellikler olur. Ve batıdan alınacak birçok güzellik var. Mehmet Akif; “alınız Garb’ın ilm ini” diyor. Üstad Bediüzzaman’ın bu şekilde yaklaşımları var. Ben bu anlamda bir Garp’lı, Batılı olmada hiç bir mahsur görmüyorum.”</p>

  <p class="block_7">Ufuk Turu adlı kitabında bunları söyleyen Fetullah Gülen papalık misyonunun bir parçası olmadan önceki kitaplarında batıyı “kanlı kâbus” olarak niteliyor, Günle - baharı soluklarken” adlı kitabında şunları belirtiyordu:</p>

  <p class="block_9">“Batı, medeniyet ve insanlık adına ne kadar iddialı olursa olsun, biz onu; güçlü olduğu hemen her devirde gayet zalim ve hunhar, zayıf düştüğü zamanlarda da başkalarının ayağını öpecek kadar zelil ve sefil olarak tanıdık”</p>

  <p class="block_7">Gülen batıyı yani yine kendi açıklamaları ile Amerika ve Avrupa’yı fazilet ve ahlak yoksunu olmakla suçlarken kan döküp, kan içtiklerini de vurguluyordu:</p>

  <p class="block_9">“... insani değerler, ahlak ve fazilette hep gerilerin gerisinde kalmıştır. Onun medeniyet ve demokrasi havariliği sırf bir aldatmaca, dünya muvazenesi adına gösterdiği gayretler ise göz boyamadan başka bir şey değildir. O, asılar ve asırlar boyu menfaat düşüncesiyle oturmuş kalkmış, hemen her zaman çıkarları uğrunda kan dökmüş-kan içmiş... ve yine bu uğurda gelip gelip bize toslamış... Girdiği her yerde kırkharamiler gibi davranmış; çalmış çırpmış, yağmada bulunmuş... Çalıp çırptığı şeyleri paylaşmada, diğer gasıplarla uzlaşamamışsa, kendi içinde boğuşmaya girmiş... ve cihan harplerinde olduğu gibi yeryüzünü kan gölü haline getirmiş. Ve kan seylaplarıyla akla-hayale gelmedik kan değirmenleri çevirmiştir.</p>

  <p class="block_9">Batılı nazarında medeni dünya batıdan ve Hıristiyan aleminden ibarettir. Başka milletler, hususiyle de Müslümanlar büyük çoğunluğu itibarıyla ya barbar ya da yarım medenidirler. Bu bakımdan da, onları ezmek, asimile etmek; hizaya gelmezlerse tehcir veya soykırıma tutmak gayet normaldir. Tarih bu bağnazca tutumun misalleriyle doludur. Bu bağnazca tutuma milletimizin maruz kalması ise, diğer bütün milletlerin birkaç katına denk seviyededir. Zira batı, milletimizi; İslam dünyası üzerindeki emellerine mani görmektedir. Evet, günü gelince uyanacak koskoca bir dünyanın, milletimizin liderliği etrafında toplanacağını düşündükçe o, hafakandan hafakana girmekte, asabileşmekte, huysuzlaşmakta ve adeta bir deli gibi sağa-sola saldırmakta. Batı, kendi içinde Hıristiyanlığa karşı lakayt kalsa da, İslamiyet’in bahis mevzu olduğu hemen her yerde, hatta Mesih’i kabul etmeyenler arasında bile, korkunç bir İslam düşmanlığı gözlenmektedir. Daha İslam’ın zuhuruyla dört bir yana serpilen düşmanlık tohumları, haçlı hareketleriyle birer tufan, birer felaket halini aldı.</p>

  <p class="block_9">O günden bugüne papazların kin, nefret ve düş manca gayretleriyle batılı insan, Müslümanları birer gulyabani, Müslüman idarecileri de adeta birer Neron gibi görmeye başladı. Bu konuda anlatılan şeyler batılı yığınları o kadar tesir altına aldı ki, değil sadece cahil kalabalıklar, papazlarla sürekli kavga içinde bulunan dinsizler, ilim adamları, araştırmacılar dahi, “İslam” kelimesinin geçtiği her yerde, kinle nefretle gerilip, düşmanca gürlediler.</p>

  <p class="block_9">Akl-ı Selim ve müsbet düşünce karşısında her gün biraz daha kan kaybeden ve bütün itibarını yitiren ruhani sınıf, halkın içinde uyanan bu kin ve nefrete sığınarak, İslamiyet hakkındaki ebedi ve cibilli düşmanlıklarını devam ettirdiler.”</p>

  <p class="block_6">İslam Düşmanı Amerika</p>

  <p class="block_7">Fetullah Gülen, papazların kin ve nefret ve düşmanca gayretleriyle tüm batılıların İslam’a düşman olduklarını da belirtiyordu. Oysa aynı Gülen Papa’ya yazdığı mektubunda “İslam yanlış anlaşılan bir din olmuştur. Bunda suçlanacak olan Müslümanlardır” diyebiliyordu. Avrupa ve Amerika’nın birçok merkezlerinde İslamiyet’in yeryüzünden silinmesi için çalışmalar yapıldığını söyleyen Gülen açıklamalarına şöyle devam ediyordu:</p>

  <p class="block_9">“Bugün Avrupa ve Amerika’nın pek çok önemli ilim ve medeniyet merkezlerinde, İslamiyet’in yeryüzünden silinmesi ve her şeye rağmen Hıristiyanlığın neşredilmesi emeliyle yanıp tutuşan binlerce mutaassıp, bağnaz İslam düşmanı görüp-göstermek mümkündür. Bu taassup ve bağnazlık, Avrupa ve Amerika’nın bazı merkezlerinde sadece birer tasavvur ve düşünce olarak ta kalmıyor... sık sık matbuata da aksettiği gibi, bugün İslam dünyasının en ücra yerlerine kadar sokulup misyoner faaliyetlerini sürdürenlerin hadd ü hesabı yok. Ve yine bugün, İngiltere, Fransa ve Amerika’daki İslam’ı karalama ve Hıristiyanlığı yayma cemiyetlerine ayrılan paralar, bizlere dehşet ve ürperti verecek mahiyettedir. İnsan bu uğurda sarf edilen dolar, sterlin, mark ve frankların korkunç miktarını duydukça, kendini ortaçağın o karanlık yıllarında Pierre Lermit’lerin çığlıklarıyla kükremiş haçlıların arasında sanıyor.</p>

  <p class="block_6">Hain kim</p>

  <p class="block_7">Fetullah Gülen, “Günler Baharı Soluklarken” adlı kitabının 125-126. sayfalarında; Dünyada her şey her kes değişse de Amerika ve Avrupa’nın oluşturduğu batı, mağara ve dehlizlerinde yaşadığı dönemdeki İslam Düşmanlığını bütün ürperticiliği ile devam ettireceğe benziyor diyor ve onlara iltihak etmek isteyenleri ise akılsızlıkla ve hainlikle suçluyordu. Ancak Papa’nın ayağına giderek “Misyonunuzun bir parçası olmaya geldik” şeklinde yalvaran da yine kendisi oluyordu:</p>

  <p class="block_9">“Artık, böyle bir dünyadan merhamet bekleyenler aldanmış ve ona şirin görünmek için kendi değerlerini, kendi mukaddeslerini tezyif edenler ise, bindikleri dalı kesmiş olurlar. Onlarla bizi m aramızdaki uçurumları doldurup, hattı muvasalayı temin etmek imkânsızdır. Onlarla bizim aramızdaki mesafe tamamen onlara ait olduğundan, o boşluğu doldurmaya bizim gücümüz yetmez.</p>

  <p class="block_9">Zaten onlar da, aradaki bu boşluğun kapanmasından daha ziyade, bütün bütün onlara iltihakımızı beklemekteler. Böyle bir isteğe cevab-ı sevap vermek ise, ya bir hıyanet ya da akılsızlıktır.”</p>

  <p class="block_7">Sonsuz Nur adlı kitabında ise kelimenin tam anlamıyla döktürüyordu:</p>

  <p class="block_9">“... Avrupa’nın kâfir ve zalimleri, Asya’nın insanlığı istismar eden münafıkları ve içimizdeki gafiller istemeseler bile, sikkeyi basan, tuğrayı elinde tutan ve peygamberlerce Sultan-ül Enbiya olarak kabul edilen, O, günde beş defa nam-ı cehlini dünyaya ilan ettiğimiz Sultanlar Sultanı bir gün mutlaka bütün kalplere girecek ve herkesin sevgilisi, mahbubu, mergubu olacaktır...”</p>

  <p class="block_6">Fetullah Gülen ve Alevilik! Anıtkabri kim tavla Yapacak</p>

  <p class="block_7">Fetullah Gülen, “Güneydoğu Meselesi” konulu ev toplantısında; Alevilik ve Sünnilik arasında bir fark olmadığını, bunu eskiden Fars yani İran adına bir farklılık ortaya konulduğunu söylüyor ve Alevilik adına hareket edenlerin Anıtkabri “Tavla” yani “At ahin” yapacaklarını iddia ediyordu:</p>

  <p class="block_9">“Alevilerle Sünniler arasında bir farklılıktan bahsedilmemesine rağmen eskiden birileri Fars hesabına bir farklılık ortaya koyuyordu. İmaret hesabına, emirlik hesabına, idare hesabına bir farklılık ortaya sürüyor, İmaret farklılığını bir yönüyle alevilik gibi gösteriyor ve Sünniliği de düşman sayıyordu. Şimdilerde de bu meseleyi din adına değil de dinsizlik hesabına ateistler sahip çıkıp, bu ülkede beraber yaşayan insanların bir kesimini diğer kesimiyle vurdurmak istiyorlar...</p>

  <p class="block_9">Tabi şimdiki biraz daha tehlikeli, bunlar laik görünüyorlar... Kemalist görünüyorlar, görünme olmadan başka şeydir. Görünmeyi esas almadan insanın olması mümkün değildir. Bütün görünenler olmanın dışındadır. Kalıbımı basarım ben böyle görünenlerin hiçbiri böyle değildir, katiyyen...</p>

  <p class="block_9">Ve bir şey daha söyleyeceğim. Alevilik hesabına hareket ediyor görünenlerin ilk defa yapacakları şeyi söyleyeyim; anıtkabiri Tavla yapacaklar. Şimdiye kadar demediğim şeyi diyorum. Ve buna kalıbımı basarım.”</p>

  <p class="block_7">Gülen konuşmasında; “Bir ateist nasıl sünni olamaz alevi de olamaz” diyor bu sözlerini de Dev yolcu, Dev solcu, kendi deyimiyle Markscı ve diğerleri içinde geçerli sayıyordu.</p>

  <p class="block_6">Yezid; Alevilerin Fırlatması</p>

  <p class="block_7">Fetullah Gülen, Alevilerin ileri gelenlerinden senatörlük yapmış biri ve çevresi ile kahvaltı ve yemekte buluştuklarını, onlara sizin cem evi, kütüphane ve benzeri yerleri yapmanızı destek olalım, biz hiç gelmeyelim, görünmeyelim, bunları siz yapmış olun dediğini anlatıyor, ardında da Yezit için “Alevilerin fırlatması” diyor, Alevileri “Müfrit”likle suçluyordu:</p>

  <p class="block_9">“Bu Allah’ın işlerine bakıyorum, o kadar haza hayranlık duyuyorum ki, neticede şeytana tapma vardı Yezidilerde... Ama bu meselede mebde itibarıyla bu bizim meşhur Yezid ile başlamıştır. Bu Yezid’de avamca bir ifade ile söyleyeceğim, ne kadar çirkin belki, O Alevilerin fırlatması Yezit’tir. Onu o hale getiren Aleviler olmuştur...</p>

  <p class="block_9">O da bir tepki insanıdır.</p>

  <p class="block_9">Bazı güzel işlerini görünce öyle küçük küçük başlamış, ona sahip çıkma başlamıştır. Mesela biz hep Yezid deyince, Allah Yezidin canını alsın. Allah yezidin belasını versin falan demişlerdir.</p>

  <p class="block_9">Onun bazen böyle iyi yanları vardır. Arz ediyorum, hep Hz. Muaviye Ukba Bin Naif’in koluna zincir vurulunca gelin diyor, Hilafete babasından sonra açtırmış ona Afrika’nın Fatihi demiş. Zulüm olur hemen açın demiş. İşte böyle kadirşinas davrananlar, onun bu yanlarını gören insanlarda var.</p>

  <p class="block_9">Fakat gel gör ki, O Müfrit Aleviler, hiçbir fazileti kabul etmiyorlar. Onlara göre tek fazilet Ali demek, Hasan demek, Hüseyin demek... Ali, Hasan, Hüseyin demedikten sonra sen Afrika’yı feth etsen, Avrupa’yı da fethetsen yerin dibine batsın o fetih!..; İşte bakın bu da ifratkar bir tarzı telakkidir...”</p>

  <p class="block_7">Gülen, Aleviler hakkındaki bu düşünceleri yazmak istemiş ancak diyalog sürecinde şunla bunla uğraşmak zarar getirir gerekçesiyle yazmadığını belirtiyordu.</p>

  <p class="block_7">Gülen, aleviler için; Ali sevgisi onları kurtaramamış, diyor ve Alevileri şu şekilde suçluyordu: <i class="calibre1">“sizin çoğalmanızdan hezeyanlara kapılıyorlar...”</i></p>

  <p class="block_6">Gazi Olaylarını kim TEZGÂHLADI</p>

  <p class="block_7">Gülen, Gazi olaylarının patlak vereceğini gösteren İstihbarat raporunun aylar önce kendisine verildiğini, kendinin de bunu devletin başındaki insanın en yakınına 1,5 ay önce verdiğini söylüyordu. Gülen’in bu konuşması insanın aklına İstihbarat örgütleri kendine mi bağlı, istihbarat örgütleri niye Başbakan, Cumhurbaşkanı dururken raporlarını Gülen’e verirler?..</p>

  <p class="block_7">Hadi diyelim Hiyerarşi bizim bilemediğimiz(!) şekilde işliyor, raporu Gülen’den öğrenen devletin başındaki kişiler niye tedbir almadılar. Gülen açıklamasında bu olayın ardında Almanların ve Apo’nun olduğunu iddia ediyor, bu olaylara seyirci kalan devlet görevlileri de bu durumda onların işbirlikçisi olmaz mı?... Neyse Biz Gülen’i izleyelim:</p>

  <p class="block_9">“Burada istihbarı raporlara dayanarak, demeye mezun muyum, değil miyim bir hususun kapağını açacağım. Burada bir ukalâlığımı da arz etmeme müsaade eder misiniz? Bunca böyle bu işlerde saçlarını ağartmış adamların ukalâlığı olabilir. Ben iyi bir insan değilim.</p>

  <p class="block_9">Gaziosmanpaşa hadiseleri olmadan evvel, Türkiye’nin her yerinde böyle bir patlama olacağını ay evvel ben devletin başındaki insanın en yakınına verdim. Türkiye’de bir şeyler planlanıyor, raporu okuyun, bana bir dostum verdi bunu... Aleviliği oyuna getirmek istiyorlar. Türkiye’de bir kısım alevi ocak ve bucaklarını kundaklayacaklar. Avrupa’da bu iş için çıkardıkları mecmualar var. 7,5 ay önce bunu raporu verdim... 30-40 sayfalık bir rapor.</p>

  <p class="block_9">Alevilerden bazı yerleri vuracaklar ve Sünnilerden bizi vurdu diye Alevileri ayaklandıracaklar. Verdim ve bekledim. Devletin başındaki insanlar bu fitneyi önlemek için çare ararlar... Sora hata ettiği mi anladım...”</p>

  <p class="block_6">Mahmutçuğum Sen Sarığın Propagandasını Yap</p>

  <p class="block_7">Fetullah Gülen, şapka düşmanlığını “Küçük Dünyam” adlı kitapta çok ustaca işlediğini, kitlelerin sevgisini sarığa yönlendirmeye çalıştığını daha önceki sayfalarda işlemiştik, Gülen sarık konusunda da örneklemelerde bulunuyordu.</p>

  <p class="block_7">Eski Gezici vaiz Fetullah bir ev toplantısında yaptığı konuşmasında, bir hoca arkadaşı gibi kendisini aklı çeyrek, bağnaz bir tip olarak tanımlıyordu. Aynı konuşmada Allah’ın herkese ayrı görevler verdiğini ima ediyor, Mahmut Hoca’ya da, ‘benim Mahmutçuğum; sen fazla dağılma, o türlü şeylere... sen çarşafı, sen şalvarı, sen sen cübbeyi, sen sarığı propaganda et...” dediğini anlatıyordu. Öyle ya, haşa öte taraftan bu tarafa telefon hattı kurulmuştu. Neyse biz Fetullah’ı dinleyelim:</p>

  <p class="block_9">“..Mesela geldik Mahmut efendiye, siz gider gider kafanızda onların mübarek sarıkları, cübbeleri takılır. O önemli bir vazife eda ediyor, orada... bana göre çok önemli hayatın bazı ünitelerinde, bazı sahalarında bazı kimselerin öyle olmamasında yarar var yani. Hazret o hususa kilitlenmiş olduğundan dolayı bu işin dışındaki şeylere Allah onu kapalı tutuyor olabilir. Neden yani demiştir ki, ‘benim Mahmutçuğum, sen fazla dağılma o türlü şeylere... sen çarşafı, sen şalvarı, sen cübbeyi, sen sarığı propaganda et!...’ bu çok lüzumlu hakkaten. Gençler için fena duygulara, fena düşüncelere karşı sakal kadar koruyucu bir başka sütre yoktur. Şalvar da o sütre yanında ayrı bir sütredir. Biz bunların müessiriyetini inkar etmiş olursak, beşeriyeti inkar etmiş oluruz...</p>

  <p class="block_9">Bence Mahmut efendinin sizin gözünüze ilişen şalvarına, sarığına bilmem sakalına gözünüz iliştiği zaman bile o meselenin makul mahmirini bulacak çözeceksiniz. Kaldı ki, onun için bu bir yanı tenkit edeceğiniz yanı mesela aklınıza gelir ki. Emniyet teşkilatına nasıl girecek bu insanlar?.. Bu insanlar nasıl asker olacak?.. Bu insanlar nasıl vali olacaklar, kaymakam olacaklar?.. Biraz da takılma onu da sen yetiştir...”</p>

  <p class="block_6">Fetullah, Askerlik ve Milliyetçilik</p>

  <p class="block_7">Fetullah Gülen’in askerlik ve milliyetçilik anlayışına gelmeden önce, Üstadının bu konudaki görüşlerine bakalım. Molla Said, Risale-i Nur okumanın askerlikten ve kutsal savaştan bile üstün olduğunu iddia ederek der ki;</p>

  <p class="block_9">“ Risale-i Nur öyle kitaptır ki, Kur’an’ın onda yansıyan nurlarına hizmet etmek, askerlikten ve kutsal savaştan bile üstündür. Benim elimde fırsat ve param olsa, Risale-i Nur hizmetinde olan değerli kardeşlerimi askerlikten kurtarmak için, bin lira karşılığında bile olsa bedeli öder ve kurtarırım onları.”</p>

  <p class="block_7">Nurcular Molla Said’den aldıkları dersle askerliği bir vatan görevi olarak görmemektedirler. Askere gitmeyi de bir tokat olarak görürler. Tabi ki onun talebesi olan Fetullah’ta orduyu yabancı bir ortammış gibi anlatır. Çıraklığını ve tilmizliğini tamamlayamamış, Üstad ve hoca efendi olamamış Fetullah Gülen içinde askerlik günleri zulümden başka bir şey olmamıştır. Rahat bir askerlik yapabilmek için torpiller aramış ve adamını bularak kendisini himayeye aldırmaya gayret etmiştir. Askerin karavanasını yememiş eğitimden kaçmıştır. Israrla da zamanlı zamansız abdest alıp, namaz kılmış ibadetini de adeta askerliğe karşı bir araç gibi kullanmıştır. Çok sıkışınca da, komutanlara kendisini arkadaşları aracılığıyla milliyetçi, yurtsever gibi lanse ettirmeye çalışmıştır. Hatta bizzat kendisi de komutandan zarar gelmemesi için askerden kaçıp vaaz verdiğinde milliyetçilik yapmaya kalkışmıştır.</p>

  <p class="block_7">Gülen, İskenderun’da asker iken, yine kaçıp vaaz vermeye gittiğinde milliyetçilik maskesini takmıştır. Öyle ya nabza göre şerbet vermek gerekiyordu, Fetullah, Küçük dünyasında olayı şöyle arılatır:</p>

  <p class="block_9">“Bana, ‘Cemal Tural milliyetçi bir insan. Hiç olmazsa bir iki kelime de ondan bahset de biz de bunu değerlendirelim.’ Dediler.</p>

  <p class="block_9">Bir vaazımda, yumuşakça bu husustan bahsettim. “Tural Paşamız milliyetçi diyorlar. Türk askeri milliyetçi olmayacak da ne olacak. Allah milletçilere uzun ömür versin” bu veya benzeri ifadeler kullandım. O gün telsiz arabasına binerken ayağımı boşluğa atmıştım. Römorkun üzerine düştüm. Ve kaburga kemiklerim kırıldı.</p>

  <p class="block_9">Nihat Karakum ve bazı arkadaşlar, Tümen komutanına çıkmışlar. Tümen Komutanı Milliyetçi bir insandı. Ona ‘Efendim, bu arkadaş onların dediği gibi değildir. Biz vatanımızı, milletimizi, bayrağımızı ve tarihimizi ondan öğrendik’ demişler.”</p>

  <p class="block_7">Fetullah Gülen’in milliyetçiliği budur. Yani komutanın milliyetçi bir insan olması ve bu konuda uyarılması üzerine bir anda milliyetçilik söylemlerine başlamıştır.</p>

  <p class="block_7">Gülen’in, komutanını kandırmak için vaazında milliyetçiliği anlatmasından sonra, ayağının kırıldığını iddia etmesi ise oldukça ilgi çekicidir. Ve adeta bir mesaj niteliğindedir. Yani demek istiyor ki, Milliyetçilik yalanımı Allah bile affetmemiş ve kemiklerim kırılmış, iki ay o tarafımın üz erine yatamamışımdır!..</p>

  <p class="block_7">Ufuk Turu adlı kitabında ise takiyyesini açıklamaktan da hiç bir salonca görmez.</p>

  <p class="block_9">“Kürt-Türk, Sünni-Alevi, sağ-sol... gibi ayrımları şimdilik muvakkaten medarı bahsetmeyelim”</p>

  <p class="block_7">Açıklamadan anlaşılacağı üzere bunlar uzak sebep, uzak ihtimal olduğu için “şimdilik” bahsetmeyelim demektedir. Çünkü şimdilik, İktidar ve devlet destekli olarak her türlü nimetlerden yararlanmakta milliyetçiliği ve Türklüğü de nurculuk için bir kalkan olarak kullanmaktadır.</p>

  <p class="block_7">Fetullah, amacına ulaşmak için belli bir plan dahilinde hareket etmektedir. Yani amaç, herkesi uyutarak devleti belli bir kıvama getirmektir. Nitekim ufuk turunda buna şöyle açıklık getiriyor:</p>

  <p class="block_9">“Devletle çatışarak bir yere gidemezdiniz... Demek devletinde, bu çok yüksek gayeleri gerçekleştirmek için, belli bir kıvama gelmesi lazım... Devletin belli ölçüde, o kıvama geldiğini söyleyebiliriz... Bütün bu farklı kanaatleriniz hali hazırdaki zemini değerlendirme açısından, körü körüne devlet düşmanlığı yapmanızı, devletle çatışmacı bir tavra girmenizi gerektirmez... Bizler evrensel bir mesajın hizmetkârlarıyız. Şu anda bir vizyon var. Ben şahsım adına, ona sahip çıkmada bir beis görmem... Gerçekten belli bir konuma gelinmiştir. Yeni bir dünyaya açılmamız bahis mevzuudur. Merhum Necip Fazıl’ın bir duası var dır. Çocukluk zamanımızda bizi boğulmadan kurtaran Hz. Bediüzzaman, Nurettin Topçu, Osman Yüksel ve daha sonraki durum itibariyle Sezai Karakoç Beyler, bizim için, kurtarıcı simit olmuşlardır. Biz onlara, annemizin tertemiz memeleri gibi ağzımızı dayadık ve o musluklardan kana kana beslendik...”</p>

  <p class="block_7">Fetullah’ın beslendiği Necip Fazıl, ve diğerlerinin ortak özellikleri ve amaçları Kürtçü bir Şeriat Devleti kurmak olduğu herkesin malumu... Dikkat edilirse bu Zat-ı Muhteremler Erbakan ve taifesinin de Üstad ve rehber olarak kabul ettikleri insanlardır. Hepsinin amacı Şeriatçı ve Kürtçü bir devlet kurmaktır. Kimi parti yoluyla, kimi cemaatleşerek, kimi de silahlı eylemlerle amaçlarına ulaşma yoluna çıkmışlardır. Ama önce devlet kıvama getirilmelidir.</p>

  <p class="block_7">“Devletin kıvama gelmesi...” bu söz üzerinde durulması gereken çok önemli bir cümledir. Aynı zamanda bir çok gelişmenin ve yakın tarihimizin bir tespiti!.. Zira; 12 Eylül ile başlayan eski MSP Milletvekili adayı ve yine eski MSP’li bakanın kardeşi Özal, Nurcu sempatizanı Demirci, Mason Babanın amerikan vatandaşı kızı Çiller ve nihayet Amerikan Koleji mezunu, şair ve Fetullah hayranı Başbakanımız Ecevit süreci... Gerek ılımlı İslamcılık ve gerekse Türk-İslam sentezi görüntüsü altında Nurculuğun kollanıp yüceltilmesi dönemi olmuştur.</p>

  <p class="block_7">Sonuçta devletin nasıl kıvama gelmeye başladığında artık açık açık görülmektedir. Çoğu yetkili, siyasi ve basın mensubu tarafından Fetullah’a adeta protokol uygulanmakta ve kendisi dini bir lider gibi görüntülenmektedir. Sanırım “Hocaefendi” unvanı da bu konumu ifade etmektedir. Ya da “Küçük Dünyam” da belirtildiği üzere, yeni oluşumun ruh mimarı!...</p>

  <p class="block_7">Fetullah’ın üstadı ve izinden gittiği Molla Said’in amacını Şeriatçı bir Kürt Devleti olduğu açık ve nettir. Fetullah’ta kendisine bu “Yeni oluşumun Ruh Mimarı” dedirtirken, hedefinin; gâvurun Başpiskoposu, Baş Patriği, Baş Haham’ı var da, niçin bir de Nur kökenli Halife hükmünde “Hocaefendi” olmasın düşüncesi midir?</p>

  <p class="block_7">Gerçi Fetullah’ın küçük dünyasına bakıldığında hayalinin daha da büyük olduğu görülür.</p>

  <p class="block_7">“Dünyayı parmağıma taksalar da çevirsem”</p>

  <p class="block_6">Fetullah’ın KÂBUSLU günleri</p>

  <p class="block_7">Askerliğini zor şartlar altında yapmadığı için, ordunun yemeğinin kendisine caiz olmadığını düşünerek yemeden içmeden kesilen Fetullah Hoca, teskere gününü de, “Hayatımın en kâbuslu günleri sona ermişti” sözleriyle açıklıyor. Askeriyeye ait kalemle kendisine ait nokta dahi koymadığını ifade eden Gülen, “Küçük Dünyam” adlı kitabında, teskere gününü şu cümlelerle anlatıyor:</p>

  <p class="block_9">“Hayatımın en kâbuslu günleri sona ermişti. İki sene ihtilaller ve ihtilal teşebbüsleri ile yüzyüze yaşadığım ve “Korkulu bir rüya görüyorum, uyanınca geçecek” diyerek kendimi ikna ettiğim ve bu ikna ile sabredebildiğim askerlik artık bitmişti.”</p>

  <p class="block_7">Fetullah askerlik günlerini “kâbus” olarak nitelendirse de yine kendi anlatımlarından nöbet tutmadığını, eğitim yapmadığını, herkes 24 ay askerlik yaparken onun 17 ay yaptığını, günlerini kitap okuyup, gece-gündüz kur’an dinleyerek geçirdiğini öğreniyorduk. Fetullah’ın kâbusu her nurcu gibi askerliğin felsefesine olan inançsızlığından kaynaklanıyordu. Kendisini kuş sütüyle de besleseler yine günlerini “kâbus” olarak tanımlayacaktı. O günleri Fetullah’tan dinleyelim:</p>

  <p class="block_9">“İkinci bölüğün komutanı Mahmut Mardin adında bir yüzbaşıydı. Çok sert bir insandı. Meğer oda her zaman gelip vaazlarımı dinliyormuş. Benim haberim yoktu. Ben disiplinden çıkınca hemen yanıma geldi: ‘ben seni çok özledim. Şimdi seni evine göndereceğim. Artık askerlik bitti. Ben teskereni arkadan gönderirim’ dedi. Tabi böyle bir hadiseyi hiç beklemiyordum. Çok sevindim. Daha askerliğimin bitmesine 34 gün vardı. 24 ay askerlik yapılan bir dönemde, hava değişimi, hapishane ve bu son erken gönderme hesap edilecek olursa 17 ay kadar askerlik yaptım. Beni böylece 34 gün evvelinden saldılar, tezkeremi de arkadan gönderdiler...</p>

  <p class="block_9">Askerliğin kendisiyle alakalı olarak belli bir ağırlığı vardı; fakat benim askerliğim yine de rahat geçmişti. Bilhassa İskenderun’da çok kitap okuma fırsatı buldum. Gece - gündüz Kur’an dinleyebiliyordum.”</p>

  <p class="block_6">Bu Cüppe Ne Menem İş</p>

  <p class="block_7">Fetullah Gül en okulların yapımında “Sudilerden yardım aldınız mı” sorusuna verdiği cevapta, “ bir kuruş alındığını ispatlasınlar hepsini balyozla yıkarım.” Diyordu. Hiç kimse bu okullar hani senin değildi ne hakla yıkabiliyorsun diye sormuyordu. Fetullah, Suud’larla hiç bir ilgisinin olmadığını iddia ederken hayatının her döneminde yanında olan ve birçok yardımını gördüğünü Küçük Dünyasında açıkladığı Salih Özcan kimdi?</p>

  <p class="block_7">Salih Özcan; eski MSP’nin milletvekillerindendir. Rabıta’nın Türkiye temsilcisidir. Rabıta ise dünyaya Şeriat düzenini yaymak için kurulmuş merkezi Suudi Arabistan’da bulunan bir örgüttür ve arkasında Amerikan petrol şirketi Aramco vardır. Rabıta dünya ülkelerine Şeriat düzenini yaymak için her yıl tonlarca altın ve milyarlarca doları harcar.</p>

  <p class="block_7">Bizim bazı aklıevveller ise Amerika’lara gidip Clinton’la baş başa kaldıktan sonra beni desteklemezseniz şeriat gelir gibi vecizeler yumurtlamıştır. Sanki Türkiye’ye şeriatın gelmesi Amerikanın çıkarlarına tersmiş, gibi...</p>

  <p class="block_7">Amerika, “laiklik bizi ilgilendirmiyor” şeklindeki açıklamaları ile bu konudaki tavrını zaten ortaya koymuştur. Çünkü kucağına oturttuğu uysal yönetimler incelenecek olursa Suudi Arabistan örneğinde olduğu gibi Şeriat Devletleridir.</p>

  <p class="block_7">Şubat 1945 Yalta Konferansında ABD Başkanı Roosvelt, İngiltere adına Churchill ve Sovyetler Başkanı Stalin’in bir araya gelmesiyle gerçekleşen konferansta Amerika’nın başını çektiği Kapitalist Blok ile Sovyetlerin başını çektiği Sosyalist Blok, “Dünyanın sahibi biziz” diyerek iki kutuplu bir düzen oluşturuyorlardı. 1945 yılında Sovyetler Birliği Türkiye’den üs ve toprak isteyince, Amerika, İsmet İnönü yönetimindeki Türkiye’ye:</p>

  <p class="block_7"><i class="calibre1">“Komünizmin ve Sovyet yayılmacılığının en büyük düşmanı dindir. Atatürkçülüğü, Ulusçuluğu, laik yönetim biçimini, devletçiliği bırakıp, dini öne alan bir yönetime dönüşmezseniz, size yardım edemeyiz”</i> diyordu.</p>

  <p class="block_7">ABD, 1945 yılından sonra Sovyet yayılmasından çekinen Batı Avrupa ülkelerine ve Türkiye’ye “dine sımsıkı sarılın” buyruğunu veriyordu. Türkiye’ye: “sizin Rusya’da milyonlarca kardeşiniz var. Dindaşınız var. Laikliği bırakıp, dine sarılarak Osmanlıyı yeniden diriltebilir, tüm Müslüman ülkelerin başına geçerek İslam birliğini kurabilirsiniz” öğüdünde de bulunuyordu.</p>

  <p class="block_7">Son günlerin hızlı Atatürkçüsü ve Genelkurmaydan ödüllü Cemal Kutay’ın çıkardığı “Millet” dergisinin 31 Ocak 1946 tarihli birinci sayısında bir CIA görevlisinin Türkiye’nin İslam Birliği’nin başına geçmesiyle, Sovyetlerin önüne geçileceğini belirten yazısından sonra, 1945 Noel konuşmasında Papa XII. Pius, Müslümanları Türkiye’nin önderliğinde İslam Birliği kurmaya çağıran Amerika’yı tanrının yardımcısı ilan ediyordu.</p>

  <p class="block_7">Yine Cemal Kutay yazdığı makale ve kitaplarda Fetullah Gülen’in üstadı Said-i Kürdi’yi yere göğe sığdıramıyor, her fırsatta ona övgüler düzüyordu. Atatürk’ü Kürtlere kasten kıymakla da suçlayan ve günümüzün en büyük Atatürkçüsü ilan edilen Cemal Kutay, Kürt Sait’i yazdığı kitaplarda şöyle ululuyordu:</p>

  <p class="block_9">“Gam çekmeyin: Çağımız Bediüzzaman (Said Nursi) çağıdır. Yirminci yüzyılda Türkiye’mizde bu muhteşem gerçeğin mümessili Bediüzzaman Said Nursi’dir.”</p>

  <p class="block_9">“‘Bediüzzaman(Said Nursi)nin davası sadece vatanımız için değil, İslam alemi, hatta bütün insanlık içindir.”</p>

  <p class="block_7">“Dil ve Din” adlı kitabında “Cengiz Özakıncı” Cemal Kutay’ın Kürt Sait için düzdüğü methiyelere oldukça geniş bir yer vermiş, işte onlardan bazıları:</p>

  <p class="block_9">Said Nursi’nin seslenişini arkasından gidilmeye layık YEGANE YOL olarak kucakladığımız zaman, İslam dinini yaşadığımız devrin içinde buluruz. Dün bunu yapamadığımız için o koskoca imparatorluğumuzu kaybettik. Ve İslam dünyasının rehberliğinden mahrum kaldık.”</p>

  <p class="block_9">“Bediüzzaman Said Nursi’nin gösterdiği NUR YOLU: Kanunların teminatında, vicdanların ışığında, irfanların tasdikindedir. Nazariye değildir. Tarihin tescirindeki muhteşem hakikattir.”</p>

  <p class="block_9">“Bediüzzaman (Said Nursi)... İslam aksiyonunun çağımızdaki müstesna ve hatta tek temsilcisiydi. (... ) Biz, millet olarak uzun zamandır İslam alemine ve dünyaya huzur ve adalet getirecek bir felsefe ve tefekkürün sahibi olarak çıkmadık, çıkamadık. Bediüzzaman, Kur’an esaslarına dayalı yaşama düzeninin izahçısı ve müdafaacısıdır. Elinizdeki satırlar (Bediüzzaman Said Nursi kitabı) tamamlandığı zaman, insanlığı huzur ve saadete kavuşturacak felsefenin tatbik şartlarına ait temel prensipleri bulacaksınız... Bu emeğin, İslamiyet ve hatta dünyanın saadeti için tek yol olan Kur’an esaslarının çağımıza tatbik muhtevasını verebilmenin, bağrımızdan çıkardığımız bir mürşidimizin (Bediüzzaman Said Nursi’nin) himmeti olmasıyla iftihar imkânını bulacağız. Bu hasreti de en emin ve hayal kırıklığından masun ümid kaynağı olarak NUR TALEBELERİ’ne emanet ediyorum...</p>

  <p class="block_9">“Said Nursi; şahsiyet ve tefekkürü ile bir ışık adamdır.”</p>

  <p class="block_9">“Rüsub bırakabilmiş nadir kıymetler içinde Said Nursi’nin pırıl pırıl, durgun su sathı üzerinde her an genişleyen halkalar halindeki izi...”</p>

  <p class="block_7">Cengiz Özakıncı, kitabında Genelkurmaydan ödüllü, Atatürkçü!!! Cemal Kutay hakkında harf devrimine karşı oluşu ve çıkardığı dergiler hakkında da şu bilgileri veriyor:</p>

  <p class="block_9">“Latin esaslı alfabeyi kabul ederek, sadece Osmanlı İmparatorluğumuz devrinde 600 senelik kıdemi olan zengin, derinlemesine inmiş bir kültürün hazinelerine uzak kalmış, adeta yabancı olmuştuk. “</p>

  <p class="block_7">Görüleceği üzere Atatürk’ün kapattığı tarikatları tekkeleri diriltmeyi savunan Kutay, Yazı Devrimine de karşıdır. Öyle ki, kitaplarını dahi el yazısıyla Osmanlı abecesiyle yazmakta ve şöyle demektedir:</p>

  <p class="block_9">“Eğer harf değişikliği, yani bilinen söyleyişi ile alfabe inkılabı olmasa idi, bugünkü nesil, bu (Said-i Nursi, vb. gibi) kıymetlerin sahalarındaki eserlerinden sadece faydalanmakla kalmayacak, belki örnek tutarak açtıkları yolda devam edeceklerdi.”</p>

  <p class="block_7">Özakıncı, Kutay ile ilgili şu bilgileri de veriyor: <i class="calibre1">“Demek ki, bugün basın-yayında örnek Atatürkçü olarak yüceltilen Cemal Kutay, 1945’te toplumu Atatürk’ün laiklik anlayışından uzaklaştırmak amacıyla kolları sıvayıp dergiler çıkartmıştı ve yayınlarında Atatürk’ü “kalpsiz bir inatla toplumu dinden imandan uzaklaştıran biri” olarak damgalıyordu. Kutay’a göre 1945’ten sonra Türkiye’nin Atatürk’ün yolunu bırakıp din yoluna girmesi gerekiyordu. Çünkü 1945’te Sovyetlere karşı Soğuk Savaş başlatan Amerika, Sovyet yayılmasının ancak dine sarılmakla durdurulacağı inancını yayıyor, Türkiye’den de laik yönetimi bırakıp dinci yönetime geçmesini istiyordu. Cemal Kutay, Amerika’nın Türkiye’yi dincileştirme amacının bir aracı olarak çalışmaktaydı. Bu konuya ilişkin belgeler Otopsi Yayınevince basılan United States Of İrtica 1945-1999: Soğuk Savaş Döneminden Yeni Dünya Düzenine Türkiye’de İrtica ve Emperyalizm adlı kitabımda yer alıyor. Cemal Kutay, Amerika’nın Türkiye’yi Sovyetlere karşı dincileştirmek tasarısının bir uygulayıcısı olarak 1952de Allah Yolu adıyla bir dergi daha çıkarmıştır. Bu derginin kapağı şöyledir:”</i></p>

  <p class="block_7">“ALLAH YOLU</p>

  <p class="block_7">Nur Saraylarının kapılarını bulabilenler, Allah yolunda yürüyenlerdir. (Sühreverdi)</p>

  <p class="block_7">Yıl: 1 - Sayı: 1 15 Aralık 1952 - 27 Rebiülevvel 1372</p>

  <p class="block_7">Asr-ı Saadet Müslümanlığının ihyasına çalışan on beş günlük Allah, din ve ahlak bilgileri Dergisi</p>

  <p class="block_7">Sahibi: Cemal Kutay</p>

  <p class="block_7">Cemal Kutay, 1980 yılında yazdığı ve yeni Asya yayınlarından çıkan, Kürt Said’i şöyle ululuyordu:</p>

  <p class="block_9">“Karşımıza şu sual dikilir; böylesine feyyaz, böylesine engin pınar (Said Nursi ve Nurculuk) kurur mu? Değişen şartların getirdiği rüsublardan arınarak yine öz kaynağa iletecek yeni mürşidler çıkıp irşad himmetini kucaklayamazlar mı?.. Yirminci yüzyılda ülkemizde bu ebedi gerçeğin örnekleri arasında Bediüzzaman Said Nursi’nin hususi ve müstesna yeri vardır.</p>

  <p class="block_9">(…)</p>

  <p class="block_9">Said Nursi’nin, bugün sadece Anadolu’nun değil, komşu İslam ülkelerinden bütün Müslüman dünyasına kadar yayılmış, yabancı dillere çevrilmiş eserleriyle insanlığın hakiki huzurunu arayan başka dinler mensupları arasında da alaka görebilmiş ve ümid bağlanmış bir şahsiyet olmasının bu Rabbani tecellisine başkaca hüküm vermek mümkün müdür? Said Nurside ancak Rabbani lütuf sayılacak fıtri mizaç ve kabiliyetler vardır. Feyyaz nur pınarı halinde...</p>

  <p class="block_9">(...)</p>

  <p class="block_9">Said Nurside aydınlık fikir vardır, fakat donmuş fikir yoktur.</p>

  <p class="block_9">(... )</p>

  <p class="block_9">Elinizdeki kitabın gayesi, Said Nursi’yi İslam alemine ardından gidilir müstesna bir kıymet olarak emanet etmektir.</p>

  <p class="block_7">(...)</p>

  <p class="block_9">Said Nursi, bir fikir-felsefe-aksiyon şahsiyetidir. Risale-i Nur (Said Nursi’nin kitapları) ebedi feyyaz membaıdır. Nur Talebeleri, bu feyyaz membaının terkibine eğilin!</p>

  <p class="block_7">(... )</p>

  <p class="block_9">Said Nursi müctehiddir, mücahiddir, müceddiddir, müdafidir, musallidiı; müdebbirdir, müdekkiktir, müttekidir, mümindi r, müslümandır, mübeşşirdir, müsbettir, mutahhardır, mütebahhirdir, müşerreftir, mübariktir, mukaddestir, mübecceldir, muteberdir, müfessirdir, müverrihtir, mu’tekiddir, mukdimdir, mümtazdır, mükerremdir, müberradır, mültefittir; mürşiddir, musaffadır, muasırdır, muhalleddir, mualledir, muallimdir, mubassırdır, mucizbeyandır, muhakkiktir, muhallimdir, muvahhiddir, mübehhicdir, mübindir, mübşirdir, müeddebtir, müessistir, müeyyiddir, mütefekkirdir, müşfiktir, müştehirdir, mülhimdir, müncidir, münevvirdir, müstahbirdir, müstakarrdır, müstehdiftir, müşerrihtir, müstekmildir, mütebirridir, mütevekkildir, mütefelsiftir, mütefennindir, mütehaddistir, mütehakkıktır, müteşerridir...</p>

  <p class="block_7">(... )</p>

  <p class="block_9">Said Nursi, 1980 Türkiye’sinin bölünmezliğinin temel mevzuudur.</p>

  <p class="block_9">(... )</p>

  <p class="block_9">NUR YOLU felsefesi, zevalsiz aydınlık bu şafağın arkasındadır.</p>

  <p class="block_9">Said Nursi, dinde de, hayat felsefesinde de, hürriyet anlayışında da, ülkeye hüviyet kazandıran maddi manevi müesseselerde de belirli vasıflar aramış, çok zeki, kavrayışlı, azimli, nefsine hakim kişi olarak, kendisine has ekol sahibi olmuştur.”</p>

  <p class="block_7">Amerika’nın bize biçtiği İslam oyununda rol kapmak isteyen ve dincilikle hiçbir ilgisi olmayan ve “Kadın Bacakları” adlı şiiri çekinmeden kaleme alan Necip Fazıl, Atatürk düşmanlığı ve Şeriatçılığa geçiyordu. Oktay Akbal, Suphi İleri, Hüseyin Cahit Yalçın gibi yazarlarıyla bir fikir dergisi olan Büyük Doğu ‘da şeriatçı dergiler kervanında yerini alıyordu.</p>

  <p class="block_7">Amerika’nın desteği ve Papa’nın onayı ile İslam Birliği yolunda çalışmalar başlıyordu. Kadın ve kadınlar üzerine yazılar yazan, muharrirler birer birer imana(!) geliyor, Necip Fazıl’ı Ahmet Kabaklı takip ediyordu.</p>

  <p class="block_7">CHP, tüm geleceğini tehlikeye atma pahasına ve dahi yardım alma umuduyla “Demokrat olduk” diyerek çok partili hayata geçmek zorunda kalıyordu.</p>

  <p class="block_7">Bu arada Amerika ile ilişkilerin gelişmesinde her olay etken oluyordu. 1946 yılında Amerika’daki elçimiz Münir Ertegün ani bir kalp krizi ile hayata gözlerini kapıyordu. Amerika, aradığı fırsatlardan birini daha yakalamıştı. Jest olsun diye elçimizin cenazesini “Missouri” adlı savaş gemisiyle, Türkiye’ye göndermeye karar verdi. Gemi Amerika’dan yola çıkar çıkmaz, hükümette karşılama hazırlıklarına başladı.</p>

  <p class="block_7">Hazırlıklar cenaze için değil, yeni dostlarımızın mürettebatlarının ağırlanması, onların bir dediğinin iki edilmemesi içindi. Missouri adlı savaş gemisindeki askerleri bağrına basıp, sımsıcak bir ilgiyle karşılamak üzere, devlet üzerine düşen hiçbir özveriden kaçınmıyordu. Bu amaçla Conilerin kadın ihtiyacının karşılanması bile düşünülüp, programlanıyordu. Subaylar için özel aşk evleri organize edilirken, erler için de “Genelevler” baştan aşağıya yeniden dizayn ediliyordu.</p>

  <p class="block_7">İstanbul genelevinde tam bir seferberlik başlatıldı. Sokaklar duvar diplerine kadar yıkanıp temizlendi. Genelevlerin badana ve boyaları tekrar tekrar elden geçirildi. Hayat kadınlarının en seçkinleri görevliler tarafından doktorlara muayene ettirildikten sonra, bir de hamama götürülüp yıkandı. Bu arada genelev yerli müşterilere yasaklandı. Kaçamaklara karşı da genel ev kapısına nöbetçiler kondu.</p>

  <p class="block_7">Amerikan savaş gemisi limana yanaştığında, genelev ve özel aşk evleri ziyaretçilerinin emir ve görüşlerine hazırdı. Böylece ABD ile sıcak ilişkilerde başlamış oluyordu. Haa, bu arada İstanbul’u fethetmek ve yine işgalden kurtarmak için canlarını bir an için bile tereddüt etmeden veren dedelerimizin kemikleri sızlasa da ne gam! amaç; Amerikalı dostlarımız(!) memnun olsun.</p>

  <p class="block_7">Bu işlerde o kadar ileri gidildi ki, 1950’lere geldiğimizde özel adamlara özel kadınlar da sunulmaya başlandı. Endonezya diktatörü ülkemize geldiğinde, günün en seçkin kadını olan dansöz Özcan Tekgül ikram edilmek istenmişti. Kadının; <i class="calibre1">“Ben o yağ tulumunun koynuna girmem”</i> diyerek diretmesi üzerine, anlı şanlı görevliler yeni bir kadın bulana kadar kan ter içinde kalmışlardı.</p>

  <p class="block_7">Amerikalılar 1946 yılındaki karşılamadan çok memnun kalınca bu sefer filolarıyla gelmeye kalkmışlar, gençler bu duruma karşı çıkmaya başlayınca da, İslamcı yazarlar insanları kışkırtarak gençlerin üzerine salmaya başlamışlardı. Bunların en ünlüsü Bugün Milli Görüşçülerin Milli Gazete’sinde yazan Mehmet Şevket Eygi’ydi.</p>

  <p class="block_7">Bu arada Amerika’da boş durmuyor, “müttefik” olarak girdiği bu yeni oluşumda yerini sağlamlaştırma çabalarına giriyordu. Yandaş iktidarlarla yetinmeyip yandaş kadrolar yetiştirme yarışındaydı. Bu çabaları, kadro yatırımları ile girdiği alanı geçilmez duvarlarla örüp elde tutma yarışına yönelikti. Daha çok kendine bağlı, kendi amaçları doğrultusunda güvenebileceği liderleri yetiştirip, rakiplerine karşı sağlam bloklar oluşturuyordu.</p>

  <p class="block_7">Bu amaçlarla İstikbal vaat eden gençlere burslar veriyordu... Özellikle gelecekte yükselip köşe başlarını tuta bilecek yetenektekilere...</p>

  <p class="block_7">Amerika kendisine yakın gördüğü ve ileride yararlanabileceği gençleri bir bursla ülkesine davet ediyor, sistemi hakkında kurstan geçiriyordu. Burada bilgi ve görgülerini arttırdığı gençleri ülkelerinde köşe başlarını tutsunlar diye tekrar geri gönderiyordu.</p>

  <p class="block_7">Bir nevi Amerika’ya bağlılık kursu olarak ta adlandırılan bu burstan çok sayıda Türk genci yararlandı. Ve birçoğu burada aldıkları derecelere göre önemli yerlere geldi. Kimi politikacı, kimi de bürokrat olarak...</p>

  <p class="block_7">Amerikan gizli servisi ClA’nın denetimindeki kuruluşlardan burs alarak ülkeye dönen politikacılarımız, Devlet yönetimini ellerine geçirdikten sonra Amerikan çıkarlarını her şeyin üzerinde görmelerinden dolayı ülkemiz hak ettiği yerin çok aşağılarında yer alıyordu.</p>

  <p class="block_7">Fazilet Partisi, Merwe Kavakçı’yı türbanı ile Meclise sokmaya kalkınca “Bu kadına haddini bildirin” diyerek en büyük tepkiyi gösteren Robert Kolej mezunu ve Amerika’dan burslu Başbakanımız Ecevit, Merwe’nin amerikan vatandaşı olduğu ortaya çıktıktan ve DGM Savcısı Nuh Mete Yüksel’in onu tutuklamak için girişimlerde bulunmasının ardından ağlamaklı olarak bu kerre “Bir hanfendiye bu yapılır mı” diyordu. Ecevit’in bu çelişkisi insanın aklına şu soruyu getiriyor? Ecevit, eğer Merwe’nin Amerikan vatandaşı olduğunu baştan bilseydi, Meclis’e değil türbanla, çarşafla girse ses çıkarabilir miydi?</p>

  <p class="block_7">Siyasal Bilgiler Fakültesi Çalışma Ekonomisi ve Endüstri İlişkileri Bölümü Başkanı Alpaslan lşıklı, “Nurculuğun Güncelleştirilmesi” başlığı altında şunları söylüyordu:</p>

  <p class="block_9">“Sovyetlerin çöküşüne kadar, İslamiyet’ten Sovyetleri kuşatma altında tutmada yararlanmış olan güçler, haliyle farklı arayışlar içine girmiş bulunuyorlar. Bir başka deyişle, artık ünlü “yeşil kuşak” stratejisinin varlık nedeni kalmamıştır. Öte yandan, yeryüzünü, avuçlarının içine sığdırabilecekleri bir küresel köye dönüştürmek isteyen uluslararası güçler, yalnızca Sovyetleri yıkmakla emellerine ulaşmış olamayacaklarını görmektedirler. Bunun için ve hepsinden önemli olarak, Atatürk’ün deyimi ile “mazlum milletlerin” kurtuluş umudunun tümüyle ortadan kalkması gerekmektedir. Bu da Kemalizm’i tarih sahnesinden silmeden başarılabilecek bir iş değildir.</p>

  <p class="block_9">Küreselleşme, 70’li yıllardan bu yana derin bir bunalıma yuvarlanmış olan uluslararası sermayenin, bu bunalımı aşmak için oluşturduğu evrensel modelin önemli bir yönüdür. Küreselleşme, “egemenlik kayıtsız şartsız milletindir” ilkesi yerine “egemenlik kayıtsız şartsız uluslararası sermayenindir” demektir. Bunun için, sosyal devletin ortadan kaldırılmak istendiği bir tarih aşamasın da, onunla birlikte, ulusal devlet, demokrasi ve ülkemiz gerçekleri çerçevesinde bütün bunları somutlaştıran bir tarihsel çizgi olarak Kemalizm, yoğun saldırılarla karşı karşıyadır.</p>

  <p class="block_9">Kemalizm ortadan kaldırılmaya çalışılırken onun yerini neyin alacağına da karar vermişlerdir. “Ilımlı İslam bunun için icad edilmiştir. İslam sıfatının arkasına sığınan bu akımın ılımlılığı, efendileriyle ilişkileri çerçevesinde söz konusudur. Yoksa, Kemalist değerler ve devrimler örneğin kadın hakları karşısında daha ılımlı olunacağına dair bir anlam içermemektedir.</p>

  <p class="block_9">CIA’nın Ortadoğu masası şeflerinden Fuller, yeni stratejilerinin işaretini şöyle vermiştir. “Ilımlı İslamı benimseme, Atatürk’ün görüşlerinden vazgeçme, Ortadoğu ve Kafkaslarda serbest piyasanın ve ABD’nin tavsiye ettiği İslamı yaymak.”</p>

  <p class="block_7">Esasen Fuller, Mustafa Kemal’in eserlerinin ve düşüncelerinin silindiğine dair hükmünü vermiştir bile. Ufuk Güldemir ile yaptığı mülakatında bu görüşünü şöyle anlatıyordu:</p>

  <p class="block_9">“Ancak dünyada hiçbir lider ne George Washington, ne Nehru, ne Lenin, ne Gandi sonsuza kadar yaşayabilecek bir ürün veremedi. Oysa İncil ve Kuran veriyor. Liderler ölüyor. Önce bedenleri, sonra zaman içinde düşünceleri siliniyor. Oysa Kuran ve İncil yaşıyor. İşte Mustafa Kemal’in başına gelen de her tarih yazmış liderin başına gelenden farklı değildir.”</p>

  <p class="block_7">Böylece Fuller, Atatürk’ün, Cumhuriyetin “ilelebed” yani sonsuza kadar yaşayacağı yolundaki düşüncelerini yanıtlamaya çalışmış olmaktadır. Zira, Mustafa Kemal’in “Sonsuza kadar” yaşayacağını söylediği “Ürün” Türkiye Cumhuriyeti’nden başka bir şey değildir.</p>

  <p class="block_7">Kemalizm’e ve Cumhuriyete karşı “llımlı İslam” rolünü oynama görevinin, Nurculuğa ve özellikle bu akımın Fetullah Gülen tarafından temsil edilen kanadına verildiği anlaşılmaktadır.</p>

  <p class="block_7">Bu çerçeveye oturtulduğunda, Said’i Nursi’nin gün demdeki yerine yeni vurgular getirmek amacıyla Batı’da ve özellikle Atlantik ötesinde gerçekleştirilen çabaların anlamını kavramak biraz daha kolaylaşmaktadır. Gerçekten de Nurculuğa ve Said-i Nursi’ye, ünlü Moon tarikatına benzer bir ağırlık kazandırmak için akıl almaz çabalar sarf edilmektedir. Risaleleri bazı batı dillerine çevrilmekte; değişik kurumlarda bunlar inceleme konusu yapılmakta; örneğin, Kaliforniya’nın El Cerrito kentinde görüldüğü üzere, yalnızca bu amaca yönelik araştırma kurumları oluşturulmaktadır.</p>

  <p class="block_7">Said Nursi’yi ve Nurculuğu güncelleştirmek ve uluslararası düzeyde önemli kılmak yönündeki çabalar, Şerif Mardin’in tam da “Yeni Dünya Düzeni”nin doğuşuyla birlikte Amerika’da İngilizce olarak piyasaya sürülen, Said Nursi hakkındaki kitabıyla yeni bir halkaya kavuşmuştur.</p>

  <p class="block_7">Halen Amerika’da Washington Üniversitesi’nde görev yapmakta olan Şerif Mardin, 1998 Mart ayı başında Türkiye’ye geldiğinde, basına yansıyan açıklamalarından anlaşıldığına göre, daha özgür olduğu için Amerika’da yaşadığını ifade etmiştir. Oysa, Türkiye’de özgürlüklerin en çok kısıtlandığı 12 Mart ve 12 Eylül dönemlerinde bile, bilindiği kadarıyla bu zatın başına en ufak bir şey gelmiş değildir. Said Nursi’yi ve Nurculuğu Kemalizm karşısında göklere çıkaran kitabı da Türkiye’de özgürce basılmış ve satılmıştır.</p>

  <p class="block_7">Suudi Arabistan karşıtı Fetullah ne hikmetse, Amerikan Aramco şirketi ve Suudi Arabistan destekli Rabıta’nın Türkiye temsilcisi ve kurucusu Salih Özcan’ın koltuğunun altından çıkmamış, Küçük Dünyam adlı kitabın da birlikteliklerini her fırsatta dile getirmiştir. Gülen, vaazlarında Suudi krallarının giydiği cübbelerden giymiştir. Bu durum Hürriyet Gazetesinden Murat Bardakçı’nın da dikkatini çekmiş. 29 Aralık 1996 tarihinde “Bu cüppe ne menem iş” başlığıyla Fetullah Gülen’in sırtındaki cübbenin Suudi tarzı olduğuna dikkat çekerek şunları yazmıştı:</p>

  <p class="block_9">“Körfez Arapları, entarilerinin üzerine pelerini andıran cüppemsi, siyah bir örtü geçirirler... Belki elli çeşit ismi vardır ama genellikle ‘abaiye’ denir... Ön tarafı yakadan eteklere kadar sırmayla kaplıdır, sırmadaki altının ayarı ve kalınlığı, sosyal statüyü ve zenginliği gösterir... Aslında ‘kravat’ karşılığıdır abaiye... Yani entarini üzerine abaiyeyi geçirip eteklerini savuran Arap, ‘Spor’ değil ‘Resmi’ giyinmiş sayılır... Kral Fahd’da aynı abaiyeyi giyer, sokaktaki adam da... Sırmalı abaiyeler, birdenbire bizde de moda oluverdi... Artık imamından Fetullah Hoca’sına kadar herkesin sırtında... Camilerde hatim indirip, mevlit okuyan imam da bürünüyor Suudi cüppesine, minberden gözyaşları içinde vaazlar veren Fetullah Bey de... Bizim geleneksel, sade cüppelerin suyu mu çıktı? Vaizi, imamı, Fetullah Hocası, vesairesi neden bu sırmalı cüppeye bürünmektedir? Birileri altınla sırmanın erkeklerde ‘helal’ ve ‘farz’ olduğuna dair fetva mı verdi yoksa? Velhasıl bu Suudi cüppeleri neyin nesi ve ‘Suudi Kralı Oyunu’ ne menem bir iş?”</p>

  <p class="block_9">Gerçekten bu cüppe ne menem iş?.. Ancak burada insanın aklına takılan Fetullah Gülen’in cüppesinin sırmasındaki altının ayarı ve kalınlığı!.. Hani bu ayar ve kalınlık, sosyal statüyü ve zenginliği göstermektedir ya, cümle alem Gülen’in statüsü nedir diye merak etmede...</p>

  <p class="block_6">Aynı Topun Kumaşları</p>

  <p class="block_7">Bir çok hocadan ders aldığını söyleyen Fetullah Gülen’in en ciddi şekilde ders aldığını belirttiği kişi Osman Bektaş Hoca idi. Burada Nurculuk konusunda çalışmalar yapan ekipteki diğer ilginç isimler ise “Kara Ses” lakaplı Cemalettin Kaplan, Mehmet Kırkıncı ve Cevdet Bilican’dı. Cemalettin Kaplan bu derslerden sonra MSP’den Erzurum milletvekili adaylığına soyunuyor ancak seçilemiyordu. Kara ses lakaplı Kaplan daha sonra Erbakan tarafından Almanya’ya gönderiliyor ve kendisinden Milli Görüşü derleyip toparlaması, oradaki insanları eğitmesi isteniyordu.</p>

  <p class="block_7">Avrupa Milli Görüş Teşkilatlarını Genel Başkanlığının Diyanet işleri başkanlığına gönderdiği yazı ile Fetullah Gülen’in, İşçi vatandaşlarımızın yoğun olarak bulunduğu Almanya’da yurttaşlarımızın dini konularda aydınlatılmasını sağlamak üzere teşkilatları nezdinde görevlendirilmesini istiyordu. Diyanet İşleri Başkanlığı Doç. Dr. Süleyman Ateş’in uygun görmesiyle 12 Kasım 1977 tarihinde Bakanlık onayına sunuluyor ve aynı gün verilen izinle Fetullah Gülen Milli Görüşçü yetiştirmek için Almanya yolculuğunun hazırlıklarına başlıyordu.</p>

  <p class="block_7">Fetullah Gülen’in anılarının yayınlandığı onlarca kitaptan hiçbirinde her nedense, bu bir aylık Milli Görüşçü eğitme seferberliği yer almıyor. Gülen bu günlerini bir sır gibi saklıyordu.</p>

  <p class="block_7">Fetullah Gülen’in hayatındaki en önemli isimlerden biri de Salih Özcan’dı. O da bilindiği gibi MSP milletvekili, Rabıta’nın Türk iye temsilcisi ve “Sebil ür Reşat” adlı derginin sahibiydi.</p>

  <p class="block_7">Gülen’in yaşamındaki bir diğer isim Eymen Topbaş ise; ANAP’ın İstanbul eski İl Başkanı, Korkut ve Turgut Özal kardeşlerin sağ koluydu.</p>

  <p class="block_7">1938 yılında doğan Fetullah eğitim durumunu açıklarken; <i class="calibre1">“Ben medreseye devam ederken de tekkeyi ihmal etmezdim. Alvar imamı hayatta iken hep onun yanına gidip geldim. Zaten ilk gözümü açtığım, ruhumu mayaladığım yer tekkedir. Ben de tekke ve medresenin izleri hep aynı ritmi dokuyarak devam etmiştir...”</i> diyordu.</p>

  <p class="block_7">Ne bileyim? Daha, Hoca doğmadan çok önceleri Tekke ve Zaviyelerin kapatıldığı gibi bir durum aklımda kalmış.</p>

  <p class="block_7">Tekke ve Medrese tahsilli(î) Fetullah Gülen, Kur’an’ın tercüme edilmesi olayına ise şiddetle karşı çıkıyordu:</p>

  <p class="block_7">“İslam adına yapılan her hizmete destek olmayı en büyük vazife kabul ediyordum. Bu benim çok küçük yaştan beri adetimdi. İslam’a hizmet eden kim olursa olsun içimde o şahsa karşı memnuniyet hissetmişimdir. Çünkü İslam’ın derdi benim hayallerimi dahi süsleyen tek idealimdir. Heyecanlı bir fıtratım. Nurları tanıdığım dönemde Kur’an’ın latin harflerle yazılması Türkiye’nin gündemindeydi. Hemen kâğıt kaleme sarıldım ve bende her mukaddesat sahibi gibi, içte dine tecavüz edenlere karşı içimin kükremesi ile fikrimde istihzar ettiğim bir kaç sözü sunmakla bahtiyarım. Diye başlayan üç sayfalık bir yazı yazdım. Arkadaşlar, bilhassa Kırkıncı Hoca bunun dergide yayınlanmasını istedi.</p>

  <p class="block_7">Gülen, o günlerdeki heyecanlı fıtratını şöyle açıklıyordu:</p>

  <p class="block_7">“Dünyayı parmağıma takıp ta bir çevirsem.”</p>

  <p class="block_6">Ve Gizlenen Rapor</p>

  <p class="block_7">12 Mart yönetimi ile Başbakan Yardımcısı olan Sadi Koçaş, daha önce bilgisi olduğu Fetullah Gülen’in hamisi Yaşar Tunagür dosyasının ve daha birçok dosyanın Başbakan Nihat Erim ve kendisinden saklandığını öğrendi. Bu dosyayı MİT ve Demirel hükümetinin hasır altı ettiğini de... Yapabileceği bir şey de yoktu. Çünkü Yaşar Tunagür, Nurcuların güçlü bir isminin olmasının yanında, Demirel’in kardeşi Hacı Ali Demirel’in çok yakın dostu. Karısı Nazmiye hanımın da kiracısıydı. Kiracı dediysek her ay başı kira ödemiyor, evde bedava kalıyordu.</p>

  <p class="block_7">Yaşar Tunagür’ün, Atatürk düşmanı, Kürt Said’in izinden giden bir Nurcu olduğu İçişleri Bakanlığının belgelerine göre kanıtlanmıştı. Tunagür, Dışişleri Bakanlığında yer alan rapora göre de Amerikan “Aramco” şirketinin de arkasında olduğu Suudi Arabistan da kurulan ve amacının tüm dünyaya şeriat devleti kurmak olarak açıklayan Rabıta adlı örgütle ilişkiliydi. Her sene hac bahanesi ile Suudi Arabistan’a giderek bilgi alışverişinde bulunuyordu. Yaşar Tunagür bu raporlara rağmen 1965 yılında Demirel hükümeti tarafından Diyanet İşleri Başkan Yardımcılığına getiriliyordu.</p>

  <p class="block_7">1970 yılında kurulan komisyon MİT’ten Tunagür hakkında bilgi istedi. Başbakan Demirel’e bağlı MİT kendilerinde Tunagür ile ilgili belge olmadığını bildirdi. Rapor yine Demirel tarafından uçurulmuştu. Oysa böyle bir rapor vardı ve bu raporda; Tunagür’ün Nurculuk, Şeriatçılık ve Kürtçülük faaliyetleri tüm açıklığı ile anlatılıyor, Diyanet’te bu amaçla yaptığı kadrolaşmalar detaylarıyla açıklanıyordu. 1972 yılında Cumhuriyet Senatosu tabi üyesi Mehmet Özgüneş ve 14 arkadaşı tarafından Devlet Bakanları ve o günlerde Demirel’in sağ kolu durumundaki Refet Sezgin ve Hüsamettin Atabeyli tarafından görevi kötüye kullandıkları gerekçesiyle açılması istenen soruşturmalarda gizlenen raporlarda ortaya çıkıyor, Kürtçülerle, Nurcuların işbirliği ve beraberlikleri, ülke ve Silahlı Kuvvetlere olan hasımlıkları belgeleniyordu. Demirel ve ekibince, Fetullah’ın hamisi, en yakın dava arkadaşı Kürtçü ve Nurcu Yaşar Tunagür ve çetesi hakkında gizlenen raporlardan bazı bölümler:</p>

  <p class="block_9">“... İçişleri Bakanlığı 12.08.1965 gün, Emniyet genel Müdürlüğü Şube l-B 1227314172 ve 78075 sayılı yazılarıyla, İzmir gezici vaizi Yaşar Tunagür’ün Cumhuriyet, Atatürk ilkeleri ve 27 Mayıs aleyhtarlığı yaptığını, milli birlik ve beraberliği bozucu faaliyetler içinde bulunduğunu, irticai yaymak için gayretler sarf ettiğini, din istismarı yoluyla bir partinin seçim propagandalarında direkt ve endirekt rol oynama hazırlığı içinde olduğunu, bazı kimseler vasıtasıyla, kendini halka YÜKSEK MÜHENDİS olarak tanıttığını, Devlet bakanlığına bildirmiştir.</p>

  <p class="block_9">Atatürk düşmanı ve Türk Milletini bölücü faaliyetler içinde olduğu İçişleri Bakanlığı tarafından Devlet bakanlığına bildirilen bu adam, bu bildirmenin üzerinden 4 ay geçmeden, Diyanet İşleri Başkan Yardımcılığına sınırsız yetkilerle getirilmiştir.</p>

  <p class="block_9">Bu zat buraya gelir gelmez kendisine benzer insanlardan müteşekkil bir şebeke kurmuştur. Bu şebekeye dahil olan insanlar-ki sayılan 17’dir- istisnasız Atatürk düşmanıdır. İstisnasız hepsi Laik Cumhuriyetin düşmanıdır. İstisnasız hepsi Türkiye’nin menfaatlerini değil, dışarıda bir takım gizli cemiyetlerin menfaatlerini gözeten insanlardır.”</p>

  <p class="block_7">Mit Müsteşarlığının Cumhurbaşkanlığına ve Başbakanlığa verdiği raporu, Cumhuriyet Senatosu Üyesi Mehmet Özgüneş şöyle açıklıyor:</p>

  <p class="block_9">“Meseleyi Bütün teferruatı ile arz edebilmek için, evvela bu şebekenin başkanından başlamak üzere bir - ikisini tanımakta fayda vardır...</p>

  <p class="block_9">Meseleyi objektif esaslara bağlamak, hissi taraflardan tamamen uzaklaşmak için Yaşar Tunagür’ün şahsiyetini, tamamıyla devlet arşivlerinden aldığım belgelerle, devlete bağlı makamların verdiği raporlara dayanarak izah edeceğim.</p>

  <p class="block_9">Bunlardan birisi MİT Müsteşarlığının Cumhurbaşkanlığı ve başbakanlığa verdiği bir rapordur. Bu rapor 4 ana bölümden müteşekkildir. Birinci bölümünde Yaşar Tunagür’ün şahsiyeti anlatılmakta, biyografisi hakkında kısaca bilgi verilmektedir. Buna göre Yaşar Tunagür İstanbul’da Kabataş Lisesinde son sınıfta iki sene üst üste kaldığı için liseden çıkarılmış, bilahare küçük bir memuriyet almış, bundan sonra Ankara’da Maliye Bakanlığı’nın küçük bir memuru iken Atatürk Lisesine dışarıdan devam ederek liseyi bitirmiştir. Elindeki diploma sadece lise diplomasidir...”</p>

  <p class="block_7">Fetullah Gülen’in koruyucusu da kendini olağan üstü olarak gösterme gayretlerine girmiş, bu uğurda kendisi ne destek de yine bir başka Nurcu olan Demirel’in bakanlarından gelmiştir. Rapora devam edelim;</p>

  <p class="block_9">“Sayın Devlet Bakanı Hüsamettin Atabeyli’nin Cumhuriyet Senatosu Genel Kurulunda, kendisinin Bağdat Üniversitesinden aldığı bir sertifikanın Milli Eğitim Bakanlığı tarafından tasdik edilmiş olduğu şeklindeki be yanı gerçek dışıdır. Hilafı hakikattir. Aksine, 1963 yılında Yaşar Tunagür, Bağdat Üniversitesinden aldığı bu sertifikanın Milli Eğitim Bakanlığı tarafından tasdik edilmesinin isteyen bir dilekçeyi Milli Eğitim Bakanlığına göndermiş, Milli Eğitim bakanlığı cevabi yazısında “Sen Lise mezunu değilsin ki üniversiteye devam edesin, sertifika alasın. Senin elindeki belge sadece lise bitirme belgesidir. Devlet lise imtihanına girmedikçe tam lise mezunu sayılmazsın” diye cevap vermiştir. Bu kadar açık bir red cevabını 180 derece çevirerek; parlamentonun bir kanadının kürsüsünden aksini söylemek, kanaatimce doğru bir Devlet adamına yakışır bir hareket değildir.</p>

  <p class="block_9">Sayın Hüsamettin Atabeyli’nin geçekleri değiştirmesi bununla da bitmemektedir. Cumhuriyet Senatosu üyesi Muzaffer Yurdakuler’in vermiş olduğu bir önergeye cevaben Sayın Hüsamettin Atabeyli, İstanbul’da Ali Aslan adında bir kimsenin evinde arama yapılmadığına dair bilgisi bulunmadığını beyan etmiştir. Hâlbuki elimizde belge vardır; bu Diyanet İşleri Başkanlığına gelmiş, Din İşleri yüksek Kurulunda Ali Aslan’ın evinden alınan belgeler incelenmiş, karara bağlanmıştır ve bugünkü Diyanet işleri Başkanının altında imzası vardır. Binaenaleyh, Ali Aslan’ın evinde bir arama yapılmış olduğunun Diyanet İşleri Başkanlığı veya Devlet Bakanı tarafından bilinmemesine imkân yoktur. Kanaatimiz odur ki, parlamenterler tarafından sorulan yazılı sorulara devlet adamları doğru cevap vermelidirler.</p>

  <p class="block_7">Fetullah Gülen’i torpille Diyanet’e alıp koruyup kollayan Yaşar Tunagür, Demirel’in AP’sine kapılandıktan sonra ikbal kapılarını son sürat açmaya başlıyordu. Tunagür’ün faaliyetleri MİT müsteşarlığının Cumhurbaşkanlığı ve Başbakanlığa verdiği raporda şöyle yer alıyordu:</p>

  <p class="block_9">“Yaşar Tunagür’ ün faaliyetleri sağ cephenin liderliğini ele geçirmek yönünden olmuş ve bu maksatla Diyanet İşleri Reis Muavinliğine gelinceye kadar, bütün irticai faaliyetlerin destekleyicisi olmuştur. Adı geçen, dikkati ilk defa Edirne’de müftü bulunduğu sırada çekmiştir. Bilhassa dini topluluklarda ve cemaatin kalabalık olduğu günlerdeki vaazlarında, halkı hükümet aleyhine tahrik edici konuşmalar yaptığı anlaşılmıştır, İzmir gezici vaizliğine tayin edildikten sonra da Arap ülkelerinden adresine mektup ve çeşitli kitaplar geldiği görülmüştür. Gelen mektup ve kitaplar üzerinde yapılan incelemede irtibatın Müslüman Kardeşler Cemiyeti ve Iraktaki nurcular ile olduğu anlaşılmıştır. Nurcular ile olan irtibatı ise dolaylı bir durum arz etmekte ve adı geçen, Irak’a talebe gönderilmesi imkânlarıyla “Nur” neşriyatının temin ve şevkine aracı olduğu meydana çıkmıştır. Ayrıca, Irakta iken aynı odada beraber kaldığı ve Iraktaki Nurcuların temsilcisi durumunda olan Ahmet Ramazan Salih Tuncer’e Kur’an kurslarında ve ilahiyata öğrenci yetiştirme derneklerinden sağladığı paraların Irak’taki talebelere dağıtılması için gönderdiği anlaşılmıştır.</p>

  <p class="block_9">Yaşar Tunagür bu mutavassıt rolün yanında, İzmir’de verdiği vaazlarda da yıkıcı ve gericiliği destekler bir davranış göstermiş ve bu faaliyeti dolayısıyla 1964 yılında hakkında dava açılmıştır...”</p>

  <p class="block_7">Raporda, kapatılan MSP; Refah ve Fazilet Partisi Milletvekili Lütfü Doğan’ın o günlerde Yaşar Tunagür’ün maşası olduğu da vurgulanıyordu. Raporda Tunagür’ün Diyanet İşleri teşkilatını Nurcularla doldurduğu da belirtiliyor ve şunlar anlatılıyordu:</p>

  <p class="block_9">“Yaşar Tunagür’ün gerek Nurcularla, gerekse İslam birliğini savunan teşekküllerle açık irtibatı bulunmaktadır. Şöyle ki, Irak’la irtibat devamlı surette mevcuttur. 23 Temmuz 1966 günü Ankara’ya gelen Ahmet Ramazan Tuncer, Yaşar Tunagür’ün evinde misafir kalmış, yapılan toplantı da aşağıdaki hususlar kararlaştırılmıştır.</p>

  <p class="block_9">Irak Kültür Ataşemiz Reşat Oğuz’un merkeze alınarak yerine Konya Yüksek İslam Enstitüsü baş muavini Necati Çerçioğlu’nun tayin edilmesi.”</p>

  <p class="block_7">Senatör Mehmet Özgüneş, yapılmak istenen bu tayinin nedeni de şöyle açıklıyor.</p>

  <p class="block_9">“Irak Kültür Ateşesi’nin Dışişleri Bakanlığı’na, Milli Eğitim bakanlığına gönderdiği raporlar okunursa tayinin sebebi de ortaya çıkar.</p>

  <p class="block_9">Birincisi, buradan Ahmet Ramazan Salih Tuncer Türkiye’den Nur Risaleleri temin etmekte, bunların Yaşar Tunagür’e göndermekte; Yaşar Tunagür de oradaki Türklere satmaktadır. Bu husus bizzat kültür müsteşarı tarafından başbakanlığa bildirilmiştir. Birinci rahatsızlık buradan doğmaktadır.</p>

  <p class="block_9">İkincisi, Kültür müsteşarı orada bir Türk Lisesi ve Türk İlkokulu özel olarak açmak istemektedir ve bunu Iraklılara kabul ettirmiştir. Buna Ahmet Ramazan Salih Tuncer ve Yaşar Tunagür muhaliftir.</p>

  <p class="block_9">Üçüncü husus, bir takım talebeler Türkiye’den kaçmakta, gizlice Bağdat’taki bazı medreselere yazılmakta, orada İslam dini tedrisatının yanında Araplıkta aşılanmaktadır. “</p>

  <p class="block_7">Kültür Ataşesinin bu konuda raporlar yazarak önlem alınmasını istemesi Yaşar Tunagür’ü çileden çıkarmış ve onun görevden alınması için çalışmalar başlatılmasını istemiştir. Yaşar Tunagür’ün faaliyetleri hakkındaki rapor şöyle devam ediyordu:</p>

  <p class="block_9">“Irak’ın Türk öğrencilerine açmayı düşündüğü burslardan Nurcuların istifade etmesi imkânlarının araştırılarak sağlanması.</p>

  <p class="block_9">Müslüman Kardeşler cemiyetinin liderlerinden olan Seyyid Kutup’a ait olan eserleri Türkçeye çevirmek, için tercüme ve yayın şirketi kurulması fikirleri münakaşa edilerek kabul edilmiştir.</p>

  <p class="block_9">Rabıtatül Alemi İslam cemiyeti genel Sekreteri olan Muhammed El savvaf ile temas halinde bulunmaktadır. Yaşar Tunagür bu cemiyetin İsviçre’de bulunan şubesi başkanı Dr. Sait ramazan ile muhabere etmektedir. Pakistan İslam Partisi başkanı ve başkan yardımcısı ile de irtibat halindedir...”</p>

  <p class="block_7">Raporda Yaşar Tunagür’ün <i class="calibre1">“Bir gün gelecek şeriat kanunları tatbik edilecek”</i> sözlerine vurgu yapılarak, kendisinde politik güç olduğunu sürekli olarak çevresine söylediği belirtilerek Tunagür’ün; <i class="calibre1">“Demirel bana tabidir, ben Demirel’e değil”</i> şeklindeki sözlerinin altı çiziliyordu. Raporda Tunagür’ün Diyaneti; Atatürk düşmanı, nurcularla doldurduğu, bunların sürekli olarak Atatürk’e hakaret ettiği ancak haklarında hiçbir yasal işlem yapılmadığı da aktarılmaktaydı.</p>

  <p class="block_7">Raporda, Diyanet İşleri başkanlığının mescidinde Said-i Nursi’nin “Tesbihat” isimli kitabının bulunduğu ve Nurcular tarafından okunduğu belirtiliyor, ve Yaşar Tunagür’ün başında bulunduğu şebekenin Diyanet İşleri Başkanlığı’nı bir Nur medresesi haline getirdiği önemle vurgulanıyordu.</p>

  <p class="block_7">Raporlar, 12 Mart muhtırasından önce Demirel hükümetine sunuluyor, ancak Demirel Hükümeti bu raporları yok ediyor ve bu konudaki sorulara da “Böyle bir rapor yok” diye yanıt veriyordu. Ancak gerek MİT müsteşarlığı, gerekse İçişleri Bakanlığı ve eski Diyanet İşleri Başkanı İbrahim Elmalı raporların birer suretlerini Cumhurbaşkanlığına da gönderiyordu. Nurcular bu raporların tamamını yok ettiklerini zannettiklerinden olacak, suçlarının kapanacağı hayaline kapılmışlardı.</p>

  <p class="block_7">Raporda, Rabıta’nın Türkiye temsilcisi ve Faysal Finans’ın kurucularından olan ve aynı zamanda Fetullah Gülen’in yıllarca yanında yer alan, hep övgüyle bahsettiği MSP milletvekili adayı Salih Özcan ile Yaşar Tunagür’ün birliktelikleri açıklandıktan sonra Yaşar Tunagür’ün Irak’ta o günlerde katledilen Kerküklü Türk gençleri ve Türk askerleri için dua edilmesini eleştirerek “Komünist itler” dediği de açıklanıyordu. Raporda yer alan bir tanık, Tunagür’ün Arabistan’daki faaliyetlerini şöyle anlatıyordu:</p>

  <p class="block_9">“Yaşar Tunagür’ün forsunu ve azametini orada gördüm. Kraliyet misafiri gibi en lüks otellerde yatıyor, lüks otomobillere biniyor ve bindiği otomobilin üzerinde yeşil bayrak mutlaka bulunuyordu.</p>

  <p class="block_9">Hacı Ali Demirel ve yakınlarına ilaveten Bugün gazetesi sahibi Mehmet Şevki Eygi ve Salih Özcan devamlı olarak refakatinde bulunuyordu. Bunların azametini sağlayan şahıs, Rabıtatül Alemül İslam Cemiyeti Genel sekreteri Muhammed Sürür Süphan’dı...</p>

  <p class="block_7">Ülkemizde Kürtçü ve Nurcu yapılanmanın temellerini Demirellerin himayesinde atan Yaşar Tunagür’ün faaliyetleri MİT Müsteşarlığının Cumhurbaşkanlığına, başbakanlığa ve ilgili yerlere gönderdiği raporda bitecek gibi değildi. Tunagür’ün ülkemizin bölünmesi amacıyla sergilediği eylemlerine geçmeden önce Mehmet Özgüneş’in, Tunagür hakkındaki usulsüzlük iddialarını dinleyelim:</p>

  <p class="block_9">“Arkadaşlarım, Yaşar Tunagür şebekesini kurup, MİT Müsteşarlarının ayrıntıları ile belirttiği gibi, dış memleketlerde de irtibatını tesis ettikten sonra kendisinin bu makamda kalabilmesi, faaliyetlerinin devam edebilmesi için bir takım himayelere mazhar olmuştur.</p>

  <p class="block_9">Evvela Yaşar Tunagür, dış ticaret uzmanı sıfatıyla GİMA’ya verilmiş ve GİMAdan ayda bin lira aylık bağlanmıştır kendisine. Her ay Yaşar Tunagür GİMA’dan bu aylığını devamlı olarak almıştır ve GİMA’daki resmi sıfatı; “Dış Ticaret uzmanı”dır. Bununla da iktifa edilmemiş, bir hac mevsiminde hacca bedava gidebilmesi ve hacdan sonra da şöyle bir rahat dünya seyahati yapabilmesi için kendisi GİMA tarafından ticaret münasebetleri tesis etmek üzere, Lübnan, Suudi Arabistan ve Kuveyt’e gönderilmiştir.</p>

  <p class="block_9">Filhakika yaşar Tunagür, yanına muhterem refikalarını da alarak hacca gitmiş, hac farizasını ifa ettikten sonra, orada evvela tüccarlarla temas kurmuş ve alelade bir ticaret mecmuasından, hatta bizim buradaki herhangi bir ticaret ataşesinden de alınacak bir takım bilgileri rapor diye yazmış ve bunu Suudi Arabistan’la ticaret münasebetleri tesis ettim diye göndermiş ve gayet tabi ki, karşılığında parasını almıştır.</p>

  <p class="block_9">Yaşar Tunagür oradan Kuveyt’e gitmiş, Kuveyt’te kendisini büyük bir din alimi ve aynı zamanda Türkiye’deki bir çok ticaret müesseselerinin mümessili gibi göstermiş, orada bazı ticaret erbabına kendisini yedirtmiş, içirtmiş oradan da yine bir takım sudan bilgileri dercederek GİMA’ya göndermiş ve oradan da Lübnan’a geçmiş ve aynı şeyleri orada da yapmış ve böylelikle gezmiş olduğu bütün seyahatlerde en lüks otellerde yatarak, uçakla seyahat ederek ve bu yoldan geniş bir dünyalık elde ederek Türkiye’ye dönmüştür.</p>

  <p class="block_9">Yaşar Tunagür’ün himayesi bununla da kalmamış ve ne olur ne olmaz endişesiyle, belki bir gün birisi gelir, kendisi çünkü Diyanet İşleri başkan vekilliğinde kalmaktadır. Buradan ayrılır diye, 633 sayılı kanunun açık hükmüne rağmen İstanbul müftülüğüne tayin edilmiştir. Nitekim bundan sonra buna ait bir mesele Din İşleri Yüksek Kuruluna havale edilmiş ve Din İşleri Yüksek Kurulu ittifakla verdiği bir kararda; yaşar Tunagür gibilerin müktesep hakkının sadece vaizlik olduğunu, bir üst makam olan müftülüğe tayin edilemeyeceğini karara almıştır. Fakat buna rağmen Yaşar Tunagür’ün İstanbul müftülüğü iptal edilmemiş, İstanbul Müftülüğünün ihtisas kadrosundan dolgun maaşını almaya devam etmiş, ayrıca Diyanet İşleri başkanlığından da 600 lira makam maaşı ve kendisine ayrıca yevmiye de verilmiştir; çünkü İstanbul’da görevi vat, kendi Ankara’da çalışıyor diye her gün bir de yevmiye verilmiştir.</p>

  <p class="block_9">Yaşar Tunagür ayrıca Kuala Lumpur’a gönderilmiştir. Oradan, bizden bir hanım, bir de erkek hafız istenmiştir müsabakaya katılmak için. Bir erkek hafız ayrılmış ve hanım hafız yerine de Yaşar Tunagür gönderilmiş ve kendisi hafız olmadığı halde, orada herhangi bir musabakaya katılmadığı halde Kuala Lumpur’a kadar gitmiş, gelmiş ve harcırahını almıştır.</p>

  <p class="block_9">Ayrıca Yaşar Tunagür Amerika’ya gitmiştir. Amerika’da iki Türk kendisini takip etmişler ve Türkiye’nin bölünmesini hedef tutan, Türkiye’nin bölünmesi için gayret sarf eden bir takım kimselerle temas kurmuş, giderken de yanında en az 2000 tane Diyanet İşleri neşriyatını götürmüş, kendi adına bunları dağıtmış ve bunun için de harcırah almıştır.</p>
</body>
</html>
