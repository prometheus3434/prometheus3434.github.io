<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>geneledebiyat</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h1 class="h2baslik1" id="calibre_toc_13"><span class="idebold">GENEL EDEBİYAT BİLİMİ</span><br class="chapter" />
  <span class="idebold">TERİMLERİ SÖZLÜĞÜ</span></h1>

  <p class="normal"><span class="idebold">Abartma</span> <span class="ideitalik">(Alm. Hyperbel</span>): Duygu yoğunluğunu en yüksek derecede aktarabilmek ve inanılmaz derecede yabancılaştırmak için büyüterek ya da küçülterek anlatma. Heyecan yaratma amacını taşıdığı gibi, kendinden geçişin canlı bir belirtisi de olabilir.</p>

  <p class="normal"><span class="idebold">Absurdite</span> <span class="ideitalik">(Alm. Absurdität, absud; Lat. Kulağa hoş gelmeyen anlamında)</span>: Saçmalık. Aklın özel bir işleyişiyle ortaya çıkar. Düşünce çözümsüz çelişkilere takılır, bunlar absurd dramatik biçimlemenin temelini oluşturur.</p>

  <p class="normal"><span class="idebold">Açıklama</span> <span class="ideitalik">(Alm. Interpretation</span>; <span class="ideitalik">Lat. Açma, çözme anl.)</span>: Çağdaş edebiyat biliminde bir edebi eseri elden geldiğince yalnız kendi verilerine dayanarak yorumlamayı deneyen yöntem.</p>

  <p class="normal"><span class="idebold">Açımlama</span> <span class="ideitalik">(Alm. Paraphrase; Yun. Konuşmaya eklemek anlamında)</span>: Bir dil birimini açıklayan ve ondan daha uzun olan sözler.</p>

  <p class="normal"><span class="idebold">Aforizma</span> <span class="ideitalik">(Alm. Aphorismus</span>; <span class="ideitalik">Yun. Tanımlama)</span>: Nesir halinde, esprili ve hazır cevapça formüle edilmiş, düşünce ağırlığı olan ifade; bilinen bir şeyi şeffaf bir kalıpla dile getiren fikir kırıntısı. Alman Edebiyatında aforizma ustaları: Lichtenberg, Goethe, F. Schlegel, Novalis, Nietzsche, Karl Kraus.</p>

  <p class="normal"><span class="idebold">Aile Romanı</span> <span class="ideitalik">(Alm. Familienroman</span>): Konusunu ya da ana problemini soylu ya da kentsoylu aile hayatının oluşturduğu roman çeşidi. Genellikle toplumun siyasal baskı ya da çaresizlik içinde bulunduğu dönemlerde evin, ailenin bir kaçış, bir sığınak imkânı vermesi nedeniyle rağbet görmüş bir türdür.</p>

  <p class="normal"><span class="idebold">Akılcılık</span> <span class="ideitalik">(Alm. Rationalismus</span>): Aydınlanmanın temeli, felsefi bir düşünce doğrultusu. Dünya ve tarih görüşünü akıl temeline dayandırarak akıl ölçülerini, eleştiriyi esas alan, gelişim ilkesine dayanan iyimser bir görüş.</p>

  <p class="normal"><span class="idebold">Aktarmalı Metin:</span> Gerçek yazar ile anlatıcı ya da şiirsel ben arasında metinden yola çıkarak ulaşılan ayrım.</p>

  <p class="normal"><span class="idebold">Alımlama</span> <span class="ideitalik">(Alm. Rezeption</span>): Eserlerin ve üslupların tarih boyunca ve farklı uluslarca nasıl değerlendirilip nasıl yorumlandığı meselesi. Temelde bir karşılaştırmalı edebiyat terimi olan bu kavram, 60’lı yıllardan bu yana anlam genişlemesi göstererek edebiyatın ve her türlü iletişimin her bir okuyucuda, dinleyicide farklı etkiler yaratması ilkesine dayalı bir inceleme–eleştirme tarzı sayılmıştır.</p>

  <p class="normal"><span class="idebold">Alımlama Estetiği</span> <span class="ideitalik">(Alm. Rezeptionsästhetik</span>): Edebi eserin belirleyicisi, okuyucunun hazmetme (alımlama) sürecidir, diyen edebiyat anlayışı.</p>

  <p class="normal"><span class="idebold">Alıntı</span> <span class="ideitalik">(Alm. Zitat</span>; <span class="ideitalik">Lat. Çağırılan şey)</span>: Bir kimsenin anılmaya değer sözlerinden kelimesi kelimesine tekrarlanmış bir bölüm. Alıntının anılmaya değer oluşu, ona bir çeşit özdeyiş karakteri kazandırırken, sözlerin sahibinin de tanınmış bir şahsiyet olması önemlidir. Alıntı, bilimsel eserlerde araştırıcının kendi tezini destekleme, edebi eserlerde de bir yapı öğesi işlevi yüklenir.</p>

  <p class="normal"><span class="idebold">Ana Konu</span><span class="ideitalik">(Alm. Thema</span>; <span class="ideitalik">Yun. yasa)</span>: Ana düşünce, işlenmiş ya da işlenmek istenen konu.</p>

  <p class="normal"><span class="idebold">Anagram:</span> Bir kelimenin yapısındaki harflerin yerinde ufak bir değişiklik yaparak kelimeye bulmacamsı bir şekil vermek.</p>

  <p class="normal"><span class="idebold">Anahtar Roman</span> <span class="ideitalik">(Alm. Schlüsselroman</span>): Kastedilen kişilerin, olayın veya yerin okuyucu tarafından ancak bilmece çözer gibi kafa yorarak anlaşılabileceği, üstü kapalı bir şekilde anlatıldığı roman.</p>

  <p class="normal"><span class="idebold">Analoji</span><span class="ideitalik">(Alm. Analogie</span>; <span class="ideitalik">Yun. ilgi)</span>: Örnekseme, farklı iki şey arasında benzerlik, şartların eşitliği.</p>

  <p class="normal"><span class="idebold">Anaphora</span> <span class="ideitalik">(Alm. Anapher</span>; <span class="ideitalik">Yun. geriye götürme)</span>: Etkiyi artırmak amacıyla aynı kelimenin birbiri ardından gelen iki cümle başında tekrarlanması.</p>

  <p class="normal"><span class="idebold">Anıştırma</span> <span class="ideitalik">(Alm. Anspielung</span>): Konunun yabancısı olmayan birine ima yoluyla, yani üstü kapalı olarak anlatma, sezdirme; anahtar romanın temel öğesi.</p>

  <p class="normal"><span class="idebold">Anlatı</span> <span class="ideitalik">(Alm. Erzählung</span>): Orta uzunlukta nesir türü: Gerçek ya da kurmaca (fiktif) olayların art arda sıralanmasıyla elde edilen hikâyeden daha az özen gösterilen nesir türü.</p>

  <p class="normal"><span class="idebold">Anlatı Süresi</span> <span class="ideitalik">(Alm. erzählte Zeit</span>): Anlatılan olayı kapsayan süre.</p>

  <p class="normal"><span class="idebold">Anlatıcı</span> <span class="ideitalik">(Alm. Erzähler</span>): <span class="idebold">1)</span> Olayları okuyucu ya da dinleyiciye aktaran aracı. <span class="idebold">2)</span> Anlatı eserlerini kaleme alan kişi. İlk anlamdaki anlatıcı, kurmaca (fiktif) ve yazarlarla özdeş olmayan bir figür olabilir ki bu durunda anlatı eser, onun bakış açısından ve belli bir tutumla anlatılır.</p>

  <p class="normal"><span class="idebold">Anlatım Konumları:</span> Anlatıcının anlattıklarını ya <span class="idebold">1)</span> Olimpik konumdan (her şeyi bilen bir kuşbakışıyla) ya <span class="idebold">2)</span> Kişisel konumdan (bir figürün görüşüyle) ya da <span class="idebold">3)</span> Nesnel konumdan bakarak aktardığına ilişkin terimler.</p>

  <p class="normal"><span class="idebold">Anlatım Süresi</span> <span class="ideitalik">(Alm. Erzählzeit</span>): Bir edebi eserin okunması için gerekli zaman süresi.</p>

  <p class="normal"><span class="idebold">Anlatım Tutumu</span> <span class="ideitalik">(Alm. Erzählhaltung</span>): Anlatıcının, dinleyici ya da okuyucuya ve aktardığı olaya göre takındığı tavır.</p>

  <p class="normal"><span class="idebold">Anonim:</span> Yazarı bilinmeyen ve anılmayan eserlere verilen sıfat.</p>

  <p class="normal"><span class="idebold">Antiroman</span> <span class="ideitalik">(Alm. Antiroman</span>; <span class="ideitalik">Yun. karşı–roman)</span>: Kendi varlığını okuyucu karşısında şüpheli hale sokan, romanın nasıl oluştuğunu ortaya koyarak roman haline gelemeyen romanın romanı. Nouveau romanın bir çeşitlemesi.</p>

  <p class="normal"><span class="idebold">Antitez</span> <span class="ideitalik">(Alm. Antithese</span>; <span class="ideitalik">Yun. karşıt)</span>: Bir tezin karşısına çıkarılan tez. Bir üslup aracı ve retorik bir figür olabilir çünkü karşıtlık etkisini ve imge gücünü artırır, uçların yan yanalığı dilin etki alanını genişletir.</p>

  <p class="normal"><span class="idebold">Antoloji</span> <span class="ideitalik">(Yun. Çiçek derleme)</span>: Seçki, güldeste. Bir şairin, bir yazarın, bir dönemin, bir türün tipik metinlerinin seçilip bir araya toplanılması.</p>

  <p class="normal"><span class="idebold">Antonomazi</span> <span class="ideitalik">(Alm. Antonomasie</span>; <span class="ideitalik">Yun. dolaylı anlatım)</span>: Bir adın yerine onun bir çeşitlemesini kullanmak. Mesela bir özel isim yerine onun baba adını anarak onun oğlu olduğunu söylemek, mesleğini anmak ya da bir tür adı yerine onun en büyük temsilcisini söylemek.</p>

  <p class="normal"><span class="idebold">Apollonik</span> <span class="ideitalik">(Alm. Apollonisch; Yun. Işık, şiir ve müzik tanrısı Apollo gibi anlamında)</span>: Ölçülü, uyumlu, biçime sokulmuş.</p>

  <p class="normal"><span class="idebold">Apoloji</span> <span class="ideitalik">(Alm. Apologie; Yun. savunma anlamında)</span>: Bir dünya görüşünün ve temsilcisinin savunulması.</p>

  <p class="normal"><span class="idebold">Arabesk</span> <span class="ideitalik">(Alm. Arabeske; İt. Magrip, Arap tarzı)</span>: Önceleri Helen–Roma sanatında stilize edilmiş kenar süsü; Ortaçağdan bu yana süsleme çizgisi, edebiyatta dolambaçlı, süsleme amaçlı ayrıntı, trivial.</p>

  <p class="normal"><span class="idebold">Ardıl</span> <span class="ideitalik">(Alm. Epigone</span>): Büyük ustaların taklitçisi, özgün yaratıcılık göstermeyen edebiyatçı.</p>

  <p class="normal"><span class="idebold">Arıksayış</span> <span class="ideitalik">(Alm. Litotes</span>): Bir kavramın karşıtını zayıflatma ya da yadsımakla onu pekiştirme sanatı. Mesela kötü değil (iyi), aptal değil (akıllı).</p>

  <p class="normal"><span class="idebold">Arı Şiir</span> <span class="ideitalik">(Alm. Absolute Poesie</span>): Şiiri doğrudan gerçeklikle ilişkilerinden koparıp salt dil ilişkileri bakımından geliştirmeyi amaçlayan ve Baudelaire, Mallarmé, Valéry, George, Benn gibi şairlerin temsil ettiği şiir anlayışı.</p>

  <p class="normal"><span class="idebold">Arınma</span> <span class="ideitalik">(Alm. Katharsis</span>): Aristoteles’in trajedi kuramının temel kavramı. Ona göre trajedi acı ve ürperme etkisi yaparken seyircinin ruhen arınmasını sağlar.</p>

  <p class="normal"><span class="idebold">Arkaizm</span> <span class="ideitalik">(Alm. Archaismus</span>): Eskisellik. Modern dille yazılmış bir metinde, anlatımda geçmişi daha somut canlandırmak amacıyla eskimiş kelime ya da deyimlerin kullanılması.</p>

  <p class="normal"><span class="idebold">Aruz Vezni:</span> Hecelerin uzunluk ve kısalık değerlerine göre çeşitli ses kalıplarından oluşan nazım ölçüsü.</p>

  <p class="normal"><span class="idebold">Atektonik:</span> Tektonik olmayan gevşek yapı.</p>

  <p class="normal"><span class="idebold">Avangard</span> <span class="ideitalik">(Alm. Avangarde</span>; <span class="ideitalik">Fr. öncü)</span>: Biçim ve öz bakımından yeni bir edebi akımın çığır açıcısı, yenilikçi edebiyat.</p>

  <p class="normal"><span class="idebold">Avangard Edebiyat:</span> Yenilikçi, öncü edebiyat. Konu ve biçim yönünden yeniyi, alışılmamışı ortaya koyan avangard eserler, söz konusu yenilik, alışılmamışlık fark edilmeyecek hale geldiğinde avangardlığını yitirmiş olur.</p>

  <p class="normal"><span class="idebold">Aydınlanma</span> <span class="ideitalik">(Alm. Aufklärung</span>): 1720–1785 yılları arasında Almanya’da egemen olan, İngiliz duyumcu felsefesi ile deneyciliğine ve Fransız rasyonalizmine dayalı bir kültür ve edebiyat akımı. C. W. Leibniz ile C. Wolff’un iyimser akılcı felsefesi ve Kant’ın bilgi teorisi, akımın Alman kaynaklarını oluşturur. Tolerans, gelişim ilkesine inanç, bilim hayranlığı, kurala, ilkeye bağlılık, akılcılık, eleştiricilik, Aydınlanmanın temel öğeleridir. Başlıca Alman temsilcileri Bodmer, Gellert, Gleim, Gottsched, Haller, Lessing, J. Schlegel, Suzler, Wieland’dır.</p>

  <p class="normal"><span class="idebold">Ayraç</span> <span class="ideitalik">(Alm. Paranthese</span>): Bütün bir cümlenin içine tırnak ya da iki virgül veya iki tire arasında bağımsız bir cümlenin sokulması.</p>

  <p class="normal"><span class="idebold">Bakış Açısı</span> <span class="ideitalik">(Alm. Perspektive</span>): Bir anlatıda olaylara bakış. İngilizce terminolojideki “<span class="ideitalik">point of view</span>”; anlatanın özdeşliği sayılması gereken; algılamada perspektif odağı.</p>

  <p class="normal"><span class="idebold">Barok</span> (<span class="ideitalik">Alm. Barock; Port. oval inci, sonra aşırı ince anlamında)</span>: 1600–1720 yılları arasında Avrupa edebiyatında egemen olan akım. Otuz Yıl Savaşlarının hazırladığı kötümser, ölüm düşüncesinden kendini alamayan, akıldışı güçlere inanan, karşıtlıklardan zevk alan bir dünya ve sanat görüşü. Roman ve dramdaki başlıca temsilcileri: Grimmelshausen, Gryphius, Lagau, Opitz, Angelus Sillesius, Zesen.</p>

  <p class="normal"><span class="idebold">Beklenti Ufku</span> <span class="ideitalik">(Alm. Erwartungshorizont)</span>: H. R. Jauss’un 1970 yılında edebiyat bilimine kazandırdığı bir terimdir ve her eserde, alımlanışı hakkında belli beklentiler olduğunu, aynı zamanda bunun okur topluluğuna aktarıldığını, bu durumda da okuyucunun o âna kadarki okuma deneyimlerinden getirdiği beklentilerin tümü anlamına geldiğini gösterir.</p>

  <p class="normal"><span class="idebold">Ben–Anlatım</span> <span class="ideitalik">(Alm. Ich–Form)</span>: Anlatı edebiyatında, birinci tekil kişi ağzından dile getirme biçimi. Bu anlatıcı ‘Ben’ kendini anlatır. Olayları, bizzat yaşamış bir sözde anlatıcı nakleder.</p>

  <p class="normal"><span class="idebold">Benzetme</span> <span class="ideitalik">(Alm. Vergleich)</span>: Dilin muhtemelen en eski imgesel söylemleri arasına giren benzetmede karşılaştırılan nesneler veya kavramlar bizzat anıldığı için belki de gerçek anlamda tam dolaylı imge sayılmazlar. Benzetmede “gibi” ya da “kadar” kelimesi, benzeyenle benzetilen arasındaki bağı kurar. Benzetmenin üslup işlevi, anlatılmak istenen şeye somutluk kazandırmak, netlik vermek, pekiştirmektir.</p>

  <p class="normal"><span class="idebold">Bestseller</span> (<span class="ideitalik">İng.)</span>: Çok satar. 1905 yılında ilk defa ABD’de kullanılmış bir terim. Özellikle bir mevsim ya da daha uzun bir süre ortalamanın üstünde satışı yapılmış edebi eser. Kitabın ticari ürün sayıldığı pazar ekonomisinde önem kazanmış bir terim. Daha çok da edebiyat sosyolojisi açısından değerlendirmelere elverişli, istatiksel bir olgu.</p>

  <p class="normal"><span class="idebold">Beylik Belgeç</span> <span class="ideitalik">(Alm. Epitheton ornans; Yun. Eklenti, katılan şey anlamında)</span>: Bir isme yakıştırılan yaygın sıfat; Masmavi gökyüzü, kahraman ordu vb.</p>

  <p class="normal"><span class="idebold">Biedermeier:</span> Alman edebiyatında 1815–1848 arasında oluşan bir edebiyat akımının adı. Hegel’in devlet kavramı ile vatandaşı uyarmakla yükümlü saydığı bir ahlaklılık ve hukuk, adalet anlayışı temeline dayanır. Gelenek, tutuculuk tevazu, saygı, toplama ve koruma merakı gibi değerleri yaşatır. Alman edebiyatında en tipik örnek, Stifter’in romanlarıdır.</p>

  <p class="normal"><span class="idebold">Biçim</span> <span class="ideitalik">(Alm. Form)</span>: Bir sanat eserinin varlık görünümü: Konunun, bir tür, bir üslup, bir vezin içinde işlenmesi (iç biçim) ve yine konunun özelliğine göre yaratıcı duyarlılığıyla bir yapı kazanması (iç biçim).</p>

  <p class="normal"><span class="idebold">Bilimkurgu</span> <span class="ideitalik">(İng. Science Fiction)</span>: Aslında bilim–kurmaca. Roman, anlatı, film, radyo oyunu türlerinde, insanlığın gelecekteki gelişimi konusunda bilim ve tekniğin ortaya çıkarabileceği manzaraları işleyen hayal gücü ürünü eser.</p>

  <p class="normal"><span class="idebold">Bilinç Akımı</span> <span class="ideitalik">(İng. Stream of consciousness; Alm. Bewusstseinsstrom)</span>: Bilincin, bilinçaltının ve bilinçdışının kaynaklarından beslenen bir akış. İç monolog tekniğiyle, fakat bölük pörçük düşünce ve duygu imgeleriyle gerçekleşir.</p>

  <p class="normal"><span class="idebold">Bireysel Üslup</span> <span class="ideitalik">(Alm. Individual Stil)</span>: Egemen ve yaygın olan çağ ve tür özelliklerinin dışında, yaratıcı sanatçının kendi tarzı.</p>

  <p class="normal"><span class="idebold">Birincil Yazın</span> <span class="ideitalik">(Alm. Primärliteratur)</span>: Edebi eserin, metnin kendisi.</p>

  <p class="normal"><span class="idebold">Biyografi</span> <span class="ideitalik">(Alm. Biographie</span>; <span class="ideitalik">Yun. hayatı yazmak)</span>: Yaşamöy-küsü.</p>

  <p class="normal"><span class="idebold">Blankvers</span> <span class="ideitalik">(İng. Saf, yani kafiyesiz vezin)</span>: Genel olarak Batı edebiyatlarında beş vurgulu Jambus vezni.</p>

  <p class="normal"><span class="idebold">Bütüncül Sanat Eseri</span> <span class="ideitalik">(Alm. Gesamtkunstwerk)</span>: R. Wagner’in 19. yüzyıl ortalarında geliştirdiği bir görüş. Yunan trajedisinden bu yana birbirinden ayrılan tek tek sanatları birleştirerek, yani dansı, müziği, edebiyatı, hatta mimariyi ve resmi bir araya getiren “hakiki dram” geleceğin bütüncül sanat eseri olacaktı.</p>

  <p class="normal"><span class="idebold">Bütüncül Yapı İlkesi</span> <span class="ideitalik">(Alm. Tektonisches Aufbauprinzip)</span>: Kurguda yapı öğelerinin bir bütün oluşturacak biçimde özenli, dakik bir şekilde bir araya getirilmesi.</p>

  <p class="normal"><span class="idebold">Commedia Dell’arte</span> <span class="ideitalik">(İt. komedi+sanat)</span>: 16. yüzyılda ortaya çıkmış bir çeşit tuluat komedisi. Saray komedisi commedia erudiata’nın karşı kutbu.</p>

  <p class="normal"><span class="idebold">Coşku</span> <span class="ideitalik">(Alm. Pathos; Yun. acı)</span>: Bir bayram havası içinde kendinden geçercesine, heyecanlı bir anlatım tutumu. Günümüzde, aşırı duygululuğu nedeniyle olumsuz karşılanmaktadır.</p>

  <p class="normal"><span class="idebold">Cümle Kesme</span> <span class="ideitalik">(Alm. Anakolut; Yun. arkası yok)</span>: Başlamış bir cümlenin yarıda kesilmesi, cümlenin kuralca uygun olmayan ya da değişik devamı, cümle yapısının zedelenmesi.</p>

  <p class="normal"><span class="idebold">Çağ Romanı</span> <span class="ideitalik">(Alm. Zeitroman)</span>: Toplumun genel görünümünü, çağın görünümü halinde yansıtan roman çeşidi. 19. yüzyılda gerçekliğe gösterilen rağbete koşut olarak ortaya çıkmıştır. Çağ romanı objektif bir çağ görünümü vermeyi amaç edinirken, düşünsel bir analizi de beraberinde getirir.</p>

  <p class="normal"><span class="idebold">Çağrışım</span> <span class="ideitalik">(Alm. Assoziation; Lat., Fr. Birleşme, topluluk oluşturma)</span>: Zaman ve mekânca birbirinden uzak tasarımların bir imajda birleşmesi. Geçmişe ait olanın yaşanmakta olanla benzerliği sonucu gerçekleşir. Kelimelerin tınlama ya da imajları arasında sebep sonuç esasında bir ilişki doğurur. Bu ilke, modern edebiyatta önemli bir yapı öğesidir.</p>

  <p class="normal"><span class="idebold">Çapraz Deyiş</span> <span class="ideitalik">(Alm. Chiasmus)</span>: Cümle öğelerinin çaprazlama yerleştirilmesiyle (abba) yapılan söz sanatı. Ör. <span class="ideitalik">“Anlamadan dinledik, dinlemeden anladık.”</span> (Y. Emre)</p>

  <p class="normal"><span class="idebold">Çatışma</span> <span class="ideitalik">(Alm. Konflikt)</span>: Karşıt şeylerin çarpışması, tartışılmasıyla karşıt değerlerin ortaya konulması. Mesela; Dramda görev ve aşk karşıtlığı gibi.</p>

  <p class="normal"><span class="idebold">Çelişki Cümlesi</span> <span class="ideitalik">(Alm. Paradoxon</span>; <span class="ideitalik">Yun. karşı+düşünce anlamında)</span>: Birden çok anlam içeren, hem doğru hem yanlış olabilen iki cümle. Belli bir iç çelişkide bir hakikat gizlidir ilkesine dayanır. Çelişki cümlesi birçok özdeyişte yer alır: “Her şey hiçbir şeydir; hiçbir şey de her şeydir” gibi.</p>

  <p class="normal"><span class="idebold">Çerçeve Anlatı</span> <span class="ideitalik">(Alm. Rahmenerzählung)</span>: Bir ya da birçok anlatı birimini bir çerçeve gibi sararak, onlarla daha büyük anlamda bir anlatı birliği oluşturan anlatı biçimi. Çerçeve anlatının kökeni Doğu edebiyatında <span class="ideitalik">Bin Bir Gece Masalları</span>’dır. Rönesans’ta çok rağbet görmüş bir biçimdir.</p>

  <p class="normal"><span class="idebold">Çift Katman</span> <span class="ideitalik">(Alm. doppelte Ebene)</span>: Nesirde, dramda veya nazımda birbirinden ayırt edilebilen iki anlatım katmanı kullanarak, gerçeklik ve hayal gibi, iki dünyayı bir arada dile getirme imkânı.</p>

  <p class="normal"><span class="idebold">Çocuk Edebiyatı</span> <span class="ideitalik">(Alm. Kinderliteratur)</span>: Çocuklar için, onlara hitap eden konuları, onların anlayabileceği bir üslupta kaleme almış edebiyat.</p>

  <p class="normal"><span class="idebold">Çok Kültürlülük</span> (<span class="ideitalik">Alm. Multikulturalität</span>): Birden çok ulusal kültürün yan yana yaşadığı ülkelerde bu kültürleri tanımak esasına dayalı hoşgörülü bir dünya görüşü.</p>

  <p class="normal"><span class="idebold">Dadaizm</span> <span class="ideitalik">(Alm. Dadaismus)</span>: 1961 yılında H. Ball, T. Tzara, R. Huelsenbeck, K. Schwitters, B. Arp tarafından Zürih’te Cabaret Voltaire çevresinde geliştirilmiş bir sanat ve edebiyat akımı. Ekspresyonizm, Fütürizm, Kübizm akımlarının görüşlerinin sentezi ve güçlendirilmesi esasına dayanır. Belirleyici özellikleri: Burjuva sanatını ve toplum idealini yadsımak, soyutlamalara eğilim, ilkel olana karşı sempati; deneyi, oyunu, tesadüfü sanatın uyarıcıları olarak benimsemektir.</p>

  <p class="normal"><span class="idebold">Daktilus</span> <span class="ideitalik">(Yun. daktylos = parmak kelimesinden gelme)</span>: Antik vezinde vv biçiminde (iki vurgulu) mısra ayağı.</p>

  <p class="normal"><span class="idebold">Dedektif Romanı</span> <span class="ideitalik">(Alm. Dedektivroman)</span>: Polis romanının özel bir çeşidi: Bir cinayetin ortaya çıkarılışını ve cinayetin hikâyesini değil, onu ortaya çıkaran kişiyi esas alır.</p>

  <p class="normal"><span class="idebold">Dekadens Edebiyatı</span> <span class="ideitalik">(Alm. Dekadenzdichtung; Fr. düşüş anlamında)</span>: Burjuva döneminin çökmekte oluşu bilinciyle yaratılan bir kriz edebiyatı. Tanıtıcı özelliği pesimizm, dünya derdi, yalnızlık eğilimi, sarhoşluğa ve acı veren zevklere susama. 1890’ların başında Viyana Empresyonistlerinde ve Yeni Romantiklerde izleri görülür.</p>

  <p class="normal"><span class="idebold">Deneme</span> <span class="ideitalik">(Alm. Essay; İng., Fr. deneme)</span>: Montaigne’nin yerleştirdiği bir edebi tür. Kısa, anlaşılır ama çokyönlü, edebi ve en önemlisi bireysel düşünce yazısı.</p>

  <p class="normal"><span class="idebold">Deneyci Edebiyat Bilimi</span> <span class="ideitalik">(Alm. Empirische Literaturwissen-schaft)</span>: Eserlerin estetik kalitesiyle değil, sadece iletişimsel işlevleri ve koşulları ile ilgilenen ve deneyci sosyolojinin araştırma metotlarını eserlere ve alımlamalarına uygulayan edebiyat anlayışı.</p>

  <p class="normal"><span class="idebold">Destan</span> <span class="ideitalik">(Alm. Epos</span>; <span class="ideitalik">Yun. söz, mısra, anlatı)</span>: Uzun manzum anlatı. Bir kavmin, bir milletin hayatında yer eden önemli kişileri ve olayları çoğu zaman masalsı bir abartmayla işleyen bu en eski anlatı türü, hem sözlü hem de yazılı edebiyatta örnekler vermiştir.</p>

  <p class="normal"><span class="idebold">Deus Ex Machina</span> <span class="ideitalik">(Lat. Makine ile [gökten inen])</span>: Önceleri dramda düğümün, olayların akla yatkın tabii gelişimiyle değil de ani ve dışardan adeta tanrının ya da mutlakiyetçi bir kralın müdahelesiyle çözümlenmesi. Giderek edebiyatın her alanında ani ve mantıki bir gerekçe olmadan çözüme varılması.</p>

  <p class="normal"><span class="idebold">Devlet Romanı</span> <span class="ideitalik">(Alm. Staatsroman)</span>: İdeal toplum ve devlet yapısını çoğunlukla ütopya halinde konu alan roman çeşidi.</p>

  <p class="normal"><span class="idebold">Diafora</span> <span class="ideitalik">(Yun. farklılık)</span>: a) İki şeyin farklılığını dile getirmek: Tek ümidim, ümitsizliğimdir. b) Bir kelimeyi anlamını değiştirerek tekrarlamak: Başkasının mutluluğu, benim mutluluğumdur.</p>

  <p class="normal"><span class="idebold">Dionistik</span> <span class="ideitalik">(Alm. Dionysisch; Antik şarap tanrısı Dionisos’un adına dayanarak)</span>: Sınır, ölçü tanımayan, coşkulu bir hayat tarzını benimseyen kişilik yapısı ve bunun dünyanın, evrenin özüyle birleşmesi.</p>

  <p class="normal"><span class="idebold">Diyalog</span> <span class="ideitalik">(Alm. Dialog; Yun. ikili konuşma)</span>: İki ya da daha çok kimse arasında sürdürülen konuşma. Olay ve karakterlerin gelişimini göstermeye yarayan bir sanat aracı.</p>

  <p class="normal"><span class="idebold">Diyaloglaşma</span> <span class="ideitalik">(Alm. Dialogizität)</span>: Bir söylem ya da metin içerisinde, birbiriyle uyuşmayan sosyal ya da düşünsel bakış açılarının bir arada dile gelmesi.</p>

  <p class="normal"><span class="idebold">Doğaçlama</span> <span class="ideitalik">(Alm. Improvisation; Lat. önceden tasarlanmamış)</span>: Hazırlıksız, düşünmeden, içine doğma sonucu.</p>

  <p class="normal"><span class="idebold">Dolaylama</span> <span class="ideitalik">(Alm. Periphrase)</span>: Dolaylı yoldan anlatma. Bir kişi ya da nesneyi özelliklerini sıralayarak anmak, örneğin Atatürk için çağdaş Türkiye’nin kurucusu... Retorik ve stilistikte bir kelimenin yerine onun tanımını vererek kalıplaşmış, aşınmış anlatımdan sıyrılmak. Bazı çirkin sözleri kullanmaktan kurtulmak amacıyla güzel adlandırma (Euphemismus) olarak da kullanılır. Mesela mezar yerine ebedi istirahatgâh, savaş yerine savunma vb.</p>

  <p class="normal"><span class="idebold">Dramaturji</span> <span class="ideitalik">(Alm. Dramaturgie)</span>: <span class="idebold">1)</span> Tiyatro oyununun kompozisyon ilkeleri. <span class="idebold">2)</span> Onun etki kurallarının ve tekniklerinin teorisi. <span class="idebold">3)</span> Uygulamada: Bu işi yerine getiren kişi demek olan dramaturgun görevi.</p>

  <p class="normal"><span class="idebold">Durağan Dram</span> <span class="ideitalik">(Fr. drame statique)</span>: Yüzyıl dönümü Sembolizm tiyatrosu için Maeterlinck’in bulduğu ad. Bu tiyatronun özellikleri, kahraman–diyalog ve olayı psikolojik bir zemine oturtmadan, günlük hayatın akışı içinde gizli kader güçlerini ortaya çıkararak insanı bu güçlerin kuklası gibi göstermek.</p>

  <p class="normal"><span class="idebold">Duyguluk Akımı</span> <span class="ideitalik">(Alm. Empfindsamkeit)</span>: Almanya’da 1740– 1780 yılları arasında, Aydınlanma’nın akılcılığına karşı tepki halinde gelişen bir edebiyat akımı.</p>

  <p class="normal"><span class="idebold">Dünya Edebiyatı</span> <span class="ideitalik">(Alm. Weltliteratur)</span>: Goethe’den kaynaklanan bu terim hem nitelik hem de nicelik yargısıdır. Bir yandan dünya uluslarının en değerli edebiyat ürünlerinin toplamını, öte yandan da edebiyat alanında dünyada mevcut her eseri içine aldığı düşünülebilir.</p>

  <p class="normal"><span class="idebold">Edebi İmge</span> <span class="ideitalik">(Alm. poetisches Bild)</span>: Poetik imgeler içeren, eğretileme (metafor) ve benzetme için kullanılan genel bir terim.</p>

  <p class="normal"><span class="idebold">Edebiyat Bilimi</span> <span class="ideitalik">(Alm. Literaturwissenschaft)</span>: Dilbilimle birlikte filolojiyi oluşturur. Edebiyatı konu alan bir bilim dalıdır, edebiyat tarihi ve edebiyat bilgilerinden oluşur.</p>

  <p class="normal"><span class="idebold">Edebiyat Dili</span> <span class="ideitalik">(Alm. Literatursprache)</span>: Edebiyat eserlerinin dili, dolayısıyla bu eserleri yaratan dildir. Dilin işlenmiş, zengin bir üst düzeyini oluşturur, yazı diline dayalıdır. Edebiyat dili gelişmiş bir kültür biçiminin bir öğesi ve belgesidir.</p>

  <p class="normal"><span class="idebold">Edebiyat Eleştirisi</span> <span class="ideitalik">(Alm. Literaturkritik)</span>: Bir edebiyat eserinin eleştirici gözle incelenip değerlendirilmesi. Aslında büyük bir sorumluluk bilinci gerektiren edebiyat eleştirisi, eleştiri ölçütlerinin ve değerlerinin sulandırılması, kişisel ilişkilerin ve duygusallığın etkisi altında yargılara varılması halinde amacından saptırılmış, güvenirliği kaybolmuş bir uğraş niteliğine bürünebilir.</p>

  <p class="normal"><span class="idebold">Edebiyat Sosyolojisi</span> <span class="ideitalik">(Alm. Literatursoziologie)</span>: Edebiyatla toplumun karşılıklı etkileşimini aydınlatmaya çalışan ve edebiyat biliminde 1900’lü yıllarda ortaya çıkan bir buluş doğrultusu. Edebiyatın toplum hayatındaki rolü ve edebiyatın toplum şartlarından etkilenişi konusunda yoğunlaşmıştır.</p>

  <p class="normal"><span class="idebold">Edebiyat:</span> Sanatlı yazın ürünlerinin tümü.</p>

  <p class="normal"><span class="idebold">Edebiyat-ı Cedide:</span> Servet–i Fünun dergisi yazarlarının, Batı’ nın çağdaş edebiyat gelişimini izleyen yenilikçi yazarlarının ekolü.</p>

  <p class="normal"><span class="idebold">Edebiyatın Bağımsızlığı Anlayışı</span> <span class="ideitalik">(Alm. Autonomieästhetik)</span>: 19. yüzyıl başında edebiyat olgusunu bağımsız, başka söylemsel ve diğer uygulamalardan ve değer ilişkilerinden ayrı toplumsal eylem alanı olarak görme. Edebiyat dışı amaçlardan arınmış, özgür bu edebiyat anlayışı, edebiyatta özel bir bilgi, sezgi ve yazarda yaratıcı bir dâhi görme eğilimindedir. Seçkinci edebiyatla kitle edebiyatı ayrımını önemser ve 20. yüzyılda <span class="ideitalik">New Criticism’</span>de (Yeni Eleştiricilik), metne bağlı açımlamalarda yeniden güncelleşir.</p>

  <p class="normal"><span class="idebold">Efsane</span> <span class="ideitalik">(Alm. Sage)</span>: Yer, zaman ve tarihi bir ad üzerine anlatılagelen masalımsı öykü, söylence.</p>

  <p class="normal"><span class="idebold">Eğitim Romanı</span> <span class="ideitalik">(Alm. Erziehungsroman)</span>: Gelişim ve oluşum romanına yakın bir roman çeşidi. Bir insanın eğitim sürecini konu alır; dış etkilerin, yani eğitici güçlerin, kişi, çevre ve bilim–sanat gibi güçlerin eğitimdeki etkisini vurgular.</p>

  <p class="normal"><span class="idebold">Eğlencilik Edebiyat</span> <span class="ideitalik">(Alm. Trivialliteratur)</span>: Kolay anlaşılır, sürükleyici, sıradan edebiyat. Kalıp ifadelere itibar eder.</p>

  <p class="normal"><span class="idebold">Eğretileme–İstiare</span> <span class="ideitalik">(Alm. Metaphor)</span>: Anlatımda değişiklik ve pekiştirme sağlar; kelimelerin günlük gerçek anlamları dışında aktarmalı anlamda kullanılmaları sanatıdır. Alışılmış, geleneksel eğretilemelerin yanı sıra cesur, özgür eğretilemeler de vardır.</p>

  <p class="normal"><span class="idebold">Eğretilemelerin Etkileşim Kuramı</span> <span class="ideitalik">(Alm. Interaktionstheorie der Metapher)</span>: Eğretileme kuramlarından olan etkileşim kuramı, eğretilemeli konuşmanın edimsel (pragmatik) bağlamını vurgular. Bir konuşmanın eğretilemeli (mecazi) olup olmadığı, buna göre, ifadenin konusal bağlamından anlaşılır. Eğretilemelerin etkileşim kuramı, eğretilemelerin oluşturduğu imgeselliğin dinamik, şaşırtıcı öğesini vurgular.</p>

  <p class="normal"><span class="idebold">Eksilti</span> <span class="ideitalik">(Alm. Ellipse)</span>: Bir cümlenin anlam bütünlüğüne zarar vermeksizin bir kelimesini bilerek ya da farkına varmadan eksik bırakmak. Çoşkulu anlatımda, duyguları doğrudan dışa vurma eğiliminde sık sık ortaya çıkar.</p>

  <p class="normal"><span class="idebold">Ekspresyonizm</span> <span class="ideitalik">(Alm. Expressionismus; Fr. “ifade”den</span>): Dışavurumculuk. Almanya’da 1910–1925 yılları arasında kendini gösteren ve bütün sanat dallarını etkileyen bir sanat devrimidir. Başkaldırma, değişim ve aşırılılık sloganlarıyla ortaya çıkmış, edebiyatta insanın tamamıyla teknikleşmiş bir dünyada kendini kurtarmasını, yeni ve mutlak değerlere, normlara kavuşmasını savunmuştur. Sanatla politikayı, ahlakla estetik varsayımları bağlayarak geçmişin üstesinden gelmeyi denediği için kısa zamanda coşkusunu kaybetmiş ve kendi içindeki birçok çelişkiyle sönüp gitmiştir.</p>

  <p class="normal"><span class="idebold">Elegantia</span> <span class="ideitalik">(Lat. Seçilmişlik, incelik)</span>: Antik hitabet sanatında net, somut, berrak ifade tarzı. Hümanizm ve Barok dönemlerinde Antik üslubu örnek alan yazarların tarzı.</p>

  <p class="normal"><span class="idebold">Empresyonizm</span> <span class="ideitalik">(Alm. Impressionismus; Fr. izlenim sanatı anlamında)</span>: Aslında bir resim terimi. Edebiyatta (1890– 1910) nesnel dünyanın, algılayan kişinin anlık izlenimi olarak yansıtılması ilkesine dayalı, Natüralizm karşıtı bir akım.</p>

  <p class="normal"><span class="idebold">Epigraf</span> <span class="ideitalik">(Alm. Motto)</span>: Bir metnin, bir eserin başına konmuş, ekseriya edebi bir metinden alıntı ya da özdeyiş.</p>

  <p class="normal"><span class="idebold">Epik</span> <span class="ideitalik">(Alm. Epik)</span>: Anlatı türlerinin (destan, roman, hikâye, masal, fabl, idil, novel vb.) tümünün yer aldığı sınıf. İnsanın iç ve dış dünyasını bir anlatıcının bakış açısından ve olmuş bitmiş şeyler olarak dile getirme sanatı.</p>

  <p class="normal"><span class="idebold">Epik Tiyatro:</span> E. Piscator ve B. Brecht’in, “Aristotelesçi olmayan” tiyatro anlayışı. Bir olayın anti–illüzyonist temsilidir ve illüzyoncu etkiyi epik işleme araçlarıyla sağlar. Ulaşmak istediği mesafe ve düşünmeye davettir ve buna bildik şeylerin yabancılaştırılmasıyla ulaşır.</p>

  <p class="normal"><span class="idebold">Epifrase</span> <span class="ideitalik">(Alm. Synonyme)</span>: Kökeni farklı, anlamca yakın, hatta aynı anlamda kelimeler. Bakmak–görmek, duymak– işitmek gibi.</p>

  <p class="normal"><span class="idebold">Epizot</span> <span class="ideitalik">(Alm. Episode; Yun. Koronun girişinden sonra gelen anlamında)</span>: Romanın, destanın, dramın esas olayına giden ve onunla bütünleşen yan olay.</p>

  <p class="normal"><span class="idebold">Estetik</span> <span class="ideitalik">(Alm. Ästhetik; Yun. duyulara ilişkin bilim dalı)</span>: Felsefenin bir alanı. Tabiatta ve sanatta güzel öğretisi. Edebiyatın niteliği, biçim ve yasaları bağlamında estetik, poetiğin bir alanıdır.</p>

  <p class="normal"><span class="idebold">Eşdeğerlilik</span> <span class="ideitalik">(Alm. Äquivalenz)</span>: Yapısalcı edebiyat teorisinde Jakobson’un edebi konuşmanın tanıtıcı özelliği olarak nitelediği birbirini izleyen öğelerin (bir trilojinin dizelerinden bölümlerine kadar) aynı değerde oluşu.</p>

  <p class="normal"><span class="idebold">Eşzamanlılık–Artzamanlılık</span> <span class="ideitalik">(Alm. Synchronie–Diachronie)</span>: İncelemede zaman esaslı farklılık. Eşzamansal inceleme yöntemi objenin yapısını belli bir zamanda ele alırken artzamansal inceleme bunu zaman akışı içindeki değişimlerini sorgulayarak yapar.</p>

  <p class="normal"><span class="idebold">Ezoterik</span> <span class="ideitalik">(Yun. esoterikos = iç, dahili)</span>: Yetenekli ya da elit bir grubun anlayacağı, salt hevesli olanlara bir şey söylemeyen öğreti ve yazılar.</p>

  <p class="normal"><span class="idebold">Fabl</span> <span class="ideitalik">(Alm. Fabel; Lat. Hikâye)</span>: Eğlenceli, ders veren hayvan hikâyesi. İnsan özelliklerini belli hayvanlara atfederek yazılmış çoğunlukla eğitici veya hicvedici hikâye.</p>

  <p class="normal"><span class="idebold">Fecr–i Ati:</span> 1908’den sonra yeniden yayımlanmaya başlayan <span class="ideitalik">Servet–i Fünun</span> dergisinde yazmaya başlayan genç yazarlara verilen ad. 1909’da bir bildiri yayımlayarak çığırlarına “geleceğin şafağı” anlamında bu adı verirler. Köprülü, Refik Halit Karay, Hamdullah Suphi Tanrıöver, Yakup Kadri Karaosmanoğlu başlıca temsicileridir.</p>

  <p class="normal"><span class="idebold">Fin de Sièce</span> <span class="ideitalik">(Fr. yüzyılın sonu)</span>: Edebiyat tarihinde (19. yüzyıl sonunda) Burjuva değerlerinin endüstri devrimiyle yok olacağı sezgisini taşıyan kötümser bir dönem.</p>

  <p class="normal"><span class="idebold">Figür</span> <span class="ideitalik">(Alm. Figur)</span>: <span class="idebold">1)</span> Söz sanatlarında estetik kaygılar ve etkiyi artırma amacıyla alışılmış dil geleneğinden uzaklaşma. Bu anlamda söz figürleri olduğu gibi, düşünce figürleri de vardır ve her ikisinde de alışılmış ifadeden uzaklaşma söz konusudur. <span class="idebold">2)</span> Kurmaca metinlerde “kişi”.</p>

  <p class="normal"><span class="idebold">Filoloji</span> <span class="ideitalik">(Alm. Philologie; Yun. Philos = Söz, kitap)</span>: Edebi eserlerin ve onların ardındaki kültürel ve sosyal fonun anlaşılmasına ve iletilmesine çalışan bilim dalı; modern dünyada edebiyat bilimi ve dilbilimi çalışmalarının ortak paydası.</p>

  <p class="normal"><span class="idebold">Formalizm</span> <span class="ideitalik">(Alm. Formalismus)</span>: Biçimcilik; Rusya’da 1915– 1930 arasında görülen ve o dönemin Avantgardisleri sayılanların edebiyat ve sinema sanatı tezi.</p>

  <p class="normal"><span class="idebold">Fragman</span> <span class="ideitalik">(Alm. Fragment; Lat. Parça)</span>: Yarım kalmış, tamamlanmamış ya da yazarı tarafından bilinçli olarak tamamlanmamış biçimde, yani yarım yaratılmış eser. Özellikle Romantizmin sanat felsefesine çok uygun düşen fragman tarzı, düşüncenin sonsuzluğu karşısında duyuların yetersizliği ilkesine dayanıyordu.</p>

  <p class="normal"><span class="idebold">Frekans</span> <span class="ideitalik">(Alm. Frequenz)</span>: Anlatım Kuramına G. Genette’in yerleştirdiği bir terim. Olayların gerçekte görüldüğü sıklığıyla anlatıdaki sıklığı arasındaki ilişkiyi belirler. Bir kerelik bir olay tek olarak (<span class="ideitalik">singulativ</span>) veya çok kereler (<span class="ideitalik">repetitiv</span>) anlatılabilir, genellikle de aynı eser içinde bu ilişkinin iki türüne yer verilebilir ama biri daha yaygındır.</p>

  <p class="normal"><span class="idebold">Fütürizm</span> <span class="ideitalik">(Alm. Futurismus; Lat. gelecek sözüyle ilgili)</span>: Gelenekçiliğe protesto olarak 1909–1912 yıllarında bildirilerde ortaya çıkan Filippo Tommaso Martinetti’nin başlattığı bir çığır. Akılcılığa karşı bir tutumla dinamizmi, çağdaşlık ülküsüyle savaşı, eylemi, kahramanlığı göklere çıkarıp sonunda faşizmle birleşmiştir. Cümle yapısında yıkıcılık, kelimelerin özgürlüğe kavuşturulması, şiirde “ben”in yok edilmesi gibi ilkelerle çalışmıştır.</p>

  <p class="normal"><span class="idebold">Garipçiler:</span> 1941’de yayımlanan <span class="ideitalik">Garip</span> başlıklı eserde şiirleri toplanan Orhan Veli Kanık, Melih Cevdet Anday, Oktay Rıfat üçlüsü. Özellikleri: Edebiyatta biçimciliğe, duygusallığa karşı çıkıp söyleyiş güzelliğini temel saymaktır.</p>

  <p class="normal"><span class="idebold">Gazel:</span> Divan edebiyatında en yaygın nazım biçimi. 5–15 beyitten oluşur. İlk beyiti (matla) kendi içinde kafiyelidir. Son beyitte şairin adı bulunur. Gazellerde konu birliği şart değildir.</p>

  <p class="normal"><span class="idebold">Gerilim</span> <span class="ideitalik">(Alm. Spannung)</span>: Nesirde ve tiyatroda merak ve ilgi uyandırmak amacıyla gerçekleştirilen heyecan.</p>

  <p class="normal"><span class="idebold">Gelişim Romanı</span> <span class="ideitalik">(Alm. Entwicklungsroman)</span>: Bir insanın ruhsal ve fiziksel gelişimini, kişiliğin olgunlaşma sürecini, bunu hazırlayan dış etkileri ve ulaştığı olgunluğu konu alan roman çeşidi.</p>

  <p class="normal"><span class="idebold">Gestalt Estetiği</span> <span class="ideitalik">(Alm. Gestaltästhetik)</span>: O. Walzel’in psikolojiye kazandırdığı ‘gestalt kuramı’ndan türetilmiş bir edebiyat bilimi terimi. Biçim ile içerik ikiliğinin, her ikisini birden kapsayan ‘<span class="ideitalik">gestalt</span>’ terimiyle aşılması gerektiği düşüncesine dayanır.</p>

  <p class="normal"><span class="idebold">Gevşek Yapı İlkesi</span> <span class="ideitalik">(Alm. atektonische Aufbauprinzip)</span>: Açık biçimde (<span class="ideitalik">offene Form</span>) yer alan her bir ünitenin özel değeri olduğu görüşüyle, bütünün organik birliğinin ve mükemmelliğin aranmaması.</p>

  <p class="normal"><span class="idebold">Gezi Notları</span> <span class="ideitalik">(Seyahatname)</span>: Gezi ve gezi izlenimlerinin kaleme alınışı. Gezi notlarının edebi değeri olabilir.</p>

  <p class="normal"><span class="idebold">Gölge Oyunu</span> <span class="ideitalik">(Alm. Schattenspiel)</span>: Kukla oyununun iki boyuta sığdırılmış özel bir tarzı, Türklerde Karagöz.</p>

  <p class="normal"><span class="idebold">Grotesk:</span> Aslında İtalyancada (Grotten’deki) bir duvar resminden gelir ve Grotten resimleri tarzında demekti. Bitkisel ve hayvansal öğelerden oluşur; okuyucuyu giderek dünyaya yabancılaştıran ve onu eğlenceli hayali bir alana götüren, içinde esrarengiz, tekin olmayan güçlerin egemenliğinin yansıdığı, aslında bir araya gelemez gibi görünen şeylerin, mesela trajikle komiğin, adilikle yüceliğin bir oyun havasında birleştirildiği biçimsizliliğin biçimi, tabiata aykırılığın tabiiliği anlamına gelir (Dürrenmatt’ın <span class="ideitalik">Fizikçiler</span> dramında olduğu gibi).</p>

  <p class="normal"><span class="idebold">Güdümlü Edebiyat</span> <span class="ideitalik">(Alm. Tendenzdichtung; Lat. amaç, niyet)</span>: Sanat dışı bir amacı ön plana alıp sanatsal biçimlemeyi bu amaca araç yapan edebiyat.</p>

  <p class="normal"><span class="idebold">Güdümlülük</span> <span class="ideitalik">(Alm. Engagement)</span>: Bir yazarın dünyayı değiştirebilme ümidiyle yaratıcılığını politik, sosyal, dini ya da ahlaki bir amacın hizmetine adaması.</p>

  <p class="normal"><span class="idebold">Günce</span> <span class="ideitalik">(Alm. Tagebuch)</span>: Yaşantıların kişisel monolog tarzında içten geldiği gibi günü gününe not edilmesinden oluşan ve bu notların sahibi hakkında güvenilir biyografik bilgi niteliği taşıyan yazıların tümü.</p>

  <p class="normal"><span class="idebold">Güzel Adlandırma</span> <span class="ideitalik">(Alm. Euphemismus)</span>: Kaba, sarsıcı deyişlerden kaçınarak dinleyenin kötü tepkisini önlemek için ince deyişler kullanma, güzel buluşlardan yararlanma sanatı. Mesela ölmek yerine ruhunu teslim etmek; mezar yerine ebedi istirahatgâh kullanmak.</p>

  <p class="normal"><span class="idebold">Hece Vezni</span> <span class="ideitalik">(Alm. Silbenzählende Versprinzip)</span>: Mısraların belli hece sayısına dayandığı vezin.</p>

  <p class="normal"><span class="idebold">Hexametre</span> <span class="ideitalik">(Alm. Hexemeter)</span>: Altı birimli Antik vezin.</p>

  <p class="normal"><span class="idebold">Hiciv</span> <span class="ideitalik">(Alm. Satire; Lat. satura’dan)</span>: Bir tür değil, bir tutumdur; edebiyatın her türünde ortaya çıkabilir ve neşeli alaydan somurtkan melankolik bir sarsıntıya kadar çeşitlilik gösterir. Amaç, ters bir dünyanın sergilenmesi, bireyle toplumun bozukluklarının ortaya konmasıdır.</p>

  <p class="normal"><span class="idebold">Hiciv Romanı</span> <span class="ideitalik">(Alm. satirischer Roman)</span>: Temel anlatım tutumu hiciv olan roman.</p>

  <p class="normal"><span class="idebold">Hümanizm</span> <span class="ideitalik">(Alm. Humanismus)</span>: İtalya’da başlayıp 15.–16. yüzyıllarda Avrupa’da yayılan, Antik Yunan–Roma kültürünün yeniden canlandırılması, yaşama sevinci, akılcılık, insancıllık ilkelerini benimsemesi gibi özelliklerle belirlenen bir edebiyat ve kültür akımı.</p>

  <p class="normal"><span class="idebold">Hypotaks</span> <span class="ideitalik">(Alm. Hyptaxe)</span>: Temel ve yan cümleciklerin sanatlı biçimde iç içe yerleştirilmesiyle kurulan cümleler.</p>

  <p class="normal"><span class="idebold">İrrasyonalizm</span> <span class="ideitalik">(Alm. Irrationalismus; Yun. akla aykırıdan)</span>: Duygu, sezgi, içgüdü, rüya, hayal vb.’de, yani aklın kavrayamayacağı şeyde bilginin kaynağını gören felsefe anlayışı.</p>

  <p class="normal"><span class="idebold">İçerik</span> <span class="ideitalik">(Alm. Inhalt)</span>: Biçimi yani ‘nasıl’ı dolduran, onun içinde yer alan şey, anlatılabilir olan (malzeme, motif vs.).</p>

  <p class="normal"><span class="idebold">İçkin Okuyucu</span> <span class="ideitalik">(Alm. Impliziter Leser)</span>: W. Iser’in etki estetiğinde adı geçen, bir metni okuma edimi sırasında gerçekleşecek okuyucu rolü, yani metnin içerdiği ve yazarın öngördüğü tüm düşünsel eylemleri algılayacak okuyucu.</p>

  <p class="normal"><span class="idebold">İç Monolog</span> <span class="ideitalik">(Alm. Innerer Monolog)</span>: Anlatı kapsamında yer alan bir figürün ruh varlığının doğrudan doğruya ama onun ağzından söze dökülmeksizin, onun düşünceleri hatıraları, çağrışımlarıyla ve bilinç akımı tarzında kendi kendine konuşmasına tanık olurcasına anlatıma aktarılması.</p>

  <p class="normal"><span class="idebold">İkincil Yazın</span> <span class="ideitalik">(Alm. Sekunderliteratur)</span>: Edebi eser üzerinde yazılmış olanlar.</p>

  <p class="normal"><span class="idebold">İmaj</span> <span class="ideitalik">(Alm. Bild)</span>: İmge. Yoğunlaştırılmış bir içeriği olan ve yorumlamaya, açıklamaya elverişli, çok katlı bir anlatım. İmajda kelime, bir dil göstergesi olma özelliğini aşarak düşünme ve hissetmeyi harekete geçirici simgeselliğin açıklığına ulaşır ki stilize etme ve edebileştirme de buna dayanır.</p>

  <p class="normal"><span class="idebold">İman Tazeleyici Edebiyat</span> <span class="ideitalik">(Alm. Erbauungsliteratur)</span>: Din duygularının canlanması, tazelenmesi, manevi tatmin amacı ile yazılmış dini konulu eserler. Daha sonra belli bir siyasal ülküye bağlılığı pekiştirmek amacını güden eserler için de aynı terim kullanılmıştır.</p>

  <p class="normal"><span class="idebold">İmge Alanı</span> <span class="ideitalik">(Alm. Bildfeld)</span>: Eğretileme (mecaz) ve eğretileme bileşiklerinin alışılmış dilsel ve edebi, açık ve çeşitlemeli imge gruplarına ait olması. Odak eğretilemeler demek olan karmaşık imge alanlarının anlamı ve anlam tarihi çoğunlukla, insanın dünyayı ve kendini algılayışının toplum ve kültür tarihi temelleridir.</p>

  <p class="normal"><span class="idebold">İroni</span> <span class="ideitalik">(Alm. Ironie; Yun. Ters yerleştirme anlamında)</span>: Bkz. tersinme.</p>

  <p class="normal"><span class="idebold">İşçi Edebiyat</span> <span class="ideitalik">(Alm. Arbeiterdichtung)</span>: Konularını ve malzemesini işçi dünyasından alan eserler. <span class="idebold">1)</span> Alman edebiyatında 19. yüzyıl ortalarında Herwegh ve Freiligrath’dan başlayarak Natüralizm ve Ekspresyonizmde doruğa varan bir edebiyat çeşidi. <span class="idebold">2)</span> İşçilerin yarattığı edebiyat: 20. yüzyıl başında Almanya’da, 2. Dünya Savaşı sonrası özellikle Alman Demokratik Cumhuriyeti’nde gelişmiştir.</p>

  <p class="normal"><span class="idebold">İşlev Çözümlemesi</span> <span class="ideitalik">(Alm. Funktionsanalyse)</span>: P. Bürger’in edebiyat sosyolojisine getirdiği bir terim. Edebiyatın belli bir toplumdaki işlevlerini ve işlev değişimini araştırmaya dayanır.</p>

  <p class="normal"><span class="idebold">İtirafname</span> <span class="ideitalik">(Alm. Bekenntnisdichtung)</span>: Kişisel yaşantının doğrudan dile getirilmesini öngören edebiyat çeşidi. Goethe’nin yaşantı edebiyatında zirveye ulaştığı kabul edilir. Örnek: A. Augistinus, J.–J. Rousseau ve Tolstoy’un “İtiraflar”ı.</p>

  <p class="normal"><span class="idebold">Kadın Edebiyatı</span> <span class="ideitalik">(Alm. Frauenliteratur)</span>: Kadını ve kadın olmanın sorunlarını işleyen, kadın yazarların eserleri.</p>

  <p class="normal"><span class="idebold">Kadın Üslubu</span> <span class="ideitalik">(Fr. é criture féminine)</span>: Fransız feminist kuramında, erkeksi üsluptan farklı olduğu savunulan kadınsı yazma tarzı ki kadın yazarların eğilimli olduğu konulardan çok onların dil ifade tarzında psikanaliz görüşlerine dayanarak başkalık görür.</p>

  <p class="normal"><span class="idebold">Kafiye</span> <span class="ideitalik">(Alm. Reim; Fr. rime)</span>: Uyak, mısra sonlarında ses benzerliği.</p>

  <p class="normal"><span class="idebold">Kahraman</span> <span class="ideitalik">(Alm. Held)</span>: Anlatı ya da tiyatro edebiyatında odak figür, başrol.</p>

  <p class="normal"><span class="idebold">Kalıp</span> <span class="ideitalik">(Alm. Klische; Fr. basma, matbaa çubuğu)</span>: Çok kullanılmış, aşınmış deyim ya da düşünce ve anlatım şeması, yavan taklit.</p>

  <p class="normal"><span class="idebold">Kara Mizah</span> <span class="ideitalik">(Alm. Schwarzer Humor)</span>: Sinik etki bırakan, aksi, kinayeli bir edebiyat çeşidi. Mizahtaki olumlu, anlayışlı ve gülümseyen o temel tutumu sözde tabii bir jestle birleştirerek insancıl olmayanın, kötü olanın, oyunla ciddiyetin tuhaf bir biçimde karıştığı grotesk etki sayesinde ortaya çıkarır.</p>

  <p class="normal"><span class="idebold">Kara Romantizm</span> <span class="ideitalik">(Alm. Schwarze Romantik)</span>: Avrupa Romantizmi içinde tekyanlı olarak gizli korkular, rüyalar ve sayıklamalar, hortlaklar, doğaüstü yaratıklar vs. gibi akıldışı konulara yer veren bir eğilim.</p>

  <p class="normal"><span class="idebold">Karikatür</span> <span class="ideitalik">(Alm. Karikatür, İt. Yükselmek, doldurmak)</span>: Kişilerin ya da nesnelerin karakteristik özelliklerinin abartılarak yani bütüne olan oranlarını uyumsuza götürerek yansıtıp gülünç ya da eleştirici, hicivci bir etki uyandırmak.</p>

  <p class="normal"><span class="idebold">Karmaşık Zamanlama</span> <span class="ideitalik">(Alm. Anachronie)</span>: Olayların, gerçek zaman sırasıyla anlatım sırasını karıştırmak.</p>

  <p class="normal"><span class="idebold">Karnavallaştırma</span> <span class="ideitalik">(Alm. Karnavalisierung)</span>: M. Bahtin’in diyaloglaştırma kuramına göre: Monologcu bir kültürün veya edebiyatın, akrabalık, tuhaflık, kötü evlilik ve dünyevilik süreçleri yoluyla diyaloglaştırılması ve dengelenmesi.</p>

  <p class="normal"><span class="idebold">Karşıt Anlam</span> <span class="ideitalik">(Alm. Antithese)</span>: Karşıt kavramların bir araya getirilmesiyle yapılan söz sanatı. (Örn. Deniz uyuyor, kör talih vb.)</p>

  <p class="normal"><span class="idebold">Kaside</span> <span class="ideitalik">(Ar. Kaşida)</span>: Divan edebiyatı övgü şiiri, 30–99 beyitli olur: Bölümleri: <span class="idebold">1)</span> Başlangıç: (Nesip, teşbig) Kasidede konu sevgi, sevgili, doğa vb. <span class="idebold">2)</span> Övgü (kasit): Asıl övülmek istenen kişinin övüldüğü bölüm. <span class="idebold">3)</span> Fahriye: Şairin övüldüğü bölüm. <span class="idebold">4)</span> Tegazzül: Bir gazelin katıldığı bölüm.<br class="chapter" />
  <span class="idebold">5)</span> Dua: Övülen kişi için edilen dua.</p>

  <p class="normal"><span class="idebold">Kaynak</span> <span class="ideitalik">(Alm. Quelle)</span>: Yazarın işlediği konunun nereden geldiği, kökeni.</p>

  <p class="normal"><span class="idebold">Kaynak Metin</span> <span class="ideitalik">(Alm. Ausgangstext)</span>: Çeviribilimde başka dile çevrilecek orijinal metin için kullanılan terim.</p>

  <p class="normal"><span class="idebold">Kısa Öykü</span> <span class="ideitalik">(Alm. Kurzgeschichte)</span>: Kısa anlatı.</p>

  <p class="normal"><span class="idebold">Kişisel Roman</span> <span class="ideitalik">(Alm. Personaler Roman)</span>: Anlatıcısı olmayan ve anlatıcı, karakterler arkasına gizlendiği için, kendi kendine anlatılır izlenimi bırakan roman. Burada okuyucu, yansıtılan dünyayı bir roman figürünün bakış açısından görür, adeta onun maskesine bürünür.</p>

  <p class="normal"><span class="idebold">Kitap Tanıtımı</span> <span class="ideitalik">(Alm. Rezension; Lat. Recensere = İyice incelemek)</span>: Edebiyat, tiyatro, sinema, televizyon programları, konser ve bilim kitaplarını gazete ve dergilerde incelemek ve değerlendirmek.</p>

  <p class="normal"><span class="idebold">Klasik</span> <span class="ideitalik">(Alm. Klassisch; Lat. Sınıf)</span>: Değer yargısı, birinci sınıf: Zaman ve mekân kavramlarını aşan, evrensel.</p>

  <p class="normal"><span class="idebold">Klasisizm</span> <span class="ideitalik">(Alm. Klassik)</span>: Edebiyat ekolü: Goethe’nin İtalya gezisinden (1786) Schiller’in ölümüne (1805) kadar süren, akıl–duygu dengesini, kişiselle evrenselin birleştirilmesini, insancıllığı, kişilik eğitimini amaç edinen bir akım. İyi, hâkiki, güzel gibi insanlık ereklerini dile getiren semboller yaratmış, vücut–ruh, tabiat–sanat, gönül–akıl uyumunun estetik yaratıcılığının eğiticiliği sayesinde gerçekleşebileceğine inanmıştır.</p>

  <p class="normal"><span class="idebold">Kolaj</span> <span class="ideitalik">(Alm. Collage; Fr. yapıştırma)</span>: Resim alanından gelme bu terim, hazır ünitelerin bir araya getirilmesiyle yeni bir kompozisyon oluşturma demektir. Burada her bir unsur, sembol niteliği taşıyan bir bütün içinde organik bir yapı öğesi kazanır.</p>

  <p class="normal"><span class="idebold">Kolaya Kaçma</span> <span class="ideitalik">(Alm. Eskapismus; Lat. Kaçamak)</span>: Çelişkilerle dolu gerçeklikten kaçıp toz pembe gösterilen, sözde problemsiz bir hayal gerçekliğine sığınma. Her şeyden önce eğlencelik edebiyatın (Triviallit.) belirleyici özelliği.</p>

  <p class="normal"><span class="idebold">Komedi</span> <span class="ideitalik">(Yun. “kosmos”: Şarkı, sonradan güldüren oyun, Alm. Lustspiel)</span>: Antikitede Dyonissos şenliklerinden kaynaklanmış bir oyun çeşidi: Kişilerin, ilişkilerin gülünçlüğünün gün ışığına çıkarılmasını amaçlar. Güldürücülüğünü komik durumlarla, abartılmış tipik karakterlerle veya görünürde çözümsüz problemlerin şaşırtıcı çözümleriyle ve esprilerle sağlar, komedi çeşitleri de buna göre adlandırılır: Karakter komedisi, entrika komedisi vb.</p>

  <p class="normal"><span class="idebold">Komparatistik</span> <span class="ideitalik">(Alm. Vergleichende Literaturwissenschaft)</span>: Karşılaştırmalı edebiyat bilimi.</p>

  <p class="normal"><span class="idebold">Koşutçuluk</span> <span class="ideitalik">(Alm. Parallelismus)</span>: Bir üslup aracı olarak art arda gelen cümle ve cümle bölümlerinde kelimelerin aynı zamanda eşanlamlarını vermekle, pekiştirmek amacıyla simetrik yerleştirilmesi.</p>

  <p class="normal"><span class="idebold">Köy Edebiyatı</span> <span class="ideitalik">(Alm. Dorfgeschichte)</span>: Köyü ve çiftçi çevresini konu alan edebiyat.</p>

  <p class="normal"><span class="idebold">Kronik</span> <span class="ideitalik">(Alm. Chronik; Yun. Zaman belirleme)</span>: Tarih olaylarının zaman sırasına göre tespiti demektir. Aile kroniği, soy kroniği şekliye Ortaçağ edebiyatında karşımıza çıkar.</p>

  <p class="normal"><span class="idebold">Kurgu</span> <span class="ideitalik">(Alm. Aufbau)</span>: Edebi eserde yapı öğelerinin bileşimi ve bunun gerçekleşmiş hali. Dış kurgu: Bölüm, perde, kıta vb. İç kurgu: Konunun gelişim çizgisi; dil kurgusu ise ritm, kelime seçimi vb.’dir.</p>

  <p class="normal"><span class="idebold">Kurgu İlişkileri</span> <span class="ideitalik">(Alm. Strukturhomologie)</span>: İki farklı alan kurgusunda benzerlik, ilişki. Mesela Toplum yapılarıyla edebi eser kurguları, sosyal grupların hayal gücü dünyalarıyla eser kurgusu, keza farklı toplumlarla alanlar (<span class="ideitalik">Feld</span>) arasındaki benzerlik ilişkisi (ekonomi ile kültür alanları arasındaki güç yapısı ilişkisi).</p>

  <p class="normal"><span class="idebold">Kurmaca:</span> <span class="ideitalik">(Lat. Fiktio: Bulma, uydurma; Alm. Fiktion)</span>: Gerçek gerçekliğe uyma iddiasında olmayan yani “mümkün” ve “muhtemel” olanı anlatan veya oynayan eserler. İngilizcede “<span class="ideitalik">fiction</span>” anlatı türüyle eşanlamlıdır ve asıl sınıflandırma konuya göre değişir: “<span class="ideitalik">Sciene fiction</span>”, “<span class="ideitalik">Mystery fiction</span>”, “<span class="ideitalik">Pulp fiction</span>” gibi.</p>

  <p class="normal"><span class="idebold">Kurmaca Dünya:</span> Bir yazarın hayalinde kurduğu ve kurmaca nesir bir eserde anlattığı, figürleri, olayları gerçek gerçeklikle değil yazarın o gerçeklikten süzüp çıkardığı gerçeklikle ilişkili dünya.</p>

  <p class="normal"><span class="idebold">Kurmaca Gerçeklik:</span> Edebi eserde gerçek gerçekliğin, yazarın yaratıcı gücü sayesinde dönüştüğü yeni bir gerçeklik.</p>

  <p class="normal"><span class="idebold">Küçük Öykü</span> <span class="ideitalik">(Alm. Kurzgeschichte; İng. Ame. Short story)</span>: Sıradan gibi görünen bir olayı ilginç kılarak kısa bir anlatı halinde işler. Başı ve sonu açık olarak nitelendirilen küçük öyküde kesin bir başlangıç ve bitiş yoktur.</p>

  <p class="normal"><span class="idebold">Leitmotiv</span> <span class="ideitalik">(Alm. Leitmotiv)</span>: Aslında bir müzik terimidir ve özellikle kişileri, nesneleri karakterize eden, tekrarlanan motif anlamındadır. Edebiyatta sık sık tekrarı bir çeşit karakterize edişe ya da hatırlatmaya yarayan motif, durum, formül ya da nesne demektir ki, aynı zamanda bir kurgu aracı anlamı da taşıyabilir. Mesela nesne semboliğinde olduğu gibi.</p>

  <p class="normal"><span class="idebold">Makame</span> <span class="ideitalik">(Ar. Makama = Önceleri soy toplantısı anlamında)</span>: Sonraları o toplantıda yapılan konuşmalar ve nihayet edebi hitabet): Arap edebiyatında, serbest nazım ve ritmik nesir tarzında yazılmış, nadir kelimelere, edebi alıntılara ve araştırmalara itibar eden anlatı.</p>

  <p class="normal"><span class="idebold">Malzeme</span> <span class="ideitalik">(Alm. Stoff)</span>: Yazarın kişisel ve sanatsal eğilimleri sonucu seçtiği somut ve nesnel gerçeklik elemanları. Bunlar sanat eserinde motifleştirme süreci içinde ilk edebi işlemi yaşar.</p>

  <p class="normal"><span class="idebold">Manierizm</span> <span class="ideitalik">(Alm. Manierismus)</span>: Özenti, anlatımda yapmacıklık eğilimi.</p>

  <p class="normal"><span class="idebold">Masal</span> <span class="ideitalik">(Alm. Märchen)</span>: Zamanı ve yeri belirsiz, tuhaf, olağanüstü olayların bir bütün oluşturacak biçimde anlatıldığı bir edebiyat türü. Aslında sözlü edebiyata aitse de sonraları, özellikle Romantizmde ve türevi devirlerde sanatlı masallar (<span class="ideitalik">Kunstmärchen</span>) yazılmıştır.</p>

  <p class="normal"><span class="idebold">Metalepse, Metalepsis:</span> Metanominin bir tarzı: Sonucun öncesiyle yer değiştirmesi: Ölüm yerine mezar gibi.</p>

  <p class="normal"><span class="idebold">Mektup</span> <span class="ideitalik">(Alm. Brief; Lat. Kısa yazı)</span>: Mektup yazma kültürü Antik edebiyatta vardı, sonra 18. yüzyılda Almanya’da Duygululuk akımında dostluğun bir değer oluşuyla gelişti. Klasisizm ve Romantizmde kişisel haberlerle felsefe, bilim ve sanat görüşlerinin bir arada ifadesi anlamını kazandı. 20. yüzyılda giderek önemini kaybetti.</p>

  <p class="normal"><span class="idebold">Mektup Roman</span> <span class="ideitalik">(Alm. Briefroman)</span>: Bir roman biçimi. Ben anlatımın bir çeşitlemesi olarak mektup yazan bir ya da birden çok kişinin anlatıcı rolünü üstlenmesi.</p>

  <p class="normal"><span class="idebold">Melez Kurgu</span> <span class="ideitalik">(Alm. Hybride Konstruktion)</span>: Gramer ve üslup özellikleri konuşanın konumuna atfedilebilen, ama içkin olarak başka bir ‘sözlü ideolojik’ konumu ele veren ifade (M. Bahtin’in Diyaloglaşma Kuramında olduğu gibi).</p>

  <p class="normal"><span class="idebold">Merdiven</span> <span class="ideitalik">(Alm. Klimax; Yun. Merdiven)</span>: Kelimelerin ya da cümlelerin etkiyi güçlendirmek amacıyla derece derece pekiştirerek ya da etkiyi zayıflatmak için son derece yumuşatarak sıralanması (<span class="ideitalik">antiklimax</span>). Mesela: Para kaybetmek, bir şey kaybetmektir, şeref kaybetmek çok şey kaybetmektir; cesaret kaybetmek her şeyi kaybetmektir.</p>

  <p class="normal"><span class="idebold">Metinlerarasılık</span> <span class="ideitalik">(Alm. Intertextualität)</span>: İster edebi ister teknik hiçbir metnin dışa kapalı olmadığı görüşüyle edebi metin dokusuna hem edebiyat alanından hem de başka alanlardan metin parçaları katılabileceğinin, böylece de dilin bütüncül bir deney (<span class="ideitalik">Unviversalexperiment</span>) olma niteliğinin ortaya konması.</p>

  <p class="normal"><span class="idebold">Metin Eleştirisi</span> <span class="ideitalik">(Alm. Textkritik)</span>: Manevi bilimler, hukuk ve ilahiyat alanına ait hakikiliği kesin olmayan metinlerin eleştirisel incelemesinde kullanılan filolojik metot.</p>

  <p class="normal"><span class="idebold">Metin</span> <span class="ideitalik">(Alm. Text)</span>: Edebiyat biliminin çeşitli anlamlarda kullandığı odak kavram. Edebiliğin tartışmalı olduğunun kabul edilişinden bu yana her türlü yazılı şey anlamında eser yerine kullanılmaktadır. Dilbilimde ise, kullanılan dilin bir birimi, tümcelerden ibaret olmayan, ancak tümcelerle gerçekleşen anlambilimsel bir birim olarak ele alınır. Tümcelerin birbiriyle bağlanarak bir metne dönüşmesi demek olan metinselliğin (<span class="ideitalik">Textualität</span>) gerçekleşmesi için metinin bağdaşıklılık (<span class="ideitalik">Kohäsion</span>), tutarlılık (<span class="ideitalik">Kohärenz</span>), niyetlilik (<span class="ideitalik">Intensionalität</span>), benimsenebilirlik (<span class="ideitalik">Akzeptabilität</span>), bilgi aktarıcılık (<span class="ideitalik">Infomativität</span>), durumsallık (<span class="ideitalik">Situationalität</span>) ve metinlerarası ilişki (<span class="ideitalik">Intertextualität</span>) gibi, özellikleri.</p>

  <p class="normal"><span class="idebold">Metne Bağlı Yorumlama</span> <span class="ideitalik">(Alm. Werkimmanente Interpretation)</span>: Bir edebiyat analizi ve eleştirisi biçimi. Ek bilgilere (edebiyat dışı, mesela sosyolojik, tarihi, felsefi vb. şartları hesaba katmak gibi) gerek duyulmaksızın metnin içinde kalarak ve metni yine metnin kendisine dayanarak anlama ve değerlendirme yöntemi. Burada edebi eserin salt dil ürünü oluşu ilkesinden yola çıkarak, üslup, ritim, imaj, yapı vb. öğelerin araştırılması amaçlanır. Amerika’da <span class="ideitalik">New Criticism</span>, Fransa’da <span class="ideitalik">Explication de texte</span> ve Rusya’da Formalizmden esinlenmedir.</p>

  <p class="normal"><span class="idebold">Metonomi</span> <span class="ideitalik">(Alm. Metonymie</span>; <span class="ideitalik">Yun. Değiştirerek adlandırma)</span>: Düz değişmece, mecaz–ı mürsel. İçerik açısından akraba olan ya da birbiriyle ilişkili kavramların yer değiştirmesiyle yapılan söz sanatı. (Mesela: Haşim’i okur musunuz? Bir bardak içer misin?)</p>

  <p class="normal"><span class="idebold">Mısra:</span> Şiirin her satırı, dize.</p>

  <p class="normal"><span class="idebold">Mikroroman</span> <span class="ideitalik">(Alm. Mikroroman)</span>: Çok küçük roman. Duyu organlarıyla algılanabilir küçük gerçeklik birimlerinin, art arda sıralanması esasına dayanır. Anlatıcı ‘ben’, psikolojik vb. yorumlara girmeksizin gördüklerini, duyduklarını küçük ayrıntılar halinde kaydeder. Natüralizmde saniye üslubu ile birlikte oluşmuştur.</p>

  <p class="normal"><span class="idebold">Mimesis</span> <span class="ideitalik">(Yun. Taklit etme)</span>: Aristoteles’in edebiyat kuramından gelme bir terim. O, edebiyatın temelinde tabiatı taklit etmeyi görüyordu. Edebiyat=Gerçekliğin ifadesi tanımı Rönesans ve Klasisizmde yeniden önem kazanmıştır.</p>

  <p class="normal"><span class="idebold">Mistisizm</span> <span class="ideitalik">(Alm. Mystik; Yun. Myein = Gözlerini kapamak)</span>: Dini tutumun özel bir biçimi. Erek, tanrıyla bir olma, ona ulaşmadır. Dinin kalıplarını aşarak belli yorumlarla çalıştığı için çoğu zaman engellemelerle karşılaşmıştır.</p>

  <p class="normal"><span class="idebold">Monolog</span> <span class="ideitalik">(Alm. Monolog)</span>: Kişinin kendi kendine konuşması. Nesir eserlerde figürlerin karşılaştıkları durumlar hakkındaki yorumlarını tasvirde yararlanılır. Düğüm monolog (<span class="ideitalik">Konflikt–monolog</span>) çeşidi, eser kahramanının, olayların akışı içinde vardığı en önemli noktada karar vermek, kendiyle mücadele etmek, tartmak, seçmek hallerinde kendi kendine yaptığı konuşmadır.</p>

  <p class="normal"><span class="idebold">Montaj</span> <span class="ideitalik">(Alm. Montage)</span>: Filmde, şiirde, roman ve tiyatro eserinde uygulanan bir anlatım tekniği: Gerçekliğin çeşitli alanlarından alınma türlü parçaların doğrudan doğruya, biçimci görüşler esasında, bir araya getirilmesi. Amaç ya bir çeşit yabancılaştırma sağlamak ya da yeni bir bütünlüğe ulaşmak ve sarsmak, düşündürmektir.</p>

  <p class="normal"><span class="idebold">Motif</span> <span class="ideitalik">(Alm. Motiv; Lat. Harekete geçirici neden)</span>: Edebiyat eserlerinde tipik hale gelmiş, bu nedenle de soyutlanmış kalıpları gösterir. Mesela zengin kızıyla yoksul delikanlının aşkı ya da iki kadın arasında kalan erkek.</p>

  <p class="normal"><span class="idebold">Müstehcen Yazın</span> <span class="ideitalik">(Alm. Obszöne Literatur)</span>: Ahlaka aykırı bulunan, utanç duygusunu hiçe sayan, cinsel dürtüleri harekete geçirmeyi amaçlayan yazın.</p>

  <p class="normal"><span class="idebold">Natüralizm</span> <span class="ideitalik">(Alm. Naturalismus)</span>: 1880–1900 yılları arasında Avrupa edebiyatında görülen ve Realizmin sanatta objektiflik ve tabiata bağlılık ilkelerini tutarlı bir biçimde aşırılaştıran bir edebiyat akımı. Dünya görüşü yönünden Pozitivizmden kaynaklanmıştır ve insan tabiatını, tabiat bilimlerine dayanarak kalıtım, çevre ve tarihi şartların bir ürünü olarak yorumlamıştır.</p>

  <p class="normal"><span class="idebold">Neologizm</span> <span class="ideitalik">(Alm. Neologismus; Yun. Yeni+kelime)</span>: Yeni kelime türetimi.</p>

  <p class="normal"><span class="idebold">Nouveu Roman</span> <span class="ideitalik">(Fr. Yeni roman)</span>: 1950’lerde Fransa’da oluşan ve M. Butor, R. Pinget, N. Sarraute, Claude Simon vd. tarafından temsil edilen bir roman biçimi. Başlıca özelliği, geleneksel anlamda konu, figür ve tutarlılığa önem vermeyerek, henüz psikanaliz ve sosyolojinin egemenliğine girmemiş bir gerçeklik alanını sezgiler yoluyla fethetmek eğilimidir. Alman edebiyatında bu roman biçiminden etkilenen yazarlar M. Johnson, M. Walser, Th. Bernhard, Jürgen Becker’dir.</p>

  <p class="normal"><span class="idebold">Novel</span> <span class="ideitalik">(Alm. Novelle; İt. Yenilik)</span>: Aslında duyulmamış derecede yeni bir olayı işleyen kısa, yoğun, disiplinli bir kurgusu olan nesir anlatı türü.</p>

  <p class="normal"><span class="idebold">Odaktan Uzaklaştırma</span> <span class="ideitalik">(Alm. Dezentrierung)</span>: Fransız Yapısalcılığına karşı Derrida’nın getirdiği bir yapı modeli: Anlambilimsel faklılaşma hareketleri, sabitleştirilebilir ve her öğesi hiyerarşik düzenlenebilir bir odaklaşmayı dışlar tezine dayanmaktadır.</p>

  <p class="normal"><span class="idebold">Okuma Tarzı</span> <span class="ideitalik">(Alm. Lektüre)</span>: Yorumlamacı bir kavram olan ‘açıklama’nın (<span class="ideitalik">Interpretation</span>) aksine ve yapısalcı bilimsellik idealinin aksine bu terim, Yapıbozuculuk’ta, metnin içinde sabit olmayıp okurun okuyuş tarzında değişen anlamı ifade eder.</p>

  <p class="normal"><span class="idebold">Okur</span> <span class="ideitalik">(Alm. Leser)</span>: Alımlama kuramlarının her biri kendi okur tipolojisini yaratmıştır ve buna uygun terimleri vardır: Kurmaca (fiktif okur) edebi metinlerde doğrudan hitap edilen, anlatıcının karşısında hayal ettiği okur; metnin içerdiği bütün anlam–düşünce–sanat boyutlarını anlayabilen okur; örtük (<span class="ideitalik">implizit</span>) okur: Metin yapısı içine gizli yerleştirilmiş okur.</p>

  <p class="normal"><span class="idebold">Olay</span> <span class="ideitalik">(Alm. Handlung)</span>: Anlatı ve dramda işlenen olay, konu.</p>

  <p class="normal"><span class="idebold">Olumlu Kahraman</span> <span class="ideitalik">(Alm. Positiver Held)</span>: Toplumu ve onun idealini temsil eden, geleceğe yönelik örnek kahraman. Yükselen ve ilerleyen sınıfın temsilcisi olarak olumlu kahraman, Sosyalist Realizmin benimsediği bir roman ve dram kahramanıdır.</p>

  <p class="normal"><span class="idebold">Olumsuz Kahraman</span> <span class="ideitalik">(Alm. Negativer Held)</span>: Var olan ya da ulaşılmak istenilen toplum açısından “başarısız” sayılan kahraman: Harekete geçirici, etkileyici değil etki altında, pasif kahraman.</p>

  <p class="normal"><span class="idebold">Oluntu</span> <span class="ideitalik">(Alm. Episode)</span>: Yan olay niteliğiyle romanın ana olayına katılan, onunla bağlandığı halde kendi içinde bir birlik oluşturan bölüm, ikinci derecede olgu.</p>

  <p class="normal"><span class="idebold">Oluşum Romanı</span> <span class="ideitalik">(Alm. Bildungsroman)</span>: Gelişim romanının bir çeşitlemesidir. Kahramanın kültürle belirlenmiş bir çevrede öğrenme ve deneyimlerle düşünsel ve ruhsal yetileri yüksek, karakterli ve uyumlu bir bütün oluşturacak şekilde geliştirilerek belli bir kültür idealini gerçekleştirmesini işler. Alman edebiyatı tarihinde klasik örnekleri: Wieland’ın <span class="ideitalik">Geschichte des Agathon</span>’u, Goethe’nin <span class="ideitalik">Wilhelm Meister</span>’i, Hesse’nin <span class="ideitalik">Das Glasperlenspiel</span>’i.</p>

  <p class="normal"><span class="idebold">Ortak Simge</span> <span class="ideitalik">(Alm. Kollektivsymbol)</span>: Yeni edebiyat sosyolojisinde bir görüş biçimi terimi. Bu sayede bir toplumun kendine özgü söylemleri hakkında bilgi, somut ve herkesçe anlaşılan bir şekilde, söylem sınırlarını aşmayı başaran bir değiş tokuş şeklinde anlaşılabiliyor.</p>

  <p class="normal"><span class="idebold">Otobiyografi</span> <span class="ideitalik">(Alm. Autobiographie; Yun. Kendi hayatını yazma anlamında)</span>: Özyaşamöyküsü: Kendi hayatını edebiyat katında anlatma. Örnek: Alman edebiyatında Goethe’nin <span class="ideitalik">Dichtung und Wahrheit</span>’ı, Türk edebiyatında Aziz Nesin’in <span class="ideitalik">Böyle gelmiş Böyle Gitmez</span> ve <span class="ideitalik">Yokuşun Başı</span> kitapları.</p>

  <p class="normal"><span class="idebold">Örtmece</span> <span class="ideitalik">(Fr. Comouflage)</span>: Bir metnin gizli, her okuyucu tarafından algılanamayacak bir anlam düzeyine yerleştirilmesini ve böylece yasaklar, tabular, sansür kurallarından sıyrılmasını sağlayan edebiyat stratejileri.</p>

  <p class="normal"><span class="idebold">Örtük Okur</span> <span class="ideitalik">(Alm. Impliziter Leser)</span>: W. Iser’in etki estetiğinde, metnin okuma edimi sırasında oluşturulacak ‘okuyucu rolü’. Tutarlı bir şekilde alımlayan okuyucudan beklenebilecek metnin yapısı içine yerleştirilmiş düşünsel işlemlerin tümü.</p>

  <p class="normal"><span class="idebold">Öz</span> <span class="ideitalik">(Alm. Gehalt)</span>: Biçim içinde yer alan soyut (düşünsel) içerik.</p>

  <p class="normal"><span class="idebold">Özdeyiş:</span> <span class="ideitalik">Bkz.</span> Aforizma.</p>

  <p class="normal"><span class="idebold">Özenti</span> <span class="ideitalik">(Alm. Manierismus)</span>: Üslup ve biçimi belirgin bir titizlikle amaç saymak; konuyu, özü ihmal etmek, anlatımda süse, gösterişe fazla önem vermek.</p>

  <p class="normal"><span class="idebold">Özerk Estetik:</span> <span class="ideitalik">(Alm. Autonomieästhetik)</span>: 1800’lerin başlarında edebiyatın bağımsız, her türlü uygulama ve diğer ilişkilerinden ayrı toplumsal bir sistem olarak yerleşmesiyle ortaya çıkan bir estetik program. Edebiyatı, edebiyat dışı her türlü hedeften uzak tutar ve edebiyatta bilginin, bilgeliğin özel bir tarzını bulur, yazarı–şairi yaratıcı olarak görür.</p>

  <p class="normal"><span class="idebold">Özişlev</span> <span class="ideitalik">(Alm. Autofunktion)</span>: Formalizmde, bir metnin her öğesinin öbür dil çeşitleriyle (mesela günlük konuşma diliyle) ve öbür kültür dizgeleriyle (mesela başka sanatlarla, basınla vb.) olan ilişkisi.</p>

  <p class="normal"><span class="idebold">Özyaşamöyküsü:</span> <span class="ideitalik">Bkz.</span> Otobiyografi.</p>

  <p class="normal"><span class="idebold">P.E.N.</span> <span class="ideitalik">(Alm. PEN–Club)</span>: Şair, dram ve deneme yazarlarının baş harfleriyle oluşturulmuş bir edebiyatçı kulübü adı. Merkezi Londra’da olan uluslararası bu dernek, 1921 yılında İngiliz yazarı Bayan C. A. Dawson–Scott tarafından kurulmuştur. Amacı, savaş ve kriz dönemleri dahil, edebiyatın her zaman dünya çapında yaşatılmasıdır.</p>

  <p class="normal"><span class="idebold">Parabol:</span> Mesel <span class="ideitalik">(Alm. Parabel; Yun. Benzetme, ders)</span>. Sembole yakın, akılda yer edici, ders veren bir örnek olayı anlatarak okuyucuyu inandırmak, aydınlatmak amacını taşıyan anlatı. Alegoriden farklı olarak parabol, bilinmeyen, ama öğrenmesi, aydınlatılması istenen, ders çıkarma yeteneği olan herkese hitap eder.</p>

  <p class="normal"><span class="idebold">Paralel İşleme</span> <span class="ideitalik">(Alm. Parallele)</span>: Figürlerin ve olayların paralel işlenmesiyle farklılıkların yansıtılması ve zorunlu karşılaştırmadan ortaya çıkan etki gücünden yararlanma.</p>

  <p class="normal"><span class="idebold">Paralipse</span> <span class="ideitalik">(Yun. Dışarıda bırakma, atlama)</span>: Bir şeyi atlamak istediğini söyleyerek dikkati ona çekmek, bu yolla vurgulamak. Örnek: “Sizin hakkınızda söylediği ağza alınmaz sözleri açıklayacak değilim.”</p>

  <p class="normal"><span class="idebold">Parataks</span> <span class="ideitalik">(Alm. Parataxe; Yun. Yanına koymak)</span>: Temel cümleleri yan yana sıralamak. Halk edebiyatı ve empresyonist nesirde yaygındır.</p>

  <p class="normal"><span class="idebold">Parnas Ekolü</span> <span class="ideitalik">(Fr. Parnassiens)</span>: Fransız edebiyatında 19. yüzyılın ikinci yarısında ortaya çıkmış bir ekol. Sanat için sanat ilkesiyle özdeşleşmiştir.</p>

  <p class="normal"><span class="idebold">Parodi</span> <span class="ideitalik">(Alm. Parodie; Yun. Karşı şiir)</span>: Bir edebi eserin biçimini konusundan koparıp, o konunun yerine başka ve aykırı bir konu yerleştirerek gülünç bir uyumsuzluğu (idealle gerçeklik arasında) ortaya çıkarmak ve böylece alaya alan bir taklit etkisi uyandırmak.</p>

  <p class="normal"><span class="idebold">Pastiche</span> <span class="ideitalik">(İt. pasticco’dan Fransızcaya geçmiş bir terim)</span>: Aslı karmakarışık, çorba anlamında ya orjinallikten uzak ya da özellikle bir kişi ya da dönem üslubunun taklidi.</p>

  <p class="normal"><span class="idebold">Perspektif:</span> <span class="ideitalik">Bkz.</span> Bakış açısı</p>

  <p class="normal"><span class="idebold">Pikaro Romanı</span> <span class="ideitalik">(Alm. Schelmenroman, Pikarischer Roman)</span>: Macera romanlarının 16. yüzyıl İspanya’sında tutulan bir çeşidi. İçinde çoban romanıyla şövalye romanı öğelerini bir sosyal protesto belgesi halinde birleştirir. Pikaro romanında esas figür, dünyayı ve toplumu aşağıdan yukarı doğru yönelmiş bir bakış açısından görür ve yaşar.</p>

  <p class="normal"><span class="idebold">Pléiade</span> <span class="ideitalik">(Yun.</span> <span class="ideitalik">Pleias’</span>dan, <span class="ideitalik">Yedili takımyıldız)</span>: Yedi üyeli şair grubu. Fransız edebiyatında Rönesans’ın en önemli şiir ekolü. Antik edebiyata ve İtalyan edebiyatına hayranlık bu şairlerin tanıtıcı özelliğiydi.</p>

  <p class="normal"><span class="idebold">Poésie Fugitive</span> <span class="ideitalik">(Fr. Uçucu şiir)</span>: Hafif şiir: Fransız Rokoko ekolünün erotik, ironik ve hicivci tonda neşeli şiirlerine verilen ad.</p>

  <p class="normal"><span class="idebold">Poésie Pure</span> <span class="ideitalik">(Fr.)</span>: Salt şiir, angajmanı olmayan, amacı kendinde olan şiir.</p>

  <p class="normal"><span class="idebold">Poeta Doctus</span> <span class="ideitalik">(Lat. Bilge şair)</span>: Antikiteden bu yana, Tanrı vergisi yeteneğini zengin teorik bilgiyle ve devrin kültürüyle birleştirerek yetişmiş kültürlü, bilgili ve yetenekli şair.</p>

  <p class="normal"><span class="idebold">Peata Eruditus</span> (<span class="ideitalik">Lat.</span>): Aydın şair.</p>

  <p class="normal"><span class="idebold">Poeta Laureatus</span> (<span class="ideitalik">Lat.</span>): Taçlandırılmış, ödüllendirilmiş şair. Antik Yunan’da şair yarışmalarında birinci gelenin defne tacı giymesiyle ilgili.</p>

  <p class="normal"><span class="idebold">Poeta Vates</span> (<span class="ideitalik">Lat.</span>): Kâhin, yol gösterici şair.</p>

  <p class="normal"><span class="idebold">Poéte Maudit</span> (<span class="ideitalik">Fr.</span>) Lanetlenmiş, dehası fark edilmemiş, toplumun değerlerini hiçe sayarak sırf şairlik idealiyle yaşayan şair.</p>

  <p class="normal"><span class="idebold">Poetik</span> <span class="ideitalik">(Yun. Poietike)</span>: <span class="idebold">1)</span> Şiir öğretisi. <span class="idebold">2)</span> Doğru ve güzel yazmanın normatif rehberliği <span class="idebold">3)</span> Edebiyat eleştirisi.</p>

  <p class="normal"><span class="idebold">Polisiye Roman</span> <span class="ideitalik">(Alm. Kriminalroman)</span>: İlk olarak haydut romanlarından çıkmıştır. Cinayetlerin planlanmasını, uygulanmasını ve ortaya çıkarılmasını anlatır.</p>

  <p class="normal"><span class="idebold">Pop–Art</span> <span class="ideitalik">(İng.)</span>: Demokratik Realizm görüşüyle sanata, bugünkü sanatın bir mal–eşya, tüketim aracı karakterini savunan bir sanat akımı. Dadaizmle akrabadır ve seçkin, nadide olanı reddeder. Hazır ürünlerin montajını, bulunmuş, rasgele karşılaşılmış nesnelerden yararlanarak faydalı olmayı amaçlar.</p>

  <p class="normal"><span class="idebold">Pop–Edebiyat</span> (<span class="ideitalik">Populer = Herkesçe anlaşılır’dan)</span>: Pop–art kavramına dayanan, pop–kültür edebiyatı. Eğlencelik edebiyatın yer aldığı ticari edebiyatla seçkin–sanatlı edebiyata bilinçli bir şekilde karşı çıkan ahlaksız, ilkel, porno yazın, bu terimin içeriğini oluşturmaktadır.</p>

  <p class="normal"><span class="idebold">Popülist Edebiyat</span> <span class="ideitalik">(Lat. Populus=Halk’tan)</span>: Fransa’da 1929 yılında L. Lemonnier ve A. Theérive tarafından kurulan ve 19. yüzyıl Rus edebiyatının halkçı yazarlarına dayanan bir edebiyat çizgisi. Amacı toplumcu eleştiriye dayalı angaje bir sanattır.</p>

  <p class="normal"><span class="idebold">Pornografik Yazın</span> <span class="ideitalik">(Yun. Pornos, porne = Fahişe’den)</span>: Erotik edebiyatın tartışmalı özel bir alanı. Aslında fuhuş ve fahişe sorunsalını ele alan kitap.</p>

  <p class="normal"><span class="idebold">Portre</span> <span class="ideitalik">(Alm. Portät)</span>: Bir kişiliğin edebi karakter görünümü.</p>

  <p class="normal"><span class="idebold">Postfigürasyon</span> <span class="ideitalik">(Lat. Post = Sonra, Figurato = Sunma)</span>: Bir olayın ya da kişinin İncil veya bir mite göre, bilinçli tipolojik stilizasyonu.</p>

  <p class="normal"><span class="idebold">Postmodernizm</span> <span class="ideitalik">(Alm. Postmodernismus)</span>: Modern sonrası, modernizme karşıt dönem.</p>

  <p class="normal"><span class="idebold">Prefigürasyon</span> <span class="ideitalik">(Lat. Prae = Ön, Figurato = Sunma)</span>: Eski çağ kişilerini, olaylarını Hıristiyanlığın habercileri olarak yorumlayan tipolojik bir düşünce tarzı.</p>

  <p class="normal"><span class="idebold">Psikanalitik Roman</span> <span class="ideitalik">(Alm. Psychonanalytischer Roman)</span>: Psikolojik roman çeşidi. Frued’un rüya ve bilinçaltı konularındaki keşiflerini, ruh analizleri ve yorumlarını esas ilke olarak kullanan roman. Alman edebiyatındaki temsilcileri: Musil, Broch, Döblin, Th. Mann, St. Zweig, H. Hesse.</p>

  <p class="normal"><span class="idebold">Psikogram</span> <span class="ideitalik">(Alm. Pyschogram; Yun. ruh–yazı, not)</span>: Bir kişinin ruh portresi, onun ruhsal–düşünsel özelliklerinin ve yeteneklerinin tüm görüntüsü.</p>

  <p class="normal"><span class="idebold">Psikolojik Roman</span> <span class="ideitalik">(Alm. Psychologischer Roman)</span>: Olayları, kişilerin ruh hayatının gözlem, analiz ve yorumuna dayanarak geliştiren, bu nedenle daha çok ruh manzaraları veren roman türü. Rousseau’nun <span class="ideitalik">Nouvelle Héloise’</span>i (1761) ile başlar, Realizmde (Keller, Meyer) ve Natüralizmde (Hauptmann, Wassermann) ve Ekspresyonizmde (Schnitzer) doruk eselerini verir. Ekspresyonizmden bu yana zayıflama gösterir.</p>

  <p class="normal"><span class="idebold">Purizm</span> <span class="ideitalik">(Alm. Purismus)</span>: Bir dili yabancı etkilerden arındırmayı, uzak tutmayı amaçlayan çabalar; arı dilcilik.</p>

  <p class="normal"><span class="idebold">Ready–Made:</span> M. Duchamp’ın buluşu olan, herhangi bir mevcut nesneyi sanat eseri sayan “sanat türü”.</p>

  <p class="normal"><span class="idebold">Realizm, Gerçekçilik</span> <span class="ideitalik">(Alm. Realimus)</span>: İdalizmle (Klasisizm, Romantizm) Natüralizm arasındaki edebiyat dönemi. Bütün Avrupa edebiyatında çok çeşitli görünümlerle ortaya çıkan bu akım, Almanya’da 1830–1880 yılları arasında etkili oldu. Fransa’da Stendhal, Balzac, Flaubert; İngiltere’de Dickens, Thackeray, Bronte; Rusya’da Dostoyevski, Tolstoy, Turgenyev gibi temsilcilerle daha önce kendini gösteren Realizmin en belirgin özelliği, Klasisizmin idealizminden bilinçli bir uzaklaşma, burjuva gerçekliğinin sakin ve yansız bir gözlemi ve tasviridir. Alman edebiyatında baştemsilcileri Keller, Raabe, Storm, Meyer, Fontane, Hebbel, Grabbe, Büchner’dir.</p>

  <p class="normal"><span class="idebold">Retorik Soru</span> <span class="ideitalik">(Alm. Rhetorische Frage)</span>: Bir cevap almak için değil de olumlu ya da olumsuz bir ifadeyi vurgulamak ve etkili olmasını sağlamak için soru kipinden yararlanma sanatı.</p>

  <p class="normal"><span class="idebold">Risale</span> <span class="ideitalik">(Alm. Traktat; Lat. Tractatus)</span>: Dini, ahlaki ya da bilimsel bir problem üzerine nesir biçiminde kaleme alınmış inceleme. Almanya’da 16. yüzyılın başından itibaren popüler teolojik, iman tazeleyici yazılar.</p>

  <p class="normal"><span class="idebold">Ritmik Nesir:</span> İçinde bazı ritmik figürlerin veya metrik modellerin, metni günlük konuşma dilinden ayırdığı, ama şiirden ve manzum destandan farklı şiirsel nesir. Ritmik nesrin en belirgin özellikleri, cümle yapısındaki paralellikler, aliterasyon ve kafiyedir. Eski dualar, ritüel kalıplar; büyü tekerlemeleri, muhtemelen rituel dans ritmiyle dilin koordinasyonundan doğma ritmik nesir örnekleridir.</p>

  <p class="normal"><span class="idebold">Rokoko</span> <span class="ideitalik">(Alm. Rokoko; Fr. Midye kabuğu biçiminde geliştirilmiş bir süs motifi)</span>: Mimari ve resim sanatından edebiyata aktarılmış bir terim. Fransa’dan Alman edebiyatına geçen Rokoko üslubu, akılcı, ama aynı zamanda kıvrak, alımlı bir salon edebiyatı oluşturmuştur. Alman edebiyatında en ünlü temsilcisi Chr. Martin Wieland’dır.</p>

  <p class="normal"><span class="idebold">Roman</span> <span class="ideitalik">(Alm. Roman)</span>: Uzun bir nesir anlatı türü. Hayat gerçekliğinden kaynağını aldığı halde kurmaca bir gerçeklik yaratır ve bunu anlatım tekniklerinin yardımıyla organik bir parça–bütün ilişkisini gerçekleştirecek yapı mükemmelliği içinde dile getirir. Avrupa edebiyatlarında destandan kaynaklanan bu tür, 16. yüzyıldan itibaren bağımsızlaştı ve sürekli değişim ve gelişim kaydetti. Roman bireyin ya da bireyler topluluğunun kader ve çevre gibi güçlerin etkisi altında bulunduğu bir dünya ve hayat kesitini yaratıcı bir biçimde ortaya koyan tasvir, hikâye etme, konuşma vb. sunuş biçimlerinden örülü bir anlatı dokusudur.</p>

  <p class="normal"><span class="idebold">Romantizm</span> <span class="ideitalik">(Alm. Romantik)</span>: 1798–1835 yılları arasında Almanya’da ortaya çıkan ve Alman idealizminin son gelişim aşamasını içeren bir edebiyat akımı. Duygu kültürüne verdiği önem, sanatta bütüncül tutumu, milliyetçiliği, geçmişe, Asya kültürüne, Hıristiyanlığa sempatisiyle kendini gösterir.</p>

  <p class="normal"><span class="idebold">Rominsonad</span> <span class="ideitalik">(Alm. Robinsonade)</span>: D. Defoe’nun macera ve seyahat romanı Robinson Crusoe’nın taklitleri için kullanılır.</p>

  <p class="normal"><span class="idebold">Röportaj</span> (<span class="ideitalik">Fr.</span>): Basın veya radyo–televizyon için aktuel bir olay hakkında haber rapor. Dakiklik ve nesnellik ister, öte yandan sanatlı işlenişi sayesinde güncelliğin üstüne çıkarak belgesel edebi nitelik kazanabilir.</p>

  <p class="normal"><span class="idebold">Sanatçı Romanı</span> <span class="ideitalik">(Künstlerroman)</span>: Sanatçı kişiliğin ve sanatçı varlığının odak problem olarak işlendiği roman çeşidi.</p>

  <p class="normal"><span class="idebold">Saniye Üslubu</span> <span class="ideitalik">(Alm. Sekudenstil)</span>: Natüralizmde yaygın olan tasvir tekniğidir, gerçekliği duyularla algılanabilir en küçük ayrıntısıyla (hareketler, sesler, renkler vb.) ve an be an oluşumunu tümüyle yansıtmayı amaçlar ve filmdeki ağır çekim tekniğine benzer.</p>

  <p class="normal"><span class="idebold">Sembolizm</span> <span class="ideitalik">(Alm. Symbolismus)</span>: 19. yüzyılın son çeyreğinde Natüralizme karşı akımlar arasında Fransa’da özellikle şiir alanında başlayan bir edebiyat akımı Alman Romantizminin kültür mirasıyla beslenen bu akım. Mallarmé çevresinden Stefan George aracılığıyla Almanya’ya geçti. Sanat için sanat, sözün tınlama ve çağrışım gücü, sembollere verilen önem, akımın ana çizgileridir.</p>

  <p class="normal"><span class="idebold">Servet–i Fünun Edebiyatı:</span> 1889’dan beri fen dergisi olarak yayımlanan Servet–i Fünun Dergisinde 1895 yılında Recaizade Mahmut Ekrem’in öncülüğünde Batı’ya yönelen yazarların oluşturduğu edebiyat çevresi, Tevfik Fikret, Halit Ziya, Cenap Şahabettin, İsmail Safa, Mehmet Rauf, Hüseyin Cahit Yalçın başlıca Servet–i Fünunculardır.</p>

  <p class="normal"><span class="idebold">Sığınmacıların Edebiyatı</span> <span class="ideitalik">(Alm. Emigrantenliteratur; Lat. Göç etmek)</span>: Politik nedenlerle ülkelerini terk eden şair ve yazarların eserleri.</p>

  <p class="normal"><span class="idebold">Silik Baş Figür</span> <span class="ideitalik">(Alm. Antiheld)</span>: Olumlu kahraman, olumsuz kahraman terimlerinin karşıtı olarak, kahraman olmayan figür: Zaman ve toplum şartlarının bireyin sivrilmesini, kahraman olmasını imkânsız hale soktuğu savının gereği olarak pasif, silik figür.</p>

  <p class="normal"><span class="idebold">Simge</span> <span class="ideitalik">(Alm. Symbol; Yun. Tanıtıcı belirti)</span>: Üzerine soyut bir anlam, bir düşünce yüklenmiş somut şey. Anlam yükleme işi bir topluluk, bir çevre tarafından adeta ortaklaşa, sözleşerek bir şifre gibi gerçekleştirilmiştir. Bu nedenle simge bir tam imgeden (kişi ya da şey) yola çıkılarak onun duyularla algılanabilir görüntüsünün ardında yatan genel anlam ilişkisine yönelir. Arı, çalışkanlık; gözleri bağlı, elinde terazi tutan genç kız adalet simgesidir gibi.</p>

  <p class="normal"><span class="idebold">Sinestezi</span> <span class="ideitalik">(Yun. Birlikte algılamak; Alm. Synästhesie)</span>: Farklı duyu organlarının görev alanlarına ait uyarıların birbirine karıştırmasıyla oluşan bir tür anlam aktarması olarak tanımlanabilecek Sinestezi (<span class="ideitalik">Alm. Synästhesie</span>) edebi ve gündelik dilde sık sık başvurulan bir söz sanatıdır. Acı söz, tatlı bir ses, soğuk bir bakış, çiğ renk gibi.</p>

  <p class="normal"><span class="idebold">Sinizm</span> <span class="ideitalik">(Alm. Zynismus)</span>: Antikitede bir felsefe ekolü, Köpeksilik.</p>

  <p class="normal"><span class="idebold">Somut Şiir</span> <span class="ideitalik">(Alm. Konkrete Poesie)</span>: 20. yüzyılın ikinci yarısında ortaya çıkan ve tamamıyla dil malzemesinin, cümle kuruluş biçimlerinin ya da görsel (<span class="ideitalik">visuel</span>) olduğu gibi, grafiksel biçimlenişin okumada esas nesne olarak önemsendiği şiir.</p>

  <p class="normal"><span class="idebold">Sone</span> (<span class="ideitalik">Alm. Sonett; İt. Sonetto; Fr. Sonnet</span>): İtalyan kökenli şiir formu; bütün Avrupa edebiyatlarında rağbet görmüştür. Esas biçimi 14 mısradan oluşur, bunların iki dörtlü, iki üçlü kıtası vardır. Kafiyesi genellikle abab ve abab veya abba ve abba; cdc, dcd ve cde cde şeklindedir.</p>

  <p class="normal"><span class="idebold">Söylem</span> <span class="ideitalik">(Alm. Diskurs; Fr. Discours)</span>: Avrupa’da Aydınlanma döneminde, hakikati arayan felsefi söyleyiş. Yeni edebiyat biliminde daha çok “söylem çözümlemesi” terimi olarak geçer ve Foucault’un kastettiği anlamda: Medyaya, kurumlara ve maddi örgütlere bağlı olan, özel bir kuralsallığı bulunan, tarihsel edimsel (<span class="ideitalik">effektiv</span>) ifadelerin tümü.</p>

  <p class="normal"><span class="idebold">Söz Sanatı</span> <span class="ideitalik">(Alm. Rhetorische Figur)</span>: Anlatıda dilin alışıla gelmiş (normatif) kullanımından farklı olarak biçimlendirme esnasında bir ifade tarzı.</p>

  <p class="normal"><span class="idebold">Sturm und Drang:</span> 1767–1785 yılları arasında Almanya’da kendini gösteren edebiyat akımı. Hayal gücü ve duygu dünyasına önem vermiş, devrimci ruhta, Rousseau’nun doğalcılığına sempati duymuştur ve akılcılığa, dolayısıyla Aufklärung, Rokoko ve Klasisizme karşıttır.</p>

  <p class="normal"><span class="idebold">Sürrealizm</span> <span class="ideitalik">(Alm. Surrealismus)</span>: Gerçeküstücülük. Birinci Dünya Savaşı sonunda özellikle Fransa’da oluşmuş ve İkinci Dünya Savaşına kadar sürmüş bir sanat akımı. Dadaizmin devamı gibi görünse de Ekspresyonizm ve Sembolizmle ilişkilidir. Devrimci bireyciliğiyle Sürrealizm, bilinçaltına ve onun ortaya çıkış biçimlerine büyük önem vermiş ve soyut sistematik düşüncenin karşısına rüyamsı ve mucizevi olanı çıkarmıştır.</p>

  <p class="normal"><span class="idebold">Synedoche</span> <span class="ideitalik">(Alm. Synekdoche)</span>: Bölümün yerine bütün <span class="ideitalik">(Totum pro parte)</span> ve bütünün yerine bölümün <span class="ideitalik">(Pars pro toto)</span> kullanılmasıyla yapılan söz sanatı. (Bütün insanlar için insan; ev yerine ocak.)</p>

  <p class="normal"><span class="idebold">Şifre</span> <span class="ideitalik">(Alm. Chiffre; Fr. İşaret)</span>: Modern edebiyatta sembol tarzı yoğun bir işaret niteliği taşır ki, anlamı ancak bağlam içindeki yeriyle tahmin edilebilir.</p>

  <p class="normal"><span class="idebold">Stilistik:</span> Üslup bilgisi.</p>

  <p class="normal"><span class="idebold">Takma Ad</span> <span class="ideitalik">(Alm. Deckname)</span>: Kişilerin kimliğini saklamak amacıyla aldıkları ad. Edebi eserlerde tarihi kişileri yansıtan figürlere verilen, herhangi bir nedenle kendini saklamayı uygun gören yazarların kendilerine verdikleri adlar.</p>

  <p class="normal"><span class="idebold">Takvim Hikâyesi</span> <span class="ideitalik">(Alm. Kalendergeschichte)</span>: Küçük, halkın hoşlanacağı tarzda eğlendirici; gerçek hayatla ilgili, ders verici hikâye.</p>

  <p class="normal"><span class="idebold">Tablo</span> <span class="ideitalik">(Alm. Tableau)</span>: Romanda yapı ünitesidir, içinde durağan imge ve hareketli sahne öğelerini birleştirir.</p>

  <p class="normal"><span class="idebold">Tarih Romanı</span> <span class="ideitalik">(Alm. Historischer Roman)</span>: Konusunu tarihi şahsiyetlerden ya da olaylardan alan, tarih gerçekliğini kurmaca (fiktif) olayların yaratılmasında kullanan roman çeşidi. Almanya’da <span class="ideitalik">Sturm und Drang</span> döneminde tarih bilincinin gelişmesiyle başlamış, bir ara duraksayıp geriledikten sonra 19. yüzyılda Realizmin desteklediği çağ romanıyla yeni bir yarış havasıyla yine ortaya çıkmıştır.</p>

  <p class="normal"><span class="idebold">Tasavvufi Halk Edebiyatı:</span> Tasavvuf duygu ve düşüncelerinin yarattığı halk edebiyatı: Hikmet, ilahi, nefes, nutuk, devriye gibi şiir türleri vardır.</p>

  <p class="normal"><span class="idebold">Tasvir</span> <span class="ideitalik">(Alm. Beschreibung)</span>: Betimleme. Kişilerin ya da nesnelerin, okuyucunun hayal gücünde net imajlar uyandıracak şekilde ayrıntılı olarak adlandırmalarla yansıtılması.</p>

  <p class="normal"><span class="idebold">Tektonik</span> <span class="ideitalik">(Yun. Mimari)</span>: Sıkı, özenli, sanatlı kurgusu olan edebi eserin özelliği.</p>

  <p class="normal"><span class="idebold">Teknik</span> <span class="ideitalik">(Alm. Technik; Yun. Beceri)</span>: Edebi biçimleme sanatının öğrenilmesiyle elde edilen beceri yanı.</p>

  <p class="normal"><span class="idebold">Tersinme</span> <span class="ideitalik">(Alm. Ironie; Yun. Ters yerleştirme )</span>: Sözlerle ve davranışlarla tersini ortaya koyma sanatı. Kastedilenin tersini söyleme, ironi. Mizahın (Humor) tersine ironi daha çok eleştirici, saldırgan ve komik bir tarzda yıkıcıdır. İroninin en yüksek biçimi ise yazarın kendini söylediği şeyden ustaca ve fark edilmeyecek şekilde uzak tutması, araya mesafe koyması sanatıdır.</p>

  <p class="normal"><span class="idebold">Textlinguistik:</span> Linguistiğin bir dalı. Fonoloji, morfoloji, sentaks, semantik gibi dil sisteminin parçalarıyla değil, biçimlenmiş metinlerle, çeşitli metin türleriyle ilgilenir.</p>

  <p class="normal"><span class="idebold">Tip</span> <span class="ideitalik">(Alm. Typus; Yun. Typos)</span>: Genelde benzer görüntülerin asıl, ilk biçimi: Kişi veya nesnelerin örnek modelleri. Edebiyatta: Bireysel özellik göstermeyen daha ziyade belli sınıf, meslek ya da yaş gruplarının özelliklerini taşıyan figür.</p>

  <p class="normal"><span class="idebold">Toplum Romanı</span> <span class="ideitalik">(Alm. Gesellschaftsroman)</span>: Bir toplumun ve dönemin panaromasını, çoğunlukla eleştirici amaçla yansıtan roman.</p>

  <p class="normal"><span class="idebold">Toplumcu Gerçekçilik</span> <span class="ideitalik">(Alm. Sozialistischer Realismus)</span>: Sosyalist ve komünist ülke ve partilerin çoğunun benimsediği resmi edebiyat kuramı. Lenin’in savunduğu, edebiyatın tümüyle parti hizmetine adanması gerektiği hakkındaki tezi esas alıp, edebiyatın estetik bir değeri olamayacağı, dünyayı olduğu gibi değil olması gerektiği gibi göstermekle yükümlü tutulacağı gerekçesiyle sanatın tamamıyla ideolojinin emrine sokulmasına dayanır.</p>

  <p class="normal"><span class="idebold">Topos</span> <span class="ideitalik">(Alm. Topos; Yun. Yer)</span>: Retorik alana ait olup Avrupa edebiyatında kendini gösteren klişeler (düşünce ve anlatım kalıpları). Ortaçağ Latin edebiyatı aracılığıyla geçmiş ve 18. yüzyıla kadar üsluplarda yer eden kalıplar, imajlar, motifler halinde etkilerini sürdürmüştür.</p>

  <p class="normal"><span class="idebold">Totoloji</span> <span class="ideitalik">(Alm. Tautologie; Yun. aynı–kelime)</span>: Anlamdaş kelimelerin art arda söylenilmesiyle pekiştirme sanatı. Mesela her zaman ve ebediyen; biricik ve tek.</p>

  <p class="normal"><span class="idebold">Tumturak</span> <span class="ideitalik">(Alm. Amphase)</span>: Bir kelimenin içinde var olan anlamı, sesini yükselterek ve özel anlatım biçimiyle vurgulamak sanatı: İşte bakın bir insan!</p>

  <p class="normal"><span class="idebold">Tür</span> <span class="ideitalik">(Alm. Gattung)</span>: Goethe’nin deyişiyle edebiyatın üç tabii biçimi: Nazım, nesir ve dramın her biri.</p>

  <p class="normal"><span class="idebold">Trajedi</span> <span class="ideitalik">(Yun. Tragedia = keçi melemesi)</span>: Avrupa tiyatrosunun en önemli türü. Antik trajedi (<span class="ideitalik">tragedia</span>) konu, biçim ve ahlaki örnekler bakımından Avrupa trajedilerinin örneği olmuştur. Kaynağını MÖ 8. yy. Dyonssos ayinlerinden alan Yunan tragedyasının konusu, aslında bu tanrının başından geçenlerdir.</p>

  <p class="normal"><span class="idebold">Ufuk Erimesi</span> <span class="ideitalik">(Alm. Horizontverschmelzung)</span>: H. G. Gadamer’ın yerleştirdiği bir yorumlamacı kuram terimi. Anlam sürecinde beklenti ufku (yani alımlayıcının önbilgileri ve önyargıları) ile metin ufkunun birbiriyle karışıp erimesi.</p>

  <p class="normal"><span class="idebold">Ulusal (Milli) Edebiyat</span> <span class="ideitalik">(Alm. Nationalliteratur)</span>: 18. yüzyıl ortalarından bu yana, bir ulusun kendi dilinde verdiği edebi eserlerin tümü.</p>

  <p class="normal"><span class="idebold">Ulusalüstücülük</span> <span class="ideitalik">(Alm. Übernationalität)</span>: Komparatistikte birden fazla ulusal edebiyat üzerinde çalışıldığından, değer yargılarını, ölçütlerini bir tek edebiyatın ulusal alanından kurtararak uygulamak.</p>

  <p class="normal"><span class="idebold">Universalpoesie</span> <span class="ideitalik">(Evrensel Edebiyat)</span>: Romantik Alman şairi F. Schlegel’in 1798’de yerleştirdiği “romantiklik” kavramına bağlı olarak, durmadan gelişen, bütün edebiyat türlerini içine aldığı gibi, felsefeyi ve hayatı da hal hamur eden evrensel şiir ya da evrensel aşkın edebiyat.</p>

  <p class="normal"><span class="idebold">Uzaklaşmacı Edebiyat</span> <span class="ideitalik">(Alm. Abweichungspoetik, Deviationspoetik)</span>: Özellikle Rus Formalizminde edebiyatın aslını, dilin günlük hayattakinden uzaklaşmasında gören edebiyat anlayışı.</p>

  <p class="normal"><span class="idebold">Üç Birlik:</span> Antik tiyatronun başlattığı ve Fransız Klasisizminde titizlikle üzerinde durulan, olayda, yerde ve zamanda (24 saat) birlik kuralı.</p>

  <p class="normal"><span class="idebold">Üçleme</span> (Triloji) <span class="ideitalik">(Alm. Trilogie)</span>: Konu bakımından birbirinin devamı üç dramın bir temsil çerçevesine sokulması.</p>

  <p class="normal"><span class="idebold">Üslup</span> <span class="ideitalik">(Alm. Stil; Lat. Kalem sapı)</span>: Edebiyat biliminin temel kavramıdır; belli bir ruhsal tutumun sanatlı, biçimlenmiş ifadesi. Belli dilsel ifade ve işleyiş aracının tutarlı kullanılışıyla bir bireyin, bir dönemin veya bir ulusun karakteristiği.</p>

  <p class="normal"><span class="idebold">Üretim Estetiği</span> <span class="ideitalik">(Alm. Produktionsästhetik)</span>: Etki estetiğinin tersine, sanat eserinin oluşum–üretim sürecinde yer alan her türlü estetik formu odak noktası yapan her türlü estetik görüş.</p>

  <p class="normal"><span class="idebold">Üst Kurmaca</span> <span class="ideitalik">(Alm. Metafiktion)</span>: Kurmacanın örtülü veya açıkça bozulup (mesela figürlerin olay alanını terk edip anlatı çerçevesinde ortaya çıkarak anlatıcıya ya da yazara hitap edilmesiyle veya anlatıcının hikâyeyi nasıl kurguladığını anlatmasıyla) başka bir kurmacaya yer vermesiyle oluşan “kurmaca içinde kurmaca”.</p>

  <p class="normal"><span class="idebold">Üstmetin</span> <span class="ideitalik">(Alm. Hypertext)</span>: G. Genette’in terminolojisinde, kendinden önce mevcut başka metinden yola çıkıp değiştirerek veya taklit yoluyla oluşturulan metin.</p>

  <p class="normal"><span class="idebold">Yadırgatıcı Çeviri:</span> Edebi çeviride Schleiermacher’in kuramı: Orijinal yazarı yıpratmadan, bozmadan erek dildeki okuyucuya onu yaklaştırmak, yani çevirinin korumasından çeviri kokmasından korkmamak.</p>

  <p class="normal"><span class="idebold">Vatan–Millet Edebiyatı</span> <span class="ideitalik">(Alm. Blut– und Boden– Dichtung)</span>: Alman edebiyatında Nazilerin desteklediği, güdümlü, milliyetçilik çığırtkanlığı yapan yazın.</p>

  <p class="normal"><span class="idebold">Viyana Grubu</span> <span class="ideitalik">(Wiener Gruppe)</span>: 1958’den bu yana çalışan Viyanalı avantgardist sanatçılar topluluğu.</p>

  <p class="normal"><span class="idebold">Yabancılaştırma</span> <span class="ideitalik">(Alm. Verfremdungsefekt)</span>: Edebiyat teorisi kavramı: <span class="idebold">1)</span> Genel olarak edebi dilin gündelik dile karşı koyduğu mesafe, <span class="idebold">2)</span> Rus Formalizminde Sklovski’nin (1916) <span class="ideitalik">İşlem Olarak Sanat</span> adlı kitabında ortaya koyduğu sanat metodunun temel özelliği: Dilsel ve toplumsal geleneklerle otomatikleşmiş algılamayı güçlendirmek. <span class="idebold">3)</span> B. Brecht’in Epik Tiyatro teorisinin esası: Mevcut yetersiz anlama, anlamamanın şokuyla asıl anlamaya götürmeli, yani yabancılaştırma=olumsuzlamanın olumsuzlaması.</p>

  <p class="normal"><span class="idebold">Yapı</span> <span class="ideitalik">(Alm. Struktur)</span>: Bir kompleksin öğeleri arasında mevcut ilişkilerin ve bunları belirleyen kural ve ilkelerin tümü.</p>

  <p class="normal"><span class="idebold">Yapısalcılık</span> <span class="ideitalik">(Lat. éstructura’ yapı tarzından türetilmiş; Alm. Struktualizm)</span>: Psikoloji, sosyoloji, etnoloji, linguistik ve edebiyat biliminde bir araştırma metodu. Rus Formalizminin temel ilkeleri doğrultusunda önce linguistikte (1916) Saussuré ile başladı ve 1920’lerde Prag’da Mukorovski, Jakobson vd. tarafından edebiyat bilimine yayıldı. Textlinguistikle birlikte etkili oldu. Saussure’ün dilbiliminde uyguladığı yapısalcı inceleme, edebi metinlere uygulanır oldu, mesela Prag Ekolünde, Marksist yapısalcılıkta, yapısalcı anlatım kuramlarında. Yapısalcı inceleme, metinlerin anlamından çok metinlerin “anlam üretici”likleri üzerinde yoğunlaşır. Hedef, tek tek edebi eserlerin anlamını açıklamak değil, figürlerin ve konvensyonların oluşturduğu sistemi ortaya çıkarmaktır ki, eserler şu anki biçim ve anlamını bu sisteme dayanarak kazanırlar.</p>

  <p class="normal"><span class="idebold">Yapıbozuculuk</span> <span class="ideitalik">(Alm. Dekonstruktion)</span>: Bir metnin tekrarı sırasında yapı koşullarını, ikili karşıtlıkları ortaya çıkarma esnasında bir “okuma” stratejisidir ki özellikle J. Derrida ve P. de Man’ın savundukları yöntemlerdir. Hedef, bilgi kuramı ve metodolojik temelleri (mesela nedenselliği) ve esensealist (özcü) temelleri sarsmaktır.</p>

  <p class="normal"><span class="idebold">Yapı, Kurgu Analizi:</span> Bir dil–sanat eserinin (edebi eserin) kurgusunun incelenip çözümlenmesi.</p>

  <p class="normal"><span class="idebold">Yaşanmakta Olan İfade</span> <span class="ideitalik">(Alm. Erlebte Rede)</span>: Doğrudan ile dolaylı arası bir anlatım tarzı: Bir kişinin düşünce ve sözlerinin onu yaşamakta olan kişinin bilincinin perspektifinden yansıtılması (Mesela: Yarın bayramdı.)</p>

  <p class="normal"><span class="idebold">Yaşantı</span> <span class="ideitalik">(Alm. Erlebnis)</span>: Duyuları ve düşünceyi yoğun bir şekilde harekete geçiren deneyim.</p>

  <p class="normal"><span class="idebold">Yazın</span> <span class="ideitalik">(Alm. Literatur)</span>: Yazılı her şey</p>

  <p class="normal"><span class="idebold">Yeraltı Edebiyatı</span> <span class="ideitalik">(İng. Underground literature)</span>: <span class="idebold">1)</span> Yazarları siyasi veya ideolojik nedenlerle saklanan, gizli yayımlanmak zorunda olan kitaplar. <span class="idebold">2)</span> 1960’lardan bu yana ABD’ de ortaya çıkan, resmi kültürel platforma karşıt bir alt kültüre ait çeşitli akımların tümü için kullanılan ad.</p>

  <p class="normal"><span class="idebold">Yeni Eleştirmecilik</span> <span class="ideitalik">(İng. New Criticism)</span>: 1940’lı, 1950’li yıllarda Anglo–Amerikan edebiyat biliminde kendini gösteren bu edebiyat metoduna göre edebiyat metinleri özerk, dış etkenlerden bağımsız yapılar olarak açımlanmalıdır.</p>

  <p class="normal"><span class="idebold">Yeni Hümanizm</span> <span class="ideitalik">(Alm. Neuhumanismus)</span>: 18. yüzyıl sonu ve 19. yüzyıl başında Antikiteyle yeniden ilgilenme ve Hümanizm idealini yeniden canlandırma amacını taşıyan akım. Başlıca Alman temsilcileri Herder, Goethe, Schiller.</p>

  <p class="normal"><span class="idebold">Yeni Klasisizm</span> <span class="ideitalik">(Alm. Neuklassik)</span>: 1905 yılında Almanya’da başlayan ve Natüralizme karşı Klasisizmi yeniden canlandırma amacını taşıyan, iyi, hakiki ve güzel ideallerine yönelik bir değerler bilinci ve dil disiplini oluşturan akım.</p>

  <p class="normal"><span class="idebold">Yeni Nesnelcilik</span> <span class="ideitalik">(Alm. Neue Sachlichkeit)</span>: Ekspresyonizmin sübjektif duygusal coşkunluğuna ve ütopik idealist düşüncesine karşı sanat akımı, 1920’den itibaren, nesnel gerçekliğe yeniden dönüş şeklinde belirtilen edebiyat akımı.</p>

  <p class="normal"><span class="idebold">Yeni Romantizm</span> <span class="ideitalik">(Alm. Nueromantik)</span>: 1900 yılında Almanya’da Natüralizme karşı beliren edebiyat akımları için kullanılan ortak bir terim.</p>

  <p class="normal"><span class="idebold">Yeni Tarihselcilik</span> <span class="ideitalik">(İng. New Historicism, Cultural Petics)</span>: Edebi ve yazınsal (edebiyat dışı, yazılı her şey) metinleri sosyal uygulamanın bir bölümü olarak gören bir edebiyat bilimi metodu. Bu metot, metinlerde edebi söylemlerin ve başka kültürel sosyal söylemlerin izlerini arar.</p>

  <p class="normal"><span class="idebold">Yenicilik Estetiği</span> <span class="ideitalik">(Alm. Innovationsesthetik)</span>: Gelenekçi estetiğin tersine, yenilik, değişiklik öğesini öne çıkaran güzellik anlayışı.</p>

  <p class="normal"><span class="idebold">Yerleştirme Çözümlemesi</span> <span class="ideitalik">(Alm. Konfigurationsanalyse)</span>: Yapısalcı ve söylem kuramcı anlamda: Bir metinde figürlerin ve eyleyenlerin birbirine karşı nasıl bir konumda yerleştirildiklerinin anlambilimsel göstergelerden anlaşılarak çözümlenmesi.</p>

  <p class="normal"><span class="idebold">Yıllıkçılık</span> <span class="ideitalik">(Alm. Annalistik)</span>: Tarih yazarlığında objektifliği korumak amacıyla olayları tarih sırasına göre vererek gelişim modellerinden, yorumlamalardan kaçınmak.</p>

  <p class="normal"><span class="idebold">Yorumlama</span> <span class="ideitalik">(Alm. Hermeneutik)</span>: Yazılı ya da sözlü anlatımın yorumlanarak çözümlenmesi.</p>

  <p class="normal"><span class="idebold">Yorumlamacılık</span> <span class="ideitalik">(Yun. Hermeneuein = Açımlama; Alm. Hermeneutik)</span>: Eserlerin doğru anlaşılması için gerekli metotlu okuma tarzları ve koşullarına ilişkin öğreti. Geniş felsefi anlamda da Heidegger geleneği uyarınca “varoluşun” (“<span class="ideitalik">sein</span>”) açımlama öğretisi.</p>

  <p class="normal"><span class="idebold">Zaman Kurgusu:</span> Dış zaman, iç zaman: Bir anlatıda geçen olayların çerçevesini oluşturan zaman süresi dış zaman, esas olayın oluş süresi iç zaman.</p>

  <p class="normal"><span class="idebold">Zayıf Kahraman</span> <span class="ideitalik">(Alm. Antiheld)</span>: <span class="ideitalik">Bkz.</span> Silik başfigür.</p>

  <p class="normal"><span class="idebold">Zevk:</span> Sanat eserine, kendiliğinden öznel, çoğu kez akılla açıklanamayan, alışmayla ya da bilinçli deneyimlerle oluşmuş tepki ki, hoşlanma veya hoşlanmama yargılarıyla dile gelir.</p>
</body>
</html>
