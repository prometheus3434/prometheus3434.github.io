<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Bilinmeyen</title>
    <meta http-equiv="Content-Type" content="text/html; charset=utf-8"/>
  <link href="../../stylesheet.css" rel="stylesheet" type="text/css"/>
<link href="../../page_styles.css" rel="stylesheet" type="text/css"/>
</head>
  <body class="calibre">
  <h3 class="msoplaintext4"><span class="calibre21">OTUZUNCU BÖLÜM</span></h3>

  <p class="msoplaintext"><span class="calibre19"> </span></p>

  <p class="msoplaintext"><span class="calibre19"> </span><span class="calibre20">"Bayan North, bu durum Garrett Wright'a yöneltilen ithamları nasıl etkileyecek?"</span></p>

  <p class="msoplaintext"><span class="calibre19">   "Bayan North, yanlış kimseye dava açtığınızı kabule hazır mısınız?"</span></p>

  <p class="msoplaintext"><span class="calibre19">   "Bayan North, hâlâ suçortağı faraziyesine inanıyor musunuz?"</span></p>

  <p class="msoplaintext"><span class="calibre19">   "Bayan North, görgü tanığınızın Wright'ı teşhisini geri aldığı doğru mu?"</span></p>

  <p class="msoplaintext"><span class="calibre19">   "Bayan North!"</span></p>

  <p class="msoplaintext"><span class="calibre19">   "Bayan North!"</span></p>

  <p class="msoplaintext"><span class="calibre19">   "Bayan North!"</span></p>

  <p class="msoplaintext"><span class="calibre19">   Çılgın sesler Ellen'in beyninde yankılanıyor, giderek yükseliyordu. Karabasanındaki ses gibi. Sonunda duyabildiği sadece gürültüydü.</span></p>

  <p class="msoplaintext"><span class="calibre19">   "Yeter!" diye bağırarak kafasının içindeki sert ve ıstıraplı görüntüleri silmek istercesine yüzünü duştan akan sıcak suya çevirdi. Bir çocuk cesedi, küçücük boynunda mor bir daire, boğulma lekesi. Üstündeki çizgili pijamaya iliştirilmiş bir not olan bir çocuk cesedi: kimileri GÜNAHla yükselir, kimileri erdemle düşer. Patlamış bir lastik gibi yol kenarına atılmış bir çocuk cesedi. Ziyaretçileri Campion'a çağıran tabelanın dibinde: Yaşanacak dostça bir yer.</span></p>

  <p class="msoplaintext"><span class="calibre19">   Bu kara mizah, cesedin bulunduğu zaman ve yerde bırakmasının sapık psikolojik amacı Ellen'i cinayet kadar çok tiksindirmişti. Mesaj küstahlıktı, işin içindeki güvenlik güçlerine saygısızlıktı; küçük kasaba değerlerine, yaşama, ahlaka bir saygısızlıktı. Kitaptaki notun mahkeme sistemiyle alay, mahkemenin kutsallığı ve güvenliğiyle alay olması gibi.</span></p>

  <p class="msoplaintext"><span class="calibre19">   Oyun'u oluşturan toplam suç paketi şimdiye kadar karşılaştıklarının en beterlerinden biriydi. Dustin Holloman'ın cesedinin bulunmasıyla o ana kadar güç olan durum kritik boyutlara erişmişti.</span></p>

  <p class="msoplaintext"><span class="calibre19">   Ellen, Holloman ailesinin hıçkırıklarını, polislerin seslerindeki titremeyi hâlâ duyabiliyordu. O aksi adli tabip Stuart Oglethorpe bile Dustin'in cansız vücudu kendisine çok büyük gelen siyah ceset torbasına konulurken gözyaşlarını tutamamıştı.</span></p>

  <p class="msoplaintext"><span class="calibre19">   Ellen elinden geldiği kadar kendine hâkim olmuş, yüreğini paramparça eden duygularını bastırmak için çok uğraşmıştı. Kendisi adaleti temsil ediyordu. Kötülüğün karşısında güçlülük göstermesi gereken bir varlık varsa, o da adaletti. İnsanlar yanlışları düzeltmek, haksızlıkların intikamını almak için kendisine, sisteme güveniyorlardı. Güçlü olmak zorundaydı.</span></p>

  <p class="msoplaintext"><span class="calibre19">   Kendisini çevresinden ayırdığı için minnettar olduğu bir uyuşukluk çökmüştü üzerine. İnsan ruhunun kendini koruyan mucizevi niteliği harekete geçmişti. Ellen gereken her şeyi yapmış, CTB seyyar laboratuar ekipleri portatif halojen lambalarının sert beyaz ışıkları altında çalışırken Steiger ve Wilhelm ile konuşmuştu.</span></p>

  <p class="msoplaintext"><span class="calibre19">   Kalabalık içinde tanıdık yüzler vardı. Star Tribune'dan Henry Forster. Dateline'dan bir muhabir. Jay.</span></p>

  <p class="msoplaintext"><span class="calibre19">   Jay romanı için gelmişti. Ellen'in içindeki kuşkucu kendisine bu gerçeği hatırlatmışsa da, adamın yüzündeki üzgün iradeyi ya da muhabirler kimseden bir yanıt alamayınca fikirleri için kendisine döndüklerinde sesini gözardı edemezdi.</span></p>

  <p class="msoplaintext"><span class="calibre19">   Jay alçak ve sert bir sesle, "Bu bir facia" demişti. "Söyleyeceğim hiçbir şey onu anlaşılır yapamaz."</span></p>

  <p class="msoplaintext"><span class="calibre19">   Ellen saçlarını arkasında topuz yapıp, dolabından en iyi siyah tayyörünü çıkarıp gününe hazırlanırken Jay'in sözlerini düşünüyordu. Dustin Holloman'ın ölümü hiçbir yerde özellikle de orada olmaması gereken bir faciaydı. Bu, tüm County toplumuna karşı işlenmiş bir suçtu, kolektif iyiniyetin öldürülmesiydi.</span></p>

  <p class="msoplaintext"><span class="calibre19">   Cahillik masumiyet değil, günahtır.</span></p>

  <p class="msoplaintext"><span class="calibre19">   Garrett Wright ile gölgesi bu yerin masumluğunu cahillik olarak görmüş olabilirlerdi, ancak günah onlarındı ve bunun bedelini ödeyeceklerdi. Bu zorla ödetilecekti kendilerine. Ellen bunu sağlayacaktı. Bu savaşı kendisi istememişti, bunun buraya gelmesini istememişti, ama dişiyle tırnağıyla mücadele edecekti onunla.</span></p>

  <p class="msoplaintext"><span class="calibre19">   Gazetecilerin kendisini izleyip izlemediklerine aldırmadan Costello'nun burada kaldığı süre için kiraladığı büronun bulunduğu Ramsey Drive'daki yeni işhanına gitti. Gördüğü aşırı müsriflik midesini bulandırmıştı. Tony Costello buydu işte: Para, güçlülük, işleri yapacak bir robot alayı, elmas parlaklığında cilalanmış bir görüntü.</span></p>

  <p class="msoplaintext"><span class="calibre19">   Ellen sekreterin yanından hızla geçip holde adamlarından birine emirler yağdırmakta olan Costello'ya doğru yürüdü. Kendisini gören Dorman'ın gözleri irileşti. Costello'nun ifadesi ise ihtiyatlıydı.</span></p>

  <p class="msoplaintext"><span class="calibre19">   "Duydun mu?" diye sordu Ellen.</span></p>

  <p class="msoplaintext"><span class="calibre19">   "Dustin Holloman'ı mı?"</span></p>

  <p class="msoplaintext"><span class="calibre19">   "Öldü."</span></p>

  <p class="msoplaintext"><span class="calibre19">   Costello kadının koluna uzandı. "Odama gidelim."</span></p>

  <p class="msoplaintext"><span class="calibre19">   Ellen kolunu çekti. "Odana gitmeyelim. Personelinin nasıl bir namussuzun yanında çalıştıklarını duymasını isterim. Eğer bunu zaten biliniyorlarsa."</span></p>

  <p class="msoplaintext"><span class="calibre19">   Costello kadına doğru bir adım atarken kara gözleri öfkeyle parladı. "Ellen, çizgiyi aşıyor..."</span></p>

  <p class="msoplaintext"><span class="calibre19">   "Ben çizgiyi aşıyor muyum? Aman Tanrım!" Ellen kulaklarına inanamayarak başını salladı. "O çocuğu kurtarabilirdin. En azından korkakça davranır ve kimliğini açıklamadan bir telefon edebilirdin. Ama Wright'ın suçortağı yakalanırsa Wright da hapı yuttu demektir ve sen de bir çocuğun hayatı kadar önemsiz bir şey için dava kaybetmek istemezsin."</span></p>

  <p class="msoplaintext"><span class="calibre19">   Ellen sekreterin gözlerinin irileştiğini, ne diyeceğini bilemeden öylece baktığını görüyordu. Bir başka yardımcı olan Afrika kökenli bir kadın bir odadan çıkmış ve şoka uğramıştı. Castello'nun yüzü taştan bir maskeydi.</span></p>

  <p class="msoplaintext"><span class="calibre19">   "İstemezsin elbette" dedi Ellen. "Bugün Mesleki İlişkiler Kurulu'na bir şikâyette bulunacağım. Eğer seni o çocuğun katiliyle ilişkilendirecek en küçük bir kanıt bulursam seni mahvedeceğim, Tony. Çocuğun boğazını ellerinle sıkmış kadar suçlusun sen de!"</span></p>

  <p class="msoplaintext"><span class="calibre19">   Ellen adamın arkasından yürümesini bekleyerek odadan çıktı. Ama Costello kadını izlemedi. Ellen onu gafil avlamış, sersemletmişti. Ne düşündüğünü tahmin ediyordu. Koridorda bekleyen basının önüne çıkacak zaman değildi. En iyisi hiç konuşmamak, onları Ellen'in başına bela etmekti.</span></p>

  <p class="msoplaintext"><span class="calibre19">   Ellen muhabirleri yararak geçti ve mahkemeye çıkmaya iki saat kala hasmını neden ziyaret ettiği konusunda hiçbir şey söylemedi.</span></p>

  <p class="msoplaintext"><span class="calibre19">   Mahkemeye geldiğinde akbaba sürüsü üstüne üşüşmüştü. Campion'daki sahne işlemden geçmiş ve terk edilmişti, bütün ayrıntılar ele alınmış, akla gelebilecek her açıdan fotoğraf çekilmişti. Şimdi hepsi adliye binasının merdivenlerinde ve kapılarında küme küme bekleşiyorlardı. Sorulan bir taş yağmuruydu sanki. Ellen'in ardından binaya doluşarak saatler önce yanıtlamadığı soruları yağdırdılar.</span></p>

  <p class="msoplaintext"><span class="calibre19">   "Bayan North, Dustin Holloman'ın cesedinin bulunması Garrett Wright'a yöneltilen ithamları nasıl etkileyecek?"</span></p>

  <p class="msoplaintext"><span class="calibre19">   "Bayan North, yanlış kişiyi suçladığınızı kabul etmeye hazır mısınız?"</span></p>

  <p class="msoplaintext"><span class="calibre19">   "Anthony Costello'nun bürosunda ne işiniz vardı? Bir anlaşma mı yapacaksınız?"</span></p>

  <p class="msoplaintext"><span class="calibre19">   "Suçlamadan vazgeçiyor musunuz?"</span></p>

  <p class="msoplaintext"><span class="calibre19">   "Bayan North, suçortağı faraziyeniz hâlâ geçerli mi?"</span></p>

  <p class="msoplaintext"><span class="calibre19">   "Bu cinayeti Bilimkurgu Kovboyları'na mı yükleyeceksiniz "</span></p>

  <p class="msoplaintext"><span class="calibre19">   "Park İlçesi Savcılığı'nın kendisi için söyleyecek bir yok mu?"</span></p>

  <p class="msoplaintext"><span class="calibre19">   "Var." Ellen adımlarını kısmadan omzunun üstünden arkasına baktı. "Hazırlanacak bir duruşmam ve günah kadar suçlu bir zanlım var. Eğer bu son vahşetin sizin buna inancınızı sarsmasına izin verirseniz, siz de onun hastalıklı oyununa katılmış olursunuz ve en az o çocuğun cesedini oraya atan insan kadar suçortağı sayılırsınız."</span></p>

  <p class="msoplaintext"><span class="calibre19">   Ellen sözleriyle onları susturmayı ya da küçük düşürmeyi amaçlamış olsaydı büyük bir düşkırıklığına uğrayacaktı. Hepsinin bir ağızdan ve daha yüksek seslerle konuşmaya başlamaları hiç de sürpriz olmamıştı. Bürosunun kapısına yerleştirilmiş memurun yanından geçerken tıpkı eski günler gibi diye düşündü. Yalnızca bu daha da beter.</span></p>

  <p class="msoplaintext"><span class="calibre19">   Büro tam bir kaostu. Telefonlar durmadan çalıyor ve görüldüğü kadarıyla açılmıyordu. Campion'dan gelen sekreterlerden biri masasının başında ağlamaktaydı. Phoebe kadının yanında çömelmiş kâğıt mendil ve sempati sunuyordu. Kendi gözleri kızarmış ve dolmuştu. Odanın ortasında duran Rudy batan bir geminin kaptanına benziyordu.</span></p>

  <p class="msoplaintext"><span class="calibre19">   Dustin Holloman'ın cesedini duruşmadan birkaç saat önce oraya atmak fikri sanki Ellen'den çıkmış gibi bakarak, "Bu tam bir karabasan" diye mırıldandı. "Bill Glendenning eve telefon edip bir açıklama istedi. Onun makamından görülen manzara senin denetimi tümüyle kaybetmiş olduğunmuş."</span></p>

  <p class="msoplaintext"><span class="calibre19">   Ellen odasına girerken adamın bizim değil senin dediğine dikkat etmekten kendini alamadı. Rudy de arkasından gelmişti. Kendi paçasını ve olası yargıçlığını kurtarmak için Ellen'i suçlayıp bağları kesmeye hazırdı. Ellen adama döndü.</span></p>

  <p class="msoplaintext"><span class="calibre19">   "Ben mi denetimi kaybetmişim? Denetim asla benim elimde olmadı ki! Benim bir iddianame hazırlamam gerekiyordu ben de hazırladım. Ben her şeye kadir değilim. Eğer benim elimde olsaydı bunların hiçbiri olmazdı!"</span></p>

  <p class="msoplaintext"><span class="calibre19">   "Ne demek istediğimi biliyorsun."</span></p>

  <p class="msoplaintext"><span class="calibre19">   "Evet, hem de çok iyi biliyorum." Quentin Adler'in tapıda durup daha sonra su soğutucusu başında hepsini kusmak üzere konuşulanları dinliyor olması Ellen'in umurunda bile değildi. "Bu kere köşeye iyice sıkıştın, değil mi, Rudy? Kendinde yüklenecek cesareti bulamadığın için bu davayı bana verdin. Şimdi ne istiyorsun, ha? Garrett Wright aleyhindeki delillere bakıp beni desteklemeyi düşünmüyorsun herhalde!"</span></p>

  <p class="msoplaintext"><span class="calibre19">   "Bu işte ta baştan beri seni destekledim, Ellen. Sana tam olarak güvendim. Seni serbest bıraktım."</span></p>

  <p class="msoplaintext"><span class="calibre19">   Gerçekten de Ellen'in kendini asabileceğini umduğu kadar ip vermişti eline. Ama kafasında dönen onca senaryo arasında olayların aldığı bu son durum kadar korkunç bir şey düşünmemişti. Şimdi kadından uzaklaşırsa zayıf olarak nitelenecekti. Eğer onu destekler ve Ellen de başarısız olursa, eleştiriler kadına yönelecek ama cezayı kendisi çekecekti. Karar verme yeteneği sorgulanacaktı. Bir yargıç olabilme yetenekleri sorgulanacaktı. Yargıç cüppesinin parmaklarının arasından kaydığını hissediyordu.</span></p>

  <p class="msoplaintext"><span class="calibre19">   Ellen, "Mitch Holt'un, Garrett Wright'ı kendi eliyle yakaladığını sana hatırlatmama gerek var mı?" diye sordu. "Garrett suçludur."</span></p>

  <p class="msoplaintext"><span class="calibre19">   "Dustin Holloman'ı öldürmekten değil ama."</span></p>

  <p class="msoplaintext"><span class="calibre19">   "Bu duruşma zaten o konuda değil. Ama kaygılanma, Rudy, o olay bize gelince en başta ben olacağım. O namussuzun derisini duvara çivilemek ve kemikleriyle dişlerimi karıştırmak diyorum. Şimdi izin verirsen savaşa gidiyorum."</span></p>

  <p class="msoplaintext"><span class="calibre19">   "Herkes ayağa kalksın! Duruşma başlıyor. Mahkeme başkanı Sayın Yargıç Gorman Grabko."</span></p>

  <p class="msoplaintext"><span class="calibre19">   Mübaşir tokmağını bir daha indirirken gürültülü kalabalık ayağa kalktı. Jay, Gorman Grabko'nun çıplak kafa parlayarak, sakalı düzeltilmiş olarak tiyatrovari bir havayla salona girişini seyretti. Cüppesinin yakası üzerinde gri çizgili bir papyon kravat vardı. Kürsüdeki koltuğuna oturdu, sakin bir törensel havayla yerine yerleşti, dosyalarını ve kitap ciltlerini yerleştirdikten sonra salonu omuz omuza doldurmuş olan kalabalığa baktı.</span></p>

  <p class="msoplaintext"><span class="calibre19">   Jay yargıcın bakışlarını izleyerek sahneyi Grabko'nun gözleriyle görmeye çalıştı. Savcı ve savunma avukatı masalarının gerisinde, yüzündeki ekşi ifadeyle en önde Paul Kirkwood oturuyordu. Yanında yağlı kır saçları başının bir yanında gevşek bir kaplama tahtası gibi kalkmış olan Rudy Stovich oturmaktaydı. Mitch Holt takım elbise giyip kravat takmıştı. Megan O'Malley ise yediği dayağın çirkin izlerini taşıyordu, bereleri mor ve turuncu aşamasına gelmiş, alt dudağındaki dikişler bir kırkayağı andırmaktaydı.</span></p>

  <p class="msoplaintext"><span class="calibre19">   Harris Koleji grubu koridorun öteki yanına, savunma masasının ardına sıralanmıştı. Christopher Priest ve dekan yardımcısı, bir öğrenci grubu. Todd Childs görünürlerde yoktu. Gül pembesi elbisesiyle narin ve güzel Karen Wright. Ve her tarafta medya.</span></p>

  <p class="msoplaintext"><span class="calibre19">   Grabko oturduğu yüksek yerden avukatlarla savcılara tepeden bakıyordu ki, bu her yargıcın gizlice büyük zevk aldığı bir şeydi. Savcılık masasında sırtı dimdik, çenesi kasılı, elleri iki yanında yumruk olmuş olan Ellen duruyordu. Titreyecek derecede öfkeli olduğuna Jay iddiaya girebilirdi. Jay onun bu öfkesinin Grabko'nun birkaç dakika önce avukatların dahi önce yaptıkları taleplere kararını bildirmesinden kaynaklandığını adı gibi biliyordu.</span></p>

  <p class="msoplaintext"><span class="calibre19">   Costello iki önemli talepte bulunmuş ve bunu büyük bir gürültüyle basına bildirmişti: Görgü tanığının zanlıyı teşhisinin gündeme alınmasının iptal edilmesi. Şimdi savunma masasında üzerinde ısmarlama tütün rengi bir takım elbiseyle yardımcısıyla oturuyordu. Işıklar altında siyah saçları neredeyse maviye dönüşmüştü, yüzünde aşırı güven belirtisi olabilecek bir ifade vardı.</span></p>

  <p class="msoplaintext"><span class="calibre19">   Grabko bu kadar kolay mı yönlendirilirdi? Dustin Holloman'ın ölüm haberi şafaktan önceki o inci griliğinde saatlerde medyanın çoğunu olduğu gibi onun da fikirlerinde bir değişiklik yaratmış mıydı? Davanın reddedilmesi kararı, tutuklamanın yasalara aykırı olup olmadığını gösteren delillere dayanmalıydı ama bu başka faktörlerin kendisini bilinçli ya da bilinçsiz etkilemeyeceği anlamına gelmezdi. Eğer Grabko Costello'nun büyüsüne yeterli derecede kapılmışsa ya da şimdiden savunmaya olan eğilimi daha ağır bastıysa...</span></p>

  <p class="msoplaintext"><span class="calibre19">   Kaygıdan Jay'in boğazı düğümlenmişti. O sabahın görüntülerini kafasından silip atamıyordu. İşi gereği yüzlerce cinayet yeri fotoğrafı görmüştü, bunlardan çoğu akla hayale sığmayacak kadar korkunçtu, ama aslında böyle bir sahnede hazır bulunmuş değildi.</span></p>

  <p class="msoplaintext"><span class="calibre19">   O küçük, cansız vücudu, yüreğini kaplayan o ad veremediği duyguyu, oğlanın annesinin o ıstıraplı ağlamasını asla unutamayacaktı. Campion'a giden o yoldaki soğuk havayı öylesine yoğunlaştıran umutsuz gerilimi tanımlayacak sözcük olamazdı.</span></p>

  <p class="msoplaintext"><span class="calibre19">   Ve Jay bütün bunların Wright ve suçortağının hazırladıkları bir ana planın parçaları olduğunu biliyordu. Şok yaratmayı amaçlayan, oyundaki hasımlarına nanik yapmak demek olan bir hamle. Kimileri GÜNAHla yükselir, kimileri erdemle düşer. Erdemi polisten, savcıdan, bir çocuktan daha fazla kim temsil edebilirdi? Amaç cinayet işleyip yakayı sıyırmak, adalet sistemini yenmek, o sistemin hizmetkârlarını ve bu arada iki masum aileyi yok etmekti.</span></p>

  <p class="msoplaintext"><span class="calibre19">   Bu kadar saf kötülük insanı sersemletiyordu.</span></p>

  <p class="msoplaintext"><span class="calibre19">   Ve masabaşındaki zanlının bu kötülüğün cisimleşmiş olduğuna giderek daha az insan inanmaktaydı. Kötünün açık olması, görüldüğü anda tanınması beklenirdi. Suçlu çocukları topluma kazandıran saygın bir kolej profesörü kötü olamazdı. Muhafazakâr lacivert bir takım elbise giymiş olan sakin ve yakışıklı adam suçlu olamazdı.</span></p>

  <p class="msoplaintext"><span class="calibre19">   "Oturun" dedi Grabko. Burnunun üstüne yarım gözlüğünü oturtup sanki önündeki davanın ne olduğunu bilmiyormuş gibi bir kağıda baktı. "Eyalet Dr. Garrett Wright'a Karşı davasını görüşmek üzere toplanmış bulunuyoruz. Bu genel amaçlı duruşmadır. İzleyiciler arasında sistemimizi bilmeyenler için söylüyorum genel amaçlı duruşma olası-neden duruşmasıyla eşdeğerdir. Burada Savcılık zanlının isnat edilen suçları işleyebileceğini ve yargılanması gerektiğini kanıtlamak zorundadır.</span></p>

  <p class="msoplaintext"><span class="calibre19">   "Savunma avukatları, lütfen tutanağa geçmesi için adlarınızı bildirin."</span></p>

  <p class="msoplaintext"><span class="calibre19">   Costello ile yardımcısı ayağa kalktılar. "Anthony Costello, Sayın Yargıç. Bay Dorman da bana yardımcı olacaktır."</span></p>

  <p class="msoplaintext"><span class="calibre19">   "Savcılık."</span></p>

  <p class="msoplaintext"><span class="calibre19">   "Savcı Yardımcısı Ellen North, Sayın Yargıç."</span></p>

  <p class="msoplaintext"><span class="calibre19">   "Savcı Yardımcısı Cameron Reed, Sayın Yargıç."</span></p>

  <p class="msoplaintext"><span class="calibre19">   Grabko savunmaya döndü. "Bay Costello, Deer Lake polisinin Dr. Wright'ı tutuklarken Birleşik Devletler Anayasası'nın Dördüncü Eki'ni ihlal ettiğini ileri sürerek davanın reddini istemiş bulunuyorsunuz. İddianızı dikkatle inceledim. Şef Holt'un ifadesi ve Savcılığın görüşü de dahil olmak üzere bütün unsurları gözden geçirdim."</span></p>

  <p class="msoplaintext"><span class="calibre19">   Grabko daha etkili olması için durakladı ve sanki kararına o anda varıyormuş gibi sakalını sıvazladı. Jay soluğunu tutarak bekledi.</span></p>

  <p class="msoplaintext"><span class="calibre19">   "İddianız dayanaksız değil. Kovalama ve tutuklama arasında Şef Holt'un zanlıyı gözden kaçırdığı belirli bir süre olmuştur."</span></p>

  <p class="msoplaintext"><span class="calibre19">   İzleyiciler arasından bir mırıltı yükseldi. Paul Kirkwood sanki üzerinden atlayacakmış gibi önündeki parmaklık demirini tuttu.</span></p>

  <p class="msoplaintext"><span class="calibre19">   "Ancak, bu sürenin uzunluğu tartışmalıdır ve ben zorlayıcı durum kuralının uygulanması gerektiğine inanıyorum. Bu nedenle talebiniz reddedilmiştir."</span></p>

  <p class="msoplaintext"><span class="calibre19">   Kopan gürültü üzerine Grabko tokmağını indirip izleyicilere baktı. "Mahkemede gürültü istemiyorum. Bu bir oyun değil, hukuki bir süreçtir, izleyiciler sessiz olmadıkları takdirde salon boşaltılacaktır."</span></p>

  <p class="msoplaintext"><span class="calibre19">   Tehdidini savurduktan sonra tüyleri kabarmış bir erkek hindi gibi yerine yerleşti. Birinci talep kâğıdını bir yana bırakıp başka birini aldı.</span></p>

  <p class="msoplaintext"><span class="calibre19">   "Savunmanın teşhisin geçersiz olması talebine gelince. Talep kabul edilmiştir."</span></p>

  <p class="msoplaintext"><span class="calibre19">   İzleyiciler kaderlerine meydan okuyup gürültüye başlarken Ellen oturduğu yerden doğruldu. Grabko tokmağını indirirken, "Sayın Yargıç, tutanağa geçmesini isterim ki..." diye söze başladı.</span></p>

  <p class="msoplaintext"><span class="calibre19">   Grabko kadına gözlüğünün üstünden baktı. "Bayan North, kararım hakkındaki düşüncelerinizi odamda açıkça dile getirdiniz. Eğer mahkemeye hakaretle suçlanmak istemiyorsanız bir daha aynı şeyleri söylememenizi tavsiye ederim."</span></p>

  <p class="msoplaintext"><span class="calibre19">   Ellen sinirlerine hâkim olarak zihninden ona kadar saydı. "Peki, Sayın Yargıç."</span></p>

  <p class="msoplaintext"><span class="calibre19">   "Birinci tanığınızı çağırabilirsiniz, Bayan North."</span></p>

  <p class="msoplaintext"><span class="calibre19">   "Savcılık Ajan Megan O'Malley'i çağırıyor."</span></p>

  <p class="msoplaintext"><span class="calibre19">   Mitch, Megan'ın elini sıktı. Megan koridor kenarındaki sandalyesinden kalktı, parmaklığın arasındaki kapıdan geçerek sanık sandalyesine doğru yürüdü. Kendisini izleyen bakışların bilincinde olarak koltuk değneğine fazla yaslanmamaya çalışıyordu. Mübaşir sanki bayılmasını bekliyormuş gibi çevresinde dolaşıyordu. Ellen adamı buz gibi bir bakışla gönderdikten sonra ağır ağır tanık bölmesine geçti.</span></p>

  <p class="msoplaintext"><span class="calibre19">   Masasının ardında duran Ellen, tanığı yemin ederken onu inceledi; CTB ajanı yüzünde ki hasarı maskelemek için bir şey yapmamıştı, ki bu iyi bir şeydi. Megan makyaj da yapmamış saçlarını ensesinin üstünde toplayarak boğazında solmak üzere olan boğma izlerini açıkta bırakmıştı.</span></p>

  <p class="msoplaintext"><span class="calibre19">   Ellen, "Ajan O'Malley, lütfen tutanağa geçmesi için mesleğinizi söyleyin" dedi.</span></p>

  <p class="msoplaintext"><span class="calibre19">   "Minnesota Cezai Takibat Bürosu, Deer Lake bölge ajanıyım. Ajanıydım."</span></p>

  <p class="msoplaintext"><span class="calibre19">   "Ajanıydım dediniz. Bürodaki durumunuzda bir değişiklik mi oldu?"</span></p>

  <p class="msoplaintext"><span class="calibre19">   "Evet. Şu anda sağlık nedeniyle izinliyim."</span></p>

  <p class="msoplaintext"><span class="calibre19">   "22 Ocak 1994'te aldığınız yaralar nedeniyle mi?"</span></p>

  <p class="msoplaintext"><span class="calibre19">   "Evet."</span></p>

  <p class="msoplaintext"><span class="calibre19">   "Ajan O'Malley, Josh Kirkwood'un kaçırılması soruşturmasını yürütüyordunuz, değil mi?"</span></p>

  <p class="msoplaintext"><span class="calibre19">   "Evet."</span></p>

  <p class="msoplaintext"><span class="calibre19">   "Ve ayın yirmi ikisinde o olayı soruşturuyordunuz?"</span></p>

  <p class="msoplaintext"><span class="calibre19">   "Evet."</span></p>

  <p class="msoplaintext"><span class="calibre19">   "Lütfen mahkemeye o sabah olanları anlatır mısınız?"</span></p>

  <p class="msoplaintext"><span class="calibre19">   "İtiraz ediyorum" dedi Costello sıkılmış bir tavırla, "Gereksiz."</span></p>

  <p class="msoplaintext"><span class="calibre19">   "Nedenle ilişkili, Sayın Yargıç" dedi Ellen. "Ajan O'Malley'e yönelen vahşi saldırıya götüren olayların kronolojik sırasını saptamak istiyoruz."</span></p>

  <p class="msoplaintext"><span class="calibre19">   Grabko başını salladı, "itiraz reddedildi."</span></p>

  <p class="msoplaintext"><span class="calibre19">   Ellen masanın ardından çıkıp ağır ağır tanık bölmesine yürüyerek Grabko'nun dikkatini Costello'nun üzerinden uzaklaştırdı. "Lütfen devam edin, Ajan O'Malley."</span></p>

  <p class="msoplaintext"><span class="calibre19">   "Otomobilimi Old Cedar Yolu üzerinde durdurdum, otomobilden indim ve Josh Kirkwood'un kaçırıldığı gece, kaçırılmadan kısa bir süre önce orada olmuş bir araba kazasının lastik izlerini inceliyordum."</span></p>

  <p class="msoplaintext"><span class="calibre19">   "Kaza yeriyle neden ilgileniyordunuz?"</span></p>

  <p class="msoplaintext"><span class="calibre19">   "Kazanın nedeni ve zamanlaması bende kuşku uyandırmıştı. Sürücülerin ve yolcuların yaralanması Josh Kirkwood'un annesi Dr. Hannah Garrison'un oğlunu buz hokeyi antremanından zamanında almasına engel olmuştu. Kaza ile Dr. Garrison'un buz pistine gelişi arasındaki sürede Josh kaçırılmıştı."</span></p>

  <p class="msoplaintext"><span class="calibre19">   "Bu kayma izlerini incelerken yanınıza gelen biri oldu mu?"</span></p>

  <p class="msoplaintext"><span class="calibre19">   "Evet. Dr. Garrett Wright durup orada ne yaptığımı sordu. Kendisine bir şeye baktığımı söyledim."</span></p>

  <p class="msoplaintext"><span class="calibre19">   "Sizin bildiğiniz kadarıyla Dr. Wright kazanın olduğunu biliyor muydu?"</span></p>

  <p class="msoplaintext"><span class="calibre19">   "Evet. Kazaya neden olan aracı süren kişi Dr. Wright ile Profesör Christopher Priest'ın Harris Koleji'nde birlikte yürüttükleri bir projede yeralan öğrencilerden biriydi."</span></p>

  <p class="msoplaintext"><span class="calibre19">   "O gün Dr. Wright'ı bir daha gördünüz mü?"</span></p>

  <p class="msoplaintext"><span class="calibre19">   "Evet. Profesör Priest'i aramak üzere Harris Koleji'ne gittim. Profesör odasında değildi ama içerde Dr. Wright ile bir öğrenci vardı."</span></p>

  <p class="msoplaintext"><span class="calibre19">   "Dr. Wright o sırada neler giyiyordu?"</span></p>

  <p class="msoplaintext"><span class="calibre19">   "Koyu renk pantolon ve gömlek giymiş, kravat takmıştı."</span></p>

  <p class="msoplaintext"><span class="calibre19">   "Onunla konuştunuz mu?"</span></p>

  <p class="msoplaintext"><span class="calibre19">   "Evet. Dr. Wright bana Priest'ın St. Peter'e gittiğini ve evine öğleden sonra saat iki buçuk sularında döneceğini söyledi"</span></p>

  <p class="msoplaintext"><span class="calibre19">   "Dr. Wright sizin meslektaşının evine gitmek olduğunuzu biliyor muydu?"</span></p>

  <p class="msoplaintext"><span class="calibre19">   "Evi bana tarif etmeyi kendisi teklif etmişti."</span></p>

  <p class="msoplaintext"><span class="calibre19">   "Priest'ın evine gitme niyetinizi başkasına söylediniz mi?"</span></p>

  <p class="msoplaintext"><span class="calibre19">   "Hayır."</span></p>

  <p class="msoplaintext"><span class="calibre19">   "Profesör Priest'ın evi nerede?"</span></p>

  <p class="msoplaintext"><span class="calibre19">   "Stone Quarry Trail, 10226 numara. Kasaba dışında."</span></p>

  <p class="msoplaintext"><span class="calibre19">   "Ağaçlıklı ve nispeten ıssız bir yerde, değil mi?"</span></p>

  <p class="msoplaintext"><span class="calibre19">   "Evet."</span></p>

  <p class="msoplaintext"><span class="calibre19">   "Oraya vardığınızda Profesör Priest evde miydi?"</span></p>

  <p class="msoplaintext"><span class="calibre19">   "Hayır. Ev kilitli ve karanlıktı. Otomobili yoktu. Güneyinin Quarry Hills Parkı'na bitişik olduğu arazinin çevresini dolaştım. Güneydoğu köşesindeki bir malzeme deposuna yaklaştığımda parktan depoya giden ayak izleri gördüm. Bunu kuşkulu bularak tabancamı çektim, yüksek sesle polis olduğumu bildirerek içerdeki kişinin dışarı çıkmasını istedim."</span></p>

  <p class="msoplaintext"><span class="calibre19">   "O kişi dışarı çıktı mı?"</span></p>

  <p class="msoplaintext"><span class="calibre19">   "Hayır."</span></p>

  <p class="msoplaintext"><span class="calibre19">   "Sonra ne oldu?"</span></p>

  <p class="msoplaintext"><span class="calibre19">   Megan ağır ağır gözlerini kırpıştırdı; sahne kötü birleştirilmiş bir film gibi gözkapaklarının ardından kare kare geçiyordu.</span></p>

  <p class="msoplaintext"><span class="calibre19">   Öğleden sonrası bir garip, âdeta alacakaranlık gibi. Gök kurşuni, kar lapa lapa yağıyor. Kapkara ve ölü ağaçlar sarmış arazinin çevresini.</span></p>

  <p class="msoplaintext"><span class="calibre19">   "Otomobilime dönüp telsizle yardım istemeye karar verdim."</span></p>

  <p class="msoplaintext"><span class="calibre19">   Kalp atışları hızlanmıştı. Barakanın yanından geçiyordu. O metre sonra açıklığa çıkacaktı. Ama ancak beş metre gidebildi.</span></p>

  <p class="msoplaintext"><span class="calibre19">   "Biri barakadan fırladı."</span></p>

  <p class="msoplaintext"><span class="calibre19">   Yandan gelen darbe kendisini yüzüstü yere devirecek kadar şiddetliydi. Tabanca elinden uçtu. Silahın havada uçtuğunu, karlara gömülüp gözden kaybolduğunu gördü. Kendini o yana attı, karlara bir yüzücü gibi hamle yaptı.</span></p>

  <p class="msoplaintext"><span class="calibre19">   "Tabancayı almaya çalıştım. Adam üstüme attı kendini."</span></p>

  <p class="msoplaintext"><span class="calibre19">   Kara giysiler, kayak maskesi, gözler, bir ağız. Kafasına doğru ekte olan kısa kara bir sopa.</span></p>

  <p class="msoplaintext"><span class="calibre19">   "Bana vurdu..." Göğsü gerilimle doluyordu. "Bir cop gibi bir şeyle. Sert."</span></p>

  <p class="msoplaintext"><span class="calibre19">   Bir daha, bir daha. Omzuna. Başının yan tarafına. Savunmak için kaldırdığı sağ eline. Darbe o kadar sertti ki, sancı kolundan geçerek geçip beyninde patladı.</span></p>

  <p class="msoplaintext"><span class="calibre19">   Istırabını hatırlamak midesini bulandırmıştı. Derin derin soluk alarak ciğerlerini doldurdu.</span></p>

  <p class="msoplaintext"><span class="calibre19">   "Kendimi kaybettim" dedi sakin bir sesle.</span></p>

  <p class="msoplaintext"><span class="calibre19">   "Kendinize geldiğinizde neredeydiniz?"</span></p>

  <p class="msoplaintext"><span class="calibre19">   "Bir sandalyeye bağlıydım. Yerini bilmiyorum."</span></p>

  <p class="msoplaintext"><span class="calibre19">   "Çevrenizi tarif edebilir misiniz?"</span></p>

  <p class="msoplaintext"><span class="calibre19">   "Gözlerim bağlıydı. Bezin alt tarafından pek az bir alanı görebiliyordum."</span></p>

  <p class="msoplaintext"><span class="calibre19">   Ellen durakladı, sanki Megan'ın elini tutuyormuş gibi tanık bölmesinin dümdüz tahtasına dayadı elini. O kadar yakından Megan'ın yüzündeki o külrenginin ışıklarla ilgili olmadığını, odanın serinliğine rağmen alnının terlediğini görebiliyordu.</span></p>

  <p class="msoplaintext"><span class="calibre19">   Gerçek bir sempatiyle, "Megan, bunun senin için güç olduğunu biliyorum, ama o yerde tutsak kaldığın sürede neler olduğunu anlatabilir misin?"</span></p>

  <p class="msoplaintext"><span class="calibre19">   Megan güçlükle yutkundu. Denetim gerekliydi. Bir polisti o. Binlerce kere tanıklık etmişti.</span></p>

  <p class="msoplaintext"><span class="calibre19">   Ama hiç kurban olmamıştı.</span></p>

  <p class="msoplaintext"><span class="calibre19">   Bakışlarını sakin bir tavırla, yüzünden sahte masumiyet akarak oturan Garrett Wright'a çevirdi ve yüreğinden adam lanetler yağdırdı.</span></p>

  <p class="msoplaintext"><span class="calibre19">   "Beni... sürekli olarak dövdü." Gözlerini dolduran yaşlara da lanet ediyordu. Ama ağlamayacaktı işte. "Boğazımı sıktı. Beni öldürmekten söz etti, öldürebilirdi de, öldürmeyebilirdi de. Josh'tan söz etti. Bu yaptığının bir oyun olduğunu söyledi"</span></p>

  <p class="msoplaintext"><span class="calibre19">   "Ve seni de bu oyunun bir piyonu yaptı, değil mi?"</span></p>

  <p class="msoplaintext"><span class="calibre19">   "Bana benim bir sonraki hamleleri olacağımı söyledi." Ve o çaresizlik ve küçülme acıdan da beterdi.</span></p>

  <p class="msoplaintext"><span class="calibre19">   "Ajan O'Malley size saldıran kişinin yüzünü görmedinizse de, kimliği hakkında bir karara varmıştınız. Bu nasıl oldu?"</span></p>

  <p class="msoplaintext"><span class="calibre19">   "Yalnızca iki kişi Priest'ın evine gittiğimi biliyordu ve bunlardan biri Garrett Wright'tı. Beni kaza yerinde lastik izlerini incelerken de görmüştü. Eğer bu işe karışmışsa benim bir şey bulmak üzere olduğumu anlamıştı.</span></p>

  <p class="msoplaintext"><span class="calibre19">   Daha önce birkaç kere Dr. Wright'la görüşüp konuşmuştum. Konuşma biçimine aşinaydım. Benimkine kıyasla boyunun ne kadar olduğunu biliyordum. Ayak topukları üzerinde sallanma âdeti olduğuna dikkat etmiştim. Bağlı bulunduğum sandalyenin çevresindeki yeri bir dereceye kadar görebiliyordum. Onun ayakkabılarını gördüm, ne kadar zeki olduğunu anlatırken topukları üzerinde nasıl sallandığını gördüm."</span></p>

  <p class="msoplaintext"><span class="calibre19">   "Size bir şey hatırlatan belli bir şey söyledi mi?"</span></p>

  <p class="msoplaintext"><span class="calibre19">   "Evet. Ona neden Josh'u, neden Kirkwood'ları seçtiğini sordum. Büyük bir horgörüyle, 'Neden olmasın? O kadar mükemmel bir aile' dedi. O gün daha önce Dr. Wright'la konuşurken Kirkwood'ları tanımlamak için aynı sözcükler kullanmıştı: 'O kadar mükemmel bir aile.'"</span></p>

  <p class="msoplaintext"><span class="calibre19">   Ellen tanık iskemlesinden uzaklaştı. Hem Grabko için hem de basın için. Yara bere içindeki Megan'a baksınlardı; bir de sanık mevkiinde oturan bakımlı ve iyi giyimli adama baksınlar ve aralarında nasıl bir canavar barındırdıklarını anlasınlardı.</span></p>

  <p class="msoplaintext"><span class="calibre19">   Ellen gözlüğünü takıp Cameron'un masaya yaydığı kağıtlardan birini aldı.</span></p>

  <p class="msoplaintext"><span class="calibre19">   "Bu adamın elinden çok ağır yaralar aldınız, değil mi?"</span></p>

  <p class="msoplaintext"><span class="calibre19">   "Evet."</span></p>

  <p class="msoplaintext"><span class="calibre19">   "Savcılık Kanıtı C olarak sunulan bu tıbbi rapora göre kafatasınız zedelenmiş, böbrekleriniz hasar görmüş, kaburgalarınız kırılmış, sağ diziniz yaralanmış. Sağ elinizin hemen hemen bütün kemikleri birkaç yerinden kırılmış ki, elinizi tekrar kullanabilmek için bir dizi ameliyat gerekecekmiş."</span></p>

  <p class="msoplaintext"><span class="calibre19">   Ellen durup Megan'a sempatiyle, özür dileyerek baktı. "Ajan O'Malley, elinize verilen hasar bakımından Cezaî Takibat Bürosu ajanı olarak görevinize dönebileceğinizi umuyor musunuz?"</span></p>

  <p class="msoplaintext"><span class="calibre19">   Soru Megan'ın midesine inen bir yumruktan farksızdı. Buna yanıt vermekten kaçınıyor ve gece sabahlara kadar hep aynı şeyi düşünüyordu. Ödü patlıyordu. Hayatta tek istediği iyi bir polis olmaktı. Eğer polis olamazsa o zaman neydi kendisi: Kimdi?</span></p>

  <p class="msoplaintext"><span class="calibre19">   Gözyaşları görüşüne engel oluyordu, çenesini gururla havaya kaldırırken gözlerini kırpıştırdı. "Sanmıyorum. Hayır" dedi.</span></p>

  <p class="msoplaintext"><span class="calibre19">   Ellen, Costello'ya baktı. "Tanık sizindir."</span></p>

  <p class="msoplaintext"><span class="calibre19">   Costello sakin bir tavırla kalktı, elindeki gazete kupürüne bakarken kaşlarını çattı. "Kafamın biraz karıştığını itiraf etmek zorundayım, Ajan O'Malley. Mahkemeye ayın yirmi ikisinde Josh Kirkwood'un kaçırılması olayı hakkında bir araştırma yaptığınızı söylemiştiniz. Bu doğru mu?"</span></p>

  <p class="msoplaintext"><span class="calibre19">   "Evet."</span></p>

  <p class="msoplaintext"><span class="calibre19">   "Ama 22 Ocak Cumartesi tarihli Star Tribune'deki bu yazıya göre o sırada resmen görevden alınmış, geçici olarak faal görevden uzaklaştırılmışsınız. Özel ajan Bruce DePalma'nın dediğine göre bir gün önce soruşturmayı kötü yönetiminiz yüzünden Deer Lake bölgesine sizin yerinize Ajan Mar Wilhelm gönderilmiş."</span></p>

  <p class="msoplaintext"><span class="calibre19">   "Yalan" dedi Megan.</span></p>

  <p class="msoplaintext"><span class="calibre19">   Costello kaşını kaldırdı. "Özel ajana yalancı mı diyorsunuz?"</span></p>

  <p class="msoplaintext"><span class="calibre19">   "Hayır, Bay Costello, size yalancı diyorum."</span></p>

  <p class="msoplaintext"><span class="calibre19">   Yargıç Grabko koltuğunda doğruldu, kaşlarını çattı. "Ajan O'Malley, mahkememde terbiye beklerim. Özellikle de emniyetten olanlardan."</span></p>

  <p class="msoplaintext"><span class="calibre19">   Megan özür dilemedi. Ukala moruk özür dilenmesini istiyorsa bunu açıkça söylesindi.</span></p>

  <p class="msoplaintext"><span class="calibre19">   Costello temposunu bozmak istemeyerek devam etti "Olay üzerinde herhangi bir tatmin edici sonuç almadan on günden beri çalışıyordunuz. Zanlılardan biri gözaltında ölmüştü..."</span></p>

  <p class="msoplaintext"><span class="calibre19">   "İtiraz ediyorum" diye Ellen yerinden fırladı. "Bu saldırıya gerek yok. Yargılanan Ajan O'Malley değildir."</span></p>

  <p class="msoplaintext"><span class="calibre19">   "Sayın Yargıç, bize göre Ajan O'Malley'in zihni durumu ve ayın yirmi ikisindeki ruhsal durumu burada önemli..."</span></p>

  <p class="msoplaintext"><span class="calibre19">   "Burada yargılama yapılmıyor, Bay Costello" dedi Ellen. "Tanıkları sorguya çekme hakkınız var, suçlamaya değil."</span></p>

  <p class="msoplaintext"><span class="calibre19">   Grabko tokmağını indirdi. "Burası benim mahkememdir, Bayan North. Kuralları ben gözetirim."</span></p>

  <p class="msoplaintext"><span class="calibre19">   "Pekâla, Sayın Yargıç."</span></p>

  <p class="msoplaintext"><span class="calibre19">   "İtiraz reddedildi. Lütfen devam edin, Bay Costello."</span></p>

  <p class="msoplaintext"><span class="calibre19">   Costello masasının ardından çıktı, yargıç kürsüsü önündeki boşluğa yürüdü. "Özel Ajan DePalma sizi ayın yirmi ikisi Cumartesi günü St. Paul'deki CTB Bürosu'nda hazır bulunmanız için çağırmış mıydı?"</span></p>

  <p class="msoplaintext"><span class="calibre19">   "Evet."</span></p>

  <p class="msoplaintext"><span class="calibre19">   "Ama siz Deer Lake'de dolaşıyor, lastik izlerini inceliyor, sorular soruyordunuz, yani artık hiçbir ilişkinizin kalmadığı soruşturmaya devam ediyordunuz. Öyle mi?"</span></p>

  <p class="msoplaintext"><span class="calibre19">   "Hayır. Olaya hâlâ çok güçlü bir bağ vardı içimde. Josh hâlâ kayıptı. Soracak sorularım vardı. Yanıt almak zorunluluğunu hissediyordum. Merkeze gitmek tehlikede olan bir çocuğu bulmak ve bundan sorumlu olan aşağılık insanı tutuklamaktan daha önemli değildi."</span></p>

  <p class="msoplaintext"><span class="calibre19">   "Şu halde amirinizin emirlerine karşı çıktınız?"</span></p>

  <p class="msoplaintext"><span class="calibre19">   "Biraz erteledim."</span></p>

  <p class="msoplaintext"><span class="calibre19">   "Olaydan ayrılmak istemediğiniz için mi?"</span></p>

  <p class="msoplaintext"><span class="calibre19">   "Soruşturmanın artık başında olmayabilirdim, ama hâlâ polistim" dedi Megan. "Ahlaki bir yükümlülük hissediyordum."</span></p>

  <p class="msoplaintext"><span class="calibre19">   "Deer Lake bölgesine atanmanız epey gürültülü olmuştu, değil mi?" Costello bir Grand Prix yarışçısının ustalığıyla şerit değiştiriyordu.</span></p>

  <p class="msoplaintext"><span class="calibre19">   "Sanırım."</span></p>

  <p class="msoplaintext"><span class="calibre19">   "Çok alçakgönüllüsünüz. CTB'de böyle bir görevde bulunan ilk kadınsınız, doğru değil mi?"</span></p>

  <p class="msoplaintext"><span class="calibre19">   "Evet."</span></p>

  <p class="msoplaintext"><span class="calibre19">   "Kirkwood olayını çözmeniz için üzerinizde ağır bir baskı vardı, değil mi? Bir erkek olsaydınız olacağından daha çok diyebilir miyiz?"</span></p>

  <p class="msoplaintext"><span class="calibre19">   "Bilemem. Ben hiç erkek olmadım."</span></p>

  <p class="msoplaintext"><span class="calibre19">   İzleyiciler arasında gülüşmeler yükseldi. Grabko kaşlarını çatarak tokmağını indirdi.</span></p>

  <p class="msoplaintext"><span class="calibre19">   "Basın hemen hemen her adımınızı izliyordu. Merkez ensenizde boza pişiriyordu. Çok büyük bir stres altındaydınız. Bu doğru bir görüş müdür?"</span></p>

  <p class="msoplaintext"><span class="calibre19">   "Evet."</span></p>

  <p class="msoplaintext"><span class="calibre19">   "Ve olayı mutlaka çözümlemek istiyordunuz. Hatta mesleğiniz buna bağlıydı, öyle mi?"</span></p>

  <p class="msoplaintext"><span class="calibre19">   "Olayı çözümlemek istiyordum. Bu benim görevimdi."</span></p>

  <p class="msoplaintext"><span class="calibre19">   "Çaresizlik içindeydiniz."</span></p>

  <p class="msoplaintext"><span class="calibre19">   "Kararlıydım."</span></p>

  <p class="msoplaintext"><span class="calibre19">   Costello dinleyicilere profilini vererek çekici beyaz kostümüyle başını salladı.</span></p>

  <p class="msoplaintext"><span class="calibre19">   "Ajan O'Malley neredeyse inatla her davranışınız için mazeret bulma eğilimindesiniz."</span></p>

  <p class="msoplaintext"><span class="calibre19">   "İtiraz ediyorum" diye kesti Ellen.</span></p>

  <p class="msoplaintext"><span class="calibre19">   "Kabul edildi. Costello, lütfen sorularınızın dışına çıkmayın."</span></p>

  <p class="msoplaintext"><span class="calibre19">   Costello savunma masasına döndü. Dorman marifetli bir köpek gibi gerekli kâğıtları elinde tutuyordu. Costello kâğıtları aldı, şöyle bir karıştırdı.</span></p>

  <p class="msoplaintext"><span class="calibre19">   "Ajan O'Malley, soruşturma sırasında Dr. Wright, Josh Kirkwood'un kaçırılması zanlılarından biri olarak görülmüş müydü?"</span></p>

  <p class="msoplaintext"><span class="calibre19">   "Hayır. Beni kaçırıp dövene ve Şef Holt tarafından yakalanana kadar zanlılardan biri değildi."</span></p>

  <p class="msoplaintext"><span class="calibre19">   Costello'nun yanağında bir adale gerildi. Kara gözleri Grabko'ya çevrildi. Yargıç tanık bölmesine eğilirken yanakları öfkeden kızarmıştı.</span></p>

  <p class="msoplaintext"><span class="calibre19">   "Ajan O'Malley, böyle yanıt verilmeyeceğini bildiğinizi tahmin ederim. Bir daha böyle bir şey yapacak olursanız mahkemeye hakaretten tutuklanırsınız."</span></p>

  <p class="msoplaintext"><span class="calibre19">   "Anladım, Sayın Yargıç."</span></p>

  <p class="msoplaintext"><span class="calibre19">   Costello devam etti. "Başka kişileri ve burada Paul Kirkwood'u da zanlı olarak düşündüğünüz doğru değil mi?"</span></p>

  <p class="msoplaintext"><span class="calibre19">   "Kaçırılmalarda standart operasyonun bir parçası olarak kaçırılan kişinin ailesi de soruşturma kapsamına alınır."</span></p>

  <p class="msoplaintext"><span class="calibre19">   "Ama Paul Kirkwood konusunda işi yalnızca kuralları yerine getirmiş olmaktan biraz daha sıkı tuttunuz sanırım."</span></p>

  <p class="msoplaintext"><span class="calibre19">   Megan adama gözlerini kısarak baktı. "Ben iyi bir polisim. Ama 'yalnızca kuralları' yerine getirmem."</span></p>

  <p class="msoplaintext"><span class="calibre19">   "Hayran olunacak bir davranış. Şu halde Bay Kirkwood'un parmak izinin alınması konusunda çok ciddiydiniz."</span></p>

  <p class="msoplaintext"><span class="calibre19">   "Bay Kirkwood'un parmak izleri yalnızca olasılığı ortadan kaldırmak amacıyla alınmıştır."</span></p>

  <p class="msoplaintext"><span class="calibre19">   "Ayın yirmi ikisinde Dr. Wright ve öğrencisiyle konuştunuz." Costello yine taktik değiştirmişti. "Ama aslında Harris Koleji'ne Profesör Christopher Priest ile görüşmek için gitmiştiniz, değil mi?"</span></p>

  <p class="msoplaintext"><span class="calibre19">   "Evet."</span></p>

  <p class="msoplaintext"><span class="calibre19">   "Neden?"</span></p>

  <p class="msoplaintext"><span class="calibre19">   "Ona bazı sorular sormak istiyordum."</span></p>

  <p class="msoplaintext"><span class="calibre19">   "Onu da zanlı olarak mı görüyorsunuz?"</span></p>

  <p class="msoplaintext"><span class="calibre19">   "O olasılık da vardı."</span></p>

  <p class="msoplaintext"><span class="calibre19">   "Dr. Wright'a o gün daha sonraki bir saatte Christopher Priest'ın evine gideceğiniz izlenimini vermiştiniz. Dr. Wright ya da Todd Childs'ın bu konuda başkalarıyla konuşup konuşmadıklarını söyleyebilir misiniz?"</span></p>

  <p class="msoplaintext"><span class="calibre19">   "Söyleyemem."</span></p>

  <p class="msoplaintext"><span class="calibre19">   "Koridorda duran biri de bu konuşmanızı duymuş olabilir mi?"</span></p>

  <p class="msoplaintext"><span class="calibre19">   "Bilemem."</span></p>

  <p class="msoplaintext"><span class="calibre19">   "Şu halde o gün Profesör Priest'ın evine gideceğinizi yalnızca iki kişinin bildiğini ve bunlardan birinin Dr. Wright olduğunu kesin olarak söyleyemezsiniz."</span></p>

  <p class="msoplaintext"><span class="calibre19">   "Bildiğim kadarıyla bilen yalnızca o ikisiydi."</span></p>

  <p class="msoplaintext"><span class="calibre19">   "Priest'ın evine saat kaçta vardınız?"</span></p>

  <p class="msoplaintext"><span class="calibre19">   "Tam on üç kırk beşte."</span></p>

  <p class="msoplaintext"><span class="calibre19">   Costello seyircilere dönerek kaşını kaldırdı. "Ama Dr. Wright, Priest'ın saat iki buçuk sularında döneceğini söylemişti. Neden o kadar erken gittiniz?"</span></p>

  <p class="msoplaintext"><span class="calibre19">   Megan başını saldırgan bir tavırla yana eğdi. "Ona hoşgeldin demek için."</span></p>

  <p class="msoplaintext"><span class="calibre19">   "Ajan O'Malley" diye uyardı Grabko.</span></p>

  <p class="msoplaintext"><span class="calibre19">   "Onu zanlı olarak görüyordunuz" dedi Costello.</span></p>

  <p class="msoplaintext"><span class="calibre19">   "Soru soruldu ve yanıtlandı" diyen Ellen ayağa kalktı "Sayın Yargıç, Bay Costello'ya bu kovalamacayı burada kesmesini isteyebilir miyiz? Bir ya da bir düzine zanlı olması önemli değildir. Tutuklanan kişi Dr. Wright'tı."</span></p>

  <p class="msoplaintext"><span class="calibre19">   Grabko'nun yüzü bu itirazı reddetmek istermiş ama elinde değilmiş gibi gerildi.</span></p>

  <p class="msoplaintext"><span class="calibre19">   "Başka bir konuya geçin, Bay Costello."</span></p>

  <p class="msoplaintext"><span class="calibre19">   Costello gözünü bile kırpmadan sordu. "Ajan O'Malley, Priest'ın evinde size saldıran kişinin yüzünü gördünüz mü?"</span></p>

  <p class="msoplaintext"><span class="calibre19">   Yandan gelen darbe kendisini yüzüstü yere devirecek kadar şiddetliydi. Tabanca elinden uçtu...</span></p>

  <p class="msoplaintext"><span class="calibre19">   "Hayır."</span></p>

  <p class="msoplaintext"><span class="calibre19">   "Bu neresi olduğu bilinmeyen yerde size vuran kişinin yüzünü gördünüz mü?"</span></p>

  <p class="msoplaintext"><span class="calibre19">   Sancı aynı anda birkaç yerden geliyor, omzuna, dizine eline vuruyordu, bir daha bir daha.</span></p>

  <p class="msoplaintext"><span class="calibre19">   "Ajan O'Malley?"</span></p>

  <p class="msoplaintext"><span class="calibre19">   "Ayaklarını gördüm."</span></p>

  <p class="msoplaintext"><span class="calibre19">   Costello öfkelenmiş gibiydi. "Ve toplumun saygın bir üyesini buna dayanarak mı yargılamamızı istiyorsunuz?"</span></p>

  <p class="msoplaintext"><span class="calibre19">   "Hayır! Ben..."</span></p>

  <p class="msoplaintext"><span class="calibre19">   "Sesini tanıdınız mı?"</span></p>

  <p class="msoplaintext"><span class="calibre19">   "Seni öldüreceğimizi sanıyorsun, değil mi, akıllı kız... Birinci olmayacaksın nasıl olsa..." Bir fısıltı, yumuşak, âdeta cisimsiz...</span></p>

  <p class="msoplaintext"><span class="calibre19">   "Hayır, ama.."</span></p>

  <p class="msoplaintext"><span class="calibre19">   Costello döndü. "Onu görmediniz, onu tanımadınız, adını söylemedi..." Megan'ın yazılı ifadesini masaya atıp yine kadına döndü. "Size saldıran kişinin Dr. Garrett Wright olduğuna bizi inandırmak için başında bulunduğu soruşturmayı yüzüne gözüne bulaştıran ve mesleğinin elden gitmesini önlemek için bir şeyler yapmaya çırpınan bir kadının hezeyanlarından başka."</span></p>

  <p class="msoplaintext"><span class="calibre19">   "İtiraz ediyorum!" diye bağırdı Ellen.</span></p>

  <p class="msoplaintext"><span class="calibre19">   Grabko sessizliği sağlamak için tokmağını indirdi.</span></p>

  <p class="msoplaintext"><span class="calibre19">   Megan'ın kafasının içinde öfkenin beyaz gürültüsü diğer bütün sesleri örtüyordu. Kontrolünün o incecik ipi birden kopuverdi ve öfke içinden dalga dalga boşaldı.</span></p>

  <p class="msoplaintext"><span class="calibre19">   "Size onun suçlu olduğunu söylüyorum!" diye ayağa kalkarak bağırdı. "O çocukları çalmanın bir oyun olduğunu düşünen bir sapıktır. Ve bu mahkemenin vereceği her cezadan daha ağırını hakketmiştir!"</span></p>

  <p class="msoplaintext"><span class="calibre19">   "Susun!" diye bağıran Grabko tokmağını artık bir marangoz gibi indiriyordu. Tokmağın başı koptu ve savunma masasına uçtu. "Susun!"</span></p>

  <p class="msoplaintext"><span class="calibre19">   Mübaşir tanık bölmesine doğru yürürken Megan'ın koltuk değneğini görünce geriledi.</span></p>

  <p class="msoplaintext"><span class="calibre19">   Megan, Costello'ya bakıyordu. Costello bir karış ötedeydi. Yüzü sakin, kara gözleri parlaktı. Ağzının kenarlarında belli belirsiz bir gülümseme vardı.</span></p>

  <p class="msoplaintext"><span class="calibre19">   Tanrım, O'Malley, herifin tuzağına düştün işte.</span></p>

  <p class="msoplaintext"><span class="calibre19">   Tam da adamın kendisini göstermek istediği gibiydi: Saplantılı, taraflı, kontrol dışı. Çaresiz. Bunu farkedince başı döndü. Sandalyeye çöküp gözlerini kapattı.</span></p>

  <p class="msoplaintext"><span class="calibre19">   "Başka sorum yok" diyen Costello sakin bir tavırla müvekkilinin yanına döndü.</span></p>

  <p class="msoplaintext"><span class="calibre19">  </span></p>
</body>
</html>
