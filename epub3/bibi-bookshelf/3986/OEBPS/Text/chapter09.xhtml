<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:xml="http://www.w3.org/XML/1998/namespace" xml:lang="tr-TR">
<!-- This file was converted to xhtml by Writer2xhtml ver. 1.4. See http://writer2latex.sourceforge.net for more info. -->

<head>
  <title></title>
  <link href="../Styles/styles1.css" rel="stylesheet" type="text/css" />
</head>

<body dir="ltr">
  <h2 style="text-align: center;"><span style="font-size: 21px; letter-spacing: 1px;"><b>Dokuzuncu Bölüm</b></span></h2>

  <p><br /></p>

  <p class="Style20" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle46"><span style="font-weight:normal;font-size:16.0px" xml:lang="tr-TR">Parça 18...</span></span> <span class="FontStyle30"><span style="font-weight:normal;font-size:16.0px" xml:lang="tr-TR">benimkinden. Tabii havaalanında bilet de alamamış. Elinde telgrafı sallayarak şefin odasına dalmış, o da İrka'ya bir kâğıt vermiş, ama kâğıt işe yaramamış; havaalanında uçak yokmuş, sonra gelen biri ise başka tarafa gidiyormuş. Sonunda umutsuzluk içinde Harkov'a giden bir uçağa binmiş. Orada her şey yeniden başlamış, üstelik bir de bardaktan boşanır gibi bir yağmur varmış, ancak akşamleyin Moskova'ya buzdolabı ve tabut taşıyan bir kargo uçağına binmeyi başarmış. Moskova'da işler biraz kolaylaşmış. Domodedov Havaalanı'ndan Şeremetyev Havaalanı'na gitmiş, sonunda Leningrad'a kokpitte uçmayı başarmış. Bütün bu süre boyunca tek lokma yememiş, bu zamanın yarısında da gözyaşları içindeymiş. Uyumak üzereyken bile sabah ilk iş polisle beraber postaneye gidip bunun hangi sürüngenlerin işi olduğunu açığa çıkaracağını söylüyordu. Doğal olarak ben de, elbette bunun peşini bırakmayacağımızı, böyle şakalar yapanları eşek sudan gelene kadar dövmek hatta tutuklamak gerektiğini söylüyordum, ve elbette, postanelerin günümüzde böylesi telgrafları onay olmaksızın almadıklarını, Tanrıya şükür günümüzde böylesi şakalar yapmanın olanaksız olduğunu ve muhtemelen telgrafı da zaten kimsenin göndermediğini ama Odesa'daki postanenin kendisinin bastığını söylemeye kalkmadım.</span></span></p>

  <p class="Style28" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Uyuyamamıştım. Zaten sabah olmuştu. Sokaklar aydınlanmıştı, sımsıkı kapalı perdelere rağmen oda da aydınlanmıştı. Hareketsiz, bir süre yattım, aramıza uzanmış olan</span></span></p>

  <p class="Style20" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Kalyam'ı okşadım ve İrka'nın sakin, düzenli soluk alışlarını dinledim. Daima derin ve severek uyurdu. Ona uykusuzluk çektirecek hiçbir tatsızlık yoktu dünyada. En azından, şimdiye kadar yoktu...</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Telgrafı okuyup nihayet anladığımdan beri bütün ağırlığıyla üzerime yüklenen bu iğrenç atalet duygusu beni bırakmıyordu. Bütün kaslarım felç geçirmiş gibiydi ve içeride, göğsümde ve karnımda kocaman, şekilsiz ve soğuk bir topak vardı. Bu topak hareket etmeye koyulduğunda ürpermeye başlıyordum.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">İlkin, İrka uykusunun en derin yerine kapılıp ben onun düzgün soluk alışlarını işittiğimde bir anlığına ferahlamıştım; yalnız değildim, yanımda biri vardı, en sevdiğim biri. Ama göğsümdeki soğuk kurbağa kıpırdıyordu ve ben bu ferahlama duygusuyla birlikte dehşete kapılmıştım ve düşünüyordum. Onun içine yuvarlanıyordum, beni söküp koparıyordu bu duygu: İrka'nın burada bulunmasından, ateş altındaki siperde benimle birlikte olmasından mutlu olabilirdim. Hayır, sabah ilk iş Odesa'ya dönüş biletini almaya gideceğiz! Herkesi itekleyeceğim, dağıtacağım, gişeyi giden yolu dişlerimle açacağım...</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Zavallı güzelim, bu sürüngen yüzünden, benim yüzümden, İrka'nın yüzündeki tek bir göz kırpışma bile değer olmayan yıldızlar arası madde yüzünden, ne çok şey çekmesi gerekmişti. Ve şimdi ona da musallat olmuşlardı. Beni dizlerimin üzerine çöktüremeyince ona musallat oldular... Neden? İrka ne işlerine yarayacaktı ki? Bu pislikler, daha ne kadar adileşebilirlerdi... Oturdum. Eğer İrka'nın başına bir şey gelirse, kendimi asla affetmem. Ama hayır, başına bir şey gelmeyecek. Onu sadece beni korkutmak için kullanıyorlar. Benim zavallı gergin sinirlerimle oynuyorlar; bir bu türlü, bir öbür türlü...</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Aniden ölü Snegovoy gözlerimin önünde belirdi; büyük, çizgili bir pijamayla Moskova caddesinde yürüyor, kirli, soğuk, kafatasında pıhtılaşmış kanlı bir delikle; postaneye gidiyor ve telgraf gişesi önündeki kuyrukta bekliyor, sağ elinde tabancası var, sol elinde ise telgraf; çevredeki kimse fark etmiyor onu, gişe memuru kız ölü parmaklarından telgrafı alıyor, fişini yazıyor, para almayı unutmadan diyor ki: "Sıradaki."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Bu hayali uzaklaştırmak için başımı salladım, sakince koltuktan indim ve bir tek donla ayaklarımı yere vurarak mutfağa yürüdüm. Burası tamamen aydınlıktı, avluda kırlangıçların cıvıltıları ve kapıcının süpürgesi duyuluyordu. İrkina'nın çantasını aldım, eşeledim, içinde kırılmış iki sigara olan buruşuk bir paket buldum ve masaya oturup sigara yaktım. Çoktandır sigara içmiyordum. İki yıldır, herhalde, belki de üç... Bütün irademle düşünüyordum. Evet, Malyanov kardeş. Şimdi iradenin bütün gücü gerekiyor işte. Lanet olsun, berbat bir oyuncuyum, yalan söylemeyi beceremiyorum. Oysa İrka'nın bir şey bilmesi gerekmiyor. Bununla ilgisi yok. Bunun üstesinden kendim gelmeliyim, kendim halletmeliyim. Bana kimse yardım edemez, ne İrka, ne bir başkası.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Hem zaten yardım ne işe yarar ki? diye düşündüm ansızın. Yardım da nesi? Eğer bundan kaçınmam mümkün olursa, İrka'ya yaşadıklarımı anlatmayacağım işte, bir tek bu. Onu üzmek istemiyorum. Onu mutlu etmeyi seviyorum, ama üzmeye dayanamıyorum. Eğer bütün bunlar olmasaydı, ona M-deliklerini nasıl bir mutlulukla anlatırdım, hemen anlardı beni, bir teorisyen olmasa ve her zaman aptallığından yakınsa bile kafası aydınlık onun... Peki şimdi ne diyeceğim ona?</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Ama tatsızlık var, tatsızlık var. Farklı düzeylerde tatsızlıklar var. Şikâyet etmenin günah değil de, hatta hoş olduğu hafif tatsızlıklar var. İrka derdi ki: Bir düşün ne saçmalık olduğunu, o zaman her şey daha kolay olur. Eğer tatsızlıklar daha büyükse, onlardan bahsetmek hiç de erkekçe değildir. Onlardan ne anneme, ne de İrka'ya söz ettim. Ama bir de öyle büyük tatsızlıklar vardır ki, bunlar bir parça anlaşılmaz oluverirler. Her şeyden önce, ben bunu isteyeyim ya da istemeyeyim, İrka ateşe benimle birlikte atlar. Çok adaletsiz bir şey var burada. Öldürene kadar dövüyorlar beni ama hiç değilse ne için olduğunu, kim olduğunu biliyorum... Ve en genelde, dayak yediğimi biliyorum. Bunlar aptal bir şaka, kaderin bir cilvesi değil. Bence, en iyisi, beni hedeflediklerini bilmek. Doğru, her çeşit insan vardır ve onların çoğunluğu da hiçbir şey anlamamayı tercih eder. Ama İrka, bence, öyle değil. Pervasızdır o, onu tanıyorum. Bir şeyden korkuyorsa, bu korkuyla karşılaşmak için kendini doğruca onun üzerine atar. Ona söylememek onursuzluk olur. Ve bir seçim yapmam gerekiyor. (Yeri gelmişken, bunu düşünmeye çalışmadım henüz, ama düşünmem gerekecek. Yoksa seçimimi yaptım mı? Hiç farkında olmadan seçimimi yaptım mı? Ve eğer seçim yaparsam... Farz edelim ki bu seçim bir tek bana bağlı. Peki sonra ne olacak? Bir şeyi seçiyorum, ve üzerimize öyle basit bombalar da değil, atom bombalan atmaya başlıyorlar. Başka bir şeyi seçiyorum... İlginç, Glukhov, İrka'nın hoşuna gider miydi acaba? Genel olarak tatlı, hoş bir adam, sakin, yumuşak... Bir televizyon da alabiliriz... Bobka çok sevinir, her cumartesi kayak yapmaya, sinemaya gideriz... Şöyle ya da böyle-, her şey bir tek bana bağlı değil. Bombaların altında oturmak kötü ve on yıl sonra evli olduğun adamın bir denizanası olduğunun ortaya çıkması da hoş değil... İrka'nın beni sevdiğini nereden biliyorum ki? Bunu bilmiyorum. Ayrıca, belki o da bunu bilmiyor...</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Sigaramı bitirdim, tabureye tünedim ve izmariti kül tablasında söndürdüm. Kül tablasının yanında kimlik vardı. Çok hoş... Bütün kâğıtları, bütün bozuklukları topladık, ama kimlik burada kaldı. Siyah-sarı defteri aldım ve ilk sayfasına öylesine bir göz attım. Niye, ben de bilmiyorum. Soğuk bir ter döktüm. İnna Fedorovna Sergeyenko. Doğum yılı,</span></span> <span class="FontStyle47"><span style="font-weight:normal;font-size:16.0px" xml:lang="tr-TR">1939...</span></span> <span class="FontStyle30"><span style="font-weight:normal;font-size:16.0px" xml:lang="tr-TR">Bu da ne? Fotoğraf İrkina'nın... Hayır, o değil. İrka'ya benzeyen bir kadın, ama İrka değil. İnna Fedorovna Sergeyenko diye biri.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Kimliği dikkatle masanın kenarına koydum, kalktım ve parmak uçlarımda odaya yürüdüm. Tekrar buz gibi ter döktüm. Çarşafın altında yatan kadının yüzünü sıkıca örten kuru bir derisi vardı; beyaz ve keskin üst dişleri görünüyordu, gülüyormuş ya da acılı bir tebessüm içindeymiş gibi. Çarşafın</span></span> <span class="FontStyle30"><span style="font-weight:normal;font-size:16.0px" xml:lang="tr-TR">altındaki bir cadıydı. İstemsizce çıplak omuzlarını tuttum ve sarstım. İrka hemen uyandı, gözlerini açtı ve masumiyetle konuştu: "Dimkin, neyin var? Bir yerin mi ağrıyor?" Tanrım, İrka! Elbette İrka. Nedir bu delilik? "Horluyor muydum?" diye sordu İrka uykulu bir sesle ve tekrar uykuya daldı.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Parmak uçlarımda mutfağa döndüm, kimliği kendimden öteye itekledim, paketteki son sigarayı çıkardım ve yaktım. Evet, şimdi böyle yaşıyoruz işte. Hayatımız böyle olacak. Bundan sonra böyle.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">İçimdeki buzdan hayvan biraz daha kıpırdandı ve durdu. Yüzümdeki tiksinti verici teri sildim, aniden anımsadım ve tekrar İrkina'nın çantasına eğildim. Kimliği oradaydı. İrina Ermonaevna Malyanova. Doğum yılı</span></span> <span class="FontStyle47"><span style="font-weight:normal;font-size:16.0px" xml:lang="tr-TR">1933.</span></span> <span class="FontStyle30"><span style="font-weight:normal;font-size:16.0px" xml:lang="tr-TR">Hay aksi... Peki, bunu yapmalarına ne gerek vardı? Tesadüf değil bu. Kimlik, telgraf, İrka'nın zorlu yolculuğu, hatta tabutlarla dolu bir uçakta uçmuş olması bile tesadüf değil... Yoksa tesadüf mü? Doğa ana kör, beyni olmayan unsurlardan ibaret... Ve bu da Veçerovski'nin tezini gayet iyi destekliyor. Çünkü, eğer bir mikro-isyanla uğraşan homeostatik bir kâinat varsa, her şey böyle görünüyor olmalı... Havluyla sinek avlayan biri gibi: korkunç, vızıldayan, havayı yaran darbeler, kırılmış vazolar raflardan uçuyor, avize düşüyor, masum gece pervaneleri yok yere kurban oluyor, patisi ezilen kedi kuyruğunu kısmış, koltuğun altına kaçıyor... Etkisiz bir aşırı güç kullanımı. Gerçekten bir şey anlamıyorum. Belki de şimdi şehrin diğer tarafında bir ev yıkıldı; beni hedef almıştı aslında, ama piyango o eve çıktı, benim payıma ise sadece bu kimlik düştü. Ve bu, geçen gün M-deliklerini düşündüğüm için mi oldu? Bunları İrka'ya anlattığımı bir düşünsene...</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Dinle, belki artık böyle yaşayamam. Kendimi hiçbir zaman korkak saymadım, ama hayat böyle işte, bir dakika huzur yok, kendi karından bile korkuyorsun onu cadı yerine koyup... Veçerovski ise Glukhov'u ayıplıyor. Demek beni de ayıplayacak. Her şeyin değişmesi gerek. Her şey başka türlü olacak. Başka dostlar, başka bir iş, başka bir hayat... Hatta belki başka bir aile... O zamandan beri önümde hep kör çapraşık patikalar beliriyor. Kör patikalar... Glukhov... Ve sabahları tıraş olurken aynada yüzüme bakmaktan utanacağım. Aynadaki çok küçük ve çok uysal bir Malyanov olacak.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Yani elbette, yeryüzündeki her şeye alışmak mümkün, her şeye. Her kayba. Ama bir düşünsene, bu nasıl büyük bir kayıp olacak! On yılımı</span></span> <span class="FontStyle52"><span style="font-weight:normal;font-size:16.0px" xml:lang="tr-TR">harcadım</span></span> <span class="FontStyle30"><span style="font-weight:normal;font-size:16.0px" xml:lang="tr-TR">bunun için. On yıl da değil, bütün hayatımı. Çocukluktan, okul ortamından, kendi yaptığım teleskoptan, birilerinin gözlemlerindeki Wolf sayılarının hesaplanmasından... Şu benim M-deliklerim; onlar hakkında da bir şey bilmiyorum: Onlarla ne yapabilirdim, kim ilgilenir benden sonra onlarla, devam ederler mi, gelişir mi, birileri katkıda bulunur ve gelecek yüzyıla miras kalır mı? Belki büyük şeyler de doğar bunlardan; ben de büyük şeyler kaybederim, eğer bunun, bütün kâinatın kendisine karşı isyana kalkıştığı bir sarsıntının embriyosu olduğu ortaya çıkarsa. Bir milyar yıl, uzun bir süre. Bir milyar yıl sonra, bir çamur damlasından uygarlık doğacak...</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Ama ayaklar altına alınacağım. İlkin huzur vermeyecekler, işkence edecekler, çıldırtacaklar, eğer bunlar işe yaramazsa ayaklar altına alacaklar... Ah, anacığım! Saat altı. Güneş şimdiden her yeri ısıtıyor.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Ve sonra, neden bilmiyorum, göğsümdeki soğuk hayvan kayboldu. Kalktım, sakince yürüdüm, odaya girdim, sandalyeme tünedim, kâğıtlarımı ve kalemimi aldım. Sonra mutfağa döndüm, yayıldım, oturdum ve çalışmaya koyuldum.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Doğru dürüst düşünemiyordum, kafam saman doluydu sanki, göz kapaklarım yanıyordu; acıyla ve özenle müsveddeleri inceledim, artık gerekli olmayan her şeyi attım, geri kalanı düzene soktum, sıradan bir defter aldım, acele etmeksizin, kelimeleri zevkle, özenle, dikkatle seçerek her şeyi kopyalamaya koyuldum; bir makalenin ya da raporun son halini yazıyormuşum gibi.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Çokları çalışmanın bu aşamasını sevmezler, ama ben severim. Terimlerimi acele etmeden, en kibar ve iktisatlı ifadeler üzerinde kafa yorarak süslemek, müsveddelerde gizli hataları bulmak, grafikler çizmek, tabloları formüle etmek hoşuma gider. Özetlerin yapılması, kendine ve kendi emeğinin ürününe hayranlıkla bakma zamanı, bir bilim adamının asil ve pis işidir.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Ve İrka yanımda belirip çıplak kollarıyla boynuma sanlana ve sıcak yanaklarını yanağıma değdirene kadar kendime, kendi emeğimin ürününe hayranlıkla baktım.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"E-e?" dedim ve gerindim.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Bu benim İrka'mdı, her zamanki gibi, hiç de dün olduğu gibi mutsuz bir korkuluğa benzemiyordu. Yüzü pembeydi, tazeydi, gözleri parlak ve neşeliydi. Tarlakuşum. İrka, tarlakuşum benim. Ben baykuşum, o tarlakuşu. Böyle bir sınıflandırmayı bir yerlerde duymuştum. Tarlakuşları erken yatarlar, kolayca ve zevkle uykuya dalarlar, yine kolayca ve zevkle uyanırlar, hemen şarkı söylemeye başlarlar ve yeryüzünde onları öğle vaktine kadar uyutacak hiçbir şey yoktur.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Gene mi uyumadın?" diye sordu, cevabımı beklemeden balkon kapısına gitti. "Neye sesleniyorlar böyle?"</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Avludaki sıradışı gürültüyü ancak o zaman fark ettim; polis geldikten sonraki, ambulans henüz yoldayken bir olay yerinde biriken kalabalığın gürültüsü gibi.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Dimka!" diye bağırdı İrka. "Baksana! Mucize gibi!"</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Kalbim yerinden çıktı. Bu mucizeleri biliyorum ben. Sıçradım...</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR"><br /></span></span></p>

  <p class="Style20" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"></p>

  <p class="Style20" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle46"><span style="font-weight:normal;font-size:16.0px" xml:lang="tr-TR">Parça</span></span> <span class="FontStyle47"><span style="font-weight:normal;font-size:16.0px" xml:lang="tr-TR">19...</span></span> <span class="FontStyle30"><span style="font-weight:normal;font-size:16.0px" xml:lang="tr-TR">kahve. Ve İrina neşeyle, her şeyin harika olduğunu bildirdi. Nihayet yeryüzündeki her şey harikaydı. Odesa'daki on gün boyunca can sıkıntısından patlamıştı, çünkü Odesa bu yaz her zamankinden daha kalabalıktı, beni özlemişti ve oraya dönmeye de niyeti yoktu, özellikle de şimdi bilet bulunmadığından. Zaten annesi de ağustos sonunda Leningrad'a gelmeye niyetlenmişti, Bobka'yı da yanında getirecekti. Ve şimdi İrka işe dönüyor; hemen şimdi, kahvesini içer içmez. Tatile birlikte gideceğiz, martta ya da nisanda; Kirovsk'a gideceğiz, dağlarda kayak yapmaya.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Sonra domatesli menemen yedik. Ben domatesli menemeni hazırlarken İrka da koca daireyi bir sigara bulma umuduyla altüst ediyordu, bulamadı ve aniden hüzne kapıldı, yüzü karardı, biraz daha kahve yaptı ve Snegovoy'u sordu. Ona İgor Petroviç'ten duyduklarımı, keskin köşelerini yumuşatarak ve bütün hikâyeyi, normal trajik bir olaymış gibi göstermeye çalışarak anlattım. Ben bütün bunları anlatırken güzel Lidoçka'yı hatırladım, ağzımı açıyordum ki tam zamanında çenemi tuttum.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">İrka, Snegovoy hakkında bir şeyler konuştu, bir şeyleri hatırladı, ağzının köşesi hüzünle büzüldü ("... şimdi kimseden sigara isteyemeyeceğini!"), ben ise küçük yudumlarla kahvemi içiyordum ve şimdi ne yapacağımı bilmeksizin düşünüyordum; İrka'ya her şeyi anlatmalı mıyım? Tabii, ne Lidoçka, ne de sipariş hakkında konuşmaya gerek yok, çünkü Lidoçka da, siparişler de son derece belirsiz, daha doğrusu fazlasıyla belirgin, çünkü şimdiden epey zaman geçtiği halde İrka ne arkadaşına, ne de kendi siparişlerine değindi. Elbette, İrka unutmuş olabilir. Birincisi, heyecandan; ikincisi, zaten her zaman her şeyi unutur; şimdiyse, günahı boynuma, böyle kaygan meselelere iç dokunmamak en iyisi. Belki de, küçük bir yem atsam iyi olur.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Ve, İrka'nın Snegovoy hakkında konuşmayı bıraktığı ve Bobka'nın, ondan sonra da kaynanamın bir çukura nasıl düştüğü gibi daha neşeli konulara giriştiği uygun anı seçerek, önemsemez bir tonla sordum:</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Şu senin Lidoçka ne âlemde?"</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Benim bu küçük yemim, berbat ve hödükçe bir laf alma girişimi olarak vuku buldu. İrina'nın gözleri irileşti.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Hangi Lidoçka?"</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Şu seninki... ilkokuldan..."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Ah, Ponomareva? Nereden aklına geldi o?"</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Öylesine..." diye geveledim. "Öylesine geldi işte." Ve bir karşı soru düşündüm. "Odesa, 'Potemkin Zırhlısı'... Mavnalar, iri kefaller... Bütün bunlar hatırlattı işte, ne bileyim! Niye takıldın ki buna?"</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">İrka bana bakarak birkaç kez göz kırptı, sonra konuştu:</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Karşılaştım. Öyle güzel olmuş ki, peşindeki erkekleri sopayla kovalamak gerek..."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Sessizlik oldu. Of, yalan söylemeye dayanamıyorum... Güya yem attım; alnımın çatından kurşun yedim sanki. İrka'nın sorgulayan bakışları altında, boş fincanı masaya koydum ve yapmacık bir tonla konuştum: "Bizim ağaç ne âlemde?" Balkon kapısına yaklaştım ve dışarı baktım. Peki, şöyle ya da böyle, bu Lidoçka meselesinin ne olduğu çok açık. Kesinlikle. Peki, bizim ağaç ne âlemde ki gerçekten?</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Ağaç yerindeydi. Kalabalık dağılmıştı. Ağacın yanında sadece kapıcı Kefir, üç temizlikçi, su tesisatçısı ve iki de polis kalmıştı. Ayrıca san bir devriye arabası da vardı. Hepsi de (araba dışında, elbette) ağaca bakıyor ve belli ki şimdi ne olacağını ve bunun ne anlama geldiğini konuşuyorlardı. Polislerden biri kasketini çıkarmıştı, kazınmış kafasını mendille siliyordu. Avlu şimdiden sıcacık olmuştu, şimdi sıcak asfalt, toz ve benzin kokusuna yeni, orman kokusu gibi, tuhaf bir koku daha karışıyordu. Kafası tıraşlı polis aniden kasketini giydi, mendilini kaldırdı, alçak bir yere oturdu ve parmağıyla toprağı karıştırmaya koyuldu. Balkondan uzaklaştım.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">İrka banyodaydı. Çabucak masayı topladım, bulaşıkları yıkadım. Son derece uykusuzdum, ama uyuyamayacağımı biliyordum. Herhalde gerçekten de bu hikâye bitene kadar uyuyamazdım. Veçerovski'yi aradım. Telefon çalarken Veçerovski'nin evde olmayacağını, bugün doktora öğrencilerinin sınavı olduğunu hatırladım; ama ben daha bu düşüncenin sonuna gelmeden Veçerovski ahizeyi kaldırdı.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Evde misin?" diye sordum aptalca.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Ne diyebilirim ki sana..." diye cevap verdi Veçerovski.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Peki, peki," dedim. "Ağacı gördün mü?"</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Evet."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Ne düşünüyorsun?"</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Sanırım öyle," dedi Veçerovski.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Banyo tarafına doğru eğildim ve sesimi alçaltarak konuştum:</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Bence, bu benim."</span></span></p>

  <p class="Style20" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Öyle mi?"</span></span></p>

  <p class="Style20" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Hı-hı. Müsveddeleri temize çekmeye karar vermiştim." "Bitti mi?"</span></span></p>

  <p class="Style20" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Hepsi değil. Şimdi oturup bitirmeye çalışacağım."</span></span></p>

  <p class="Style20" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Veçerovski sustu.</span></span></p>

  <p class="Style20" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Peki neden?" diye sordu.</span></span></p>

  <p class="Style20" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Afalladım.</span></span></p>

  <p class="Style28" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"B-bilmiyorum... Bir anda hepsini temize çekmek istedim... Bilmiyorum. Belki de kederden. Peki sen bugün bir yere gitmiyor musun?"</span></span></p>

  <p class="Style20" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Sanırım, hayır. İra nasıl?"</span></span></p>

  <p class="Style28" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Cıvıldıyor," dedim. İstemsizce gülümsemiştim. "İrka'yı bilirsin. Kazdan süzülen su gibi." "Ona anlattın mı?" "Ne diyorsun! Tabii ki, hayır." "Niye, 'tabii ki, hayır'?" İç çektim.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Biliyor musun, Fil, bunu ben de düşündüm, anlatsam mı, anlatmasın mı... Bilmiyorum. Bilmiyorum."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Eğer ne yapacağını bilmiyorsan," dedi Veçerovski, "hiçbir şey yapma."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Bunu o söylemeksizin de bildiğimi söylemek istedim, ama İrka banyoda duşu kapadı, ben de aceleyle konuştum:</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Peki, çalışmaya gidiyorum. Bir şey olursa ara, evde olacağım."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">İrka giyindi, makyajını yaptı, burnuma bir öpücük kondurdu ve aceleyle çıktı. Yüzükoyun yatağa uzandım, başımı ellerimin üzerine koydum ve düşünmeye başladım. Kalyam çabucak yetişti, üzerime tırmandı, sırtıma uzandı. Yumuşak, sıcak ve nemliydi. Uyuyakaldım. Baygınlık gibi bir şeydi. Bilincim kayboldu, sonra aniden geri geldi. Kalyam sırtımda değildi, kapı çalıyordu; ta ta-ta ta-ta diye. Yataktan fırladım. Kafam açıktı, kendimi kavgaya hazır hissediyordum. Ölüme ve ölümden sonra kazanacağım şana hazırdım sanki. Yeni bir döngünün başladığını anlıyordum, ama artık korkmuyordum; cüretli, öfkeli bir kararlılık içindeydim.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Oysa kapıdaki Vayngarten'di. Olanaksız bir şey: dünkünden daha terli, daha dağınık, daha irileşmiş gözlerle, daha hırpanîydi.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Bu ağaç nasıl oldu?" diye daha eşikte beni sorgulamaya koyuldu. Ve bir başka olanaksız şey daha: Fısıldıyordu.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Normal konuşabilirsin," dedim. "İçeri gir."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Girdi, dikkatle yürüyor ve çevresine bakmıyordu, içlerinde kocaman müsvedde klasörü olan iki ağır alışveriş filesini dolaba tıkıştırdı ve ıslak avuçlarıyla ıslak boynunu sildi. Kalyam'ı ayağımla girişe itekledim ve kapıyı kapadım.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"E-e?" dedi Vayngarten.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Gördüğün gibi," diye cevapladım. "Odaya gidelim."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Bu ağaç senin işin mi?"</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Benim."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Oturduk. Ben masaya, o da yanımdaki koltuğa. Alt düğmeleri iliklenmemiş naylon ceketinin altından, ağ atletinin zorlukla örttüğü kocaman, kıllı göbeği fırlamıştı. Hırıldadı, pufladı, kurulandı, sonra koltuğa yerleşmeye çalıştı, arka cebinden bir sigara paketi çıkardı. Bu sırada alçak sesle kendi kendine küfür ediyordu.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Demek ki savaş devam ediyor..." dedi sonunda, kıllı burun deliklerinden iri dumanlar salarak. "Ayakların üzerinde ölmek, diz çökerek yaşamaktan daha iyidir; tram-tararam! Aptal!" diye kükredi. "Aşağıya hiç inmedin mi? İki ayaklı masadan başka bir şey değilsin sen! Hiç değilse nasıl büyüdüğünü gördün mü? Sanki patlamış gibi! Ya senin kıçında büyüseydi? Tram tararam tram ve tararam!"</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Neye bağırıyorsun?" dedim. "Sakinleştirici lazım mı?"</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Votka yok mu?" diye sordu.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Yok."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Peki şarap?"</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Hiçbir şey yok. O bana getirdiğin ne?"</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Benim Nobel Ödülü'm!" diye bağırdı. "Nobel'imi getirdim! Ama sana değil, aptal... Senin kendi derdin sana yeter!" Öfkeyle ceketinin üst düğmelerini çözmeye koyuldu, düğmeleri çekiştirirken küfrediyordu. "Bu günlerde fazla aptal yok," diye açıkladı. "Günümüzde çoğunluk, tamamen haklı olarak yoksul ve hasta olmaktansa zengin ve sağlıklı olmanın daha iyi olduğunu düşünüyor. Bize fazla bir şey gerekmiyor: bir araba ekmek, bir araba havyar; hadi havyar siyah, ekmek de beyaz olsun... On dokuzuncu yüzyılda değiliz, moruk," dedi samimiyetle. "On dokuzuncu yüzyıl ölüp gitti, gömüldü, ondan kalan tek şey de leş kokusu, babalık, başka bir şey değil. Bütün gece uyuyamadım. Zahar horluyor, onun canavar oğlu da öyle, bense uyuyamıyorum, bilincimde on dokuzuncu yüzyılın kalıntılarına veda ediyorum. Yirminci yüzyıl, ihtiyar, hesap yüzyılı, duygu değil! Duygu dediğin de zaten bildiğimiz gibi bilgi eksikliğinden başka bir şey değil. Gurur, onur, gelecek kuşaklar; bunların hepsi eski asilzade boşboğazlığı. Athos, Porthos, Aramis. Ben bunu yapamam. Yapmayı bilmem, tram-tararam! Değer problemi mi? Buyurunuz! Dünyadaki en değerli şey benim kişiliğim, ailem ve dostlarım. Geri kalan her şeyi şeytan alsın. Geri kalan benim sorumluluklarımın ötesinde. Kavga mı? Tabii ki. Kendim için. Ailem için, dostlarım için. Sonuna kadar, merhamet etmeden. Ama insanlık için? Dünyalıların onuru için? Galaktik bir saygınlık için? Şeytan alsın! Kelimeler için dövüşmem ben! Düşünecek daha önemli şeylerim var! Ama sen, nasıl istersen. Aptallara akıl vermiyorum."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Sıçradı ve koca bir balon gibi mutfağa gitti. Lavabonun üzerindeki musluktan su gürültüyle fışkırdı.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Bütün gündelik hayatımız," diye seslendi mutfaktan, "birbirini takip eden bir alışveriş zinciri! Kârsız bir alışveriş yapmak için tamamen aptal olmak gerek! Bunu on dokuzuncu yüzyılda bile biliyorlardı..." Sustu, suyu içerken yutkunduğunu işitiyordum. Sonra musluk sustu ve Vayngarten tekrar odaya geldi, ağzını siliyordu. "Veçerovski'nin sana verdiği akıl bir işe yaramaz," diye açıkladı. "İnsan değil o, robot. Ayrıca da yirminci yüzyıldan değil, on dokuzuncu yüzyıldan bir robot. Eğer on dokuzuncu yüzyılda robot yapmayı biliyor olsalardı, tıpkı Veçerovski gibi yaparlardı... Eğer istersen beni adi biri say. İtiraz etmem. Ama üzerimden silindir gibi geçilmesine de izin vermem! Kimseye. Ne olursa olsun. Canlı bir it, ölü aslandan daha iyidir; canlı bir Vayngarten de ölü bir Vayngarten'den çok çok daha iyidir. Vayngarten'in görüşü bu işte; ve inanıyorum ki onun ailesinin ve dostlarının görüşü de bu..."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Sözünü kesmedim. Bu koca ağızlıyı çeyrek yüzyıldır tanıyorum ve herhangi bir yüzyılda da değil, yirminci yüzyılda. Böyle bağırıyor, çünkü kafasındaki her şey yerli yerine oturmuş. Sözünü kesmenin anlamı yok, işitmez. Vayngarten kafasındakileri yerli yerine koyana kadar onunla bir denginizmiş gibi, çok sıradan bir insanla tartışıyormuşsunuz gibi tartışabilirsiniz, hatta onu tamamen başka bir şeye ikna da edebilirsiniz. Ama kafasındaki her şeyi yerli yerine oturtmuş Vayngarten kasetçalara dönüşür. Sonra bağırır ve örneği görülmemiş bir alaycı oluverir; belki de bu, zorlu çocukluk yılları yüzünden böyledir.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Bu yüzden, sessizce onu dinliyor, bandın bitmesini bekliyordum; bana en çok şaşırtıcı gelen, canlı ve ölü Vayngarten'le ilgili çok fazla konuşmuş olmasıydı. O korkmazdı, benim gibi değildi yani. Her çeşit Vayngarten'i görmüştüm: âşık Vayngarten, avcı Vayngarten, hayvanın biri olan Vayngarten, kafa bulan Vayngarten. Sadece bir Vayngarten'i hiç görmemiştim: korkmuş Vayngarten. Sigara paketine uzanmak için birkaç saniyeliğine kendini kapatana kadar onu bekledim ve öylesine soruverdim:</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Ne oldu sana, korkuttular mı?"</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Sigara paketini hızla bıraktı ve masanın öte yanından bana iri işaret parmağını gösterdi. Bunu sormamı bekliyor gibiydi. Cevap, daha önceden kasete alınmıştı; sadece jestleriyle değil, sözleriyle de:</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Tabii ya, beni korkuttular," dedi, işaret parmağını burnumun altında sallayarak. "On dokuzuncu yüzyıl değil bu. On dokuzuncu yüzyılda korkutuyorlardı. Yirminci yüzyılda böyle aptallıklarla uğraşmıyorlar. Yirminci yüzyılda satın alıyorlar. Beni korkutmadılar, satın aldılar, anlıyor musun, ihtiyar? Seçim işte! Ya seni pestilin çıkıncaya kadar eziyorlar, ya da iki akademi üyesinin almak için birbirlerini yedikleri yeni bir enstitüyü sana veriyorlar. Bu enstitüde on Nobel alacağım, anladın mı? Hakikaten, kötü bir alışveriş değil. Sanki doğuştan kazanılmış hakkımmış gibi. Vayngarten'in bilimsel merak özgürlüğü hakkı. Kötü bir alışveriş değil, ihtiyar, benimle tartışma! Rafa kaldırılmış bir hak! On dokuzuncu yüzyıldan! Yirminci yüzyılda kimsenin böyle bir hakkı yok. Böyle bir hakka sahip olunca bütün hayatın boyunca deney tüplerini temizleyen bir laborant olursun. Enstitü dediğin boş bir yer de değil. On yeni fikir ileri süreceğim orada, hatta yirmi, eğer bunlardan bir-ikisi hoşlarına gitmezse tekrar pazarlık edeceğiz! Azmin elinden hiçbir şey kurtulmaz, moruk. Rüzgâra tükürmeyelim. Ağır bir tank doğruca üzerine geliyorsa onun yolundan çekilmeyi bilmek gerekir..."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Bir süre daha bağırdı, sigara içti, hırıltıyla öksürdü, boş bara atıldı ve içeriye göz gezdirdi, hayal kırıklığıyla geri sıçradı ve yeniden bağırdı, sonra sustu, kelimeleri tükendi, koltuğa oturdu, başını yaslayıp tuhaf mimiklerle tavana bakmaya koyuldu.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Öyle olsun," dedi. "Peki Nobel'ini yanında nereye götürüyorsun? Kazan dairesine götürmen gerekirken beşinci kata tırmanıp buraya getiriyorsun..."</span></span></p>

  <p class="Style20" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Veçerovski'ye," dedi.</span></span></p>

  <p class="Style20" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Şaşırdım.</span></span></p>

  <p class="Style20" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Senin Nobel'in Veçerovski'nin ne işine yarayacak?"</span></span></p>

  <p class="Style20" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Bilmiyorum. Kendisine sor."</span></span></p>

  <p class="Style20" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Dur bakalım," dedim. "Seni mi aradı?"</span></span></p>

  <p class="Style20" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Hayır. Ben onu aradım."</span></span></p>

  <p class="Style20" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Ve?"</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Ne, ve? Ne, ve?" Koltukta doğruldu ve ceketini iliklemeye başladı. "Bu sabah onu arayıp elimdeki kuşu seçtiğimi söyledim."</span></span></p>

  <p class="Style20" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Ve?"</span></span></p>

  <p class="Style20" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Ne, ve? Ve... O zaman bütün materyalini bana getir dedi." Sustuk.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Neden senin materyalini istediğini anlamıyorum," dedim.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Çünkü o Don Kişot!" dedi Vayngarten, havlar gibi. "Çünkü kızarmış bir horoz onu hiç gagalamamış! Çünkü hiç çiğneyebileceğinden fazlasını ısırmamış!"</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Anlamıştım.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Dinle, Valka," dedim. "Yapma. Kahrolası, aklını kaybetmiş! Gırtlağına kadar toprağa gömecekler adamı! Kimin işine yarar ki bu?"</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Ne olacak yani?" diye hırsla sordu Vayngarten. "Ne olacak?"</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Yakıver gitsin lanet olası revertaz'ını! Hadi, şimdi yakalım... Banyoda... Ha?"</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Yazık," dedi Vayngarten, ve öte tarafa baktı. "Gücümüz yok, yazık... Birinci sınıf bir iş bu. Ekstra. Lüks."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Çenemi kapadım. Vayngarten ise tekrar aniden koltuktan kalktı, odadan koridora volta atmaya koyuldu, sonra kasetçalar tekrar çalışmaya başladı. Utanç verici, evet! İnsanın gururu inciniyor, evet! Özellikle bunu kimseye anlatamayınca onuru kırılıyor. Ama bir düşün; gurur dediğin aptallıktan başka bir şey değil ki. Bizim durumumuzdaki insanların ezici çoğunluğu bir saniye bile düşünmezdi. Bizim için aptal derlerdi! Ve doğru da derlerdi! Daha önce hiç geri adım atmadık mı? Binlerce kez! Ve daha binlerce kez atacağız! Ve tanrıların değil, uyuz bürokratların önünde, dokunması bile iğrenç olan bitlerin önünde..."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Önümde yürümesi, terlemesi ve kendini haklı çıkarması beni çileden çıkardı ve ona, geri adım atmanın başka şey, teslim olmanın ise bambaşka bir şey olduğunu söyledim. Ah, nasıl da patladı! Kötü yerden yakalamıştım. Ama üzgün de değildim. Sinir sistemine çomak soktuğum o değildi, kendimdim... Her neyse, kavga ettik ve gitti. Filesini alıp Veçerovski'ye gitti. Yarı yolda, geç vakit geri geleceğini söyledi, ben de ona İrka'nın döndüğünü söyledim; o zaman tamamen kendini kaybetti. İnsanların kendisinden hoşlanmamasını sevmiyordu.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Masaya oturdum, kâğıtlarımı geri çıkardım ve çalışmaya başladım. Aslında çalışmak değil de, düzene sokmak. İlk anda, masanın altında bir bomba patlamasını ya da gırtlağından bağlı mor bir kafanın pencerenin önünde belirmesini bekliyordum. Ama bunların hiçbiri olmadı, işime devam ettim; ancak kapı tekrar çaldı.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Hemen açmadım. Önce mutfağa gidip et ezmek için kullandığımız tokmağı aldım, uğursuz bir şeydi bu; bir tarafı çatallı, diğer tarafı çekiç gibiydi. Bir şey olursa kaşlarının arasına indir... Barışçıl biriyimdir, ne tartışmayı ne de kavga etmeyi severim, Vayngarten gibi değilimdir. Ama canıma yetmişti. Canıma yetmişti.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Kapıyı açtım. Zahar'dı.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"İyi günler, Mitya, Tanrı aşkına bağışlayın," dedi yapmacık bir patavatsızlıkla.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">İstemeden aşağıya baktım. Kimse görünmüyordu. Zahar yalnızdı.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Girin, girin," dedim. "Çok memnun oldum."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Biliyor musunuz, size bir bakmaya karar verdim..." Utangaç gülümsemesine ve entelektüel görünüşüne hiç uymayan o aynı yapmacık tonla devam etti. "Vayngarten bir yerlere kayboldu, kahrolasıca... Bütün gün onu aradım, yok. Sonra Filip'i görmeye geldim, Palıç'ı... e-e... Sonra şuraya bir bakayım, belki buradadır diye düşündüm..."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Filip Pavloviç mi?"</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Hayır, hayır, Valentin... Vayngarten."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"O da Filip Pavloviç'e gitti," dedim.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Öyle mi!" dedi büyük bir hoşnutlukla, Zahar. "Çok oldu mu?"</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Bir saat oluyor..."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Yüzü bir anlığına donakaldı; elimdeki tokmağı görmüştü.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Yemek mi hazırlıyordunuz?" dedi ve cevabımı beklemeden aceleyle ekledi: "Her neyse, sizi rahatsız etmeyeyim, gidiyorum..." Geri, kapıya yöneldi, ama durdu. "Ah, tamamen unutmuştum... Yani unutmadım da, sadece bilmiyorum... Filip Palıç... Hangi dairede kalıyor?"</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Söyledim.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"A-ha, a-ha... Biliyor musunuz, o aradı beni, ben de... sormayı unutuverdim... sohbet sırasında..." Geri çekildi ve kapıyı açtı.</span></span></p>

  <p class="Style20" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Anlıyorum, anlıyorum," dedim. "Sizin oğlan nerede?" "Benim dertlerim bitti!" diye neşeyle bağırdı, eşiği geçti ve...</span></span></p>
</body>
</html>
