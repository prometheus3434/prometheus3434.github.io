<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:xml="http://www.w3.org/XML/1998/namespace" xml:lang="tr-TR">
<!-- This file was converted to xhtml by Writer2xhtml ver. 1.4. See http://writer2latex.sourceforge.net for more info. -->

<head>
  <title></title>
  <link href="../Styles/styles1.css" rel="stylesheet" type="text/css" />
</head>

<body dir="ltr">
  <h2 style="text-align: center;"><span style="font-size: 21px; letter-spacing: 1px;"><b>Sekizinci Bölüm</b></span></h2>

  <p><br /></p>

  <p class="Style20" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle46"><span style="font-weight:normal;font-size:16.0px" xml:lang="tr-TR">Parça 1</span></span><span class="FontStyle31"><span style="font-weight:normal;font-size:16.0px" xml:lang="tr-TR">5...</span></span> <span class="FontStyle30"><span style="font-weight:normal;font-size:16.0px" xml:lang="tr-TR">Belki geceyi benim orada geçirmek istersin?" diye sordu Veçerovski.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Malyanov bulaşıkları yıkarken teklifi düşündü. Veçerovski cevap almak için acele etmiyordu. Tekrar büyük odaya girdi, bir süre oyalandı, sonra ıslak bir gazete kâğıdının içinde bir çöp yığınıyla döndü ve çöpü kovaya boşalttı. Sonra bir bez aldı ve mutfak masasını silmeye koyuldu.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Aslında bugünkü bütün olaylardan ve konuşmalardan sonra Malyanov kendini yalnız kalmış hissetmiyordu. Ama öte yandan, daireyi bırakıp gitmek de hoş değildi ve doğrusunu söylemek gerekirse utanç vericiydi. Yoksa beni yıkılmış bir adam gibi görürler, diye düşündü. Dostumun bile olsa başka bir evde gecelemeye de dayanamıyorum zaten. Veçerovski'nin evi bile olsa. Aniden ferah bir kahve kokusu aldı. Kırmızı bir taç yaprağı kadar hoş kırmızı bir fincan; içinde de "â la Veçerovski" büyülü bir içecek. Ama düşünürsen, gece kahve içmiyorsun sen... Kahve sabah içilir.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Son tabağı da yıkadı, kurutucuya koydu, muşambadaki su birikintilerini rastgele sildi ve büyük odaya gitti. Veçerovski koltukta oturuyordu, yüzünü pencereye çevirmişti. Pencereden görünen gökyüzü altın pembesiydi; bir hilal, minare gibi, on iki katlı bir binanın tepesinde asılmıştı. Malyanov koltuğuna geçti, pencereye döndü ve yayıldı. Şimdi Fil'in topladığı masayı onunla paylaşıyorlardı; defterler düzenli bir yığın olmuştu, bir haftalık toz birikintisinden de eser kalmamıştı, üç kurşunkalem ve bir tükenmez kalem, takvimin yanına, muntazam dizilmişti. Malyanov bulaşıklarla uğraşırken Veçerovski de odaya tamamen görülmedik bir parlaklık kazandırmıştı; yapılması gereken bir tek elektrikli süpürge gezdirmekti, yine şık ve nazikti; krem rengi takım elbisesinde tek bir leke yoktu. Tamamen şaşırtıcı olan, hiç terlememiş olmasıydı. Malyanov ise, İrka'nın önlüğü üzerinde olmasına rağmen, tıpkı Vayngarten gibi sırılsıklamdı. Eğer bir kadının önlüğü bulaşıklardan sonra ıslak olursa, bu, kocasının sarhoş olduğu anlamına gelir. Ya kocanın önlüğü ıslak olursa?</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Susmuşlar ve on iki katlı binanın arkasında birbiri ardınca sönen lambalara bakıyorlardı. Kalyam belirdi, sakince miyavlıyordu, Veçerovski'nin dizlerine atladı, yerleşti ve mırlamaya başladı. Veçerovski, pencereden gözlerini almadan, uzun ince elleriyle sakince okşamaya başladı.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Tüy döküyor," diye uyardı Malyanov.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Önemli değil," diye cevap verdi Veçerovski, sakince.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Tekrar sustular. Şimdi, terli ve kırmızı yüzlü Vayngarten, yanında şu felaket çocukla birlikte korkudan ölecek gibi görünen Zahar ve aynı zamanda gizemli Glukhov yokken, yanında sadece sonsuzcasına sakin, sonsuzcasına kendinden emin Veçerovski varken, ve hiç kimseden doğaüstü bir karar beklemezken, Malyanov'a, şimdi bütün bu olanlar bir rüya, en fazla eksantrik bir hikâye gibi geliyordu, ve bunlar gerçekten olduysa bile, çoktan olmuştu, hatta aslında tamamen olmamıştı bile, başlar başlamaz bitmişti. Malyanov bu yarı kurgusal kişiliğe belirsiz bir ilgi hissediyordu; en sonunda alacağı on beş yıldan başka bir şey değildi...</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR"><br /></span></span></p>

  <p class="Style20" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"></p>

  <p class="Style20" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle46"><span style="font-weight:normal;font-size:16.0px" xml:lang="tr-TR">Parça 16...</span></span> <span class="FontStyle30"><span style="font-weight:normal;font-size:16.0px" xml:lang="tr-TR">Snegovoy'u hatırladı; pijamasında bir tabanca, kapısı mühürlü.</span></span></p>

  <p class="Style24" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Dinle," dedim. "Gerçekten Snegovoy'u öldürdüler mi?" "Kim?" diye sordu az sonra Veçerovski. "Şey..." diye başladım ve sustum.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Duruma bakılırsa Snegovoy kendini vurdu," dedi Veçerovski. "Dayanamadı." "Neye dayanamadı?"</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Baskıya. Kendi seçimini yaptı."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Bu eksantrik bir hikâye değildi. İçimde gene o bildik korkuyu hissettim, ayaklarımı altıma aldım, kollarımı dizlerimde kavuşturdum. Öyle büzüldüm ki kaslarım çatırdadı. Bu bendim, bunlar benim başıma gelmişti. Sarı çizmeli Mehmet Ağanın değil, benim başıma. Veçerovski'nin keyfi yerindeydi...</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Dinle," dedim dişlerimin arasından. "Bu Glukhov'la meselen neydi? Öyle konuşmanız çok tuhaftı."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Beni öfkelendirdi," diye cevap verdi Veçerovski.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Neden?"</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Veçerovski sustu.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Yalnız kalmaya dayanamıyor, "dedi.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Anlamıyorum," dedim, biraz düşünüp.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Kendi seçimini yapmasına kızmıyorum," dedi Veçerovski ağır ağır, yüksek sesle düşünüyormuş gibi. "Ama neden sürekli kendi davranışını haklı çıkarmaya çalışıyor? Ve bununla yetinmiyor, başkalarını da kafalamaya çalışıyor. Güçlü insanların arasında olmaktan utanıyor, başkalarının da güçsüz olmasını istiyor. O zaman kendisi için daha kolay olacağını düşünüyor. Belki de haklıdır, ama böyle bir tavır beni çileden çıkarıyor..."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Onu dinliyordum, ağzımı açtım, o susunca dikkatlice sordum:</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Glukhov'un da... baskı altında olduğunu mu söylemek istiyorsun?"</span></span></p>

  <p class="Style24" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Baskı altındaydı. Ama şimdi tamamen ezilmiş halde." "Dur, dur... Müsaade et!" Yüzünü ağır ağır bana çevirdi. "Anlamıyor musun?" diye sordu.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Neyi anlayayım? Kendisi anlattı... Kulaklarımla işittim... Çok açık değil mi, bu adam ne bir şey hayal etmiş ne de rüya görmüş... Apaçık!"</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Ama bu şimdi bana da pek açık görünmüyordu. Hatta tam tersi.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Demek ki anlamıyorsun," dedi Veçerovski, merakla bana bakarak. "Hım... Ama o Zahar anladı." Bu akşam ilk defa piposunu aldı ve acele etmeden tüttürmeye koyuldu. "Anlamaman tuhaf... Neyse, duyguların darmadağınıktı. Kendin tahmin et bakalım: Adam polisiyeleri seviyor, televizyon karşısında oturmayı seviyor, en sevdiği televizyon dizisi de bugündü... Ve aniden, hiç tanımadığı insanlarla sohbet etmek için bilmediği bir yere seğirtiyor. Niçin? Baş ağrılarından şikâyet etmek için mi?" Bir kibrit çaktı ve piposunu puflayarak yakmaya koyuldu. Sarı-kırmızı ateş aşağıya doğru eğilen gözlerinde dans ediyordu. Ballı dumanı içine çekti. "Ama sonra, ansızın onu hatırladım. Daha doğrusu ansızın değil... Ve şiddetle değişti. Gayet canlıydı, enerjikti, konuşkandı, dili iğneliydi... Ama bir anda Rousseauculuk bitti, votka canlısı olmaktan çıktı. İlkin onun için sadece üzülüyordum, ama yeni dünya görüşünü reklam etmeye koyulduğunda çileden çıktım."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Sustu ve alışılmadık şekilde piposuna yoğunlaştı.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Gücümü tekrar toparladım. Nasıl görünüyor bakalım. Adam eziğin tekiymiş. Yaşıyordu, ama aynı adam değildi. Maddi olarak bitmiş... Manevi olarak bitmiş... Ona ne yapmışlardır acaba? Dayanamadığı bir şeyler... Kimsenin dayanamayacağı bir baskı...</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Yani Snegovoy'u da mı suçluyorsun?" diye sordum.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Kimseyi suçlamıyorum," diye itiraz etti Veçerovski.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"İyi de... Glukhov seni kudurttu..."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Beni anlamıyorsun," dedi Veçerovski, hafif bir sabırsızlıkla. "Beni öfkelendiren Glukhov'un tercihi değil. Kendi başına, çaresiz, umutsuz kalmış bir adamın yaptığı seçimden niye kudurayım ki? Beni öfkelendiren, Glukhov'un bu seçimden sonraki davranışı. Tekrar ediyorum: Yaptığı seçimden utanıyor; bu yüzden, sadece bu yüzden! Başkalarını da inançlarından ayartmaya çalıştığı için. Yani, özünde, bu karşı konulmaz basınca ancak böyle karşı koyabileceğini sandığından. Beni anlıyor musun?"</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Zihnimle, anlıyorum," dedim.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Glukhov'u tamamen anlamanın mümkün olduğunu, ve anlaşıldığı takdirde affedileceğini, aslında Glukhov'un analiz edilebilirliğin ötesinde olduğunu, bir tek merhamete layık olduğunu da eklemek istedim, ama daha fazla konuşamayacağımı hissetmiştim. Titriyordum. Çaresiz ve umutsuzdum... Çaresiz ve umutsuz... Neden ben? Neden? Onlara ne yaptım ki?... Konuşmayı sona erdirmem gerekiyordu ve her kelimeden sonra dişlerimi sıkarak konuştum:</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Nihayetinde, hiçbir insanın da dayanamayacağı bir baskı var..."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Veçerovski bir cevap verdi, ama onu ne işittim, ne de anladım. Şimdi, daha düne kadar bir insan, toplumun bir üyesi olduğumu, kendime has kaygılarım ve sıkıntılarım bulunduğunu, ama toplum tarafından konulan kuralları takip ettiğim sürece (ve bu da hiç zor sayılmazdı, şimdiden bir alışkanlık haline gelmişti), olası bütün tehlikelerden polis, ordu, sendikalar, kamusal düşünce, dostlar ve aile tarafından korunmakta olduğumu ve nihayet çevremdeki her şeyin karmakarışık olduğunu, bir çatlağa gizlenmiş yayın balığının yalnızlığına düştüğümü, çevremde ise korkunç ve ayırt edilemeyen, iri dişlere bile ihtiyacı olmayan gölgelerin yürüdüğünü ve süzüldüğünü, beni un ufak, dümdüz etmek, hiçliğe çevirmek için bunların yüzgeçlerinin hafif bir hareketinin yeteceğini düşündüm ansızın... Ve anlamam gerekiyordu ki, bu çatlakta oturduğum sürece dokunulmazdım. Hatta daha da korkuncu; beni insanlıktan ayırmışlardı, tıpkı koyunu sürüden ayırdıkları gibi ve bilinmeyen bir yere, bilinmeye bir nedenle sürmüşlerdi, bunu fark etmeyen sürü ise sakince yoluna devam ediyordu ve uzaklaşıyor, uzaklaşıyordu... Eğer bunlar şu Marslılar olsaydı, eğer uzaydan, okyanusun derinlerinden, dördüncü boyuttan korkunç, tahripkâr bir saldırı olsaydı, benim için ne kadar kolay olurdu! Pek çoklarından biri olur çıkardım o zaman, kendime bir yer bulabilirdim, insan saflarında olabilirdim! Ama herkesin gözleri önünde helak olup gideceğim, kimse fark etmeyecek bile ve öldüğümde, toza karıştığımda, ilkin herkes çok şaşıracak, sonra da omuz silkecekler. Tanrıya şükür, İrka burada değil. Tanrı'ya şükür, bundan etkilenmedi... Delilik bu, delilik! İnanılmaz saçma! Başımı bütün gücümle salladım ve saçlarımı çekiştirdim. Ve bütün bu kâbus, nebuladaki madde ile uğraştığım için mi?! "Belli ki, evet," dedi Veçerovski.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Korkuyla ona baktım, ama sonra çığlığımın ancak kendi kulaklarıma yetiştiğini hissettim.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Dinle, Fil, bu çok anlamsız!" dedim umutsuzlukla.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"İnsanlara has bir görüş açısından, anlamsız," dedi Veçerovski. "Ama senin çalışmalarına karşı olanlar insanlar değil ki."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Kim peki?"</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Aynı balık gene oltaya vurdu!" dedi Veçerovski, üstelik bu üslup hiç de onun tarzı değildi, bu yüzden bir kahkaha attım. Sinirli bir kahkaha. Histerik. Ve cevap olarak onun şu Marslı kihkihini işittim.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Dinle," dedim. "Hepsi de cehennem olsun. Hadi çay içelim!"</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Veçerovski'nin şimdi gitmesi gerektiğini, yarın sınavları olduğunu ya da kitabındaki bir bölümü bitirmesi gerektiğini söyleyeceğinden çok korktum ve aceleyle ekledim:</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Hadi, ha? Bir yerlere bir kutu çikolata sıkıştırmıştım. Vayngarten! tıka basa doyurayım diye... Hadi!"</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Memnuniyetle," dedi Veçerovski ve ayağa kalktı.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Biliyor musun, düşünüyorsun, düşünüyorsun," dedim, mutfağa gidip, çaydanlığa su doldurup ocağa koyarken. "Düşünüyorsun, düşünüyorsun, gözlerin kararıyor. Böyle olamaz, olamaz. Snegovoy'u da böyle şeyler yıktı işte, şimdi bunu tam olarak anlıyorum. Dairesinde yalnız başına oturuyordu, bütün ışıklarını yakmıştı, ama ne işe yarardı ki bu? Bu karanlığı lambalarla aydınlatamazsın. Böylece, düşündü, düşündü ve sonra kafasında bir şey tıkırdadı; ve son... İnsan mizah anlayışını kaybetmemeli. Bu gerçekten de gülünçtü; böyle bir güç, böyle bir enerji... ve bütün bunlar sadece bir insanı bir yıldız nebulaya dönüştüğünde ne olduğunu öğrenmekten alıkoymak için... Bunu bir düşün, Fil! Gülünç, değil mi?"</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Veçerovski, alışkın olmadığım bir ifadeyle bana bakıyordu.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Biliyor musun, Dima," dedi, "bu durumun gülünç yanları hiç aklıma gelmemişti."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Hayır, gerçekten... Ama bunu düşündüğünde... Toplanıp şöyle düşünmeye başlıyorlar: Halkalı solucanları incelerken yüz megavat verelim, şu projeyi gerçekleştirirken yetmiş beş gigavat, Malyanov'u engellemek için ise on megavat yeter. Birisi itiraz ediveriyor: On megavat az. Onu delirtmek için telefonla aramak gerek; birincisi bu. İkincisi de, ona konyak ve bir kadın vermeli..." Kollarımla dizlerimi sarmış oturuyordum. "Hayır, gerçekten gülünç bu."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Evet," diye onayladı Veçerovski. "Biraz gülünç... Çok değil. Senin itirazların, Dima, çok zayıf. Şu senin M-delikleri de çok tuhaftı zaten."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Ne delikleri!" dedim. "Delik melik yoktu. Ve olmayacak da. Başımın etini yemeyi bırakın sayın yönetici, ben bir şey görmedim, duymadım, orada olmadığımı onaylayacak bir tanığım da var... Zaten halihazırda planlanmış olan çalışma alanım da İK-spektometreleriydi, geri kalan her şey entelektüel bir gezintiden ibaretti, Galileo kompleksiydi..."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Sustuk. Çaydanlık "pf-pf-pf" diye ses çıkararak kaynamaya başladı.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Peki," dedim. "Zayıf bir itiraz. Kabul. Ama kabul etmelisin ki bütün bu tatsız ayrıntıları bir kenara koyup da bakarsan, acayip ilginç bir şey ortaya çıkıyor. Yani, onlar gerçekten de varlar sanki. İnsanlar öyle gevezelikler etmişler, öyle tahminler yapmışlar, öyle yalanlar söylemişler ki... Şu aptal fincan altlığını, Babil'in asma katlarını keşfetmişler. Ama şimdi altında ezildiğimiz bu şeyler hep vardı. Tabii kuşkusuz bizim düşündüğümüz şekilde değil... Bu arada, ben her zaman, onlar sonunda ortaya çıktıklarında kesinlikle hiçbir şeye benzemediklerinin görüleceğine ve onları keşfetmek zorunda kalacağımıza inanıyordum..."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Onlar dediğin de kim?" diye sordu Veçerovski. Sönmüş piposunu yakıyordu.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Uzaylılar," dedim. "Ya da, bilimsel ifadeyle, yüksek bir uygarlık."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"A-a," dedi Veçerovski. "Anlıyorum. Gerçekten de, kimse onların sıradışı hareketler yapan polis memurlarına benzeyeceğini düşünmemişti."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Peki, peki," dedim. Kalktım ve çay koymak için masayı hazırladım. "Benim itirazım pek zayıf, ama belli ki seninki öyle değil."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Olabilir," diye onayladı Veçerovski. "Bana göre mevcut olmayan bir şeyi hayal etme gücünden tamamen yoksunum. Filogiston, örneğin, bir termojen... ya da, diyelim ki her yeri kaplayan eter... Hayır, hayır, çayı tazele, lütfen... Ve cimrilik etme."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Nasıl yapacağımı biliyorum," diye atıldım. "Bu filogistonu da nereden çıkardın?"</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Filogistona hiç inanmadım. Yüksek bir uygarlığa hiç inanmadım. Hem filogiston, hem de yüksek uygarlık; fazlasıyla insani bunlar. Baudelaire'deki gibi. Fazlasıyla insani, yani hayvani. Aklın ürünü değil, akılsızlığın ürünü."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Dur bakalım!" dedim, bir elimde çaydanlık, diğerinde de bir paket Seylan çayıyla. "Yüksek bir uygarlıkla karşı karşıya olduğumuzu kendin söylemiştin..."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Hiç de değil," dedi Veçerovski, soğuk bir tavırla. "Yüksek bir uygarlıkla karşı karşıya bulunduğunuzu siz ifade ettiniz. Ben ise bu koşulları sadece sizi meselenin kaynağına yönlendirmek için kullandım..."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Büyük odadaki telefon çalmaya başladı. Titredim, çaydanlığın kapağını düşürdüm.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Tüh..." diye mırıldandım, bir Veçerovski'ye, bir kapıya bakarak.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Git, git," dedi Veçerovski sakince, ayağa kalkarken. "Çayı ben yaparım."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Ahizeyi hemen almadım. Korkuyordum. Özellikle böyle bir saatte birini aramak... Belki de, sarhoş Vayngarten'dir? Yalnız başına oturuyor... Ahizeyi aldım.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Evet?"</span></span></p>

  <p class="Style22" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Vayngarten'in sarhoş sesi geldi:</span></span></p>

  <p class="Style22" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Tabii ki uyumuyor... Selam, yüksek akim kurbanı! Ne var ne yok?"</span></span></p>

  <p class="Style22" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"İyilik," dedim, müthiş rahatlayarak. "Senden?"</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Bizde her şey yolunda..." diye açıkladı Vayngarten. "Avs... Avstoria... Astoria'ya gitmiştik. Astoria, anlıyor musun? Yarım şişe aldık, yetmeyeceğini düşündük. Sonra bir yarım şişe daha aldık... İki yarım şişeyi eve getirdik... Yani diyeceğim, tam bir şişe... Şimdi de kendimizi harika hissediyoruz. Gelsene!"</span></span></p>

  <p class="Style22" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Olmaz," dedim. "Veçerovski de burada. Çay içiyoruz."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Kim çay içerse çaylanır," diye açıkladı Vayngarten ve kahkaha attı. "Peki. Bir şey olursa ara..."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Anlamadım, yalnız mısın, Zahar da yanında mı?"</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Oğlan da; üç kişiyiz," dedi Vayngarten. "Çok hoş... Yani, eğer bir şey olursa atla gel. Bekliyoruz..." Ve telefonu kapadı.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Mutfağa döndüm. Veçerovski çay koyuyordu.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Vayngarten mi?" diye sordu.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Evet. Bu çılgınlığın ortasında bile bazı şeylerin her zamanki gibi kalmış olması çok hoş. Deliliğin değişmez istikrarı. Sarhoş bir Vayngarten'in böyle iyi olabileceğini daha önce hiç düşünmemiştim."</span></span></p>

  <p class="Style20" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Ne dedi sana?" diye sordu Veçerovski. "Dedi ki: Kim çay içerse çaylanır."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Veçerovski hoşnut bir şekilde kıkırdadı. Vayngarten'i seviyordu. Çok kendince, ama seviyordu. Vayngarten'i</span></span> <span class="FontStyle46"><span style="font-weight:normal;font-size:16.0px" xml:lang="tr-TR">enfant terrible</span></span> <span class="FontStyle30"><span style="font-weight:normal;font-size:16.0px" xml:lang="tr-TR">sayıyordu: büyük, terli, gürültücü bir</span></span> <span class="FontStyle46"><span style="font-weight:normal;font-size:16.0px" xml:lang="tr-TR">enfant terrible.</span></span></p>

  <p class="Style22" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Bekle," dedim. "Şekerler nerede? İşte!"</span></span></p>

  <p class="Style22" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Buzdolabını didik didik ettim ve lüks bir "Harika Hanım" kutusu çıkardım.</span></span></p>

  <p class="Style22" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Gördün mü?"</span></span></p>

  <p class="Style20" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"O!" dedi Veçerovski, saygıyla. Kutuya hürmetlerimizi sunduk.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Yüksek uygarlıktan selam," dedim. "Evet! Ne diyordun? Aklımdan çıkıvermiş... Evet! Bütün bunlardan sonra gene aynı şeyi iddia ediyordun..."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Hımm..." dedi Veçerovski. "İddia ediyorum. Her zaman, yüksek bir uygarlığın mevcut olmadığına inandım. Ve şimdi, senin de ifade ettiğin gibi bunca şeyden sonra, neden mevcut olmadığını tahmin ediyorum."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Bekle, bekle..." Çaydanlığı kaldırdım. "Niye böyle diye başlayacaksın, amabunlann hepsi teori... Bana şunu söyle... Eğer yüksek bir uygarlık yoksa... Eğer bunlar, kelimenin en genel anlamında uzaylılar değilse, kimler o zaman?" Hiddetlenmiştim. "Bir şeyler biliyor musun, yoksa sadece paradokslarla eğlenerek dil egzersizi mi yapıyorsun? Bir adam kendini vurdu, bir diğerinden denizanası yaptılar... Ne zırvalıyorsun sen?"</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Hayır, çıplak gözle bile Veçerovski'nin paradokslarla eğlenmediği ve zırvalamadığı belliydi. Yüzü aniden karardı ve bir yorgunluk kapladı, sonra da devasa, ama dikkatle gizlenmiş bir gerilim belirdi... ya da belki bir çeşit inat; sert, öfkeli bir inat. Kendine benziyor olmaktan çıkmıştı. Genelde yüzü, uyuklayan bir aristokratın ifadesizliğiyle hep bir parça solgundu, şimdi ise taş gibi sert görünüyordu. Tekrar korkuya kapıldım. Bu anda, ilkin Veçerovski'nin beni aslında moral olarak desteklemek üzere burada oturduğunu düşünmüştüm. Beni geceyi dairesinde geçirmem ve daha önce de orada oturup çalışmam için davet etmesinin nedeni bu değildi. Ve çok korkmuş olsam da, ansızın onun için bir acıma hissettim, üstelik bu duygunun hiçbir temeli yoktu, sadece belirsiz birtakım sezgiler ve yüzündeki değişiklik...</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Sonra ansızın, nedensiz yere, Veçerovski'nin üç yıl önce bir süreliğine hastaneye yatırıldığını ve çabucak taburcu edildiğini hatırladım...</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR"><br /></span></span></p>

  <p class="Style20" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"></p>

  <p class="Style20" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle46"><span style="font-weight:normal;font-size:16.0px" xml:lang="tr-TR">Parça 17...</span></span> <span class="FontStyle30"><span style="font-weight:normal;font-size:16.0px" xml:lang="tr-TR">bilinmeyen, iyi huylu bir tümördü. Bir yıllık bir geçmişi var. Ben ise onu ancak geçen sonbaharda fark ettim, her gün onunla karşılaşıyordum, onunla birlikte kahve içiyor, onun Marslı kahkahasını dinliyordum, sorularını dinlemekten şikâyet ediyordum. Ve hiçbir şeyden, en ufak bir şeyden bile kuşkulanmamıştım...</span></span></p>

  <p class="Style1" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Ve şimdi beklenmedik bir acıma duygusuna kapılmıştım,</span></span></p>

  <p class="Style20" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">kendimi tutamıyordum ve bunun anlamsız olduğunu, bir cevabı bile olmadığını bile bile, konuşuyordum:</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Fil," dedim, "sen de baskı altında mısın?"</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Elbette soruma hiç dikkat etmedi. Beni dinlemiyordu. Yüzündeki gerilim kaybolmuştu, tekrar o aristokrat ifadesizliğine gömülmüştü, kırmızı göz kapakları gözlerine iniyordu ve piposunu tüttürmeye kaldığı yerden devam ediyordu.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Zırvalamıyorum ben," dedi. "Siz kendiniz zırvalıyorsunuz. Şu yüksek uygarlığı kendiniz keşfettiniz ve bunun çok basit bir şey olduğunu anlayamıyorsunuz; çağdaş bir mit bu, daha karmaşık bir şey değil."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Ellerim karıncalanıyordu. Daha karmaşık? Yani, daha mı kötü? Daha kötüsü ne olabilir ki?</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Astronomsun sen," diye devam etti ayıplarcasına. "Ksenoloji'nin temel paradoksunu biliyor olmalısın..."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Evet, biliyorum," dedim. "Gelişiminin zirvesindeki her uygarlık, çok büyük olasılıkla..."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Falan filan," diye sözümü kesti. "Kaçınılmaz olarak faaliyetlerinin izlerini gözlemlemiş olmamız gerekirdi, ama bunları gözleyemiyoruz. Neden? Çünkü yüksek bir uygarlık yok. Çünkü nedense hiçbir uygarlık, yüksek uygarlığa dönüşmüyor.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Evet, evet," dedim. "Akıl kendini nükleer bir savaşla yok eder. Saçmalık."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Elbette saçmalık," diye onayladı sakince. "Ayrıca da gündelik algılarımız çerçevesinde son derece basit, son derece ilkel..."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Dur bakalım," dedim. "Şu ilkellik meselesini papağan gibi tekrar edip duruyorsun. Elbette, nükleer bir savaş ilkelliktir. Ama aslında, hiç de basit olmayabilir... Genetik hastalıklar, varoluş yorgunluğu, oryantasyonların değişmesi... Bunlarla ilgili koca bir literatür var. Örneğin ben, yüksek bir uygarlığın ortaya çıkışının kozmik bir karakter taşıyacağını düşünüyorum, yani onları doğal kozmik görüngülerden ayırt edemeyiz. Ya da, örneğin, bizim durumumuzu ele al: Neden bu, yüksek bir uygarlığın ortaya çıkışı olmasın ki?"</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"İnsani bu, fazla insani," dedi Veçerovski. "İnsanlığın, kâinatı çözmenin eşiğinde olduğunu gözlemlediler, rekabetten korkarak onu durdurmaya karar verdiler. Böyle mi?"</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Neden olmasın?"</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Çünkü bu bir kurgu. Parlak ve basit kapaklı, ucuzcularda satılan bir kurgu. Bir ahtapota smokin giydirmeye çalışmak gibi. Ve öylesine bir ahtapota da değil, aslında hiç olmayan bir ahtapota..."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Veçerovski çaydanlığı itti, dirseklerini masaya koydu ve çenesini avuçlarının arasına alarak, kırmızı kaşlarını kaldırıp başımın üzerinde bir yerlere bakmaya başladı.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Baksana, nasıl eğlenceli oluyor," dedi. "Daha iki saat önce hepimiz de anlaşmıştık; üzerimizde hangi kuvvetin etkili olduğunun önemi yok, önemli olan baskı altında nasıl davranacağımız. Ama görüyorum ki bunu kesinlikle düşünmüyorsun, ısrarla yeniden ve yeniden bu gücü tanımlamaya çalışmaya geri dönüyorsun. Ve bunun için de ısrarla yüksek bir uygarlık hipotezini öne sürüyorsun. Bu hipoteze karşı kendi küçük itirazlarını unutmaya hazırsın ve şimdiden unuttun bile. Ben ise neden böyle davrandığını anlıyorum. Bilinçaltında bir yerlerde, her yüksek uygarlığın, sonuçta bir uygarlık olduğu ve iki uygarlığın daima anlaşabileceği, bir tür uzlaşma bulabilecekleri, kurtları besleyip kuzuları koruyabilecekleri düşüncesi yatıyor... En kötü durumda bile karşılaştığımız bir düşmandır; ama azametli güce yenilmek, zaferi hak eden karşıtının önünde asaletle geri adım atmak ve belki (şeytanın oyunu bu da!) makul itaatkârlığın için bir ödül almak pek tatlıdır... Bana öyle bakma lütfen. Bunun senin bilinçaltında olduğunu söylüyorum. Bunun sadece sende olduğunu mu sanıyorsun? Bu çok insani. Tanrıyı reddettik, ama destek olmadan, mitlerden bir koltuk değneği olmadan kendi ayaklarımız üzerinde duramıyoruz hâlâ. Ama durmalıyız! Bunu öğrenmeliyiz. Çünkü siz de, sizin gibilerin durumunda sadece dostlardan yoksun değilsiniz. Öylesine yalnızsınız ki, düşmanlarınız bile yok sizin! İşte anlamak istemediğiniz bu."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Veçerovski sustu. Bu beklenmedik konuşmayı sindirmeye çalışıyordum, ağzım köpürerek itiraz edecek, mücadele edecek argümanlar bulmaya çalışıyordum... Ne tür argümanlar? Bilmiyorum. Haklıydı: Bunu hak eden bir düşman karşısında geri çekilmek utanılacak bir şey değildi. Yani, bu onun düşündüğü değil. Benim düşündüğüm. Yani düşünmüyorum, sadece şimdi düşündüm; o bunu söyledikten sonra. Kırılıp geçilmiş bir ordunun, ateş altında yürüyen generali gibi hissediyordum kendimi; kılıcımı ona vermek için muzaffer komutanı arıyordum. Ve kendi lanet durumumdan rahatsızlığım, düşmanımı bulamamaktan duyduğum rahatsızlıktan daha azdı.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Ne demek 'düşman yok'?" dedim sonunda. "Birinin işine yarıyor ki bunlar oldu!"</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Peki kimin işine yarıyor," dedi bir tür uyuşuklukla Veçerovski, "bir taşın yeryüzünün yüzeyine</span></span> <span class="FontStyle47"><span style="font-weight:normal;font-size:16.0px" xml:lang="tr-TR">9.81</span></span> <span class="FontStyle30"><span style="font-weight:normal;font-size:16.0px" xml:lang="tr-TR">metre bölü saniye karelik bir ivmeyle düşmesi?"</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Anlamadım," dedim.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Tam olarak bu ivmeyle düşmez mi?"</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Evet..."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Ve sen yüksek bir uygarlığı burada hesaba katmıyorsun. Bu olguyu açıklayabilmek için..." "Dur bir... İyi de..."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Bir taşın tam olarak bu ivmeyle düşmesi kimin işine yarar? Kimin?"</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Kendime çay doldurdum. Sanki bütün yapmam gereken iki kere ikiyi bulmaktı, ama bunlardan hiçbir şey anlamamıştım.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Yani bir tür temel kuvvetle karşı karşıya bulunduğumuzu mu söylemek istiyorsun? Bir doğa görüngüsüyle?"</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Eğer senin için böylesi daha anlamlıysa, evet," dedi Veçerovski.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Sen var ya, dostum!" Ellerimi çırptım, bardağa çarptım ve çay masaya döküldü. "Hay aksi..."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Ben masayı temizlerken Veçerovski de deminki gibi tembelce devam ediyordu:</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Yörüngeyi reddetmeye kalk; ve her şeyin merkezine dünyayı değil de güneşi koy bakalım. Her şeyin ne kadar basitleştiğini göreceksin."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Islak bezi lavaboya attım.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Yani kendine has bir hipotezin var," dedim.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Evet, var."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Açıkla o zaman. Bu arada, niye hemen açıklamadın ki onu? Vayngarten buradayken." Veçerovski kaşlarını kaldırdı.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Biliyorsun... Her yeni hipotezin, daima büyük tartışmalara yol açan dezavantajları vardır. Ben ise tartışmayı hiç istemiyordum. Sadece senin bir seçimle karşı karşıya olduğunu ve bu seçimi kendinin, tek başına yapman gerektiğine seni ikna etmek istiyordum. Belli ki bunu başaramadım. Öte yandan benim hipotezim, tamamlayıcı bir argüman olarak görünebilirdi, çünkü onun özü... daha doğrusu, onun biricik pratik sonucu, senin şimdi sadece dostların değil, düşmanların da olmadığını ortaya koyuyor. Belki de hata yapmıştım. Belki de boğucu tartışmalara girişmek gerekiyordu, ancak böylelikle kendi durumunu daha açık olarak kavrayabilirdin. Benim görüşüme göre, mesele şöyle düşünülebilir..."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Veçerovski'nin hipotezini anlamadığımı söylemem mümkün değil, ama onu sonuna kadar kavradığımı da söyleyemem. Hipotezinin beni ikna ettiğini söyleyemem, ama öte yandan başımıza gelen her şey, ona tam oturuyordu. Dahası, kâinatta olmuş olan, olmakta olan ve olacak olan her şey ona tamamen oturuyordu ve eğer böyle söylemek mümkünse, bu da hipotezin zayıf tarafını oluşturuyordu. Onda, bir sicimin aslında sicimden başka bir şey olmadığının kabulü vardı.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Veçerovski, homeostatik bir kâinat anlayışı önü sürüyordu (ve tam olarak bu arkaik ve şiirsel kelimeyi kullanmıştı). "Kâinat kendi yapısını korur"; temel aksiyomu buydu. Onun sözleriyle, enerjinin ve maddenin korunumu yasaları genel olarak yapının korunumu yasasının kısmi görünümleriydiler. Azalmayan entropi yasası homeostatik kâinatla çelişiyordu ve bu yüzden evrensel değil, kısmi bir yasaydı. Bu yasayla ilişik ve tamamlayıcı olan, aklın aralıksız yeniden-üretimi yasasıydı. Bu iki kısmi yasanın birleşme ve çelişmesi, evrensel olarak kabul edilen yapının korunumu yasasını ortaya koyuyordu.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Eğer sadece azalmayan entropi yasası mevcut olsaydı, kâinatın yapısı kaybolur ve kaos egemen olurdu. Ama öte yandan, eğer sadece aralıksız gerçekleşen ve her şeye muktedir olan akıl mevcut ya da hep baskın olsaydı, kâinatın verili homeostatik yapısı gene parçalanırdı. Bu kuşkusuz, kâinatın daha iyi ya da daha kötü olması anlamına gelmezdi, sadece farklı olurdu; homeostatiklik ilkesiyle çelişirdi, zira o zaman sürekli olarak gelişen 'akıl'ın sadece tek bir amacı olabilirdi: Doğanın doğasını değiştirmek. Bu nedenle, homeostatik bir kâinatın özü, entropinin artışıyla aklın gelişimi arasında bir dengeyi sürekli kılmaktır. Ve bu nedenle yüksek bir uygarlık mevcut olamaz, zira yüksek bir uygarlık derken kastettiğimiz, öyle bir dereceye kadar gelişmiş olan akıldır ki, bu şimdiden, kâinat ölçeğinde, azalmayan entropi yasasına hâkim olmuştur. Ve şimdi başımıza gelen ise, homeostatik kâinatın, insanlığın yüksek bir uygarlığa evrilmesi tehdidine karşı gösterdiği ilk tepkiden başka bir şey değildir. Kâinat kendini savunuyor.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Malyanov ve Glukhov'un neden gelecek kataklizmin ilk lokmaları olduklarını bana sorma, diyordu Veçerovski. Glukhov ve Malyanov'un kutsal araştırmalarına giriştikleri kâinatın bu köşesindeki 'homeastatis'i etki altına almış bulunan hangi doğal uyarımlar olduğunu bana sorma. Homeostatik kâinatın hareket mekanizmasını da sorma bana; bununla ilgili bir şey bilmiyorum, tıpkı kimsenin, örneğin enerjinin korunumu yasasının işleyişiyle ilgili bir şey bilmiyor olduğu gibi. Bütün süreçler, enerjinin korunumunda olduğu gibi işliyor. Bütün süreçler, Malyanov ve Glukhov'un, milyonlarca ve milyonlarca başka insanlarınkiyle birleşen şu çalışmaları, bir milyar yıl sonra kıyamete neden olmasın diye işliyor. Demek istiyorum ki, bütün kâinatı kapsayan bir kıyamet değil, bugün gözlemlemekte olduğumuzu, bir milyar yıldır mevcut olanı ve Malyanov ile Glukhov'un, bundan hiç kuşku duymaksızın, entropiye hâkim olmaya yönelik mikrokozmik girişimleriyle tehdit etmekte oldukları bu kâinatı kapsayan bir kıyamet...</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Anladığım şey bu işte; üstelik, onu doğru mu anladığımı, ya da tamamen mi doğru anladığımı, hatta belki bütünüyle yanlış mı anlamış olduğumu bilmiyorum. Onunla tartışmaya da koyulmadım. Bu olmaksızın yeterince kötüydü zaten, ve şu haliyle bile kendini öyle umutsuzcasına ortaya koyuyordu ki, ne diyeceğimi, buna nasıl yaklaşacağımı ve genel olarak nasıl yaşayacağımı bilmiyordum. Tanrım! D. A. Malyanov, homeostatik kâinata karşı! Taşın altındaki ot değil bu. Güneşin merkezindeki bir virüs değil...</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Dinle," dedim. "Eğer her şey böyleyse, sen ne konuşuyorsun ki? Şu benim M-deliklerinin cehenneme kadar yolu var... Seçim! Nasıl bir seçim olabilir ki?"</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Veçerovski ağır hareketlerle gözlüklerini çıkardı ve serçe parmağıyla, burnunun huzursuz kemerini ovalamaya koyuldu. Çok uzun, yorucu olacak kadar uzun süre sustu. Ben de bekliyordum. Çünkü altıncı duyumla anlıyordum ki eğer bir çıkış, bir yol, bir şu kahrolası seçim olmasaydı, Veçerovski beni, homeostatik modeline kurban olarak atamazdı, bunu asla yapmazdı, asla söylemezdi bunları. Ve burnunu ovuşturmayı bitirdi, gözlüklerini tekrar taktı ve sakince konuştu:</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Bana, bu yolun beni ölüm okyanusuna götüreceğini söylediler, ve ben de yarı yoldan geri döndüm. O zamandan beri önümde hep kör, çapraşık ve terkedilmiş patikalar beliriyor..."</span></span></p>

  <p class="Style20" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Ee?" dedim.</span></span></p>

  <p class="Style20" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Tekrar mı edeyim?" diye sordu Veçerovski. "Tekrar et."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Tekrar etti. İçimden ağlamak geliyordu. Aceleyle kalktım, çaydanlığı yeniden doldurdum ve ocağa koydum.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Şu çayın var olması iyi şey," dedim. "Yoksa çoktan sarhoş düşüp masanın altında ulurdum..."</span></span></p>

  <p class="Style20" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Ben kahve tercih ediyorum," dedi Veçerovski.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Dış kapıda bir anahtarın kilidi çevirdiğini işittim. Sanırım bembeyaz kesildim, belki de mosmor, çünkü Veçerovski aniden endişeyle bana atıldı ve sessizce konuştu:</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Sakin ol, Dima, sakin ol... Ben yanındayım."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Onu zorlukla duyuyordum.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Girişteki ikinci kapı açıldı, bir elbise hışırdadı, hızlı adım sesleri işittim, Kalyam umutsuzca çığlık attı ve hâlâ antik bir anıt gibi otururken İrka'nın nefesi kesilmiş sesini işittik: "Kalyamuşka..." Ve hemen arkasından:</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Dimka!"</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Koridora nasıl çıktığımı hatırlamıyorum. İrka'ya sarıldım, kucakladım, sıkı sıkıya tuttum, kendime bastırdım (İrka, İrka!), tanıdık parfümünü içime çektim. Yanakları ıslaktı, tuhaf bir şekilde mırıldanıyordu: "Hayattasın, Tanrım... Ben de sanmıştım ki! Dimka!" Sonra kendimizi toparladık. Hiç değilse ben. Yani, burada olduğunu ve ne mırıldandığını tamamen anlamıştım. Şekilsiz dehşetim, tamamen somut, dünyevi bir korkuya dönüşmüştü. Kucaklarımdan yere indirdim onu, geri çekildim, gözyaşları içindeki yüzüne baktım (makyajsızdı) ve sordum:</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Ne oldu, İrka? Neden buradasın? Ya Bobka?"</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Bence beni dinlemiyordu. Ellerime sarıldı, sıtmalı birininkine benzeyen gözlerini yüzüme dikmişti ve tekrar edip duruyordu:</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Neredeyse çıldırıyordum... Geç kaldığımı düşünüyordum... Öyle bir şeydi ki..."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Ellerimizi bırakmadan mutfağa gittik, onu taburesine oturttum, Veçerovski de sessizce kaynayan çaydanlıktan koyu bir çay doldurdu. İrka hırsla içti, yarısını ceketine döktü. Berbat görünüyordu. Öyle süzülmüştü ki, onu zorlukla tanıyordum. Gözleri kızarmıştı, saçları taranmamıştı, örgüleri dağınıktı. Titredim ve musluğa yaslandım.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Bobka'ya bir şey mi oldu?" dedim, dilim zorlukla dönüyordu.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Bobka'ya mı?" diye tekrarladı, amaçsızca. "Bobka'nın bununla ne ilgisi var? Neredeyse senin yüzünden çıldırıyordum... Ne oldu burada?" Tekrar bağırmaya başladı. "Hasta mısın?" Gözleri tekrar üzerimde gezindi. "Öküz kadar sağlıklısın!"</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Çenemin düştüğünü hissettim ve ağzımı kapadım. Bir şey anlamıyordum. Veçerovski gayet sakin sordu:</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Dima'yla ilgili kötü bir haber mi almıştın?"</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">İrka, gözlerini üzerimde gezdirmeyi bıraktı ve ona döndü. Sonra sıçradı, girişe koştu ve hemen, çantasını karıştırarak döndü.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Bakın... Bakın, ne aldım..." Bir tarak, ruj, birkaç kâğıt parçası ve para yere döküldü. "Tanrım, nerede bu... Evet!" Çantasını masanın üzerine attı, titreyen elini ceketinin cebine soktu (ilk baktığında bulamamıştı) ve buruşmuş bir telgraf çıkardı. "İşte!"</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Telgrafı aldım. Okudum. Bir şey anlamamıştım. "... Snegovoy'a yetiş..." Yeniden göz gezdirdim, sonra umutsuzlukla konuştum:</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">" 'DİMA KÖTÜ ACELE EDİN SNEGOVOYA YETİŞİN.' Snegovoy mu?" dedim. "Neden Snegovoy?"</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">Veçerovski telgrafı dikkatle elimden aldı.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Bu sabah gönderilmiş," dedi. "Anladığım kadarıyla tamamen düzgün..."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Ne zaman gönderilmiş?" diye sordum yüksek sesle, sağır gibi.</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Bu sabah. Dokuzu yirmi iki geçe."</span></span></p>

  <p class="Style21" dir="ltr" style="margin-left:0;margin-right:0;text-indent:37.795277px;text-align:justify" xml:lang="en-US"><span class="FontStyle30"><span style="font-weight:normal;font-size:16.0px" xml:lang="tr-TR">"Tanrım! Bana neden böyle bir oyun oynadın?" dedi İrka.</span></span></p>
</body>
</html>
