<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Bilinmeyen</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="calibre1">KEMAL VAROL • Haw</p>
<p class="calibre1">KE^MAL VAROL 1977 doğumlu. Yas <span class="calibre2">YiüZükleri</span> (2001), Kin Divanı (2005) ve <span class="calibre2">Temmuzun On Sekizi</span> (2007) adlı şiir kitaplan <span class="calibre2">Bakiye</span> (Sel, 2013) adıyla toplu şiirler olarak yayımlandı. <span class="calibre2">Demiryolu tyküleri</span> (Sel, 2010) ve <span class="calibre2">Memleket Garlan</span> (İletişim, 2012) adlı derleme kitapları da bulunan Kemal Varolun ilk romamjar (Sel) 2011 yılında yayımlandı.</p>
<p class="calibre1">İletişim Yayınları 1953 • Çağdaş Türkçe Edebiyat 291 ISBN-13: 978-975-05-1419-7 © 2014 lletişim Yayıncılık A. Ş.</p>
<p class="calibre1">1. BASKI 2014, İstanbul</p>
<p class="calibre1">2. BASKI 2014, İstanbul</p>
<p class="calibre1"><span class="calibre2">EDlTÖR</span> Levent Cantek ^KAPAK Suat Aysu</p>
<p class="calibre1">KAPAK <span class="calibre2">İLLÜSTRASYONU</span> Sefa Sofuoğlu</p>
<p class="calibre1"><span class="calibre2">UYGULAMA</span> Hüsnü Abbas</p>
<p class="calibre1"><span class="calibre2">DÜZELT!</span> Sunay Ünlü Yücel</p>
<p class="calibre1"><span class="calibre2">BASKI ve CİLT</span> Sena Ofset. SERTİFİKA NO. 12064</p>
<p class="calibre1">Litros Yolu 2. Matbaacılar Sitesi B Blok 6. Kat No. 4NB 7-9-11</p>
<p class="calibre1">Topkapı 34010 İstanbul Tel: 212.613 03 21</p>
<p class="calibre1">İletişim Yayınlan. SERTİFİKA no. 10721</p>
<p class="calibre1">Binbirdirek Meydanı Sokak, lletişim Han 3, Fatih 34122 lstanbul</p>
<p class="calibre1">Tel: 212.516 22 60-61-62 • Faks: 212.516 12 58</p>
<p class="calibre1">e-mail: <a href="mailto:iletisim@iletisim.com.tr">iletisim@iletisim.com.tr</a> • web: <a href="http://www.iletisim.com.tr">www.iletisim.com.tr</a></p>
<p class="calibre1"><span class="calibre3">KEMAL VAROL</span></p>
<p class="calibre1"><a id="bookmark0"></a><span class="calibre3">Haw</span></p>
<p class="calibre1">iletişim</p>
<p class="calibre1"><span class="calibre2">“Onlar benim sessiz kullarımdır. </span></p>
<p class="calibre1"><span class="calibre2">Mahşer günü hepsi dile gelecek."</span></p>
<p class="calibre1"></p>
<p class="calibre1"><span class="calibre2">Allah</span></p>
<p class="calibre1"><a id="bookmark1"></a><span class="calibre3">İçindekiler</span></p>
<p class="calibre1">BİRİNCİ BÖLÜM</p>
<p class="calibre1">ONUNCU BÖLÜM</p><div class="calibre4">
<p class="calibre1">ON BEŞİNCİ BÖLÜM</p>
<p class="calibre1">ELMA...............................</p></div>
<p class="calibre1">BİRİNCİ BÖLÜM</p>
<p class="calibre1"><a id="bookmark2"></a>KATAFALK</p>
<p class="calibre1">“insanlığın <span class="calibre2">şanlı tarihi köpek efsaneleri ve köpek anılarıyla doludur: Nefret edilesi köpekler, saygı duyulası köpekler, korkulan köpekler, acınası</span></p>
<p class="calibre1"><span class="calibre2">köpekler!” Mo Yan, Kızıl Dan Tarlalan</span></p>
<p class="calibre1">Dedem, rüzgarın bir masaldan kopmuş gibi uğuldadığı, yağmurun olanca hızıyla boşaldığı bir sonbahar gecesi barınağa kan revan içinde getirilmiş. Yaralandığında öldü diye boş bir çuval gibi dağların arasındaki incecik yolun kenarına atılmış önce. Gelen geçen umursamamış, kimse duymamış iniltisini. Sonra, dünyanın cümle mahlukatı eğilip yerde acı içinde inleyen dedeme bakmış. Uzaklardan geçen tekinsiz bir atmaca şıp diye görmüş onu, boz bir kurt durup yaralı kokusunu içine çekmiş, bir yaban domuzu hızla ona doğru koşmaya başlamış, yılanlar kıvrıla kıvrıla yer değiştirmiş. Bulutlar geniş geniş yayılıp dedem için o sonbahar günü gözyaşı dökmüş. Yaşadığı, kalbinin hala inatla attığı, henüz kuyruğu titretmediği anlaşılınca barınağa ulaştırılmış tez elden. Böylece, sanki yıllardır sadakatle beklediği kapı bir anda yüzüne kapanmış ama yepyeni bir kapı açılmış dedemin talihsiz hayatının önünde.</p>
<p class="calibre1">Arada bir gözlerini zorlukla açmaya niyetlense de taş kesmiş gibi yedi gün yedi gece deliksiz uyumuş dedem. Ne yeni yapılan barınağın kuzeyindeki ana yoldan hırıltıyla gelip geçen yorgun kamyonların sesi ne güneyde adım adım ilerleyen eski trenlerin metalik gürültüsü ne de diğer bölmelerdeki yüzlerce köpeğin canhıraş bir şekilde havlamaları onu uyandırmaya muvaffak olmuş. Dünyanın tüm gürültüsü yedi gün boyunca şıp diye kesilmiş, yalnızca bir zamanlar duyup kulaklarını diktiği o uzak ve büyülü seslerin hatırası çöreklenmiş dedemin gözlerine.</p>
<p class="calibre1">Dirseklerinden kesilmiş ve uçlarına birer tekerlek takılmış olan kanlı arka bacakları tentürdiyotlu sargı bezleriyle yedi sekiz kat sarılıymış dedemin. Karnında sayılamayacak kadar çok dikiş izi varmış. Kan lekelerinin seçildiği sırtındaki onlarca yere tentürdiyot sürüldüğünden yaralarının sayısı bilinmiyormuş. Onca gün, altından oluk oluk sızan pisliğin içinde sere serpe uzanıp durmuş yerlerde. Yatırıldığı pütürlü beton zemin yüzünden karnı buz kesmiş. Gözlerinden süzülen birkaç damla kanlı yaş yere düşüp düşmemekte kararsız parlayıp durmuş o soğuklarda. Başını ön ayaklarının arasına gömüp iyot, dışkı, sargı bezi ve tentürdiyot kokuları arasında derin derin uyumuş boyuna. Heyecanla sağa sola dönen gözkapaklarına bakılırsa bu süre zarfında durmadan rüya görmüş dedem. Sanki bu dünyadan çoktan göçüp gitmiş de naaşı bir katafalka konulmuş, dünyanın envaiçeşit canlısı önünden saygıyla geçiyormuş gibi, her şeyden habersiz, yalnızca kendi hatıralarına kulak verir gibi bir hali varmış.</p>
<p class="calibre1">Bir zamanlar sokak sokak gezerken izbandut belediye görevlileri tarafından yakalanıp barınağa getirilen, çocuklar eğlensin diye büyük bir heyecanla alınıp eve götürüldüğü halde evde bakılamayacağı anlaşılınca barınağa geri yollanan; sürülere göz kulak olan, kucaklarda kurumla gezdirilen, avdan bekçiliğe kadar çeşitli vazifeler gören türlü türlü köpekler arada bir havlamalarını, kavga ve ulumalarını yarıda kesip barınağın en uzak köşesinde yaralarıyla baş başa uyuyan yaralı dedeme bakıyormuş acıyla.</p>
<p class="calibre1">Söylenenlere göre bir deri bir kemikmiş dedem. Postu yer yer siyah benekliymiş. Uzun, ince bir burnu varmış. Kuyruğu hareketsizmiş. Tentürdiyot ve kanla kirlenmiş sargı bezleriyle kaplı uzun kulakları varmış. Boynunda eski bir tasmanın izi seçiliyormuş ve bu iz ona iyi bakılması gerektiğinin apaçık işareti^niş. Yine de ne haşmetli bir görünüşe ne de ihtişamlı bir endama sahipmiş. Artık kuyruğu yerleri dövmüyor, kendini sırtüstü yere atıp arkadaşlarıyla şakalaşmıyor, deh danalar gibi oraya buraya koşturmuyor, yabancılara hırlamıyor, adı çağrılınca havlamıyor; ön ayaklarını ileri uzatmış, arada bir burnunu sağa sola oynatarak kendi halinde yatıyormuş sadece.</p>
<p class="calibre1">Dedemin usulca inip kalkan karnı hala yaşadığını söylüyormuş diğer bölmelerden ona merakla bakan köpeklere. Salyadan yoksun kaldığı için kurumuş pembe dili dişlerinin arasından süzülüp yerlerde sürünüyormuş. Zamanında memleketin cümle yollarını koklayan toz içindeki incecik burnu nemliymiş. Siyah benekli postu ıslaklığını kaybetse de yapış yapışmış tüyleri. Cinsi konusunda fikir birliğine varmak imkansızmış. Daha çok bir kırmayı andırı-yormuş. Uzun ince gövdesi, eksik bacakları, yüzüne çöreklenmiş kederi, dünyanın sesini duymasına engel olan sargılı kulakları ve henüz kimsenin bilmediği kana bulanmış hikayesiyle herkesin ilgisini çekiyormuş. Üstelik sadece köpekler değil, barınak çalışanları da ihtimam gösteriyormuş ona.</p>
<p class="calibre1">İnce bıyıklı, uzun boylu genç veteriner belirli aralıklarla gelip durumunu kontrol etmiş, haline acıyıp bir takım kağıtlara notlar almış, narkozun etkisinin geçmediğini, dikişlerinin henüz tutmadığını anlayınca barınağın hasta köpekler için ayrılan özel bir bölmesinde tek başına bırakmış dedemi.</p>
<p class="calibre1">Elini beyaz önlüğünün ceplerine sokup içinde bir şeyler arıyormuş gibi yürüyen ince bıyıklı genç veteriner, tel örgülerin arkasından bakarak köpeklerin durumunu kontrol ediyormuş her sabah. Barınağın hem güvenliğinden hem de bakımından sorumlu olan iki bekçi, veterinerin işaret ettiği köpeği alıp dışarı çıkarıy or, varsa yarasını sarıyor, yoksa rutin kontroller için sarı binaya götürüyormuş. Geriye kalan zamanlarda bölmelerin temizliği yapılıyor, barınağın yakınındaki dagda bıılunan askeri karakoldan getirilen yemek .ıı l ıldaıı kaplara boşaltılıyor, hasta köpeklerin iğnele-ı I 1amam1amyoı. babanın bazı günleri bölmelerdeki köpek-in bahçeye salınıyor ve akşaıııın çökmesiyle birlikte barınak yavaş yayaş ıssız lıir karanlığa teslim oluyormuş.</p>
<p class="calibre1">linyit' zamanlarda köpekler upuzun bir ulumayla geceyi karşılıyor, yükselen aya karşı selama duruyorlarmış. Ana yoldan gelip geçen arabalardaki yorgun yolcular ile barınağın yanında her belirdiğinde düdüğünü ansızın öttüren trenin makinisti başlanın çevirip barınağa bakıyor ve zaman nehrinden bir parça su alıp ömürlerini eksiltiyorlarmış böy-lece. Fakat hepsinin önünde harcayacak onca çok zaman varken, dedemin günleri sayılıymış.</p>
<p class="calibre1">Henüz kimsenin hikayesini bilmediği yaralı dedem, uzandığı yerde bir iki hareket edince, yan bölmedeki diğer köpeklerden boğuk sesli olanı, soğuktan kızarmış çatal burnunu tel örgülere iyice yaklaştırarak, “Galiba kendine geliyor,” demiş.</p>
<p class="calibre1">“Sanmam,” demiş bölmenin lideri olan Akbaş, “ben bu hale gelsem aylarca uyanamazdım.”</p>
<p class="calibre1">Yarım ay şeklindeki barınağın sondan ikinci tarafındaymış dedemin bölmesi. Sol yanında henüz on gün önce barınağa getirilen dört erkek kalıyormuş: Akbaş, Çatalburun, Tabansız ve Kurtoğlu. Dördü de burunlarını tel örgülere dayamış dedemin uyanmasını bekliyormuş. Dedemin hemen sağında, barınağın en son bölmesinde ise onlarla aynı zamanda gelen üç dişi köpek yaşıyormuş ve onlar da diğerleri kadar merak içindeymiş.</p>
<p class="calibre1">Uzakta, barınağın hemen girişinde tıpkı dedem gibi tek başına kalan garip bir köpek daha varmış. Canlı mı cansız mı olduğu asla bilinmiyormuş. Hareketsiz bir biçimde ayakta durup sadece uzaklara bakıyormuş dikkatle. Cam gibi gözleri varmış ve söylenenlere göre sadece barınağın değil, memleketin de maskotuymuş o köpek.</p>
<p class="calibre1">Ülkenin kurucusu, bir iki başarısız denemeden sonra evlilik fikrinden hepten uzak durmuş. Yalnız geçen onca zamandan sonra Foks çıkmış karşısına. Uzun kulaklı bir av köpeğiymiş Foks. Yaşlılığının son günlerinde yaren olmuş ülke kurucusuna. Nerede bir açılış, nerede bir kutlama, nerede bir toplantı, Foks’u yanında götürmüş. Pirinç karyolasının hemen yanındaki sıcacık minderde uyurmuş Foks. Ulu Önder’in yanı başındakiler zaman zaman Foks’un neslini üreterek ülkenin dört bir yanma yaymayı teklif etmiş, la-kin buna imkan olmamış. Ülkenin kurucusu öldükten sonra, onun acısına dayanamayan Foks’u mumyalayıp bir müzede sergilemişler. Mumyanın aslı başkentteymiş ama kopyaları ülkedeki tüm köpek barınaklarına dağıtılmış. Canlıymış gibi, iri iri gözleriyle arada bir kuşkuyla dedeme bakıyormuş Foks. Sadece Foks değil, bütün köpekler arada bir durup dedeme bakıyor ve meraklarını giderecek bir cevap arıyorlarmış.</p>
<p class="calibre1">“Ayaklarına ne olmuş lan bunun?” diye sormuş Tabansız.</p>
<p class="calibre1">Çatalburun her zaman olduğu gibi çok yorgunmuş. Kulaklarını yüzüne siper edip soğuktan korunmaya çalışırken, “Allah’ın cezası arabalar,” demiş kardeşi Tabansız’a, “başka ne olabilir ki!”</p>
<p class="calibre1">Korkunç bir gerçeği yeniden hatırlamış gibi boyunlarını yola çevirmiş diğer köpekler. Bazen yaşadıkları yerlerden biraz uzaklaşıp kendilerini yollara sürdükleri zaman, yol kenarlarında cansız bir şekilde boylu boyunca uzanan kardeşlerini gördükçe daha da ürperiyorlarmış. Aldıkları darbeyle o anda mevta olmuş, üzerlerinden geçen kamyonların ağırlığıyla adeta pestile dönmüş, bir hayır sahibi alıp gömmediği için oracıkta şişmiş, patlamış, kurtlanmış, geriye bir tek kemikleri ile ölümün o tatlı bakışıyla alay edercesine sırıtan dişlerinden başka bir şey kalmadan bu hayattaki son nefeslerini vermiş kardeşlerine bakıp yol kenarlarından uzak du-ruyorlarmış.</p>
<p class="calibre1">Ama herkesin tahmin ettiği üzere dedemin talihsiz başına daha büyük bir şey gelmiş muhtemelen. Belki de sanılanın aksine bir otomobil değil, bir tır çarpmıştı ona. Ya da başka bir şey. Ama her ne toslamışsa dedeme, götü başı dağılmış halde öylece yatıyormuş.</p>
<p class="calibre1">Uyanacağı yokmuş. Arada bir uzandığı yerde sağa sola kıvranıyor, ağzından garip garip homurtular çıkıyor, bu homurtulara acı inlemeler karışıyor, hareket etmek istedikçe arka bacaklarından karnına geçirilen yürüteç engel oluyormuş ona. Uyanıp bacaklarına sarılan sargı bezlerini kemirmesin diye biraz daha uyutulmasına karar verilmiş. iki tekerleğin ortasından geçirilen ve süveteri andıran lastikten kasnak yardımıyla karnına dolanan basit yürüteç bir pranga gibi sallanıyormuş arkasında. Sırtı ve kalçasındaki pansumanlar, karnındaki dikiş izleri de eklenince dedemin başına kötü bir şey geldiği apaçık ortadaymış. Fakat böylesine ihtimamla bakıldığı için kıymetli bir havası varmış dedemin.</p>
<p class="calibre1">“Bence değil,” demiş dedemin solundaki bölmede kalan Tenzilat. Küçük yavrularım tüylerinin altına iyice saklayarak, “Tipine baksanıza şunun,” demiş kurumla, “ne özelliği var ki bunun!”</p>
<p class="calibre1">Barınağın son bölmesi ikisi yeni doğum yapan üç dişiye aitmiş. Adıgüzel, anne değilmiş ama dişilerin en süslüleriymiş. Son yıllarda televizyonda gösterilen bir dizi film sayesinde cinsi kıymete bindiğinden onu Lessi diye çağırıyormuş herkes. Barınakta ne aradığını bilen olmadığı gibi, asıl adının ne olduğunu bilen de yokmuş. Diğer iki dişi, sokak köpeğiymiş ve adlarını yoksulluktan alıyorlarmış: Tenzilat ve Defo. Anne olmadığı için Adıgüzel’in başka bir yere konması gerekiyormuş ama diğer bölmelerde yer kalmadığı için, yavrulara zarar vermeyeceği düşünülerek yeni annelerin yanma yerleştirilmiş. Arada bir, etrafında dönüp duran yavruları koklayıp nemli gözlerle uzaklara ve dedeme bakıyormuş.</p>
<p class="calibre1">Genç anneler, bir yandan ortalıkta dönüp dolaşan haylaz yavrularına göz kulak olmaya çalışıyor, diğer yandan yedi gün boyunca hiç durmadan uyuyan dedeme bakıp böyle bir şeyin kendi başlarına gelmemiş olmasından ötürü gizli bir mutluluk duyuyorlarmış. Doğar doğmaz annelerinden akan gürül gürül sütü emip durdukları için birkaç haftada toparlanan yavrular sağa sola koşturuyor, birbirleriyle oyunlar oynuyor, dişlerini kardeşlerinin boynuna geçirip yerlerde tatlı tatlı debeleniyorlarmış. Bazen diğer köpekler gibi boyunlarını gökyüzüne doğru uzatıp ulumaya çalışıyor, cılız sesleri buna imkan vermeyince de nefeslerini tutup bölmenin içinde var güçleriyle koşturuyorlarmış. Oyunu biraz fazla abarttıklarında annelerinin bir tehdit gibi havaya kalkan ön bacağı dedemi gösteriyormuş yavrulara:</p>
<p class="calibre1">“Uslu durun, yoksa onun gibi olursunuz!”</p>
<p class="calibre1">Yedi gün boyunca sadece bir kez, belki de tamamen isteği dışında hareket etmek istemiş, arka bacağıyla yorgunlar yorgunu kafasını kaşımaya niyetlenmiş ama bunda başarılı olamamış dedem. Bacaklarına bağlanan ve sinir bozucu bir ses çıkaran tekerlek geriye doğru hareket ettiği için ne olduğunu anlayamamış ve bir türlü açamadığı gözlerini, arada bir yoldan geçen arabaların aydınlattığı karanlığa emanet etmiş.</p>
<p class="calibre1">Karnı zorlukla inip kalksa da uçları epeyce sararmış bıyıkları hala yaşadığını söylüyormuş komşularına.</p>
<p class="calibre1">Uyutulduğu için değil, bacaklarını kaybettiği için de değil, kimsenin bilmediği bir nedenden çok yorgun görünü-yormuş dedem. Sanki uzun yıllar boyunca dünyanın en zor işlerine koşturulmuş gibi yorgun bir yüzü varmış. Barınağın en talihsiz köpeği olduğu apaçık ortadaymış. Ama sanki bu yorgun ve kederli yüzü sıradan bir hayat koşturmasından değil, hiç anlatılmadığı için ağırlaşmış kederli bir hikayeden armağanmış ona.</p>
<p class="calibre1">Zorlukla açılıp kapanan burun delikleri zamanın tüm tozlarını yutmuş gibi duruyormuş. Böylesine zarar görmüş, iki bacağını kaybetmiş, üstüne kalçasından yaralar almış, postu deldirmiş bir köpek ölüme terk edilmediğine göre varmış demek bir hikmeti.</p>
<p class="calibre1">Diğer iki dişinin dedeme acıyarak baktığını fark eden barınağın lideri Akbaş, beyaz bıyıklarını oynatarak, “Bunun ne hikmeti olabilir ki,” demiş, “malak gibi yatıyor işte.”</p>
<p class="calibre1">“Yatıyor ama bir felaket yaşadığı kesin,” demiş Çatalburun. Bölmenin bir kenarında sessizce uzanan ve Akbaş’ın korkusundan pek sesi çıkmayan Kurtoğlu, “Bence bu bir bekçi köpeği,” demiş. “Bir fabrikanın bekçisi. Bacaklarını makinelere kaptırmış basbayağı.”</p>
<p class="calibre1">Bölmedeki diğer köpekler bir an durup Kurtoğlu’nun söylediklerini tartmışlar. Kurtoğlu’nun biraz da ciddiye alınmak için yumurtladığı sözler doğru olabilirmiş aslında. Fabrikadaki devasa makinelerden birinde bir tehlike sezmiş, tehlikeyi kahramanca önleyeyim derken kopmuş bacakları. Kopan bacakları makinenin kolları arasında un ufak olurken işçiler yetişmiş ve bu kahraman köpeğin bacaklarına müdahale etmiş anında. Ustabaşı elemanları toplayıp iki şahane ayak yapmış oracıkta dedeme. Onca kan kaybına karşın öl-memesinin, hayatta kalmasının tek nedeni buymuş belki de.</p>
<p class="calibre1">Yerine göz koyanların bu türden sessiz cümlelerle ilerlediğini bilen Akbaş, “Sana fikrini soran oldu mu?” diye kükremiş Kurtoğlu’na.</p>
<p class="calibre1">Akbaş’ın bu gürlemesi aslında herkeseymiş. Bir tür liderliğini sağlama alma niyeti taşıyormuş kızgınlığı. Diğer köpekler sessizce kenara çekilip Akbaş’ın öfkesinin dinmesini beklemişler.</p>
<p class="calibre1">Uzaklardaki Makam Dağı’ndan aldığı soğuğu gürül gürül taşıyan ayaz, dağ bayır aşarak köpek barınağının kuytuluklarında kendine bir çıkış arıyormuş. Yol kenarına biraz da üstünkörü bir şekilde inşa edilen hayvan barınağına baharda dikilen taze fidanlar köklerini toprağa yaymanın sevinciyle göğe yükseliyormuş. Ama çok geçmeden yapraklan sarardığı için, yaz boyu topraktan aldıkları suyu idareli kullanmak adına olabildiğince ağır hareket ediyorlarmış. Bir damla su için boyunlarını nazikçe sarı binaya çeviriyormuş fidanlar.</p>
<p class="calibre1">Bütün gece radyodan yükselen şarkıların eşlik ettiği barınaktaki sarı binanın turuncu ışıkları sabaha kadar açıkmış. Biri genç, diğeri yaşlı bekçi geceleri dönüşümlü olarak nöbete kalıyormuş. Adı Köpek Cengiz olan genç bekçi merhametliymiş. Kötü davranmazmış köpeklere. Zaten adının önünde köpeklerden aldığı bir sıfat varmış. Yaşlı hizmetli ise bütün gece uyuyor, köpekler arada sırada birbirleriyle dalaşınca başını pencereden çıkarıp usturuplu bir küfür savuruyor, sonra yeniden yırtık kanepedeki uykusuna çekiliyor-muş. Eğer sesi kavgayı kesmeye muvaffak olamamışsa, eline aldığı ucu lastikli sopayla aşağıya iniyor, sopanın ucundaki lastiği hışımla kavga eden köpeklere savuruyormuş. Sonra uykusu kaçtığı için parkasının iç cebinden bir sigara çıkarıp yoldan gelip geçen arabalara bakıyormuş.</p>
<p class="calibre1">Çimento taşıyan kamyonlara, demir yüklenen tırlara, meyve sebze halinden mal alıp kasabalara götüren pikaplara, uzak şehirden gelen ve pek çoğu koltuklarına korkuyla sinmiş asker taşıyan gece otobüslerine, pamuk balyaları istiflenmiş traktörlere, bazen de ana yolun aksi istikametinde çoğunlukla askerî mühimmat ve yük taşıyan trenlere bakıp iç çekiyormuş. Ne kadar yıkanırsa yıkansın üzerinden bir türlü çıkmayan köpek pisliği kokusu yüzünden iğrenmeyle karışık bir duyguyla yatağına geri dönüyormuş yaşlı bekçi.</p>
<p class="calibre1">Cinsleri, cinsiyetleri, yaş ve yaralarına göre ayrı ayrı bölmelere konulan, ama bazen yer darlığından bir arada da tutulabilen köpekler dışarıdaki gece ile barınaktaki gece arasında zaman farkı olduğunu anladıkları için genellikle geceleri uyuyup gündüzleri ayakta oluyorlarmış. Dışarıda tam tersiymiş oysa. Bütün gün sağda solda pinekledikten sonra uzun uzun gerinerek geceleri sokaklara çıkar, yaşadıkları bölgeyi savunmaya çalışırlarmış. Gördükleri her elektrik direğine işeyip kendi bölgelerine kokularını bırakırlarmış. Karınlarını doyurmak, güvenle başlarını sokacakları bir yer bulmak için geceleri sokaklara söz geçirmek zorundaymışlar. Ama barınakta zaman tersinden işliyormuş.</p>
<p class="calibre1">Meraklı ziyaretçiler, ince bıyıklı veteriner, her gün düzenli olarak varillere doldurulan yemek artıklarını barınağa getiren askerî araç, arada bir teftişe gelen ve barınağa kendi adını veren belediye başkanı, gelenler ve gidenler hep gündüz işliyormuş. Barınakta bütün tehlikeler gündüze aitmiş. Gece uyku demekmiş barınakta. Uzun uzun esneyip zamanı dinlemek demekmiş. Eğer iki köpeğin kavgası geceye de taşmamışsa güvenlik demekmiş. Hatıralara sarılmak ve beklemek demekmiş gece.</p>
<p class="calibre1">Ama bazı zamanlar birdenbire bölünüyormuş barınaktaki sessizlik. Durduk yere havlayan köpekler ile ana yoldan geçen kamyonların sesini bambaşka bir ses yarıda kesiyormuş. Günde iki defa barınağa yemek artıkları getiren askerî kamyonun geldiği karakoldan yükselen silah sesleri huzursuz ediyormuş tüm köpekleri. Barınağın dışında adı konmamış bir iç savaş yaşanıyormuş çünkü. Köyler boşaltılıyor, insanlar sokaklarda saldırıya uğruyor, yürüyen kalabalıkların üzerine ateşler açılıyor, sağda solda mayınlar patlıyor, gencecik askerler ölüyor, her tarafı paslanmış bir ring aracı ha bire mahkûm taşıyormuş cezaevine. Sadece karakoldan değil, barınağın uzağındaki taburdan da her gece silah sesleri geliyormuş. Namlularını dağa doğrultan tanklardan çıkan bombalar, devriyelerin heyecanlı düdükleri, alarm sinyalleri bütün köpeklerin ortalığı velveleye vermesine neden oluyormuş. Deprem alameti gibi bölmelerinde sağa sola dönüp uluyor, her silah sesinden sonra uzun uzun havlıyor ve sesin geldiği yönü bulmaya çalışıyorlarmış.</p>
<p class="calibre1">Ama yine de barınağın tüm yiyeceği karakoldan sağlandığı için kimse bu durumdan şikayet etmiyormuş. Olduğu gibi çöpe dökülmüş şehriye veya pırasa çorbaları, haftanın birkaç günü çıktığı için askerlere gına geldiğinden çöpün yolunu tutan envaiçeşit tavuk yemeği, içinde kurt bulunduğu için hiç kaşıklanmamış kuru fasulyeler, bayatlamış ekmekler, bozulmuş konserveler, içinde her zaman bir parça taş olan bulgur pilavı biraraya gelip garip bir bulamaç oluyor ve eski bir benzin variline konarak barınaktaki köpeklerin midesine yollanıyormuş bu sayede.</p>
<p class="calibre1">Yedinci günün sabahında burnunu sağa sola oynatan dedem, gözlerini açmadan, önce burnunu kaplara boşaltılan yemek artıklarından yayılan kokunun peşinde gezdirmiş, sonra da iğrenmeyle karışık bir duyguyla başını arka bacaklarının arasına gömmeye çalışmış zorlukla. Bir zamanlar üşüyen burnunu ısıtan bacak arasında bu kez bilmediği bir nesneyle karşılaşmış. Narkozun etkisi hala geçmediği için gözlerini tam olarak aralayamıyormuş. Burnunu, gayri ihtiyari bir biçimde karnına bağlanan tekerleklerin üzerinde gezdirip başına ne geldiğini düşünmüş kaşlarını düşürerek. Bacak arasındaki sıcaklığın yerini tekerleklerin soğuk metalik kokusu kaplıyormuş artık. Karnına geçirilen lastikten kasnağı dişlerinin arasına alıp çekiştirmiş ama lastiği çıkarmada başarılı olamamış.</p>
<p class="calibre1">Gözlerinden birini zorlukla açmış ama bu sefer de dünyanın kendi ekseninde değil de adeta onun etrafında döndüğünü anlarcasına başı dönmüş. Peşinden de bulamacın kokusu gelmiş burnuna. Yorgun başını yeniden patilerinin arasına almış ve olanları idrak etmeye çalışmış bulanık hafızasında.</p>
<p class="calibre1">“Biraz sessiz olun,” demiş Akbaş, “yavaş yavaş kendine geliyor galiba.”</p>
<p class="calibre1">“Kendine gelse ne olur ki artık bundan,” demiş Kurtoğlu. “Tüyleri dökülmüş, bacaklar kopmuş, götünde sayılmayacak kadar delik; çok yaşamaz bence bu.”</p>
<p class="calibre1">“incebıyık iyi iş çıkarmış ama,” demiş kulakları yere değen Tabansız.</p>
<p class="calibre1">“Evet,” demiş son bölmedeki Tenzilat, “motorize olmuş bizimki.”</p>
<p class="calibre1">Diğer köpekler onun bu sözlerine gülerken, annelerinin memesine gömülen yavrular başlarını merakla kaldırıp bir an için dedeme bakmışlar. Karınları doyduğu için bir an önce oyun oynamak istiyorlarmış. Yavruların en küçüğü, benekli yüzüyle tel örgülere yaklaşıp dikkatle dedemi süzmüş. Bir iki defa havlayıp onu uyandırmaya çalışmış. Dedem, yavru köpeğin sesini duymuş fakat ona bir cevap verememiş. Gözlerini aralayıp yavru köpeğe bakmaya niyetlenmiş yeniden. Bulanık görüntülerin arasında kuyruğu merakla sallanan yavru köpeği görünce araladığı gözlerinden yaşlar boşanmış. Ardında da bir homurtu çıkmış kanlanmış dişlerinin arasından ama ne dediği duyulmamış.</p>
<p class="calibre1">Ön bacaklarından birini zorlukla yüzünde gezdirerek süzgün kirpiklerinden dökülen gözyaşlarını silmiş dedem. Bütün vücudu hala zangır zangır titriyormuş. Dilini ağzının içinde ne kadar dolaştırsa da akmamış salyası. Boğazından bir lokma geçmeyeli günler olmuş. Gözyaşlarıyla ıslanmış patisini diliyle kurularken diğer gözünü de açmış. Barınağın girişindeki yemek artıklarının konulduğu varilden yayılan kokuyla midesi bulanmış.</p>
<p class="calibre1">Boynunu ileri doğru ittirdiğinde hayatı boyunca bir kolye gibi taşıdığı tasmasına takılı duran zincirinin yerinde olmadığını görmüş. Zincirinin yokluğuna sevinebilirmiş belki ama bacaklarının yerinde yeller esiyormuş. iki küçük tekerlek gövdesini ileri geri hareket ettiriyormuş. Yine de hâlâ bütünüyle kendine gelemediği için tekerleklerin nedenini anlayamamış.</p>
<p class="calibre1">Yüzlerce köpek varmış etrafında. Hepsi tel örgüyle çevrilmiş bölmelere hapsedilmiş ve durmadan havlıyorlarmış. Hemen peşinden bütün bu görüntüler tepetaklak olmuş. Zaman tepetaklak olmuş. Geride bıraktığı günler birer birer görünerek el sallamış ona. Sallanan eller, etrafında fır dönmeye başlamış. Adeta kuvvetli bir hortumun içine hapsol-muş gibi bir girdaba girdiğini fark etmiş dedem. Artık yerinde yeller esen kuyruğunun bir o yana bir bu yana sallandığını görmüş o girdapta. Yer yer kanlanmış bal sarısı gözlerini tekrar kapatmak zorunda kalmış.</p>
<p class="calibre1">Barınağın yaşlı bekçisi el arabasına doldurduğu yemek artıklarını azar azar bölmelerdeki kaplara boca ederken, basit bir tesisatla sarı binanın hoparlörlerine bağlanan radyodan Müzeyyen Senar’ın okuduğu şarkılar yayılıyormuş etrafa. Radyoda çalınan şarkılara köpeklerin havlamaları karışıyor-muş. Neden sonra şarkılar kesiliyor, arada bir içli bir şekilde konuşan sunucunun sesi giriyormuş devreye. Bir kadınla adam dönüşümlü olarak özlü sözler okuyor, sonrasında sözü yine o kederli şarkılara teslim ediyorlarmış. İçli nağmelerle yüklenmiş, adeta bir matem havasında yer bulmuş şarkılar sarı binanın pencerelerinden çıkıp barınaktaki bölmeleri teker teker yokluyor, sonra yeniden geldiği yere, radyonun kocaman hoparlörlerine dönüyormuş. Ama geriye dönen nağmeler sadece şarkıların değil, sabah akşam uluyan köpeklerin kederini de alıyormuş yedeğine. Sıkılan, dışarı çıkmayı uman, kuyruğunu neşeyle sağa sola oynatmak isteyen, fiyakayla sokaklarda koşmaya niyetlenen köpekler peş peşe uluyarak şarkının kederine ortak oluyorlarmış sanki. “Ulan yeter be,” demiş Akbaş, “uluyacak ne bok varsa!” Kimse iyi kötü bir cümle ekleme gereği duymamış Ak-baş’ın söylediklerine. Sanki bir şehrin simgesiymiş de tunçtan heykeli şehrin en önemli yerine törenle dikilmiş gibi dimdik durarak boynunu ileri uzatmış Akbaş. Bir yerlerden tehlikeye bulanmış bir ses duymuş gibi kıpırtısız bir şekilde uzakları dinlemiş beyaz gövdesiyle. Barınağın tel örgülerine yapışıp kalmış, bir yere gidememiş naylon poşetler ile üzerinde “Parti ilçe Başkanı Kaçırıldı” yazan eski bir gazetenin hışırtısı gelmiş kulağına ilkin. Yoldan hızla gelip geçen arabaların, yaklaşmakta olan yük treninin, sonbaharın hışırtısıyla sallanan ağaçların, bir yerlerde usul usul akan derelerin değil, başka bir sesin varlığını sezmiş muhtemelen.</p>
<p class="calibre1">Anlatılanlara göre, kulaklarından birini amansız bir kavgada kaybetmiş Akbaş. Diğer kulağını olabildiğince açıp herkesten daha iyi olduğunu kanıtlamak istercesine, yaklaşan sesin varlığını ilk o hissetmek istemiş heyecanla. Beyaz kamı heyecanla inip kalkarken, burnundan yükselen buğular eşliğinde, kuyruğunu kıpırtısız bir şekilde havaya dikmiş.</p>
<p class="calibre1">“Ne oldu,” diye sormuş Çatalburun, “bir sorun mu var?” “Bu kulaksikenler yüzünden bir şey anlamıyorum ki,” demiş Akbaş.</p>
<p class="calibre1">“Huysuzlandın birden,” diye bağırmış öte bölmeden Adı-güzel.</p>
<p class="calibre1">“Darlandım,” demiş Akbaş, “bir şey olacak sanki.”</p>
<p class="calibre1">“Deprem mi?” diye sormuş korkuyla Defo.</p>
<p class="calibre1">“Değil,” demiş Akbaş, “bu başka bir şey.”</p>
<p class="calibre1">Çok geçmeden yoldan geçen arabalar oldukları yerde durmuşlar. Sürücüler bir şey bekliyormuş gibi heyecanla araçlarından inip saatlerine bakmış. Bulutlar bile oldukları yere sabitlenmiş gibi başlarını aşağıya, dünyanın bir yel gibi sağa sola dönen hareketliliğinin bir anda kesilmesine dikkat kesilmiş. Tüm araçlar oldukları yerde durup zamandan kopup gelen o vaktin yaklaşmasını bekliyormuş sanki. Fakat kimsenin saati zamanı doğru dürüst göstermediği için aceleci biri herkesten önce davranmış. Sonra sözleşmiş gibi hepsi aynı anda kornalara abanmış.</p>
<p class="calibre1">Radyodaki spiker, “Bugün 18 Kasım 1993,” dediğinde, önce acı sirenler çalmış radyoda, ardından da sirenlere çok uzaktan geçen yük treninin kuvvetli düdüğü eşlik etmeye başlamış. Herkes hareketsiz bir şekilde dimdik ayakta duruyormuş. Yaşlı bekçi bile taburdan getirilen bulamacı bölmedeki kaplara boca ederken çalan sirenler yüzünden olduğu yerde kalakalmış. Barınağın hemen girişinde, kıpırtısız bir şekilde dikilen Foks’un gözünden bir damla yaş süzülmüş tüylerinden aşağıya. Cam gözlerinden biri kederle sağa sola dönmüş.</p>
<p class="calibre1">Dedem, yaşadığı, geride bıraktığı, artık hatırlamam dediği, iki bacağını kaptırdığı hikâyesinin ağırlığı ve bu hikâyeden kendisine yadigâr kalan baş dönmesine rağmen iki gözünü birden açıp önce haline bakmış, sonra da ağzındaki kanla yıkanmış belli belirsiz kelimeyi gökyüzüne doğru haykırmış.</p>
<p class="calibre1">Kendisi gibi her daim yorgun olan kulaklarını havaya diken Tabansız, bölmedeki diğer köpeklere dönüp, “Melsa diye birini tanıyor musunuz?” diye sormuş.</p>
<p class="calibre1">“Yok,” demiş Akbaş, “kimmiş?”</p>
<p class="calibre1">“Bilmem,” demiş Tabansız, “bizim kopuk, Melsa diye inledi durdu dün gece. Şimdi de onun için uluyor sanının.”</p>
<p class="calibre1">“Vaaay!” demiş bir gözünü hınzırca kırpan Adıgüzel, “aşk yüzünden haşat olmuş demek bizimki.”</p>
<p class="calibre1">Sonra da yerde uzanmasına rağmen boynunu gökyüzüne doğru binbir zahmetle uzatan ve yeryüzünün en acı kelimeleriyle inleyen dedeme bakıp, “Aşk hikayelerine bayılırım,” demiş Adıgüzel.</p>
<p class="calibre1">Tabansız, araya girip, “Ben pek de emin değilim aşk hikayesi olduğuna,” demiş.</p>
<p class="calibre1">Susmuşlar.</p>
<p class="calibre1">Merakla dedeme bakmışlar.</p>
<p class="calibre1">Ateşler içinde cayır cayır yanıyormuş dedem. Uzandığı yerde sağa sola dönüyormuş ha bire. Sadece rüzgarın duyabileceği incecik bir sesle bildiği bütün kelimeleri yan yana getiriyor, zangır zangır titreyen gövdesinden yükselen kelimeleri bir sayıklamanın tam ortasına fırlatıyormuş.</p>
<p class="calibre1">İKİNCİ BÖLÜM</p>
<p class="calibre1"><a id="bookmark3"></a>ALEVLİ KALPLER</p>
<p class="calibre1"><span class="calibre2">“Elimi dostça omzuna koydum, meğer yarası tam da oradaymış."</span></p>
<p class="calibre1"><span class="calibre2">Paul Valery</span></p>
<p class="calibre1">Zaman çok garip bir peydir. Geriye doğru saydığında başka, ileriye doğru saydığında başka geçer.</p>
<p class="calibre1">Hangisinin daha zor olduğunu anlamam için boynumu havaya kaldırıp kurt kardeşlerim gibi ulumanı, gözbebekle-rimi küçültüp bir noktaya uzun uzun bakmam, kuyruğumu dik tutup kulaklarımı karanlığa daldırarak zamanın sesini dinlemem gerekir. Bütün melekelerim elimden alınmadan önce daha afili cümleler kurabilirdim belki. Dilimi kelimeden kelimeye gezdirebilir, patilerimden birini çeneme koyup uzaklara hisli hisli bakabilir; sevdiğim şahane kelimeleri top top yapıp bana bakanların yüzüne fırlatabilirdim. Ama artık çok geç. Bana yalnızca her tarafını ısrarla kemirdiğim kırık bir aşık kemiğine benzeyen bu hikaye kaldı.</p>
<p class="calibre1">Babamı hiç görmedim. Kim bilir hangi vaatlerle annemi kandırarak çekip gitmişti. Annemi de çok fazla hatırlamıyorum. Zaten, onca olaydan sonra onu biraz olsun hatırlamam bile bir mucize belki de. Yıkık bir evin arka tarafında açtım gözlerimi dünyaya, bir tek bu geliyor aklıma. Bana benzeyen, benek benek tüyleri olan üç kardeşim vardı. Kısık gözlerle arada bir ortadan kaybolan annemizin yolunu gözlüyorduk sabırsızca. Yerlerde yuvarlanıyor, birbirimizin sırtına tırmanıp kulaklarını ısırıyor, yerde bulduğumuz tahta ve kumaş parçalarını çekiştiriyorduk boyuna.</p>
<p class="calibre1">Sonra annemiz geliyordu. Yorgunlar yorgunu bir halde yere yatıp bizi yanına çağırıyordu. Heyecanla koşturup memelerine gömülüyorduk. Sütle dolmuş memelerini emerken diliyle uzun uzun yalıyordu bizi ve buna bayılıyorduk. Gecenin soğuğunda tüylerinin arasına alıp koruyordu bizi annemiz. Kardeşlerimle birbirimize sokuluyorduk. Bazen gözlerimizi açıp gökyüzündeki yıldızlara bakıyorduk ve dünyanın karşısında küçücük kaldığımızı fark ederek birbirimizin nefesleriyle ısınıyorduk. Sabah olunca, ortadan kaybolmamamız, insanlara çok fazla yaklaşmamamız konusunda bin-bir tembihte bulunarak yiyecek bir şeyler bulma umuduyla yine kayboluyordu ortadan annemiz.</p>
<p class="calibre1">Küçüktüm daha. Yaramazdım. Dünyanın nasıl bir yer olduğunu anlamaya çalışıyordum. Sağdan soldan sesler geliyordu kulağıma. Dünya birbirinden şahane seslerle beni çağırıyordu ve meraklı kulaklarım teşneydi o seslere.</p>
<p class="calibre1">Günün birinde annemin yolunu beklemekten vazgeçip yürümeye başladım. Kardeşlerim, “Gitme!” diye seslendiler ama onları dinlemedim. Yıkık evden çıkıp harap haldeki sokaklara daldım. Bit kadar sümüklü veletler peşime takıldı. Orda burda gezinen köpekler gelip arkamı kokladı. Yaşlı teyzeler ekmek filan fırlattı. Yine de kimse gereğinden çok yaklaşmıyordu bana. Küçüğüm diye birkaç güzel söz, bir iki parça ekmek verip yanlarından uzaklaştırıyorlardı.</p>
<p class="calibre1">Tek katlı evlerin yanından sessizce ilerleyerek kasaba meydanına vardım. Daracıktı kaldırımlar ve insanlar sokak ortasında yürüyordu. Gelen geçen arabalar yüzünden telaşla bilmediğim ara bir sokağa daldım. Kapısında resimler olan büyük bir binanın önünde durup etrafıma baktım. Adını sonradan öğreneceğim pamuk gibi yaşlı bir adam uzanıp kucağına aldı beni.</p>
<p class="calibre1">Hoşuma gitti adamın beni kucaklaması. Patilerimden tutup tıpkı annem gibi havaya kaldırdı küçücük gövdemi. Burnumun ucundan öpüp yere bıraktı. Bir tabağın içine süt doldurup önüme koydu. Annemin sütüne benzemiyordu ama yine de son damlasına kadar içtim sütü. Binadan içeri girip arka arkaya dizilmiş sıraların arasına uzandım. Bütün gün uyudum o karanlık ve tuhaf binada. Garip rüyalar gördüm. Yaşlı adamı sevdim ama akşam olmak üzereydi. Annemin dönüş vakti yaklaşıyordu. Sokakları ve dünyayı koklaya koklaya kardeşlerimin yanma geri döndüm.</p>
<p class="calibre1">Sabah kupkuru halde sokaklara saldığımız annemizin memeleri akşamla gürül gürül geri geldi. Emzirip durmaktan helak olmuştu kadıncağız. Yere uzanıp bizi yanma çağırdı. Biz memelerine saldırırken bir yandan da dördümüzü yalayıp kokumuzu burnuna çekiyordu.</p>
<p class="calibre1">Birden durdu annem. Hırlayarak ayağa kalktı. Kardeşlerimi kenara itip bana baktı. Burnunu yaklaştırıp tüylerimi kokladı. Ne olduğunu anlamamıştım. Memesine her hamle yaptığımda dişlerini gösteriyordu bana. Gözlerim doldu. Yalvarırcasına sesler çıkardım. Özürler diledim. Yeminler içtim bir daha kaçmayacağıma dair. Kıtmir Hazretleri’ni yeminime şahit gösterdim. Fakat bana acıyacağına, nefretle yüzüme baktı. Ne yaptım ne ettimse emzirmedi bir daha beni. Kardeşlerim annemin memelerine yumulurken, beni yanma bile yaklaştırmadı.</p>
<p class="calibre1">Bir iki başarısız denemede bulunduysam da faydasız, annem kovdu beni yanından. Kardeşlerim, ağızlarını memelerden çekip yazgıma asılan yaftaya baktılar. Sonra umursamadan annemin tüylerine gömüldüler.</p>
<p class="calibre1">Çirkin ördek yavrusu gibi sokaklara salındım. Mukadderat deyip katlandım. Aç kaldım, ısınacak bir yer bulmak için adeta dünyayı dolaştım, yanaştığım her kapıdan kovuldum, başımı sokacak bir yer bulamadım; dünya üzerime geldikçe kendimi sokaklara saldım. Birkaç gece orda burda yattım. Bilmeden sınırım ihlal ettiğim bir köpek beni görür de parçalar diye hep tetikte kaldım. Gündüzleri de insanlardan gelebilecek tehlikeler yüzünden fazla kalabalık olmayan yerlerde saklandım. Orası burası derken Arkanya’daki peynir çarşısına attım kapağı.</p>
<p class="calibre1">Gündüzleri köylülerin yan yana dizilip peynir, tereyağı, kuru yemiş, köy tavuğu, sebze meyve sattıkları peynir çarşısı bomboş olurdu geceleri. Yerlerdeki peynir kırıntılarını, bir tavuğun oracıkta yüzülmüş derisini mideme indirir, meyve kasalarının altında saklanırdım. İnsanlar akşamla çekilirdi çarşıdan. Bana kalırdı peynir çarşısı. Ama çarşıyı tek başıma savunamayacak kadar küçüktüm. Mecburen, kasaların altında korkudan tir tir titreyerek sabahı bulurdum. Çarşıyı çepeçevre saran dükkânların tenteleri rüzgârla sallanınca başımı kamıma gömer bu korkutucu seslerin bir an önce bitmesini beklerdim.</p>
<p class="calibre1">Çarşı Camii’nin müezzini sabah ezanını okumak için çarşıya gelirdi alaca karanlıkta. Tanırdım onu. Yavaşça yerimden çıkar ve belki beni sevip okşar diye ona koşardım. Ama sevmezdi beni müezzin. Her seferinde terslerdi küçücük yüzümü. Mecburen yerime geri döner ve içli sesiyle ezan okuyan bu adamın bana karşı neden merhametsiz olduğunu anlamaya çalışırdım. Müezzinin sesiyle aydınlanan kasaba evleri birer ikişer ışıklarını yakarken, soğuktan tostoparlak olur, başımı kamıma gömerdim.</p>
<p class="calibre1">Arada sırada, meyhaneden çıkıp eve gitmeye çalışırken yere yığılan sarhoşlar hariç tek bir hareketlilik olmazdı çarşıda. Bir çalı dikeni, bir kedi ya da ortalıkta fır dönen bir yarasa; geceyi onlarla paylaşırdım. Tanı da o yıl bekçileri karakollara çektikleri için, geceleri sarhoşlar, polisler, duvarlara yazı yazan gençler olurdu bir tek. Bir sokak lambasının turuncu ışığında dünyaya hevesle yutkunur ve uyumaya çalışırdım.</p>
<p class="calibre1">Bazı geceler, Manifaturacı Zül Amca gelip dükkânım açar ve kendisinden kefen bezi isteyen yaslı kasabalıların isteklerini karşılardı. Zül Amca, kefen bezini eline aldığı ahşap metreyle havaya savurup bez parçalarım havada metreyle birlikte çevirirken gözü yaşlı kasabalılara bakar ve annemi düşünürdüm nedense.</p>
<p class="calibre1">Günün birinde, sığındığım peynir çarşısını yetişkin bir köpek keşfetti. Tanıyordum onu. Kapkara tüyleri olan, benim yedi sekiz katım kadar bir köpekti. Öğretmenevinin etrafında dolaşırdı boyuna ve kendisi için hazırlanan hususi yemeklerden yerdi. iri cüsseliydi ve kendisi gibi besili öğ-retmenevi müdürünün köpeği olduğu söylenirdi sağda solda. Kaymakam, emniyet müdürü ve kasabanın diğer ileri gelenleri sık sık öğretmenevinin bahçesinde sofra kurar, yiyip içer, artıklarını da ona atarlardı. Geldi buldu beni saklandığım kasaların altında. Sipsivri dişleriyle salyalar akıtarak gezindi durdu etrafımda. Mecburen, bir fırsatını bulup kuyruğumu bacaklarımın arasına kıstırıp kaçtım çarşıdan.</p>
<p class="calibre1">Gidecek bir yerim yoktu. Günlerce sağda solda dolandım durdum amaçsızca. Kasabadaki tren istasyonuna, eskiden içki ürettiği rivayet edilen çimento fabrikasına, polis lojmanlarına, Papaz Gölü’ne, otogara kadar yürüyüp durdum ama benim üzerimi örtecek bir merhamet kırıntısıyla karşılaşmadım. İnsanlardan bir hayır yoktu bu kasabada. Ben de tıpkı benim gibi sokaklarda yaşamaya mecbur olan, dünyaya dişlerini sivrilten bir çetenin kuyruğuna yapıştım.</p>
<p class="calibre1">Dört kişiydiler ve kendilerine Alevli Kalpler Çetesi adını takmışlardı. Barut liderleriydi ve içlerindeki en gözü kara köpekti. Adının aksine kalender bir köpekti. Yol yordam bilir, durduk yere dellenmez, ne zaman zıvanadan çıkması gerektiğini herkesten iyi hesap ederdi. Onu alt etmek imkânsızdı neredeyse. Latif Dede, en yaşlılarıydı. Tüyleri dökülmek üzereydi ama kafasındaki lüle lüle saçlar dökülmekte inat ediyordu. Durmadan hikâyeler anlatıyor ve çetenin ruhani lideri olduğunu söylüyordu. Sadece köpekler değil, cümle hayvanat saygıda kusur göstermezdi ona. Çetenin adını izlediği bir filmden ilham alarak o koymuştu. Ne zaman bir hikâye anlatsa yerde harıl harıl çalışan karıncalar dahi işlerini güçlerini bırakır ona kulak kesilirdi. Mikrop, fazlasıyla yılışıktı ve bir köpekten çok sırtlana benziyordu. Ona buna isim koymaya bayılıyor, kendi adından yayılan mikropları başkalarına da sürmeye çalışıyordu. Bo-lero’nun omuz hizasında beyaz tüyler vardı ve ona bu ismi takanlar muhakkak bir kadın elbisesinden ilham almıştı. İncecik bir sesi vardı ve havlarken bile nezaketi elden bırakmıyordu.</p>
<p class="calibre1">Alevli Kalpler Çetesi, Makam Dağı’nın eteklerindeki kasaba mezarlığını mesken tutmuştu. Mezarlığın dolup taştığı cuma günleri hariç sürekli mezarlıkta yaşarlardı. Bu yüzden geceleri mezarlığın yanından geçen insanlar, ölüler yetmezmiş gibi onlar yüzünden iki kere ıslık çalmak zorunda kalırdı.</p>
<p class="calibre1">Etrafı taşlarla örülmüş büyükçe mezarlığın kapısından içeri girip onlarla göz göze geldim günün birinde. Bit kadar bir şeydim daha. Boyuma bakmadan onlara havlamaya başladım. Barut, uzandığı yerden kah kah güldü bana. Latif Dede, alt dudağından yardım alarak lülelerinden birine üfürdü. Bolero, heyecanla kuyruğunu salladı. Mikrop salyasını göğsüne sildi. Sırayla arkama geçip kokladılar beni. Kendimi sırtüstü yere atıp sevimlilikler yaptım, yüzlerini yaladım. Diğerleri karşı çıktı ama Barut’un olur vermesiyle aralarına katıldım. Kuyruğun sonuncusu olarak peşlerine takıldım. Onların yanında büyüdüm. Çocukluk denen hastalığı bir ergen sürüsünün peşinde aştım.</p>
<p class="calibre1">Uğursuz bir el beni sokaklardan alıp başkente göndermeden önce bir sokak köpeğiydim. Kime hırlayacağımı, kime sımaşacağımı adım gibi bildiğim insanların yaşadığı bir kasabam vardı. Rızkımı aradığım kapı önleri, hareket eden her şeye havladığını sokaklar, kuyruğumu neşeyle sağa sola oynattığım geceler, hepimizin üstünü örten pınl pınl bir gökyüzü; beni sevenler, benden nefret edenler, en önemlisi de yanlarında serpildiğim bir çetem vardı. Beş köpek, bazen birbirimize hırlayıp bazen de birbirimizi kollayarak sokak sokak geziyorduk.</p>
<p class="calibre1">Bazen kasaba bize yetmiyor, kendimizi fazla uzağa gidemeyeceğimizi bile bile yollara sürüyorduk. Gündüzleri kasabanın uzağındaki Papaz Gölü’ne, Makam Dağı’nın eteklerine, meyve bahçelerine, tren istasyonuna gidiyorduk. Latif Dede, ruhani liderliğini abartıyor ve hiç susmuyordu yürürken. Yok, şurada iki ayrı meyhane varmış, sahipleri kardeşmiş de günün birinde birbirlerini öldürmüşler, yok kasabanın en ünlü müzisyeni şu elektrik direğine çıkıp ikinci kez intihara kalkışmış da yine başaramamış, yok eskiden bir rakı fabrikası varmış kasabada da köpekler bile mest olurmuş atıklarından; saydıkça sayıyordu. Kulaklarımızda Latif Dede’nin onlarca hikâyesi, akşamın çökmesiyle birlikte yeniden kasaba mezarlığına dönüyor, gece bizi kollarına alıp oradan oraya sürüyordu. Sokaklardan panzerler ve motor sesini çok iyi tanıdığımız polis arabaları geçiyordu ha bire. Evlerin etrafını sarıyor, uykusunda yakaladıkları gençleri yaka paça arabalara bindirip karakola götürüyordu polisler. Merakla olan biteni izliyor, götürülen gençlerin arkasından sessizce ağlayan insanların sesine kulak veriyorduk.</p>
<p class="calibre1">Sonra telaşla açılan ışıklar yeniden kapanıyor ve sokaklar bize kalıyordu böylece. Asfalt yollara vuran sokak lambalarının altında kuyruğumuzu huzurla sallayıp bizim olan, gün doğumuna kadar bizim kalacak sokakların ve dünyanın tadını çıkarıyorduk.</p>
<p class="calibre1">Çıt çıkmıyordu kasabadan. Karanlık sokakların birinden çıkıp diğerine sapıyor, turuncu sokak lambalarının altında çöp tenekelerine burunlarımızı daldırıyor, uzaktaki kardeşlerimizin havlamalarına aynı şekilde cevap veriyorduk. Kulaklarımızı dikip dikkatle uzakları dinliyor, ayaklarımızdan birini havaya kaldırıp mezar taşlarının üzerine işiyor ve kimsenin bölgemizi işgal etmeyeceğinden iyice emin olunca uykuya dalıyorduk.</p>
<p class="calibre1">Sessizdi mezarlık. Ölüler boylu boyunca yatıyordu ve tehlikesizdi. Kimi geceler, sivil elbise giymiş ama ellerinde telsizler olan bazı sarkık bıyıklı adamlar belediyenin iş makineleriyle mezarlığa gelip büyükçe çukurlar açıyor ve kahverengi ayakkabılı birkaç kişiyi aynı anda çukurlara yuvarlıyorlardı. Mezarlık köpekleri olduğumuz için insanların adetlerini az buçuk da olsa biliyorduk. Ne bir namaz kılınıyor onlar için ne helallik isteniyor ne de bir dua okunuyordu. Çukurların üzerini hızla örtüp gidiyordu adamlar. Lime lime elbiseli o gençlerin kim olduğuna dair bir fikrimiz yoktu ve neden topluca gömüldüklerini de anlayamıyorduk. Yakınlarda bir yerde savaş olduğunu ve bunun normal olduğunu söylüyordu çetemizin ruhani lideri Latif Dede. Kafamızı böyle şeylere takmıyorduk. Yiyecek bir şeyler bulmak umuduyla burnumuzu sağda solda gezdirip bulduklarımızı bir çırpıda midemize indiriyorduk.</p>
<p class="calibre1">Belaydık. Bitirimdik. Tuttuğumuzu koparırdık. Bazen ödlek kedilerin peşine düşerdik. Nefes nefese kaçacak bir delik ararlardı. Bazen de sokak sokak gezer, “Ne geçiyon la bur-dan,” diye korkuturduk yabancıları. Betleri benizleri atardı. Onların deyişiyle, itin götüne girmiş gibi olurlardı. Sonuçta insanlarla aramızdaki mesafe açılır ve kimse bir şey vermezdi bize.</p>
<p class="calibre1">Kısmetimize pek bir şey çıkmıyordu kasabadan. İyi beslenmediğimiz için çelimsizdik. Sağda solda bulduğumuz kırıntılar dişimizin kovuğuna bile yetmiyordu. Açtık, sonumuz belli değildi, mecburduk. Çenemizi toprağa koyup çareler aradık haliyle. Barut, ikide bir mezarlığın aksi istikametinde bir çöplüğün olduğunu söylüyordu. Kasabadaki taburun artıkları oraya dökülüyordu ve o çöpler değil bize tüm kasabaya bile yeterdi ona göre. Ama başka bir çetenin kontrolündeydi çöplük. Öyle kolay değildi başkasının çöplüğünde eşinmek. Sayımız da yetmiyordu onlarla savaşmaya. Mecburen çetemize birkaç yeni köpek katıp çöplüğü ele geçirmek için hazırlıklar yapmaya başladık.</p>
<p class="calibre1">Doğrudan çöplükteki çeteye saldırmak yerine, Latif De-de’nin önerisiyle sağa sola haber yolladık. “Alevli Kalpler Çetesi harekete geçiyor,” diye söylentiler yaydık kasabaya. Orda burda sıkıştırdığımız köpekleri hırpalamak yerine, gözlerini iyice korkutup, “Alevli Kalpler Çetesi bugün yarın saldıracak çöplüğe,” diye başımızdan büyük laflar ettik. Böylece biz fosur fosur uyurken, düşmanlarımıza korku dolu, hep tetikte ve endişeli geceler armağan ettik. Ama biz bir türlü harekete geçmiyorduk.</p>
<p class="calibre1">Kıştı ve gün geçtikçe takatten düşüyorduk. Bazen öyle çok kar yağıyordu ki, yiyecek bir şey bulamadığımız için Mik-rop’un önerisiyle taze mezarlara bile dadanıyorduk. Ama mezarlardan yayılan o iğrenç koku yüzünden bir süre sonra toprağı kazmaktan vazgeçip kasabadaki evlerin etrafında dolanıyorduk boyuna. Geceleri duvarlara yazı yazan gençler polisten korkmuyordu ama bizden korkuyordu. Ceplerinde ekmek parçaları oluyordu hep. Üç harfli o kocaman yazıyı duvarlara yazarken hınzır hınzır yanlarına yaklaşıyor ve ekmekten payımızı istiyorduk.</p>
<p class="calibre1">Yine de hiçbir şey yetmiyordu bize. O günlerde sağa sola çişimizi yapmaktan bile vazgeçmiştik neredeyse. Latif Dede, karıncaydı, ağustos böceğiydi derken lafı uzatıyor ve söz ne zaman çöplükteki çeteye saldırmaya gelse, biraz daha beklememiz gerektiğini tembihliyordu. Sayımız iyice artmadan, açlık duygusu bizi sersemletmeden bu savaşı kazanmamız imkânsızdı. Çetemizin lideri Barut, Latif Dede’nin söylediklerini başıyla onaylıyor ve açlıktan kazınmış midelerimizi yeni hikâyelerle doldurmamızı söylüyordu. Barut’tan sazı alan Latif Dede sabahlara kadar içinde binbir nasihat olan bir hikâyeden öbürüne koşuyor ve bizi ekmek yerine kelimelerle doyuruyordu. Onca hikâyeden dalağı şişen Mikrop, sonunda bir gün dayanamadı ve Latif Dede’nin adını Lafo Dede olarak değiştirdi. Latif Dede, bu isim değişikliğinden pek memnun kaldı ve sazı eline alıp vakti zamanında iki sahibinden hangisini seçeceğini bilemeyen kararsız bir köpeğin hikâyesini anlattı bize.</p>
<p class="calibre1">Karlar yavaş yavaş eriyince burunlarımız kasabanın dışındaki o envaiçeşit kokunun yayıldığı çöp dağına çevrildi günün birinde. Ağzımızdan bir lokma geçmeyeli kim bilir kaç gün olmuştu. Eriyen kar sularından içiyorduk ve ister istemez zatürre illetine yakalanmak üzere olan ciğerlerimizden kuru kuru öksürükler yayılıyordu kasaba mezarlığına. Sayımız on ikiye çıkmıştı ve artık kimsenin umurunda değildi aramıza katılan yeni köpeklerin kim olduğu. Aç mı, içi öfkeyle dolu mu, saldırmaya hazır mı, tuttuğunu koparır mı, ona bakıyorduk.</p>
<p class="calibre1">Kaybedecek bir şeyimiz yoktu. Bir sabah, vaktin geldiğini anlayıp gözlerimiz kararmış bir halde yürümeye başladık. Bizden önce namımız gitti çöp dağına. Yutkuna yutku-na açlar ordusuna dönmüştük. Yıllardır çöpten nemalanan, bu yüzden de giderek yağlanan, hantallaşan, savaşma yeteneğini kaybeden çeteyi kan revan içinde dağlara sürdük. Ba-rut’un kulağı koptu. Lafo Dede boynundan birkaç yara aldı. Mikrop turp gibiydi, onca saldırının içinde bir tek sıyrık dahi almamıştı. Bolero’nun beyaz benekli omuzlarında kan lekeleri vardı. Bense sapasağlamdım ve birkaç köpeğin kuyruğunu ısırdığını için muzaffer bir edayla gülümsüyordum. Yaralarımızı yalaya yalaya dağın tepesine çıkıp zaferimizi ilan ettik gururla. Başka bir çetenin saldırısına uğrayana kadar artık bizden sorulurdu ele geçirdiğimiz dağ.</p>
<p class="calibre1">Kasabanın kuzeyinde, Makam Dağı’nın eteklerine kurulan taburun çöplüğü sadece bizim için değil, kasabadaki cümle yoksullar ve hayvanat için bir cennetti adeta. Dökülen yemekler, tarihi geçmiş konserveler, kantin artıkları karnımızı doyurmamız için bir hediye kutusuna dönüşmüştü. Kasabadan gelen çöplerle hiç ilgilenmiyorduk bile. Yiyecek bir şey çıkmıyordu kasabadan. Yoksulların çöpü az olurdu çünkü. Bizim asıl velinimetimiz taburdu. Askerî kamyon çekip gittikten sonra salyalarımızı akıta akıta çöp dağına koşar, dişe dokunur her şeyi çabucak midemize indirir, sonra da pırıl pırıl parlayan güneşin altında dağın o ekşi kokusuna inat tatlı bir uykuya dalardık.</p>
<p class="calibre1">Yalnız değildik dağ başında. Günün belli saatlerinde kasabadaki yoksulların istilasına uğrardı çöp dağı. Her tarafı allak bullak edip dişe dokunur bir şeyler ararlardı. Bulabildikleri her şeyi torbalara doldurup evlerine götürürlerdi. Konserveler, bayat ekmekler, bozuk çikolatalar, margarin artıkları, boş kola şişeleri, yarısı yenmiş simitler; patlamış fişekler, patladığı düşünülerek atılmış bomba ve havan mermileri; askerî kamuflajlar, palaskalar, kepler, yırtık çoraplar, yıkanmadığı için çöpü boylamış iç çamaşırları, sökülmüş botlar birer ikişer torbalara konur, yeniden kullanılmak, bir süre daha ömür sürmek için kasabanın yolunu tutardı.</p>
<p class="calibre1">İyiydik, güzeldik, günler tüylerimizin arasından birer ikişer geçiyordu. Ama çiftleşme zamanı yaklaşırken tuhaflaşıyorduk. Durduk yerde birbirimize saldırıyor, sokaklarda gördüğümüz her dişinin kokusunu içimize çekiyor, geride torun torba bırakmak için sağa sola bakıp çiftleşebileceğimiz bir dişi arıyorduk. Arkadaşlarım için kiminle çiftleşeceklerinin bir önemi yoktu. Kuyruğunu sallayan her dişiye koşardı onlar. Bizim çetenin bitirimi Mikrop mesela, sadece köpekler değil kuyruğunu sallayan her hayvana sulanırdı.</p>
<p class="calibre1">Ben öyle değildim. Henüz hiçbir dişiyle çiftleşmemiştim. Damarlarımda akıp duran kan beni yavaş yavaş delirtirken bile kimseye aldırmayıp ille de âşık olacağım diye tutturmuştum.</p>
<p class="calibre1">Çetenin diğer elemanları zevkle, salyalarını akıta akıta çiftleşirken ben boynumu başka yöne çevirip aşkın hangi yollarda yürüdüğünü, nerede kaldığını, bana ne zaman geleceğini merak ederdim. Aşk nasıl bir şeydi bilmiyordum ama pençelerimi toprağa geçirmeme, sağda solda deli gibi koşturmama, olur olmaz yere şahlanmama rağmen bana beklemeyi tembih ediyordu. Böylece, başım önümde, burnuma gelen kokuları takip ede ede, tek başıma kasaba sokaklarına çıktım.</p>
<p class="calibre1">Uzun bir yolun sağında solunda bulunan evlerin yanından geçtim. Kasaba meydanında uzaklara bakan heykelin önünde durdum. Beni görür görmez taşını hazır eden çocuklara, eli zincirlenmiş tutukluları adliyeden alıp ibret olsun diye kasaba cezaevine yürüyerek götüren askerlere, tedirginlikle, adeta tüy gibi hafif adımlarla sağda solda behren kadınlara, kasaba meydanında peynir satan köylülere, okuldan çıkan çocuklara, kasaba kahvehanelerinde topluca oturup durmadan çay içen kara gözlüklü gençlere, dar paça pantolonları ve uzun tespihleriyle sokakları adımlayan çember sakallı adamlara, panzerleriyle kasabanın ortasından hızla geçen polislere, dükkân önlerinde akşamı bekleyen esnafa, vitrinlerden sarkıtılan işkembelere, eski bir pazar tezgâhı üzerine istiflenip sokak sokak gezdirilen balıklara, baş aşağı tuttuğu köy tavuklarını evine götüren ihtiyarlara, açık sigara satan okul sonrası çocuklarına baktım. Sonra yine, aradığım dişiyi bulamamış olmanın kederiyle yürümeye başladım.</p>
<p class="calibre1">Eskiden içki ürettiği rivayet edilen ama sonradan memlekete içki yerine çimento dağıtan ve kasabanın üzerinde bir toz bulutuyla varlığını duyuran fabrikanın, ailecek kasabayı terk etmeye hazırlanan insanların otobüs beklediği otogarın, kuzeyden güneye asker, güneyden kuzeye köyleri boşaltılmış köylüler taşıyan trenlerin işlediği garın, kapısında iki sivil polisin nöbet tuttuğu lisenin, daha çok miting yapıldığı zannı uyandıran düğün salonlarının, bahçesinde ürkek çocukların oyun oynadığı polis lojmanlarının, üç harfli kızıl yazıların çiziktirildiği çatlamış duvarların, yanmış kamyon lastiklerinin seçildiği açık alanların, bahçesinde askerlerin voleybol oynadıkları, nöbet tuttukları, eğitim gördükleri taburun, akşamın çökmesiyle boşalan sokakların, evlerine çekilen insanların yanından yöresinden geçtim. Kasabanın, bu kasabada yaşayan insanların derdi başka, benimki başkaydı. Bütün gün aradığımı bulamamış olmanın yorgunluğuyla çöp dağına, arkadaşlarımın yanına geri döndüm.</p>
<p class="calibre1">Çetenin en küçüğüydüm ve varlığımla yokluğum belli değildi genellikle. Akşamları onlar çiftleşme hikâyelerini ballandıra ballandıra anlatırken kulaklarımı kapatıp ortadan kaybolur, tabanları yağlayıp kasabaya gelirdim. Kısmetimin kasaba sokaklarında bir yerde olduğunu hissederdim hissetmesine de, onun tam olarak nerede olduğunu, beni bekleyip beklemediğini bilmezdim. Bir şeyimi kaybetmişim de sanki aynı yere yeniden bakıyormuşum gibi, daha önce defalarca geçtiğim sokakları yeni baştan geçer, sağa sola göz atar, arada bir kulaklarımı havaya dikip beni bekleyen aşkın bana seslenmesini beklerdim.</p>
<p class="calibre1">Zaman zaman, orda burda karşıma güzeller güzeli köpekler çıkardı. Güzeldiler, süslüydüler, alımlıydılar, koklayanı mest edecek kokularla doluydular, hatta aralarından bazıları kuyruklarını havaya dikip beni çağırmaktaydı ama aradığım aşkın onların arasında olmadığını herkesten iyi bildiğim için başım önde, üzgün üzgün yürümeye devam ederdim.</p>
<p class="calibre1">Lafo Dede, bir bilge gibi bir iki defa hafifçe öksürdükten sonra, işaret parmağını havaya kaldırarak, “Böyle olmaz,” diyordu bana. “Aşkı düşünmeyeceksin evlat. Biraz delikanlı ol. Nerede sağa sola sallanan bir kuyruk, göstereceksin maharetini. ”</p>
<p class="calibre1">Gösteremedim. Dahası iki çiftleşme mevsimini geride bıraktığım halde henüz kimseyle çiftleşmediğim için garip bir isim takıldı bana. O sıra, çöp dağının biraz ilerisindeki taburun bahçesinde voleybol oynayan askerleri izleyen çetemizin bitirimi Mikrop, gevrek gevrek gülerek, “Askerler bunu hangi adla çağırıyor biliyor musunuz?” diye sordu.</p>
<p class="calibre1">“Nasıl çağırıyorlarmış bakayım?” dedi merakla Barut.</p>
<p class="calibre1">“Ben başkasının yalancısıyım ama askerin biri ona Mikasa diye seslenmiş geçende!” dedi.</p>
<p class="calibre1">Alevli Kalpler Çetesi’ndeki bütün köpekler bir ağızdan gülmeye başladılar ama benim için bir mahsuru yoktu. Kasabalılar onları sadece köpek diye çağırırken Mikrop, Barut ve Bolero’ya da bu adlan askerler takmıştı. Bu yüzden isim babamın kim olduğunun bir önemi yoktu. Ne anlama geldiğini bilmediğim için bana yakıştırılan adı yazgımdaki hüviyete yazdım. O günden sonra herkes Mikasa diye seslendi bana. Mikasa oraya, Mikasa buraya. Ama adımı çağırdıklarında kendi aralarında gizli gizli gülüyor, arkamdan türlü söylentiler dolaşıyordu. Hiçbirine aldırmıyordum. Çöp dağının tepesine çıkıp patilerimi çer çöpe geçiriyor, uzun uzun gerinip ayağa kalkıyor ve çöpün ekşimsi kokusunu bastırmaya çalışarak uzaklan, beni bekleyen aşkın yollarını dinliyordum.</p>
<p class="calibre1">Zaman zaman, çöp dağını boşlayıp kendimizi kasabaya vuruyorduk. Heves Amca diye yaşlı bir adam vardı kasabada. Bilmeden beni annemden eden yaşlı adam, ona gidiyorduk. Kasabada bizi taşlamayan, görünce korkmayan, koruyup kollayan tek kişi oydu çünkü. Kendisini sahibimiz sanıyordu. Oysa sahipsizdik biz. Alevli Kalpler Çetesi’ydik. Lafo Dede, belki eskiden beri tanıdığı, belki de yaşlı olduğu için hepimizden daha çok acırdı Heves Amca’ya, “Laf etmeyin gençler,” derdi, “bırakın bizim sahibimiz gibi hissetsin kendisini.”</p>
<p class="calibre1">Eski sinemacıydı Heves Amca. Arkanyalı değildi, göçmendi. Çok fena keder kokardı. Saç baş beyazlaşmış, yemeden içmeden kesildiği için bir deri bir kemik kalmış, incecik, dal gibi biriydi. Bıyıklarını tıpkı Ayhan Işık gibi burun delikleri hizasında kestiriyordu. Dudaklarının üzerinde böyle bembeyaz, kalın bir çizgi vardı. Evi barkı yoktu. Sinemada yatıp kalkardı. Sinemasının girişinde bazı ampulleri geçmiş kocaman bir tabelanın üzerinde Nur Sineması yazıyordu. Bir zamanlar tonla para kazandığı sinemasına gelen gidenler seyrekleşmişti. Daha öncesinde, genellikle solcu derneklerin kullandığı, konser ve heyecanlı toplantıların yapıldığı sinema salonu, darbeden sonra inleme seslerine bırakmıştı yerini. Sadece filmlere değil, kendi hayatına da parça atmıştı o yıllarda Heves Amca. Arada bir sinemanın yazlık terasına çıkıp kasabaya bakıyor, kafasına sıkamadığı iki kurşunu gökyüzüne yolluyordu.</p>
<p class="calibre1">Kasabanın tam ortasındaki kıymetli sinemasını düğün salonu yapmak isteyenlere direniyor, yatıp kalktığı sinemada, geceleri can sıkıntısından eski filmler izliyordu. Yalnızdı. Kimi kimsesi kalmamıştı hayatta. Sinemanın önünde her gördüğünde beslerdi bizi. Bazen de içeriye buyur ederdi. Kir pas içindeydi ortalık. Leblebiler, çikolata artıkları, gazoz şişeleri, ekmek kırıntıları, meni kokan peçeteler, eski gazeteler; ne ararsan vardı yerde. Kırık dökük sıraların arasına uzanır, Heves Amca’nın kurşunlanmış perdeye yansıttığı filmlere bakardık. Odasına çekilip ışıkları kapatır ve karanlık sinema salonuna bir filmden çok bir hatıranın acısını yansıtırdı. Sık sık Muhterem Nur’un oynadığı filmleri izlerdi Heves Amca: <span class="calibre2">Yaralı Kartal, Şehvet Kurbanı, Zalimler, Zeytin Gözlüm, Küskünüm, Bacım.</span></p>
<p class="calibre1">Muhterem Nur’un oynadığı bazı filmleri izleyememişti Heves Amca. Oraya buraya haber yollamış, filmlerin negatiflerini istetmiş ama başarılı olamamıştı. Son çare televizyondu. Günün birinde o filmlerin gösterileceğini umarak odasındaki televizyonu sahneye taşır, artık bir kıymeti kalmayan sinema sahnesinde bize televizyon izletirdi. Yeşil bir cam yardımıyla renkli hale getirdiği televizyon yayını öğleden sonra başlardı. Bekle bekle bir hal olurduk. Sonra bir sinyal sesi kaplardı ortalığı. Saatler geriye doğru akardı. Nihayet başlardı yayın. Askerler Aslanlı Yol’da böyle rap rap yürürken, Heves Amca, üzerindeki sigara küllerini silkeleye silkeleye doğrulur, “Ayağa kalkın lan ibneler!”diye bağırırdı bize, “milli marş okunacak!”</p>
<p class="calibre1">Bir bok anlamazdık. Heves Amca, televizyonda milli marş okunurken neden esas duruşa geçer bilmezdik. Ama ona ayıp olmasın diye götümüzü kaldırırdık yerden. Öyle anlamsız gözlerle rüzgârda dalgalanan bayrağa bakardık.</p>
<p class="calibre1">Marştan hemen sonra da bir teselli ikramiyesi verirdi bize Heves Amca: Red Kit ve Ten Ten’in maceralarını izletirdi.</p>
<p class="calibre1">Red Kit’in salak köpeği Rin Tin Tin’e bayılırdık. Nedense bir köpekten çok karıncaya benzetirdik onu. Ten Ten’in köpeği Milu’yu sevmezdik. Bit kadar haliyle sağa sola koştururdu hep. O kadar hareket, o kadar akıl iyi gelmezdi bize. Yine de Milu, bizimkilerin favorisiydi. Ama ben onu değil başka birini seviyordum. Çünkü tıpkı Heves Amca gibi başka birine âşıktım ben. Bir insana. Daha doğrusu insan denemeyecek birine. Bir meleğe: Muhterem Nur’a âşıktım.</p>
<p class="calibre1">Çizgi film biter bitmez, önce televizyon düğmesini, sonra cayır cayır yanan regülatörün düğmesini kapardı Heves Amca. Ağır adımlarla, adeta bacaklarını sürümekten bıkmış gibi yeniden odasına çıkardı. Toz içindeki film makaralarını makineye yerleştirip henüz açtığı bir şişe şarapla ahşap sıraların en arkasına geçerek yaşlı gözlerle sinema perdesine bakardı. Yere düşmekte tereddüt eden bir gözyaşı damlası gider ince bıyıklarına yapışıp kalırdı. Dudağının kenarında sönmüş bir sigara, köşede yarım bir şarap şişesi, gözlerini perdeye dikip Muhterem Nur’un uhrevi yüzündeki bene bakardı uzun uzun. Sanki dünya üzerindeki yegane varlığı o benmiş gibi, gözünü yanağındaki benden alıp önündeki şaraba diker, son yudumuna kadar içtiği şişeyi sinema perdesine fırlatırdı. Ardından da, belindeki tabancayı çıkarıp sahneye ateş ederdi. Beyaz perde, kapatılmamış bir hesabın kederiyle sıvalarını dökerdi yere.</p>
<p class="calibre1">Bize bir şey anlatmazdı Heves Amca. Eski tanıdığı diye Lafo Dede’ye sorardık işin aslını. Lafo Dede’den bir işin aslını esasını öğrenmek kolay değildi. Bir meseleye doğrudan cevap verdiği, bir kere olsun o beklenen cevabı şak diye verdiği görülmemişti. Laf<sup class="calibre5">o</sup> Dede, her seferinde yeni bir hikâyeye başlar ve Muhterem Nur mevzusu arada kaynayıp giderdi. Heves Amca ne yaşamış, nerede kırılmış, bu Muhterem Nur sevdasına nereden bulaşmış, kimse bilmezdi. Ama ne zaman bir yerlerden Müslüm Gürses’in sesini duysa, o halis muhlis adam birdenbire celallenir ve hepimizi kapı dışarı ederdi sinemadan. Aklımda Muhterem Nur’un kusursuz yüzü, sokaklara çıkar, Aslanlı Yol’da patır patır yürüyormuş gibi kendi nurumu arardım.</p>
<p class="calibre1">Çöp dağının tepesine çıkar avazım çıktığı kadar ulurdum. Taburda eğitim gören, operasyona çıkmaya hazırlanan askerler dönüp bana bakardı. Makam Dağı’nın tepesinde nöbet tutan, dağın eteğindeki büyükçe yazıyı korumakla görevli köy korucuları bana bakardı. Taburun önündeki kontrol noktasında valizleri didik didik edilen, tek sıra halinde yan yana dizilen yolcular korkuyla dönüp bana bakardı. Bir zamanlar çöp dağında eşelenen ama sonraları yeniden kasaba sokaklarına geri dönen köpekler kulaklarını dikleştirip bana bakardı. Ama onca zaman yolunu gözlediğim aşk bir türlü yoluma çıkmaz, sesime bir karşılık vermezdi. Ulumamı keser, o çer çöpün üzerine uzanıp başıma aşk kuşu konsun diye hayaller kurardım boyuna.</p>
<p class="calibre1">Aşkın bir gün yoluma çıkacağını biliyordum. Kalbimin yerinden çıkacakmış gibi atacağını biliyordum. Kuyruğumun sağa sola sallanacağını biliyordum. Uykusuz gecelerin, aylak aylak dolaşacağım sokakların, hep merakla baktığım uzakların yolumu gözlediğini biliyordum da başıma aşktan daha büyük bir taşın düşeceğini henüz bilmiyordum.</p>
<p class="calibre1">ÜÇÜNCÜ BÖLÜM</p>
<p class="calibre1"><a id="bookmark4"></a>MÜŞAHEDE</p>
<p class="calibre1"><span class="calibre2">“Hiç botlu biri tarafından tekmelendin mi?</span></p>
<p class="calibre1"><span class="calibre2">Tekmelendin. [...] Her şeyi tattım, ama kaderimle banş yaptım. Çünkü ruhum bedenimden henüz ayrılmadı. Bir köpeği öldürmek zordur, çünkü ruhu sıkı sıkıya hayata sarılıdır. ” Mihail Bulgakov, Köpek Kalbi</span></p>
<p class="calibre1">Barınaktaki tüm köpeklerin haline üzüldüğü, boyunlarını tıpkı onun gibi ileri uzatarak acı acı uluduğu o günden sonra kurumuş ağzını açıp kimseyle konuşmamış dedem. Ne bir şey yemiş ne her gün tazelenen sudan içmiş ne de barınağın gündelik koşuşturmasıyla ilgilenmiş. Sağında solundaki bölmelere bir kere bile bakmadan, başını ön bacaklarının arasına gömerek sadece ileriye, telaşlı arabaların çiğnediği çizgileri silinmiş asfalt yola çevirmiş üzgün bakışlarını. Diğer bölmelerden ona seslenen, selam veren, hal hatır soran hiçbir köpeğe karşılık vermemiş. Pansumanını değiştiren, yaralarını kontrol eden, dikişlerini alan, ayaklarını yoklayan ince bıyıklı veterineri de umursamamış. Etine bastırılan tentürdiyot bile kâr etmemiş; dişlerini sıkıp geride bıraktığı bir şeyleri hatırlamaya çalışır gibi ileriye, sadece ana yola bakmış süzülmüş kaşlarıyla.</p>
<p class="calibre1">Günlerce bir şey yiyip içmediği için bir deri bir kemik kalmış dedem. Gözleri yuvalarına kaçmış, bumu hep aynı noktada asılı durmuş, dahası kir ve pastan kararmış yemek kabına hep tiksinerek bakmış. Sargı bezleriyle sarılan ve vakti zamanında bir şeyler anlatmak için canhıraş bir şekilde havaya dikilen yaralı kuyruğu yerlerde sürünmüş. Artık bacaklarının olmadığını kabullenmiş gibi hiç hareket etmeden yerde uzanıp ileriye atılmak için hiçbir çabada bulunmamış. Arada sırada, tıpkı her şeyden habersiz yedi gün boyunca yatarken yaptığı gibi, başını bacak arasına gömmeye niyetlenmiş ama yabancısı olduğu o iki tekerleği görünce vazgeçip boynunu ön bacaklarının arasına uzatmış yeniden.</p>
<p class="calibre1">Kaburgalarının rahatlıkla seçildiği karnının yansını örten lastikler yüzünden vücudunu terk etmeye hazırlanan pirelerle bile uğraşamıyor, kendini çok eski bir acıya koyver-miş gibi sadece susuyormuş dedem. Bazen derin derin nefes alıp geri bırakıyor, hemen peşinden Tabansız’ın da duyduğu gibi gözleri kapalı halde “Melsa!” diye inliyormuş yut-kuna yutkuna.</p>
<p class="calibre1">Kendi haline acımak, dünyadaki mevcudiyetini sorgulamak, artık hiç titretemediği kuyruğuna üzülmek, bugünden sonra ona dayanak olan tekerleklerle nasıl yaşayacağını düşünmek yerine; belirli aralıklarla, adını adeta bir nefes gibi dilinin üzerinde gezdirerek, “Melsa!” diye inlediğine göre ona bu talihi hazırlayan hikâyenin müsebbibi o diye düşünmüş komşuları. Ama henüz hikâyesinin tamamını anlatmadığı ve sık sık uyuyakaldığı için dedemi bu hale sokan asıl neden bir türlü bilinemiyor, bu sebeple köpek barınağının her bölmesinde onunla ilgili binlerce tevatür dolaşı-yormuş ilk günlerde.</p>
<p class="calibre1">Bu yüzden de Melsa’nın adı bir anda barınaktaki tüm bölmeleri bir rüzgâr gibi dolaşarak bu tevatürün daha da ağırlaşmasına, kimi zaman bir parça salya, kimi zaman da tuzlu gözyaşlarıyla ıslanmış birbirinden habersiz yüzlerce yeni hikâyenin doğmasına sebep olmuş.</p>
<p class="calibre1">Yine de dedemin kendine geldikten sonra tamamen hareketsiz kaldığını söylemek zormuş. Kendine geldiğinde, sadece bir kez silkinip ayağa kalkmış. Bir varile doldurulan yemek artıklarını barınağa getiren askerî araca ilk tepki veren o olmuş.</p>
<p class="calibre1">Askerî araç barınağın kapısında görünür görünmez, dedem önce patilerini ileriye doğru uzatmış, peşinden iki tekerleğin arka ayaklarını hareket ettirdiğini görünce iyice heyecanlanıp zorlukla tel örgülere kadar sürünmüş. Ama on-ca havlayıp ulumasına rağmen sesini askerî araca duyurama-mış. Dedemin komşuları bir anlam verememiş bu duruma. Yemek kabındaki artıklar olduğu gibi yerinde duruyormuş.</p>
<p class="calibre1">“Bu herifin derdi ne?” diye sormuş Adıgüzel.</p>
<p class="calibre1">“Bir bilebilsek,” diye şikâyet etmiş Akbaş, “kimseyle bir şey konuştuğu yok ki! Bütün gün kendi kendine sayıklayıp duruyor sadece.”</p>
<p class="calibre1">Uzaklarda belli belirsiz bir hayat süren Arkanya ile son yıllarda iyiden iyiye büyüyen, göç alan büyük şehrin arasına kurulan köpek barınağı uzunca bir zaman dedemin hikâyesiyle çalkalanmış. Tır çarptı, fabrikada makinelere kapıldı, avcının biri onu bu hale getirdi, aç bir kurt sürüsüyle tek başına savaştı, zabıtaların marifetiyle bacaklarından oldu; akla gelebilecek her şey söylenmiş dedem hakkında. Ağır hikâyesi acı ulumalarla bölme bölme gezip durmuş.</p>
<p class="calibre1">Hikâyesi gizli herkes gibi vakur, adeta yenilmiş bir ordunun hayatta kalmış, ama hayatta kaldığına bin pişman komutanı gibi bölmesine geri çekilmiş o günden sonra. Arada bir kafasını arkaya doğru çevirerek bacaklarına geçirilen tekerleklerin nasıl hareket ettiğini anlamaya çalışmış. Bazen de arka bacakların aksine sapasağlam olan ön bacaklarının arasına aldığı başını oynatmadan etrafı süzmüş. Bal san-sı gözlerini bir o yana bir bu yana döndürerek, en sonunda öldüğüne, kanatlanıp gökyüzüne çıktığına, köpek cennetine düştüğüne kanaat getirmiş.</p>
<p class="calibre1">Belki de sadece Kıtmir Hazretleri’ne ihsan edilmiş bir yer değilmiş cennet. Herkes oradaymış çünkü. Dişiler, erkekler, yavrular, yaşlılar; güçlüler, güçsüzler, saf ırklar, kırmalar, sokak köpekleri, av köpekleri, herkes bir aradaymış. Yaşarken peşlerinden ayrılmadıkları, kötülük ve iyiliğin onlardan geldiği insanlar köpeklere hizmet ediyor, onlar için sağa sola koş-turuyorlarmış. Bütün gün yan gelip yatıyorlarmış. Yay gibi gerilip esniyor, tatlı tatlı kaşınıyor ve oturup keyif çatıyorlarmış. Esnemek ve uzağa bakmak dışında yapacak hiçbir şey yokmuş barınakta. Cennetin böyle bir yer olabileceğine hiç ihtimal vermemiş ama demek ki aşağı yukarı böyle bir şeymiş ölmek.</p>
<p class="calibre1">Ama yine de bazen başına ne geldiğini hatırlamaya çalışıyor, hafızasını olabildiğince zorluyor, bölük parça hatırladıklarına rağmen yoğun bir toz bulutu gözünün önüne gelir gelmez her şeyden vazgeçip yeniden yola bakıyormuş dedem. Hatırlayıp infilak etmemek, o acı dolu günlere dönmemek, bir toz bulutundan mütevellit o berbat zamana geri gitmemek için durmadan hırıltılar çıkarıyormuş. Kurumuş ağzından tek bir damla salya akmadığı için boğazından yükselen seslere engel olmakta zorlanıyor, hal böyle olunca konuşmamak, derdini cümle âleme faş etmemek için hırıltılarını daha da artırıyormuş.</p>
<p class="calibre1">“lyi misin kardeş?” diye sormuş Çatalburun.</p>
<p class="calibre1">Kendisine sorulan hiçbir soruya cevap vermediği gibi köpek âleminin en garip yaradılışlı köpeklerinden olan Çatal-burun’un sorusunu da yanıtsız bırakmış dedem. Tıpkı bir şaşı gibi yalnızca gözlerinin birini Çatalburun’a çevirip sorunun sahibinin kim olduğunu bulmaya çalışmış.</p>
<p class="calibre1">“Konuş,” demiş Çatalburun, “açılırsın belki. Bacaklarını kasabada mı kaybettin?”</p>
<p class="calibre1">Zaman zaman bir dili olup olmadığını bile bilmiyormuş dedem.</p>
<p class="calibre1">İnce bıyıklı veteriner birkaç gün daha sabredip kendisini toparlamasını beklemişse de faydasız; iğnelerine karıştırılan ilaçlar yaralarını iyileştiriyormuş ama yemeyi reddedi-yormuş dedem. Yemek kabına dökülen yemekler yenmeden çöpe yollanıyormuş her seferinde. Son çare serum takviyesiymiş. Ama onun serum kablolarını kolaylıkla kopartacağını bilen veteriner elindeki kâğıda uzun uzun bakarak yemek sorununa çareler aramış.</p>
<p class="calibre1">Başına gelen felaketten paçasını kurtarmış ama yememeye devam ederse bu kez de açlıktan ölüp gidecekmiş. Elini önlüğünün ceplerine sokarak barınağın içinde yürüyüp durmuş ince bıyıklı veteriner. Diğer köpeklerin durumunu kontrol ederken bile aklı hep ondaymış. Onca tahsile rağmen her gün yeni bir şey öğreniyormuş köpekler hakkında. Dedemin hikâyesini az buçuk da olsa biliyormuş. Ama hayatta kaldığına şükredecek yerde kendisini adım adım ölüme götüren bu tercihe bir anlam veremiyormuş.</p>
<p class="calibre1">Çok sonra, barınağa yemek getiren askerî aracın kapıda görünmesiyle dedemin sorununa bir çare bulmuş veteriner. Bekçileri çağırtıp dedeme varillerdeki bulamaç yerine kendi yemeklerinden vermelerini tembihlemiş. Köpeklerin onca kahrını çektiği yetmezmiş gibi onlarla bir de yemeğini paylaşacak olmanın kızgınlığıyla veterinerin söylediklerini aynen yerine getirmiş yaşlı bekçi. Dedemin yemek kabını alıp yerine başka bir kaba boşalttığı kendi yemeklerinden koymuş.</p>
<p class="calibre1">Önceleri kayıtsız davranmış. Gözlerini yumup tıpkı eskisi gibi ilgisiz, sanki mozolesinin önünden hâlâ geçenler varmış gibi derin uykusuna çekilmiş. Ama sonraları önüne konan yemeği kahverengi burnuyla koklayan dedem, zorlukla doğrulup kaba doğru ilerlemiş.</p>
<p class="calibre1">Fazla enerji harcamasına gerek yokmuş. Ön bacaklarını ileri atar atmaz arka bacaklarının yerine takılan tekerlekler kendiliğinden hareket ediyor ve onu varmak istediği yere sürüklüyormuş. Açlıktan başı dönüyormuş ama yine de kararlı gözüküyormuş kendisine getirilen yemeği yememekte. Fakat kaç gündür dedemin midesini bulandıran o koku yerine bambaşka bir koku gelmiş burnuna bu sefer. Merakla kaba doğru yaklaşarak burnunu yemeğe yaklaştırmış. Sonra da kıtlıktan çıkmış gibi yemeğe saldırmış.</p>
<p class="calibre1">“Vay amma koyayım,” diye bağırmış Akbaş, “özel yemek verdiler ibneye!”</p>
<p class="calibre1">Birileri yemeğini elinden alacak diye tabaktaki lezzetli butları hızla boş midesine indiren dedem, tabağı silip süpürdükten sonra, bir kabahat işlemişçesine bölmesindeki kulübesine dönmüş mahcup bir şekilde. Kendisine pis pis bakan komşularını tek gözüyle süzdükten sonra yedi gün boyunca deliksiz uyuyan o değilmiş gibi uzun bir uykuya dalmış yeniden.</p>
<p class="calibre1">O günden sonra yüzü gözü düzelmiş dedemin. Bal sarısı gözleri iyice sararmış, hareketleri hızlanıp kahverengi burnu daha canlı bir ton kazanmış. O zamana kadar yerlerde sürünen sargılı kuyruğu yavaş yavaş hareketlenmiş ve sonunda tekrar toprağı dövüp sağa sola sallanmış. Karnındaki dikişler kendiliğinden atmış, sırtındaki yaralar kabuk bağlamış, kana bulanmış postu parlamaya başlamış yeniden. Bir tek, onca kemirmesine rağmen, karnına geçirilen kasnak yüzünden bacaklarındaki sargıları defedeme-miş başından.</p>
<p class="calibre1">İnce bıyıklı genç veteriner, birkaç kez tespitinde yanılıp yanılmadığını kontrol etmek için dedeme bulamaçtan götürmüş ama dedem önüne konan yemeği yememiş. Dahası kuduz olmuş bir köpeğin sudan korkması gibi kulübenin arka tarafına kaçmış. Teşhisinde haklı çıkmış veteriner. Ellerinde tabakla beliren bekçileri görür görmez kuyruğunu oynatıp kulübesinden çıkıyor, tel örgülere yanaşıp kendisine yemek getirilmesini bekliyormuş. Ama bulamaçtan asla yemiyormuş.</p>
<p class="calibre1">“İbneye bak,” demiş Tabansız, “bize karavana, ona hususi yemek!”</p>
<p class="calibre1">Dedeme getirilen özel yemekler ona iyi gelmiş ama komşuları bu durumdan hiç de hoşnut kalmamış. O günden sonra kimse kendisiyle konuşmadığı gibi daha önceleri merakla sarmalanan hikayesi giderek nefrete bulanmış. Bir parça acıma, daha çok merhamet ve hayıflanmayla yüklenen hikâyesi yerini giderek kıskançlıkla örülmüş bir nefret masalına bırakmış. Kendileri artık tadını bildikleri o garip bulamaca talim ederken, sırf sakat olduğu için kendisine gereğinden fazla ihtimam gösterilen dedeme karşı içten içe nefret duymaya başlamışlar. Bir zaman önce hikâyesini dinlemek için ha bire sorular soran, meraklı gözlerle ona bakan komşuları bu kez aldırışsız görünmekle birlikte, yerde kendi halinde yatan dedemi suskunlukla cezalandırmışlar. O günden sonra ne kimse bir şey sormuş ona ne de perişan haliyle ilgilenmiş.</p>
<p class="calibre1">Diğer köpekler tarafından verilen ceza dedemin çok da umurunda olmamış. Gün boyu kulübesinde pinekleyerek, çoğu zaman uyuyarak, yemek yiyip diğer köpeklerin kahkahaları arasında kulübesinin etrafında zorlukla yürüyerek günlerin geçmesini beklemiş. Arka bacakları olmadığından vücudunu kaşımak için ön bacaklarını kullanıyor, haliyle tüylerinin bir kısmına ulaşamıyormuş. Böyle zamanlarda sırtını bir yerlere sürtmek için can atıyor, ama nereye giderse gitsin peşinden ayrılmayan tekerlekler yüzünden bu isteğini yerine getiremiyor, hal böyle olunca da kaşıntının kendiliğinden sona ermesini bekliyormuş.</p>
<p class="calibre1">Birkaç kez kulübesinin köşesine işemek için niyetlenmişse de başaramamış. Bacağını kaldıramadığı için tıpkı dişiler gibi yere çömelerek işemiş ve bu yaptığı nihayetinde bütün barınakta alay konusu olmuş. Yine de etrafındaki bütün alaycı ve nefret kokan bakışlara rağmen sanki bu dünyada tek başına yaşıyormuş, kimseye ihtiyacı yokmuş, hatıraları ona yetiyormuş gibi hiç ses çıkarmadan barınağın yanı başındaki asfalt yola dikmiş gözlerini. Biri gelecek ve onu bu sefil hayattan kurtaracak ve kesik bacakları taze bir fidan gibi yeniden çıkacakmışçasına uzun uzun bakmış yola. Ama kimse gelmiyormuş.</p>
<p class="calibre1">Dedem, bazı geceler karar değiştirip avaz avaz bağırmak istiyormuş ama yeri göğü inleten komşularından utanıp havlayamıyor, sesinin nasıl yankılandığını merak edercesine yutkunuyormuş sadece. Açılmayan dudaklarının arasından ince ince inlemeler yükseliyormuş. Boynunu havaya kaldırdığında sırtının ağrıdığını, yaralarının iyileşmesine karşın içinde bir yerlerde hâlâ sancıyan yerlerin olduğunu hissediyor ve mümkün olduğunca az hareket ediyormuş. En ufak gürültüde hep birlikte havlamaya başlayan barınaktaki köpeklerin aksine dilinin üzerine hep aynı adı alıp sabahı buluyormuş:</p>
<p class="calibre1">“Melsa!”</p>
<p class="calibre1">Köpek zamanına göre yirmi bir yıldır, gece gündüz, yaz kış, sabah akşam, yerli yersiz, olur olmaz Melsa’nın adını anıyormuş dedem. Bildiği tek kelime buymuş, dünyada bu kelimedeki harflerden başka harf yokmuş, koca alfabede sadece bu beş harf varmış, kendisinin bir adı yokmuş gibi iç çekerek, bir hayat belirtisi gibi Melsa’nm adını fısıldıyormuş geçen zamana karşı. Kendisine ne olacağını, eksik bacaklarıyla nasıl yaşacağım hesaplamaktan çok gözlerini asfalt yola dikip, arada sırada fısıltıyla, sanki adında bir ah gizliymiş gibi iç çekerek Melsa’nm adını anıyormuş.</p>
<p class="calibre1">Ön bacaklarını kalbinin üzerine heyecanla bitiştirerek, “Ay çok heyecanlı,” demiş Adıgüzel, “adam helak olmuş bu aşkın yüzünden.”</p>
<p class="calibre1">Komşu bölmedeki dişi köpeklerin dedeme olan ilgisi en çok Akbaş’ın nefretini kazanmış. İri gözlerini dedeme dikerek, “Kadınlar,” demiş, “hepsi bir. Aşk hikâyeleri ve yaralı adamlar.”</p>
<p class="calibre1">“Eeee?” demiş Çatalburun, “ne olmuş ki?”</p>
<p class="calibre1">“İkisine de bayılırlar!” demiş Akbaş.</p>
<p class="calibre1">“Hiç de bile,” demiş öteden seslenen Adıgüzel, “bunun bir derdi var. Hem de büyük bir dert.”</p>
<p class="calibre1">“Bizim de derdimiz var amma koyayım,” demiş Akbaş, “biz böyle bırakıyor muyuz kendimizi!”</p>
<p class="calibre1">O zamana kadar sessizce bir köşede Akbaş’la Adıgüzel’in konuşmalarını dinleyen Tabansız, biraz da Akbaş’a arka çıkmak, ona yalakalık yapmak için henüz kimsenin düşünemediği, belki dedemin bile aklına gelmeyen bir kusurunu kullanmış, “Akbaş Abi,” demiş, “şimdi bunun arka bacaklar yoksa, iş de tutamaz değil mi?”</p>
<p class="calibre1">Tabansız, kimsenin fark etmediği bir gerçeği Akbaş’a söylerken, aslında asıl hedefi Adıgüzel’miş. Gerçekten de bu saatten sonra artık bir yarım köpekmiş dedem. Olmayan bacaklarıyla bir dişiye abanması, ileri geri hareket etmesi, dişlerini zevkle bir dişinin boynuna geçirmesi imkânsızmış. “Incebıyık ona da bir çare bulur,” demiş Akbaş ve tüm köpekler bir ağızdan gülmeye başlamışlar.</p>
<p class="calibre1">Dedemin hem yaşlılıktan, hem de o talihsiz olaydan ötürü tıkanan ve bir parça duyma kaybına yol açan kulakları, sağında ve solundaki bölmedeki köpeklerin kendi bölmesini atlayarak, adeta o yokmuş gibi konuşmalarına, kendisini alaya almalarına aldırış etmiyor, dünya üzerinde sadece kendisinin çıkardığı sesler varmış gibi bir tek kendisiyle ilgileniyormuş. Tel örgüyle çevrilmiş bölmesinden genellikle ana yola, arada sırada tren yoluna, bazen de ova boyunca uzayıp giden sapsarı tarlalara bakarak bütünüyle iyileşmeyi bekliyormuş.</p>
<p class="calibre1">Pürüzlü beton zemin hareketlerini zorlaştırsa da bazen kulübenin etrafında volta atarken gözlerinin önüne belli belirsiz anılar geliyor; ama bu anıların hepsi ona acı verdiği için daha da hızlanmaya çalışıyor, bu yüzden de zaman zaman dengesini kaybedip yere düşüyormuş dedem. Yerde sırtüstü düşmüş bir hamamböceği gibi çaresizce debelenirken, havaya dikilen ve hâlâ dönmeye devam eden tekerleklere bakıp iç çekiyor ve tekrar doğrulmak için büyük bir emek harcamak zorunda kalıyormuş. Bazen de dişlerini karnına dolanan kasnağa geçirip tekerlekleri çıkarmak için kendisini olabildiğince zorluyor, gelgelelim çok sert bir kauçuktan yapılan kasnakta küçük diş izleri bırakmaktan başka bir haşan elde edemiyormuş.</p>
<p class="calibre1">ilk zamanlar ona karşı kinle dolan komşuları, geçen on-ca zamana güvenerek bazen dedemin bölmesine yanaşıyor, onun konuşacağı, içini açacağı zamanı kolluyorlarmış. Ama dedem hâlâ konuşmuyormuş.</p>
<p class="calibre1">“Aslında bir konuşsa açılacak,” demiş Akbaş, “kuş gibi olacak ibne. Ama konuşmuyor.”</p>
<p class="calibre1">Bir sayıklama gibi, sadece kendisine anlattığı hikâye dışında tek bir kelime etmemiş kimseye. Günler geçmiş konuşmamış. Kendisi gibi yaralı köpekler getirilmiş yanındaki bölmelere, konuşmamış. Barınaktan ayrılan köpekler el sallamış ona, konuşmamış. Tank ve ağır teçhizat yüklü trenler geçmiş yanı başından, konuşmamış. Geceleri uzaktaki dağların zirvesinden aşağıya yavaşça süzülen karaltılar görmüş, konuşmamış. Barınaktaki görevlilerin yatıp kalktığı sarı binadan, bildiği, daha önce defalarca dinlediği şarkılar yayılmış barınağa, konuşmamış. Ana yoldan askerî cipler geçmiş, konuşmamış. Incebıyık her gün gelip yüzünü avuçlamış, bacaklarının durumunu kontrol etmiş, ama bu hayır sahibi adama bile tek bir kelime etmemiş.</p>
<p class="calibre1">Barınağın genç bekçisi Köpek Cengiz, bir nöbet gününde sigarasıyla kendi bölmesine girip içeriyi temizleyene kadar da bir harf kadar olsun kimseyle konuşmamış.</p>
<p class="calibre1">Birdenbire başını doğrultarak genç bekçinin ellerinden kurtulup bölmenin kapısından içeriye süzülen sigara dumanını ciğerlerine çekmiş. Şüphesiz, bu koku asıl aradığı koku değilmiş ama yine de ona bir şeyleri anımsattığı apaçık ortadaymış. Bir yandan bölmedeki pislikleri temizleyip bir yandan da dişlerini birbirine sürten Köpek Cengiz’in elindeki sigaraya dikkat kesilen dedem, bekçinin peşi sıra dolanarak diğer köpeklerin şaşkın bakışları altında havaya karışan dumandan küçük nefesler almış. Çok sonra dedemin kendisini takip ettiğini anlayan Köpek Cengiz, eğilerek onun hareketlerine bir anlam vermeye çalışmış.</p>
<p class="calibre1">Barınağa getirildiği o günden beri ilk kez havlamış dedem. Korkutmak, tehdit etmek için değil, bir şeyler anlatmak için havlamış belki de. Anlayamamış bekçi.</p>
<p class="calibre1">“Ne istiyorsun? Bir şey mi oldu?” diye sormuş gülerek.</p>
<p class="calibre1">Birkaç kez arka arkaya havlayan dedemin ilk kez ses çıkardığını işiten Köpek Cengiz, yere çömelerek dedemin neden havladığını anlamaya çalışmış.</p>
<p class="calibre1">“Ekmek mi istiyorsun?” diye sormuş Cengiz.</p>
<p class="calibre1">Havlamış dedem.</p>
<p class="calibre1">“Tekerlek mi rahatsız ediyor?” demiş.</p>
<p class="calibre1">Dedem var gücüyle havlamış.</p>
<p class="calibre1">“Yemek mi istiyorsun?” diye sormuş genç adam.</p>
<p class="calibre1">Derdini anlatamadığını düşünerek yeniden havlamış dedem.</p>
<p class="calibre1">“Sancm mı var?” diye sormuş bu kez.</p>
<p class="calibre1">Tok bir sesle havlamış yine dedem.</p>
<p class="calibre1">“Ne istiyorsun peki? Başka bir şeyse iki kere havla,” demiş gülerek Köpek Cengiz.</p>
<p class="calibre1">İki kere var gücüyle havlamış dedem. Şaşırmış Cengiz. Sigarasından derin bir nefes alarak garip garip etrafına bakmış.</p>
<p class="calibre1">Temizliği bırakıp dedemin derdini bulmaya koyulmuş. Sigarasından bir nefes daha aldığında dedemin dikkatle sigaraya baktığını görmüş.</p>
<p class="calibre1">“Sigara mı istiyorsun yoksa?” demiş gülerek, “istiyorsan üç kere havla. ”</p>
<p class="calibre1">Tam üç kere arka arkaya havlamış dedem.</p>
<p class="calibre1">Şaşırmış Köpek Cengiz. Yanlış anladığını düşünmüş. Ay-m soruyu sorup aynı cevabı almış. Tam üç kere havlayarak niyetini belli etmiş dedem. Hatta, ön bacaklarından fırlayan iki parmağını kurumuş dudaklarına götürerek isteğini daha açık bir şekilde anlatmış. Peşinden de salyası akmış.</p>
<p class="calibre1">Köpek Cengiz, biraz da doğru teşhisi koyup koymadığım anlamak istercesine bitmek üzere olan sigarasını söndürüp yeni bir sigara yakmış. Birkaç kere arka arkaya çektikten sonra kendi bile yaptığına şaşırıp ısırmasından korkarak sigarayı dedemin salyalı ağzına yerleştirmiş.</p>
<p class="calibre1">Dedemin sigarayı adeta emercesine, tıpkı bir insan gibi içtiğine şahit olunca başka gören var mı diye şaşkınlıkla etrafına bakmış. Köpekler hariç kimse yokmuş etrafta. İnce-bıyık olsa kesinlikle kızarmış kendisine, belki işinden bile edermiş.</p>
<p class="calibre1">Yan bölmedeki komşuları da hayretler içinde dedemin fosur fosur içtiği sigaraya bakıyormuş. Ön bacaklarından birini diğerinin üzerine atmış, sigaradan derin nefesler alarak keyifle uzaklara bakıyormuş dedem. Sigarayı ağzından çıkaramadığı için havaya savrulan sigara dumanı gözlerini yakıyor, yaşaran gözlerle başını sağa sola çeviriyormuş. Sararmış bıyıkları keyifle titriyor, sargıları çözülmeye başlayan kuyruğu neşeyle toprağı dövüyormuş.</p>
<p class="calibre1">Köpek Cengiz, o günden sonra daha sık uğramış dedemin bölmesine. İncebıyık yoksa veya içeride ameliyat edilecek köpeklerle meşgulse dedemin yanma gelip gizli gizli sigara vermiş ona. Veterinerin varlığından korktuğu zamanlar, tel örgülere burnunu dayayan dedemin yüzüne sigaranın dumanından üfleyerek ihtiyacını karşılamaya çalışmış. Genzine çektiği dumanlarla başı dönen dedem, sanki o kötü olayı yaşamamış, bacakları kopmamış, ortalık bir toz bulutuna teslim olmamış gibi boynunu ileri geri oynatarak havlayıp durmuş her seferinde.</p>
<p class="calibre1">Komşuları bir sigarayla kendine gelen dedeme bakıp onun günden güne iyileşmesine, sanki bacakları kesik değilmiş gibi neşeyle sağa sola koşturmasına, yerli yersiz hırlamasına, uzaklardan gelen seslere kulak kesilmesine, sonra da ciğerlerini yırtarcasına ulumasına bir anlam verememiş. Kendisine gösterilen ihtimam yüzünden kıskançlıkları geçmemiş, bu yüzden de onunla değil konuşmak, göz temasında bile bulunmuyorlarmış artık. Bir tek Adı-güzel, arada bir alımlı gözlerle yaralı dedemin havlamasına kulak kesiliyor, dedemin bir gün konuşmaya karar verirse ilk kendisini seçeceğini umuyormuş. Oysa dedemin genç bekçinin yolunu gözlemekten başka derdi yokmuş o günlerde.</p>
<p class="calibre1">Gün boyu peşini bırakmayan tekerleklerin gürültüsüyle kulübesinin etrafında dolanıyor, Köpek Cengiz’in elinde sigarasıyla görünmesini bekliyormuş. İşi bitip eve dönmeye hazırlanırken dedemin bölmesine gelip yüzüne son kez sigara dumanından üflüyor ve tek başına kalacağı gece nöbetine kadar sabırla beklemesini tembihliyormuş bekçi.</p>
<p class="calibre1">Böylece bütün nöbetlerini dedemin yanında geçirmeye başlamış Köpek Cengiz. Ağzı pek laf yapmazmış Cen-giz’in. Dedemin kulübesinin yanına it oturuşuyla oturur, tıpkı köpekler gibi hırlarmış arada bir. Günün birinde peş peşe içtiği sigaralardan sonra dedeme hikâyesini anlatmaya başlamış.</p>
<p class="calibre1">Çocukken babasının dayaklarından bıkıp kendini bahçedeki köpek kulübesine atarmış Köpek Cengiz. Küçücük kulübeye zar zor sığar, başını kaldırıp ışıkları yanan evlerine bakarmış yutkuna yutkuna. Zamanla babasından yediği dayaklar öyle bir hal almış ki, artık eve gitmek yerine köpek kulübesinde yatıp kalkmaya başlamış. Gel zaman git zaman, insanlıktan çıkıp köpek olmaya karar vermiş. Köpekler gibi işemiş sağa sola, kardeşlerinin gizli gizli kendisine uzattığı yemekleri ellerini kullanmadan yemeye başlamış. Gece vakti meyhaneden zil zurna dönen babasının dayaklarına ulumalarla cevap vermiş. Yaralı kollarını tıpkı bir köpek gibi yalayıp hınçla uzaklara bakmış. Kapkara bir gece, yediği dayaklar bütün mahalleyi ayağa kaldırınca babasının boynuna atılmış nefretle. Dişlerini babasının şah damarına geçirip kanını içmiş.</p>
<p class="calibre1">Islahhanede geçen uzun yıllardan sonra adına yapışan köpek sıfatıyla sağda solda iş güç aramış umutsuzca. Sonunda eski bir hükümlü olarak barınağın kapısına dayanmış Köpek Cengiz. Barınak çalışanları ürkmüş ondan. Yüzü gözü çizik içindeymiş ve köpek dişleri gereğinden fazla uzun olduğu için insanları korkutuyormuş. Yine de onun köpeklere karşı muhabbetini görünce işe almışlar.</p>
<p class="calibre1">Barınaktaki bütün köpekleri seviyormuş Köpek Cengiz ama yaraları yüzünden dedeme karşı daha şefkatliymiş. İkisinin arasındaki kelime ve havlamalara kaçak tütünler, üretildikleri yerlerin adını alan filtreli sigaraların dumanı karı-şıyormuş. Dahası, dedemin karakoldan yollanan bulamacı yemediğini bildiği için evden daha lezzetli yemekler getirip kendisine ayırdıklarını bile onunla paylaşıyormuş.</p>
<p class="calibre1">Köpek Cengiz ile dedem arasındaki dostluk epey zaman barınağın köpek pisliği kokan havasında kendisine belli belirsiz bir yer açmış. Günün birinde barınağın kapısına dayanıp kornasını öttüren askerî araçtan, hava değişiminden dönmüş yeni bir asker inene kadar da şen şakrak bir şekilde devam etmiş dostlukları. Ama barınağa bulamaç getiren genç asker onu fark eder etmez dünyası yeniden tersine dönmüş dedemin.</p>
<p class="calibre1">Arkadaşları bulamaç dolu varili barınağın ön tarafına taşırken birkaç dakikalığına da olsa kaytarmak için can atan askerî aracın şoförü, sigarasından küçük nefesler alıp bölmelerin etrafında gezinmeye başlamış. Dikkatle bölmelerdeki köpekleri izleyen asker, bir yandan da arkadaşlarına el edip parmağıyla bir daire çizerek barınakta dolaştığını duyurmuş.</p>
<p class="calibre1">Uyutulmuş ya da uyanmasına rağmen hâlâ kendisine gelememiş köpeklerle onun varlığını merak veya kızgınlıkla karşılayan diğer köpeklerin önünden geçerek dikkatle bölmedeki hayvanlara bakmış genç asker. Başparmağı ile işaret parmağını birbirine sürterek köpeklere ıslık çalmış. Hepsine bir isim takıp barınağın içinde ilerleyip durmuş neşeyle. Arkadaşları işlerini bitirmiş onun gelmesini beklerken, bütün köpekleri görmek ister gibi adımlarını hızlandırmış barınakta.</p>
<p class="calibre1">Barınağın sonuna kadar yürümekten vazgeçmek üzereyken birdenbire yerde yatan dedemi görmüş genç asker. İşte o vakit olduğu yerde kalakalmış. Gözlerini kısıp onun dedem olup olmadığını anlamak istercesine kararsızlıkla bakmış bir an. Sonra da kanlısını aniden karşısında gören herkes gibi var gücüyle koşmaya başlamış; “Mikasa ibnesi, daha ölmedin mi lan sen, amma koduğum!” diye kükremiş tüm gücüyle.</p>
<p class="calibre1">Nefes alıp verişi hızlanmış dedemin. Kendisine doğru öfkeyle kudurmuş gibi koşan askere cevap vermemiş. Önce gözlerini arada bir yukarı kaldırıp tel örgüleri avuçlayan askere bakmış suçlulukla, sonra da askerin postallarına dikmiş gözlerini. Onca küfür, onca tükürük, onca beddua barınağı doldururken, askerin postalının altındaki tırtıklara bakıp kapatmış kirpiklerini.</p>
<p class="calibre1">Kendisine bağırıp çağıran askerin hakaretlerini duymamak için kulaklarını ön bacaklarıyla kapatması da bir işe yaramamış. Tel örgülü kapıyı iki eliyle sarsan asker hâlâ dedeme bağırmaya devam ediyormuş öfkeyle. Sanki bağırmıyor da kan kusuyor, açamadığı kapı yüzünden kendi içindeki öfkeli kapıyı sonuna kadar zorluyor, ağzından tükürükler saçarak dedemin bölmesine girmeye çalışıyormuş. Dedem, gözlerini açıp onu dinlemediği için genç asker daha da öfkelenip küfürler savuruyormuş:</p>
<p class="calibre1">“Yaktın hepimizi,” demiş genç asker, “duman ettin ibne!” Dedemin komşuları olan biteni anlamaya çalışıyormuş hayretle. O zamana kadar onun suskunluğunu, kederle uzaklara bakmasını bir aşk hikâyesine bağlayan Adıgüzel bile adeta donakalmış, askerin anlattıklarına kulak veriyormuş.</p>
<p class="calibre1">Hırsını almayan kızgın asker, tel örgülü kapıya tekmeler savurup arka arkaya küfürler ederken uzaktan görünen Köpek Cengiz yüzünden iki elini geçirdiği kapıyı son bir kez kızgınlıkla sarsıp kamyona dönmüş. Aracın kapısını sertçe kapatıp birdenbire gaza basmış. Öfkesi hâlâ dinmeyen asker, dedemin bölmesini yıkıp geçmek istercesine aracı hareket ettirerek geri vitesle ana yola çıkmış. Güneyden gelen başka bir kamyonun yoldan geçmesini beklerken, başını araçtan uzatıp dedeme bakmış ve parmağını bir kılıç gibi boğazından geçirerek, “Bittin sen!” diye seslenmiş dedeme.</p>
<p class="calibre1">Haftalarca dedemin başından ayrılmayan Köpek Cengiz, askerin yaptıklarıyla bağrı açılmamış küfürlerine bir anlam verememiş. Kendisini her gördüğünde heyecanlanan, kuyruğunu neşeyle sağa sola çeviren, ayaklarına takılan tekerlekleri ileri geri oynatan dedemin barınağa ilk geldiği günkü gibi kayıtsız bir şekilde yerde yattığını görmüş. Kapıyı açıp yanına gitmiş. Elini kafasında gezdirip boynunu kaşımış merhametle.</p>
<p class="calibre1">Ama gözlerini açmamış dedem. Tüylerinin bir tekini bile havaya dikip bekçiye sırnaşmamış. Köpek Cengiz’in, boynundan sırtına inen, yaralarını kontrol eden, sonra postunu ince ince okşayan eli vücudunda gezdikçe kaşlarını dikleştirip adeta ıkınırcasına gözlerini daha da sıkı kapamış. Yüzüne üflenen sigara dumanı da kâr etmemiş. Dedem, sigara dumanını içine çekmekle beraber Köpek Cengiz’e tepki vermemiş. Besbelli yalnız kalmak istiyormuş. Yeni yaktığı sigarayı dedemin yanı başına bırakan Köpek Cengiz kapıyı kapatıp sarı binaya doğru yürürken arada bir durup dedemin neden tekrar içine kapandığını bulmaya çalışmışsa da başarılı olamamış.</p>
<p class="calibre1">Pütürlü beton zeminin üzerinde ince ince tüten sigarayı dilinin yardımıyla yerden alıp dudaklarının arasına yerleştiren dedem, bir yandan sigarayı delicesine tüttürürken diğer yandan da gözlerinden boşalan yaşları silmiş. Başını çevirip adeta birer payanda gibi peşine takılan tekerleklere ve eksik bacaklarına bakmış kederle.</p>
<p class="calibre1">Çatalburun için ayrılık vaktiymiş. Barınağın kamyonetine bindirilip uzak bir yerde kaderine terk edilecek, kendi başının çaresine bakması istenecekmiş artık. Belki de birine verilecek, avdan ava koşturulacakmış. Yine de gönülsüzmüş Çatalburun. Iç çekerek yaşlı bekçinin peşi sıra barınağın eski aracına doğru ilerliyormuş. Huzursuz bir şekilde kardeşinin arkasından bakakalan Tabansız ve arkadaşları, havlayarak ona eşi benzeri görülmemiş bir uğurlama merasimi dü-zenliyormuş.</p>
<p class="calibre1">Çatalburun’a içli içli el sallayan Adıgüzel’in aklı dedemdeymiş. Paslanmış, yer yer daha şimdiden çürümüş tel örgülere ağır ağır yaklaşarak, sorusuna bir cevap alamayacağını bile bile, “Sonra ne oldu?” diye sormuş kısık bir sesle.</p>
<p class="calibre1">Şaşkın şaşkın Adıgüzel’e bakmış dedem.</p>
<p class="calibre1">“Kendinde değilken şakır şakır anlattın olanları ama yarıda kaldı hikâyen,” demiş Adıgüzel, “bacakların kasabada mı koptu Mikasa?”</p>
<p class="calibre1">Yutkunmuş dedem. Askerin onu çağırması dışında, adını günlerden sonra ilk kez duymuş. Tıpkı Melsa’nınki gibi, incecik, tiz bir ses kulaklarından girip kalbindeki sızıya ulaşmış. Boğazından midesine doğru yumruk büyüklüğünde bir şey inmiş sanki. Postu zangır zangır titrerken nemlenmiş gözleri. Kelimeler, sahibi o değilmişçesine dilinden birer ikişer düşüp barınağın kuytuluklarında bir toz bulutu gibi dolanmaya başlamış.</p>
<p class="calibre1">DÖRDÜNCÜ BÖLÜM</p>
<ul class="calibre6"><li class="calibre7"><a href="main-1.xhtml">GEÇ GELEN AŞK</a></li><li class="calibre7"><a href="main-2.xhtml">sekizinci bölüm KADERİMİ TEMİZE ÇEKEN MELEKLER</a></li><li class="calibre7"><a href="main-3.xhtml">SAVAŞIN EN KÖTÜ TARAFI</a></li></ul>
</body>
</html>
