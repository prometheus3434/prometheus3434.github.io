<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Bilinmeyen</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="calibre1"><a id="bookmark0"></a>SAVAŞIN EN KÖTÜ TARAFI</p>
<p class="calibre1"><span class="calibre2">“Ölümün için her şey çoktan hazır: Seni öldürecek top güllesi çok uzun zaman önceden eritilip döküldü, tabutunun peşinden ağlayacak olan kadınlar çoktan tutuldu. ” Geoerges Perec, Uyuyan Adam</span></p>
<p class="calibre1">Savaşın en kötü tarafı, bir zaman sonra kimin haklı olduğunu unutturmasıydı. Bütün olayların uzağındaki o dağ başı karakolunda kimin haklı kimin haksız olduğuyla ilgili değildik açıkçası. Astsubay Kıdemli Çavuş Kabba’nın bir gün öncesinde yenisiyle değiştirttiği bayrak sertçe dalgalanıyordu gökyüzünde. Nöbet kulübesindeki askerler Güneylilerden çok şıp diye ortaya çıkacak, ellerindeki sigaraları yakalayacak devriyelerden çekiniyordu. Yan yana dizilmiş barakalardan en sonuncusundaki yemekhanenin bacasından dumanlar tütüyordu. Karakolun girişindeki bariyerler yerli yerin-deydi. Nöbet kulübesindeki gerilla resimleri yerli yerindey-di. Voleybol sahası yerli yerindeydi. Devriye arabası yerli ye-rindeydi. Doçkalar yerli yerindeydi. Ağzına mermi sürülmüş G3’ler dağlara dönüktü. Bahçedeki çam ağaçlarından dökülen kozalaklar bir tarafa istif edilmiş, mutfaktaki kazanda yakılmayı bekliyordu.</p>
<p class="calibre1">Bize her gün Arkanya’dan ekmek getiren pikap henüz görünmüyordu ortalıkta. Öğle içtimasında her zaman olduğu</p>
<p class="calibre1">gibi hiç fire vermemişti karakol. Her zamanki gibi telefon kulübesinin önünde uzun kuyruklar vardı yine. Telefonun öbür ucunda haber bekleyen anne babalar, henüz birkaç aylık nişanlılar, rüyalardan çıkmayan, sabahına bütün askerleri hamama koşturtan sevgililer, ağabeylerinin sesini dinlemek isteyen küçük kardeşler vardı.</p>
<p class="calibre1">Astsubay Kıdemli Çavuş Kabba, ağır misafiri Turkuvaz’la odasındaydı. Astsubayın postası yakışıklı, düzgün çocuktu ama içeride neler konuşulduğuna dair tek kelime söylemiyordu soranlara. Sadece, bazen, “Kötü şeyler olacak,” deyip elindeki kırmızı mavi nefteli kepi avuçlarının arasında ikiye katlayarak uzaktaki dağlara bakıyordu.</p>
<p class="calibre1">Kızlarla zamanı sayıyor, şafak defterlerine bazen sondan bazen baştan başlayarak çentikler atıyor, uzaktaki daha büyük dağların doruklarında Güneylilerin yolunu gözlüyorduk. Savaşın hâlâ uzaklarda olduğunu, bizim karakola uğramadığını görünce sırtımızı gazinoya dayayarak Onbaşı Be-ta’nın Burhan Çaçan’ın kliplerini göstermediği için sürekli küfrettiği içerideki televizyondan yükselen ucuz ve oynak şarkılara kulak veriyor, sonra da dışarı çıkıp karakolun arka bahçesindeki duvara dayıyorduk sırtımızı.</p>
<p class="calibre1">Mami, üzerinde adı soyadı, dini, tertibi, kan grubu yazan ucu çentikli künyeleri taşıyan zinciri arada bir elinden bırakıp sanki savaş alanında ölüp yere serilmiş gibi iki plakayı birden dişlerinin arasına sıkıştırıyordu. Nefes almadan öylece bekliyor, günün birinde saldırıya uğrarsa bu plakaları dişlerinin arasına kimin sıkıştıracağını düşünüyordu.</p>
<p class="calibre1">Behçet hastası ibra, bir eliyle apış arasını kaşırken diğer eliyle şifalı bitkiler kitabını okumaya çalışıyordu. Çörek otu, üzerlik ve turp tohumu, zerdeçal, keçi boyunuzu pekmezi, ravent kökü, karanfil ve demir dikeni gibi nice kelimeyi ezber etmeye çalışıyordu.</p>
<p class="calibre1">Kaportacı Reca, yerden aldığı bir dal parçasıyla tımakları-nın arasındaki yağ parçalarını temizliyordu. Yıllardır makine yağına batıp çıkan elleri çatlak çatlaktı ve ellerinin durmadan bıçak yarası gibi sızladığından söz ediyordu.</p>
<p class="calibre1">Cey Cey, upuzun ve kaslı bacaklarını banktan aşağı uzatıp kötü gözlerle uzaktaki dağlara bakıyor, yüzünü arada bir ekşitip tıpkı Lama gibi yere tükürüyordu.</p>
<p class="calibre1">Lahmacun ustası Rıdo yine çaprazdaydı ve her zamanki gibi varlığıyla yokluğu belli değildi. Onbaşı Beta, elinde bir tükenmez kalem bir yandan ucuz gazetelerden birinde bulmaca çözüyordu, diğer yandan da Burhan Çaçan’ın bir şarkısını söylüyordu mırıldanarak. Kalemi ağzına sokup çıkarıyor, bilemediği soruların cevabını rastgele işliyordu bulmacaya. Bir an durup, “Sekiz harfli bir soru,” dedi Onbaşı Beta, “yeşile çalan mavi renkte kıymetli bir taş?”</p>
<p class="calibre1">Kimse Onbaşı Beta’nın sorusunun cevabını bilemedi. Cey Cey yere tükürdü yine. Mami, ölü bir asker gibi dişlerinin arasına sıkıştırdığı künyeleri çıkarıp boynuna astı. İbra, “Bütün malzemeyi balla karıştıracaksın,” diye tembihledi kendini. Reca, dal parçasını yere atıp elini üstüpüyle temizledi. Nöbetten dönen Rıdo, Fenerbahçeli Bülent gibi asker selamı çaktı arkadaşlarına. Hepsi birden gazinonun yanındaki banktan kalkıp yürümeye başladı.</p>
<p class="calibre1">Gözüm Turkuvaz’ı arıyordu. Yıllar önce hayatımı bir bıçak gibi ikiye bölen, bıçağın bir tarafına beni diğer tarafına Melsa’yı koyan, sonra ikimizi birden bir maydanoz gibi ince ince, özen ve sabırla kıyan Turkuvaz burada da karşıma çıkmıştı ve daha gelir gelmez tanımıştı beni. Yerimde duramıyor, Mami’nin elinden kurtulmaya çalışıyordum. Sanki Tur-kuvaz’a bir bok yapabilecekmişim gibi.</p>
<p class="calibre1">Mami, içtima öncesi beni karakolun bahçesinde gezintiye çıkardı. İkide bir durup Mami’nin cebine bakıyordum. Gündüz vakti sigaradan içmezdi, bilirdim. Ama canım çekerdi yine de. Melsa’nın hayali ikide bir karakola ziyaretçi olarak gelirdi çünkü. Orada, dikenli tellerin arkasında durup bana bakardı.</p>
<p class="calibre1">Kızların işi kolaydı. Sayılacak bir zamanları vardı ve günün birinde plakaya düşer düşmez çok geçmeden çekip giderlerdi. Ama ben gidemezdim. Kapağında Melsa’nın yerde sere serpe yatarken çekilmiş bir fotoğrafının olduğu şafak defterimde yıllar boyunca çizilmeyi bekleyen bir sürü boş kutu olurdu ve bu koş kutulara ne kadar çentik atarsam atayım bir türlü dolmuyordu sayfa.</p>
<p class="calibre1">Mami, karakol bahçesinde oradan oraya yürütürdü beni. Bazen, dikenli tellerin arkasında, Cehennem Vadisi’nin eteklerinde koyun otlatan ve çoğu Melsa’nın gözcülük yaptığı parti binasındaki adamlara benzeyen Güneyli köylülerle karşılaşırdık. Ceza almaktan korkmazdı Mami. Konuşurdu köylüyle. Hatta Rıdo’dan öğrendiği birkaç kelimeyle onlarla Güneyce konuşurdu, <span class="calibre2">“Çavayi başşi</span> Dayı?” derdi.</p>
<p class="calibre1">Dayı, sevinirdi bu birkaç kelimeye. Zaten bu adamlar, ağızlarına bir parmak bal çalan herkese bayılırdı.</p>
<p class="calibre1">“Vay sağ olasın yeğen! “derdi Dayı, “çok kaldı mı askerliğin bitmesine?”</p>
<p class="calibre1">“Şafak karanlık dayı,” diye bağırırdı Mami.</p>
<p class="calibre1">Adam, Mami’nin söylediklerinden bir şey anlamazdı. Başını çevirip etrafta otlayan koyunlarına bakar, sonra yine Ma-mi’ye dönerdi.</p>
<p class="calibre1">“Sarayım mı bir kaçak?” diye sorardı Mami’ye.</p>
<p class="calibre1">Dönüp karakola bakardı Mami, “Sen onu bırak da, öbür kaçaktan yok mu?” diye sorardı.</p>
<p class="calibre1">Şafaktan hiçbir şey anlayamayan yaşlı adam Mami’nin öbür kaçak sözüyle ne kastettiğini şıp diye anlardı. Korkup koyunlarına doğru yürürdü hızla. Boynunu, taksilerin önüne konan titrek boyunlu köpek maskotu gibi iki yana sallayarak, “Kolpacı!” diye seslenirdi köylüye Mami. Sonra gider, karakol bahçesinde bir taşın altına gizlediği malın yerinde olup olmadığını kontrol ederdi. Başım Mami’nin botlarının hizasında dünyaya hep aynı açıdan bakmış olmanın bıkkınlığıyla karakolun ön bahçesine dönerdik yeniden. Beni kulübemdeki zincire bağlayıp içtima alanına dönerdi. Boynumu çakıl taşlarının üzerine uzatıp onları izlerdim.</p>
<p class="calibre1">Kahvaltı-içtima-eğitim-içtima-öğle yemeği-içtima-eğitim-içtima-akşam yemeği-içtima. Değişmez bir düzenleri vardı ve bu düzende her defasında yarım saat ile bir saat arasında süren bir sayım töreni yapılırdı. Sağ baştan sayılır, tekmille sona ererdi içtima. Daha doğrusu komutan gelinceye kadar, zamandan kazanmak için yeniden yapılırdı her şey.</p>
<p class="calibre1">Uzman Çavuş Papa,</p>
<p class="calibre1">“Cey Cey, sağ baştan say!” diye gürlerdi.</p>
<p class="calibre1">Karakolun en uzun boylusu Cey Cey, topuklarını birbirine vurup göğüslerini şişirerek boynunu kıracakmış gibi sağa çevirirdi aniden. Sonra herkes sırayla aynı şeyi yapardı. Her seferinde daha da yükselen bir ses tonuyla bağırıp sıranın en kısa boylu Beta’ya gelmesini beklerlerdi. Onbaşı Beta, bir yanlış yapmamak için sıranın arkasında kıvranırdı her seferinde:</p>
<p class="calibre1">“Karakeçi Karakolu, öğlen içtimasında, iki uzman çavuş, kırk dört erbaş ve erle emir ve görüşlerinize hazırdır komutanım!”</p>
<p class="calibre1">Aynı tekmil daha sonra karakol komutanına da verilirdi. Komutan karakolda değilse, Beta, Uzman Çavuş Papa’ya aldırmadan beni de eklerdi sayıma:</p>
<p class="calibre1">“Karakeçi Karakolu, öğlen içtimasında, iki uzman çavuş, Mikasa ibnesi ve kırk dört erbaş ve erle emir ve görüşlerinize hazırdır komutanım!”</p>
<p class="calibre1">Adımı duyunca sevinirdim. Onlardan biri olduğum, beni de dikkate aldıkları için mutlu olurdum. Henüz bir mayın bulmamış, sağda solda anlatılacak bir kahramanlık göstermemiştim ama yine de kendimi arada bir kahraman gibi görürdüm.</p>
<p class="calibre1">Başlarını yastığa koyana kadar onlar da birer kahramandı. Nöbetlerde gözlerini kısıp dağ doruklarına bakarlardı. Elleri tetiğe gider çevreyi kolaçan ederlerdi. İçlerine bir sıkıntı düştüğünde dönüp karakola, karakoldaki arkadaşlarına, hiç bitmeyecekmiş gibi duran mühimmat deposuna bakarlardı. Fakat gece olunca kahramanlıklarından eser kalmazdı. Her sabah binbir güçlükle kırışıklıklarını güç bela düzelttikleri yataklarına büzülür, karakoldan sivil kıyafetlerle çıkmanın hayallerini kurarlardı.</p>
<p class="calibre1">Sonra sabah olur, marşlarla karakoldan ayrılıp operasyona çıkarlardı. Askere gelirken otobüste izledikleri savaş filmlerindeki gibi, gözlerini bir radar gibi sağda solda gezdirirlerdi. Palaskalarını, miğferlerini, kamuflajlarını, sabah boyattıkları botlarını, tetik düşmeyi bekleyen silahlarını büyük bir ciddiyetle yol kenarından ileri sürer, kendilerini bugüne kadar gerçeğini görmedikleri bir savaş sahnesinin içinde hayal ederlerdi. Yolun kenarına çömelir, dilim o yaz sıcağında yürümekten bir karış dışarıda onlara bakar ve gülerdim.</p>
<p class="calibre1">“Bu ibne gülüyor lan bize!” derdi bir ağacın altında soluklanan Onbaşı Beta.</p>
<p class="calibre1">“Gülmüyor olum,” derdi Mami.</p>
<p class="calibre1">“Vallahi gülüyor abi, baksana dişlere.”</p>
<p class="calibre1">“Ohoo,” derdi Mami, “itim söyler götüm dinler, kime anlatıyorum ki. Onun tabiatı böyle olum,” derdi yeniden. “Dili dışarıdayken böyle gülüyormuş gibi görünüyor.”</p>
<p class="calibre1">Mami yanılırdı, gülerdim basbayağı. Sakardılar. Bilmedikleri, doğru dürüst eğitim almadıkları askerlik birkaç beden büyük geliyordu onlara. Gençtiler. Birbirilerine garip garip el hareketleri yapıp kahkahalarla gülüyorlardı ha bire. Ölüm hiçbirinin aklına gelmiyordu böyle zamanlarda. Voleybol oynarken, televizyonda maç izlerken, karakolun arka bahçesinde çekirdek çitlerken ölüm hepsinin çok uzağındaydı. Ama ne zaman Astsubay Kıdemli Çavuş Kabba’dan yola çıkma emri alsalar, çoktandır terlik istirahatında olan ölüm korkusu koşa koşa gelir ve üç numara tıraşlı ense köklerine üflerdi usulca.</p>
<p class="calibre1">Yol kontrolünü yapıp karakola dönerdik. Başımı arada bir geriye çevirip uzakta yapımı devam eden köpek barınağına bakardım. Günün birinde Mami’nin beni oraya götürmesini umardım. Açıldığında yüzlerce köpeğin bir arada olduğu barınağı gezmeyi, orada Melsa’yı bulmayı hayal ederdim. Evlenmemiş, çoluk çocuğa karışmamış, beni unutmamışsa kollarına atılmayı, zamanın ve kamu düzeninin benden alamadığı aşkımı tamama erdirmeyi hayal ederdim.</p>
<p class="calibre1">Fakat beni götürmezdi Mami. Ayda yılda bir, o da memleketin herhangi bir yerinde bomba falan patlamamışsa, bir yerlerde askerler ölmemişse, Güneylilerin özel günlerinden birine denk gelmemişse, boktan bir nedenle ceza almamışsa çarşı iznine çıkar, ne yapar eder, kapağı Arkanya yerine bü-yükşehirdeki genelevde alırdı. Döner ballandıra ballandıra anlatırdı genelevde yaşadıklarını.</p>
<p class="calibre1">“Ooooo erkeğe, şu kaslara bak,” demiş de kadın, zorla odasına almış da, bir muamele çekmiş de, bir daha bir daha istemiş de, para falan almamış da, “yine gel, sık sık gel,” demiş de demiş kadın.</p>
<p class="calibre1">Behçet hastası Ibra’nın daha çok vukuatı vardı ama Mami kadar güzel anlatamazdı. Mami, küçücük bir dokunuşu bile sayfa sayfa anlatırdı. Parmağının sırtı dönük kadına nasıl ilerlediğini, kadının omuzlarının sağa sola kıvranmasını, ense kökünün cayır cayır yanmasını uzattıkça uzatırdı. Öyle güzel anlatırdı ki, daha parmakları kadının ensesini kavramadan önlerini düzeltirdi onu dinleyenler. Mami’nin bütün anlattıklarının kurt masalı olduğunu bilirdi kızlar. Ama dinlerlerdi yine de. Hoşlarına giderdi. Kendileri yapmış gibi olurlardı. Pek çoğu Mami’nin anlattıkları daha bitmeden tuvalete koşturur, kendilerini Mami’nin yerine koyup çavuşu tokatlardı. Ama o kısacık an çoğu zaman Uzman Çavuş Pa-pa’nın sesiyle bölünürdü.</p>
<p class="calibre1">Öğle içtimasında komutanın gelmesini bekleyen kızlara, “Bugün önemli bir gün. Misafirimiz var. Kıpırdayanı sonradan ince ince sikerim,” diye bağırdı o gün Uzman Çavuş Papa.</p>
<p class="calibre1">“Anladınız mı?” diye tekrarladı yeniden, “dikkatli olacaksınız. Eşeği siken osuruğuna katlanır! Şimdiden uyarıyorum sizi!”</p>
<p class="calibre1">Anlamışlardı.</p>
<p class="calibre1">Nefesler tutuldu. Göğüsler dışarı çıktı. Kepler son bir kez kontrol edildi. Neftelerin yerinde olup olmadığına bakıldı. Palaskalar sıkıldı. Hiza yeniden kontrol edildi. Çelik gibi gözler dimdik karakol binasına ve bayrağa baktı.</p>
<p class="calibre1">Astsubay Kıdemli Çavuş Kabba, sıkıntılı görünüyordu. Bir eli belindeki tabancada, diğer eliyle yüzüne vuran kavurucu sıcağa karşı önlem almaya çalışıyordu. Cehennem Va-disi’nden sesler işitiyormuş gibi arada bir başını çevirip vadinin derinliklerindeki fısıltılara kulak kesiliyor, sonra yeniden bize bakıyordu. Turkuvaz, sanki karakol komutanı Kabba değilmiş de kendisiymiş gibi yanı başında dikiliyordu. Sivil giyimliydi ve arada bir dişlerini sıkıp elindeki tespihi sağa sola sallıyor, kendisini merakla izleyen kırk dört asker yerine sakallarını sıvazlayarak karakolu çevreleyen dağlara bakıyordu.</p>
<p class="calibre1">“Özel birlikten komutanımız Şimşek aramızda,” dedi Astsubay Kıdemli Çavuş Kabba. “Bir süre özel bir görev için o ve arkadaşları burada kalacak.”</p>
<p class="calibre1">Pilili bir kumaş pantolon giymişti Turkuvaz. Üzerinde ismiyle müsemma renkte ipek bir gömlek vardı. Bazen, elini ipek gömleğinden içeri sokuyor, sıcaktan yapış yapış olan göğüs kıllarını okşuyordu. Gömleğin kollarını bileklerine kadar sıvamış, bileğindeki altın saati ikide bir güneşe tutuyordu. Sigaradan sararan dişleri altın saatiyle aynı renktey-di. Gözleri çukur çukurdu. Küçük burnunu ha bire çekiyor, sanki nezle değilmiş de bir şeylerin kokusunu almaya çalışırmış gibi, iki yana oynatıyordu burun deliklerini. Arkasında, <span class="calibre2">Ülkemizden Görünüm</span> programında gördüğüm ka-rayağız adam duruyordu. Tekmil, esas duruş, boğaz temizleme, yekten lafa girdi, “Çok işimiz olacak burada,” dedi Turkuvaz. “Memleketin bu yakasını epeydir ihmal etmiştik. Şimdi sıra yeniden burada. Bu dağlar adam olana kadar da buradayım,” dedi. “Artık yan gelip yatmak yok bu karakolda.”</p>
<p class="calibre1">Astsubay Kıdemli Çavuş Kabba dişlerini sıktı. Uzman Çavuş Papa, mecburi hizmetinin ve ev kredisi taksitlerinin ne kadar kaldığını hesapladı. Mami’nin guatrlı boğazından koca bir lokma indi sanki aşağıya. Reca, cebinde usul usul duran kir pas içindeki üstüpünün bu kez kanla kirlendiğini hayal etti. Onbaşı Beta, Burhan Çaçan’ın en acılı türküsünü söylemeye başladı içinden. Cey Cey, hava toplarına uçarcasına çıkan bir defans oyuncusu gibi gerildi hemen. Lahmacun ustası Rıdo, kimsenin, hatta kendisinin bile duyamayacağı incecik bir sesle kendi dilinde küfür etti. Ibra, şifalı bitkiler kitabında korku ve endişe için okuduğu tarifi hemen yanı başında dikilen yetmiş üçe birlerden bir askere fısıldadı: “50 gr. kardeşkanı, 50 gr. karanfil, 500 gr. bala karıştırıp aç karnına üç öğün bir yemek kaşığı kadar süt veya meyve suyu ile içeceksin.”</p>
<p class="calibre1">“Şimdi herkes görev yerine!” dedi Turkuvaz.</p>
<p class="calibre1">Uygun adımla görev yerlerine döndü kızlar. Tamirhane, gazino, yemekhane; nöbet kulübeleri, siperleri, arazi araçları ve cephanelerine döndüler. Konuşmuyorlardı.</p>
<p class="calibre1">Daha doğrusu içlerinden konuşuyorlardı. Anne babalarıyla, sevgilileri ve küçük kardeşleriyle konuşuyorlardı. Ağır ağır yürüyorlardı. Birbirlerine garip el şakaları yapmıyorlardı artık. Boyunlarının ilk kez önlerine düştüğünü gördüm kızların.</p>
<p class="calibre1">Komutanların da hali bitikti. Astsubay Kıdemli Çavuş Kabba dişlerini sıkı sıkıya kenetlemiş bayrağa bakıyordu dalgınlıkla. Uzman Çavuş Papa, ensesinden sırtına süzülen teri hissettikçe daha da ürperiyordu. Nene, bu hengâmeden nasıl yırtarım diye çareler arıyordu.</p>
<p class="calibre1">Çok geçmeden Turkuvaz’ın bana doğru yürüdüğünü gördüm. Elini cebine sokmuş bir yandan da gülüyordu yürürken. Olduğum yerde kalakaldım. Böyle pat pat yürüyüp yanıma geldi.</p>
<p class="calibre1">“Nasıl, adam oldun mu Mikasa efendi?” diye sordu bana.</p>
<p class="calibre1">Cevap vermedim.</p>
<p class="calibre1">“Olmadıysan olursun artık,” dedi bana.</p>
<p class="calibre1">Hiçbir şey anlamamıştım söylediklerinden.</p>
<p class="calibre1">“Tarçın mıydı Melsa mı, ne boksa; onu nasıl yola getirdiy-sem seni de getiririm.”</p>
<p class="calibre1">Onca zaman sonra Melsa’nın adını duyunca ister istemez kendimi kaybettim. Deli gibi havlamaya başladım. Konuşamıyor, derdimi anlatamıyor, Melsa’ya ne olduğunu soramı-yordum. Başımı kulübemin duvarlarına sürtüyordum durmadan. Turkuvaz, zincirimden tutup başımı ayağıyla yere eğdi. Yumurta topuklu ayakkabısıyla kafama bastırıyordu ha bire. Ekşi ekşi kokan nefesini yüzüme üfleyerek, “Bitirdim oğlum Melsa’nın işini!” dedi Turkuvaz, “lokum gibiydi!”</p>
<p class="calibre1">Ağlamaklı gözlerim, “Gerçekten mi!” diye baktı ona.</p>
<p class="calibre1">“Hem de kaç kere! Devlete yan gözle bakan karıncayı bile sikerim ben!”</p>
<p class="calibre1">Melsa, patilerini yüzüne kapamış hüngür hüngür ağlıyordu. Ne kadar seslenirsem sesleneyim bana bakmıyordu Melsa.</p>
<p class="calibre1">“Utanıyorum Mikasa,” diyordu ağlarken, “bakamam sana!” Kulaklarımda sıra sıra mayınlar patladı.</p>
<p class="calibre1">Dünya bana verdiğini misliyle geri almıştı.</p>
<p class="calibre1">ON ÜÇÜNCÜ BÖLÜM</p>
<p class="calibre1"><a id="bookmark1"></a>MİSAFİR</p>
<p class="calibre1"><span class="calibre2">“Kızlann bacaklan gitmek içindir. Sonsuza dek gitmek. Tam gidecektik ki sen geldin, nereye gidelim şimdi?” John Berger, Kral</span></p>
<p class="calibre1">Dedem, yeniden hatırladığı anılarını birer ikişer dişlerinin arasından geçirirken, birden barınağın kapısından giren arabayı fark etmiş. Köpek Cengiz, kucağına aldığı her tarafı yanık içindeki tüysüz bir köpeği sarı binaya taşımış dikkatli bir şekilde. Bütün köpekler sus pus olmuş barınağın bu yeni misafirinin gelişini izlemiş merakla. Sarı binada telaşlı bir koşturma başlamış. Köpek Cengiz ikide bir dışarı çıkıp barınağın küçük kamyonetine yönelmiş, arabadan aldığı kimi malzemeleri hızla içeriye taşımış. Çıt çıkmıyormuş kimseden.</p>
<p class="calibre1">Incebıyık, bir ara sıkıntıyla dışarı çıkıp elindeki plastik eldivenleri çöpe atmış, bir iki sigara yakıp yeniden sarı binaya dönmüş. Çok geçmeden de sarı binanın hoparlörlerinden önce acı acı çalan kemanlar duyulmuş, ardından da kemanların bıraktığı boşluğu Müslüm Gürses’in sesi doldurmuş: “Yarınını öylesine gömmüşsün maziye, veda mektubundu sanki ilk aşkın.”</p>
<p class="calibre1">Heyecanla tel örgülere yanaşıp avaz avaz havlamaya başlamış dedem. İçinden bir ses, barınağa getirilen yanmış köpeğin ilk ve son aşkı Melsa olduğunu söylüyormuş. Gerçi Köpek Cengiz’in kucağındaki tüysüz köpeğin Melsa olduğunu doğrulayacak bir emare yokmuş ortada ama bir acı yoksa Müslüm Gürses boşuna şarkı söylemezmiş. Radyonun hoparlörleriyle birlikte zangır zangır titremiş dedem. Öyle çok havlamış, olanları öğrenmek için Köpek Cengiz’i öyle çok çağırmış ki, sesi tüm barınağı bir rüzgâr gibi dolaşmış adeta.</p>
<p class="calibre1">Günlerce dedemin ağzının içine bakan Adıgüzel, olan biteni anlamış gibi sessizce önüne eğmiş başını. San binadaki koşuşturmaya bakıp arada bir dedeme çevirmiş üzgün boynunu. Dedem uzun uzun havlarken, barınağa getirildiği günden beri kendisiyle alakadar olan bu vefakâr köpeğin gözlerine mahcubiyetle bakıyor, geçmişinden kopup gelen hatıralara var gücüyle yapışarak havlamaya devam ediyor, bir yandan da Melsa’ya ne olduğunu düşünüyormuş.</p>
<p class="calibre1">“Olsun,” diye geçiriyormuş içinden dedem, “ona ne olmuş olursa olsun bırakmam bu saatten sonra.”</p>
<p class="calibre1">Saatler sonra san binadan çıkan Köpek Cengiz’le Incebı-yık, hâlâ havlayan dedeme bakmışlar.</p>
<p class="calibre1">“Git bak Mikasa’ya,” demiş Incebıyık, “derdi ne zavallının?” Köpek Cengiz, dedemin derdini biliyormuş ama Incebı-yık’ın korkusundan sigara tutamıyormuş ona. Yanına gelip dedemi sakinleştirmeye, sigarasının dumanından dedemin yüzüne üflemesine rağmen bir türlü sakinleşmiyormuş dedem. Yerleri kazıyor, kapalı kapının koluna ulaşmaya çalışıyor ama yürüteçler yüzünden uzanamıyormuş kapıya.</p>
<p class="calibre1">“Bekle,” demiş Köpek Cengiz, “bu akşam sigaranın kralını getireceğim sana.”</p>
<p class="calibre1">Bir daha da görünmemiş genç adam. Barınağın methi tüm şehre yayıldığı için sürekli telefonlar geliyor, orda burda dolaşan sahipsiz köpekler ile yaralanmış hayvanlar için ihbarda bulunuyormuş insanlar. Bu yüzden barınağın küçük kamyoneti ha bire şehre gidiyor, alıp geldiği çaresiz hayvanları sarı binaya taşıyormuş.</p>
<p class="calibre1">Dedemin aklı hâlâ içeride, bütün tüyleri cayır cayır yanmış, kızarmış derisiyle taşınan köpekteymiş. Adıgüzel, birkaç kez dedeme seslenip sakin olmasını, onun Melsa olmayabileceğini söylemiş ama dinlememiş onu dedem. Bilemezmiş o. Kimse bilemezmiş. Bir felaket olduğunu adı gibi biliyormuş.</p>
<p class="calibre1">Köpek Cengiz, akşama doğru kucakladığı yanmış köpeği alarak sarı binadan çıkmış ve doğrudan dedemin bölmesine yönelmiş. Heyecan ve üzüntüden bayılmak üzereymiş dedem. Köpek Cengiz’in her adımıyla ömründen ömür ek-siliyormuş. Nefes aldığını unutmuş gibi soluksuz bir şekilde Köpek Cengiz’in kucağındaki et yumağına bakıyormuş. Yüzü gözü seçilmiyormuş yaralı köpeğin. Kim olduğu belli değilmiş ama radyoda biri bitip diğeri başlayan Müslüm Gürses şarkıları dedemin daha da kahrolmasına neden oluyormuş.</p>
<p class="calibre1">Köpek Cengiz, her tarafına yanık merhemi sürülmüş yaralı köpeği dedemin kulübesinin yanına sererken, bacaklarındaki yürüteçleri güç bela sürüyen dedem merakla sırtı dönük Köpek Cengiz’in bacaklarına sürtmüş başını. Bir yandan yıllardır görmediği Melsa’yı görmek istiyor, diğer yandan da nasıl bir görüntüyle karşılaşacağını tam olarak bilmediği için vazgeçmek istiyor, bakmak istemiyormuş ilerisinde uzanan köpeğe.</p>
<p class="calibre1">Yerde, Köpek Cengiz’in bacaklarının önünde yatan yanmış köpek arada bir dudaklarını aralayıp inliyor, sonra yeniden susuyormuş. Sarı binayı kontrol ederek bir sigara yakmış Cengiz. Sigarayı bacaklarının arkasında heyecanla bekleyen dedeme uzatmış.</p>
<p class="calibre1">Dedem, sigaradan derin nefesler alırken kapamış gözlerini. Melsa’yla ilk karşılaştıkları gün gelmiş aklına. Partinin önünde dimdik durduğu, gözlerini dedemin gözlerine diktiği o büyülü ânı hatırlamış yeniden. Hayat, her âşığa ayrıldıktan yıllar sonra bir kez daha karşılaşma imkânı vermezmiş her zaman. Ama dedem, yanık da olsa bir adım ötesinde duran Melsa’yı yeniden göreceği için talihine şükrediyor-muş. Sigarasından aldığı son nefesi gökyüzüne üfürürken Adıgüzel’le göz göze gelmiş. Böyle kırılmış, dağılmış, beter bir yüzle dedeme bakıyormuş Adıgüzel.</p>
<p class="calibre1">Köpek Cengiz, arkasını dönüp bölmeden çıkınca, yerde yatan yanmış köpekle göz göze gelmiş dedem. Buruş buruş tenli bu yaralı köpeğin Melsa olmadığını anlamış o zaman. Ağzındaki sigara pat diye yere düşmüş. lyice bakınca yerde yatan köpeğin erkek olduğunu fark etmiş. Fakat bunun bir önemi yokmuş. Kulakları, kuyruğu, karnı, kafası yanık içindeymiş köpeğin. Arada bir inliyor, gözlerini açıp dünyaya acı gözlerle bakıyor, sonra yeniden uyuyormuş yaralı köpek. Tüm gövdesine sürülen yanık merhemlerine rağmen, ağzını aralayıp yaralarına üflemek istiyor, bunu başaramayınca acıyla inlemeye başlıyormuş.</p>
<p class="calibre1">Adıgüzel’in gözleri yerde yatan köpekten çok dedemde, heyecanla bölmesinde dönüp duruyormuş. Kurtoğlu, gözleri korkudan büyüyen Tabansız’ı dürtüp, “Yangın,” diyormuş, “kesin bir yangın çıkmış. Yoksa böyle haşat olmaz bir köpek.”</p>
<p class="calibre1">Dedem, yavaşça yaklaşmış yaralı köpeğe. Burnunu yaralı köpeğin üzerinde gezdirip koklamış onu. Merhem kokusu engel oluyormuş ona. lyi koku alamıyormuş dedem ama yine de yaralı köpek ona bir yerlerden tanıdık geliyormuş. Boynunu havaya kaldırıp içine çektiği kokunun kime ait olduğunu hatırlamaya çalışmış. Buydu şuydu derken, bir an duralamış. Gözbebekleri kocaman açılmış birdenbire.</p>
<p class="calibre1">“Lafo Dede!” diye bağırmış.</p>
<p class="calibre1">Lafo Dede’nin gövdesi kızarmış bir domuzun derisini an-dırıyormuş. Yanmayan tek yeri ağzıymış. Geriye kalan her yeri onun namına uygun şekilde birinci derecede yanıkmış. Yaralarına üflemiş, ağzını yalamış, kulaklarına eğilip adını çağırmış, eski güzel günlerden söz edip ihtiyar köpeğin uyanmasını dilemiş dedem. Nedeni nasılıyla ilgili değilmiş dedem. Tek isteği Lafo Dede’nin uyanmasıymış.</p>
<p class="calibre1">Çaresizce sağa sola koşturmuş. Elinden hiçbir şey gelmi-yormuş. Tekerleklerini zorlukla sürüyerek çareler aramış. Belki kendine gelir diye paslı kaptan ağzına doldurduğu suyu alıp Lafo Dede’nin yüzüne dökmüş. İhtiyar köpeğin ağzına damlayan sular iyi gelmiş ona ama vücuduna damlayan sular yarasını daha da beter yakmış. Yine de acıyla açmış gözlerini ihtiyar köpek.</p>
<p class="calibre1">“Uyan Lafo Dede,” demiş dedem, “benim, Mikasa!” Islanmış ağzını zorlukla aralayan Lafo Dede, “Öldüm mü Mikasa?” diye sormuş, “öldüm de yanma mı düştüm?” “Yaraların ağır ama ölmedin,” demiş dedem, “Lafo Dede öyle çabuk ölür mü hiç!”</p>
<p class="calibre1">Gülümsemiş ihtiyar köpek. Bir zamanlar lüle lüle olan kafasındaki saçlarından eser yokmuş artık. Yanmasa, üç beş aya kalmaz yaşlılıktan ölüp gidecekmiş zaten. Ama bir köpeğin mutlu bir şekilde ölüme gülümsediği görülmezmiş dünya üzerinde. Ölümlerin en acısı, Kıtmir Hazretleri’nin elini öperek ağır ağır Lafo Dede’ye yaklaşıyormuş.</p>
<p class="calibre1">“Ne oldu sana?” diye sormuş dedem.</p>
<p class="calibre1">Bir cevap vermemiş ihtiyar köpek. Adeti değilmiş öyle her soruya basit cevaplar vermek. Birinden bir tas su isteyecek olsa, önce bir masal anlatır, dinleyenlerin masaldan paylarını almalarını bekler, sonra biri çıkar ve su getirirmiş ona eskiden. Ama artık masal anlatacak takati yokmuş.</p>
<p class="calibre1">“Alevli Kalpler,” diyebilmiş zorlukla.</p>
<p class="calibre1">“Ne oldu Alevli Kalpler’e?” diye sormuş.</p>
<p class="calibre1">“Yaktılar bizi,” demiş yaşlı köpek inleye inleye.</p>
<p class="calibre1">“Kim yaktı?” diye sormuş kızgınlıkla dedem.</p>
<p class="calibre1">“Kim bilir kim,” demiş Lafo Dede, “ama adımıza layık yandık! Alevli Kalpler kül oldu bitti!”</p>
<p class="calibre1">Sonra zorlukla kirpikleri de yanan gözlerini aralayıp dedeme bakmış ihtiyar köpek. Kendi yarası yüzünden dedemin bacaklarındaki tekerlekleri çok geç fark etmiş.</p>
<p class="calibre1">“Sana ne oldu?” diye sormuş Lafo Dede, “bacaklarına ne oldu?”</p>
<p class="calibre1">“Uzun hikâye,” demiş dedem, “boş ver beni. Var mı istediğin bir şey?”</p>
<p class="calibre1">“Yok,” demiş ihtiyar köpek.</p>
<p class="calibre1">Adıgüzel, bumunu dedemin bölmesine uzatmış konuşulanları dinliyormuş. Dedemin Melsa için heyecanlanması bir parça kalbini kırsa da, kırılan kalbinin parçalarım yerden toplayıp yeniden göğsünde biraraya getirmiş. Arada bir yere uzanıp ihtiyar köpeğin yarası için çareler düşünmüş. Bir şey bulamayınca içli içli dedeme bakmış.</p>
<p class="calibre1">Kurtoğlu, “Pisst pisst’’ diye seslenmiş dedeme, “yanığa tek çare var, istersen söyleyebilirim?”</p>
<p class="calibre1">Merakla Kurtoğlu’na bakmış dedem.</p>
<p class="calibre1">“Yaralarına işersen iyi gelir ona,” demiş Kurtoğlu.</p>
<p class="calibre1">Bir hâlâ acı acı inleyen Lafo Dede’ye, bir Kurtoğlu’na bakmış dedem.</p>
<p class="calibre1">“Da,” demiş Kurtoğlu, “nasıl işeyeceksin? Asıl sorun bu? Kadınlar gibi işesen ona faydası olmaz, erkek gibi işemeye kalksan beceremezsin!”</p>
<p class="calibre1">Sonra Adıgüzel’e bakıp kahkahalarla gülmeye başlamış barınağın yeni lideri Kurtoğlu. Son zamanlarda yere uzanıp parmaklarıyla uğraşıyormuş ha bire Kurtoğlu. Başparmağım, orta ve yüzük parmağına değdirmek için kendisini olabildiğince zorluyor, bunu bir türlü beceremeyince iyice hid-detleniyormuş. Barınağa lider olduktan sonra iyice zıvanadan çıkmış, sağa sola sataşıyormuş ha bire. Bir gözü barınak sakinlerini kolaçan ederken, diğer gözüyle gün boyu Adıgü-zel’i izliyormuş şehvetle.</p>
<p class="calibre1">Dedem, başını mahcubiyetle yere eğip ihtiyar köpeğin yanına uzanmış. Lafo Dede, arada bir ağzını aralayıp, “Yanıyorum,” demiş. Dedem, tüm kuvvetini toplayıp ihtiyar köpeğin yaralarına üflemiş ama bütün bu yaptıkları bir işe yaramamış. Yerde kıvranıp duruyor, beton zeminin soğukluğunu vücuduna çekmek istiyormuş adeta.</p>
<p class="calibre1">“Diğerlerine ne oldu?” diye sormuş dedem.</p>
<p class="calibre1">“Hepsi yandı,” demiş Lafo Dede, “Bolero, Mikrop, Barut; kül oldular.”</p>
<p class="calibre1">Dedemin asıl sorusu bu değilmiş. Yıllardır merak ettiği soru dilinin ucuna kadar geliyor, ağzının içinde bir o yana bir bu yana çarpıyor ama alacağı cevaptan korktuğu için yeniden yutuyormuş sorusunu. O zaman kuyruğu hareketlenip bir soru işareti halini almış ve merakla Lafo Dede’ye bakmış.</p>
<p class="calibre1">Yerinde bir iki hareket eden Lafo Dede, “Yakınlarda deniz mi var?” diye sormuş dedeme.</p>
<p class="calibre1">“Bilmem,” demiş dedem, “ama benim burnuma da deniz kokusu geliyor bazen.”</p>
<p class="calibre1">İkisinin konuşmasına kulak kesilen Adıgüzel araya girmiş:</p>
<p class="calibre1">“Deniz falan yok buralarda. Her taraf bozkır,” demiş.</p>
<p class="calibre1">Lafo Dede’nin gözleri kapalıymış.</p>
<p class="calibre1">“Melsa mı o konuşan?” diye sormuş.</p>
<p class="calibre1">Yüreği ağzına gelmiş dedemin. İhtiyar köpeği gördüğü andan beri tüm vücudunu yakıp geçen o amansız merak yeniden ağzını yoklamış.</p>
<p class="calibre1">“Hayır,” demiş dedem. “Adıgüzel o.”</p>
<p class="calibre1">“Güzel adı var,” demiş derin derin iç çeken Lafo Dede.</p>
<p class="calibre1">Görücü karşısına çıkmış bir gelin adayı kadar utanmış</p>
<p class="calibre1">Adıgüzel. Başını sağa sola çevirmiş. Gözleri dedemin gözleriyle buluşmuş. Parlak tüyleri zangır zangır titremeye başlamış. Ama dedem oralı değilmiş. Soğuk nefesiyle Lafo De-de’nin boynuna üfledikten sonra, kulağına eğilip, “Melsa’yı gördün mü hiç dede?” diye sormuş.</p>
<p class="calibre1">Lafo Dede, zor nefes alıp veriyormuş artık. Konuşmak istediğinde buruşmuş teni daha daha buruşuyor ve adeta ekşimiş bir hamur yığınına dönüşüyormuş. Yanmış derisinin altında atıp duran kalbi zamana karşı daha fazla dayanamıyor, arada bir durup yeniden hareketleniyormuş. Yine de, ölmeden önce dedemin sorusunu cevapsız bırakmak istememiş ihtiyar köpek.</p>
<p class="calibre1">“Melsa senden sonra bir masal olup kayıplara karıştı,” demiş Lafo Dede.</p>
<p class="calibre1">Bir süre, tıpkı dedemin barınaktaki ilk gece yaptığı gibi, sayıklayarak hiçbirini tamama erdiremediği çeşitli hayvan hikâyeleri anlatmış Lafo Dede. Kendisini fazla yormamasını istemiş ihtiyar köpekten dedem, Ama dinlememiş onu Lafo Dede. Arada bir dilini yüzünde gezdirerek gün boyu yarım yarım masallar anlatmış. Bazen uyuyakalmış masalın ortasında. Acıyla gözünü açtığında önceki masalı unutup başka bir masalın ortasından devam etmiş anlatmaya.</p>
<p class="calibre1">Dedem, Lafo Dede’nin anlattığı masalların arasında gezinip dururken aklına Heves Amca gelmiş. Onca zaman Heves Amca’nm hikâyesiyle yaşayıp durmasına rağmen, zavallı adamın gerçekte ne yaşadığını hiçbir zaman bilememiş. Yeni bir masalın kuyruğunu bağlamaya çalışan Lafo Dede’nin kulağına eğilip, “Heves Amca ile Muhterem Nur’un meselesini hiç anlatmadın. Bu Muhterem Nur hikâyesi gerçek mi?” diye sormuş.</p>
<p class="calibre1">Lafo Dede, inleye inleye, “Gerçek!” demiş.</p>
<p class="calibre1">“Nedir peki mesele?”</p>
<p class="calibre1">“Bak Mikasa,” demiş Lafo Dede. Sesi ağır ağır çıkıyormuş. “Yıllar önce bu Heves Amca’nın yolu bir şekilde...”</p>
<p class="calibre1">“Eee?” demiş dedem.</p>
<p class="calibre1">Lafo Dede, Heves Amca’nın hikâyesine devam edeceğine, “Saat kaç Mikasa?” diye sormuş.</p>
<p class="calibre1">Bilmiyormuş dedem. Sırf anlatmaya devam etsin diye, “Saat mi? Beş herhalde. Neden sordun?” demiş.</p>
<p class="calibre1">Yaşlı köpeğin yüzüne bakmış dedem. Hiçbir cevap vermemiş Lafo Dede. Dili yavaşça dişlerinin arasından süzülüp dışarı çıkmış. Cayır cayır yanan vücudu soğumaya başlamış. Akşama yetişememiş. Kıtmir Hazretleri’nin kollarında ruhunu teslim etmiş.</p>
<p class="calibre1">Köpek Cengiz, dedemin gözyaşları arasında Lafo Dede’nin cesedini bir el arabasına koyup köpek mezarlığındaki boş çukurlardan birine yuvarlamış. Sonra da üzerini toprakla örtüp upuzun bir dua okumuş mezarın başında.</p>
<p class="calibre1">Dedemin ağzını bıçak açmamış o vakitler. Bazen başını kaldırıp öfkeyle Kurtoğlu’na bakmış bir tek. Kurtoğlu saatlerce uğraştıktan sonra güç bela yaptığı işareti bölmedekile-re göstermekle meşgulmüş o sıra. Başparmağını orta ve yüzük parmağına yapıştırıp havaya kaldırıyor ve kahkahalar atıyormuş boyuna.</p>
<p class="calibre1">“Başın sağolsun Mika,” demiş Adıgüzel.</p>
<p class="calibre1">Dedem üzgünmüş.</p>
<p class="calibre1">“Dostlar sağolsun,” demiş.</p>
<p class="calibre1">“Senin için önemli biriydi herhalde?”</p>
<p class="calibre1">“O son masal anlatıcısıydı,” demiş dedem, “artık kimse anlatamaz bizim hikâyemizi. Sadece biz değil, börtü böcek, karıncalar, çakallar, tarla fareleri, cümle mahlûkat ve dünyanın bütün ş harfleri sonsuza kadar yetim kaldı.”</p>
<p class="calibre1">Dedemin anlattıklarından hiçbir şey anlamamış Adıgüzel. Gözleri dedemin üzgün bakışlarında, ne söyleyeceğini bilememiş. Bir süre dedemi acısıyla baş başa bırakmayı düşünmüş ama sonra vazgeçmiş bu fikirden. Susarsa, içine kapanırsa, ağzının kapılarını açmak günler alırmış dedemin. Yine de dedeme soracağı bir soruyla, onun uzak geçmişe gideceğini, anılar çöplüğünde uzun uzun eşineceğini bilen Adıgü-zel, daha yakın bir zamanın sınırlarına çekmiş onu.</p>
<p class="calibre1">“Karakolda ne oldu Mika?” diye sormuş, “Turkuvaz mı kesti bacaklarını?”</p>
<p class="calibre1">Eğilip arka bacaklarına bakmış dedem. Adıgüzel’in gözlerine bakıp upuzun bir cümle kuracakmış ki, uzaktan gülümseyerek yaklaşan Köpek Cengiz’i fark etmiş. Sarı binanın hoparlörlerinden Burhan Çaçan’ın bir şarkısı çalınıyormuş. Yerinden doğrularak havlamaya başlamış dedem.</p>
<p class="calibre1">Akşammış. Incebıyık mesaisini bitirip evine dönmüş çoktan. Barınakta gün boyu dolaşan zehirlenme söylentisi yüzünden kocaman bir sessizlik varmış. Tüm köpekler ertesi gün dağıtılacak yemeği yememeleri için birbirlerine tembihlerde bulunuyor, sonra da kaygıyla yemek kaplarına bakıyormuş.</p>
<p class="calibre1">Köpek Cengiz, dedemin yanma çömelip etrafı kolaçan etmiş. Eline aldığı sigaranın tütünü nü avucuna boşaltmış ilkin. Sonra çorabına sakladığı kat kat bir kâğıttan yeşil bir şey çıkarıp tütünün içine ufalamış. Avcunda iyice öğüttüğü tütünü yeniden sigaranın içine tıkıştırmış.</p>
<p class="calibre1">Ilk nefesi Köpek Cengiz almış sigaradan, ikincisini dedem. Adıgüzel’in onlara merakla baktığını gören Köpek Cengiz, “Sen de ister misin?” diye sormuş.</p>
<p class="calibre1">ON DÖRDÜNCÜ BÖLÜM</p>
<p class="calibre1"><a id="bookmark2"></a>İNTİKAM</p>
<p class="calibre1"><span class="calibre2">“Asıl yenilgi unutmaktır, özellikle sizi neyin geberttiğini unutmak, insanlann ne derece hırt olduklarını hiç anlayamadan gebermek. ” Celine, Gecenin Sonuna Yolculuk</span></p>
<p class="calibre1">Turkuvaz geldikten sonra huzur falan kalmadı karakolda. Aslına bakılırsa önceden de bir huzurdan söz edilemezdi ama ondan sonra karakol bambaşka bir yer haline geldi. Gözden ıraktı Karakeçi Karakolu ve rahat rahat iş görmelerini sağlıyordu. Turkuvaz’ın adamları cipten kasa kasa malzeme indirdi karakolun alt katma. Hepsi Güneyliydi bu adamların ve vakti zamanında devlete karşı savaşmışlardı. Şimdi yeniden taraf değiştirmiş Turkuvaz’la birlik olup yepyeni bir yön tayin etmişlerdi hayatlarına.</p>
<p class="calibre1">O koca yaz boyunca bir sürü Güneyli getirdiler karakola. Bodrum katından gece gündüz çığlıklar yükseldi. Yanık kokusu, kan kokusu, idrar ve bok kokusu yükseldi. Yalvarmalar, bağırmalar, inkârlar, kabuller yükseldi. Odun sesi, elektrik sesi, su sesi, falaka sesi yükseldi. İnlemeler, sloganlar, tek atımlık kurşun sesleri yükseldi. En sonunda da ölümün o incecik sesi gelip eskiden leyleklerin yuva yaptığı bacaya kuruldu.</p>
<p class="calibre1">Karakolun arka bahçesinde derin derin, adeta bir kuyu boyunda çukurlar kazıldı bir gece yarısı. Kimse ne iş gördüklerini anlamasın diye nöbetteki askerler bile yatakhanedeki içtimaya çağrıldı. Herkes upuzun koridorda sıraya girip beklemeye başladı. Öyle hiçbir şey yapmadan beklediler koridorda ama dışarıda ne iş görüldüğünü hepsi az buçuk da olsa biliyordu.</p>
<p class="calibre1">Herkes içerideydi ama beni dışarıda unutmuşlardı. Kulaklarımı radar gibi açmış onları dinliyordum. Konuşmuyorlardı. Birbirlerinden bir şey istemiyorlardı. Sadece kuru toprağı kazmakla uğraşıyorlardı. Kulübemde gözlerim fal taşı gibi açık, iki binanın arasından arka bahçede olup bitenlere bakıyordum dehşetle.</p>
<p class="calibre1">Bodrumdan çıkarılan yaralı kadın ve erkekler gece yarısı bu çukurlara yuvarlandı. Turkuvaz’ın adamları kanlı elbiseleriyle çukurlara attı Güneylileri. Yıkanmadılar. Dua okunmadı arkalarından. Keskin bir sıvı döküldü üzerlerine. Kesif bir koku yayıldı ortalığa. Başlarında o karayağız adam vardı. Üçü kız, sekizi erkek. Kimi Güneyli gerillalara yataklık etmişti, kimi de şehirdeki gösterilere katılmıştı. Tam on bir ölü saydım o yaz ortasında. Çukurların üzerine toprak dökülüp çim ekildi. Çok sonra çimler boy attı. Yine de ceset kokusu günlerce karakolun bahçesini dolanıp durdu. Üstelik sadece ben değil, askerler de aldı bu kokuyu.</p>
<p class="calibre1">Mami, durup durup kusuyordu o günlerde. Böyle zamanlarda kantine gidip, “Aynısından,” diyor ve açık bir bardak çayı lüp diye kafasına dikiyordu. Nedense kantinci, bir bardaktan fazla vermiyordu Mami’ye. Çay içince ha bire yalpalıyor, sağa sola sataşıyordu çünkü.</p>
<p class="calibre1">Turkuvaz’ın karakola getirdiği adamların yakınları gelip bahçe kapısına dayanıyordu.</p>
<p class="calibre1">“Alıp buraya getirmişler," diyorlardı.</p>
<p class="calibre1">Astsubay Kıdemli Çavuş Kabba, “Burada kimse yok," diyordu onlara, “gidin başka yere bakın!”</p>
<p class="calibre1">Yumruklarım sıkıp acı bir ağıt tutturarak gözyaşları içinde geri dönüyorlardı. Mami, kantine koşturup, “Aynısından," diyordu yine. Kantinci yanaşmıyordu.</p>
<p class="calibre1">“ispiyonlarım lan seni, votka katıyor çaya, derim! Hatta sadece seni değil, o amma koyduğum fırıncıyı da yakarım. O getiriyor karakola her boku derim!”</p>
<p class="calibre1">Mecburen “aynısından" veriyordu kantinci ve Mami hâlâ kusmaya devam ediyordu.</p>
<p class="calibre1">Bazı geceler ortadan kayboluyordu Turkuvaz. Tıpkı Güneyliler gibi giyiniyor, onlar gibi saç sakal bırakıyor, kaçak tütününü sara sara, karakola gelen yoldan değil, patikalardan süzülerek sırtlarındaki silahlarla çevre köylere gidiyordu adamlarıyla. Günler sonra ortaya çıkınca hiçbir şey olmamış gibi Astsubay Kıdemli Çavuş Kabba’nın odasına kurulup televizyondaki haberlere bakıyordu. Çok sevdiği bir program vardı televizyonda. <span class="calibre2">Felicita</span> şarkısına bayılıyordu televizyondaki sunucu. Ha bire o şarkıyı çalıyordu programında. Sonra pişman olmuş Güneyli gerillalarla konuşuyordu uzun uzun. Turkuvaz da zaman zaman başımda durup o şarkıyı söylüyordu keyifli keyifli:</p>
<p class="calibre1"><span class="calibre2">“Felicitaaa,</span> ınının da ınınm da <span class="calibre2">FelicitaaaV’ </span>Gülümsüyordum Turkuvaz’a. Kuyruğumu sağa sola sallayarak <span class="calibre2">Felicita’ya</span> eşik ediyor, olur olmaz yere ona sırnaşıyor, küçük oyunlar oynamaya kalkıyordum. O zaman Turkuvaz, şaşırarak boynuma atılıyor, yerde benimle debeleniyor, kulağımı ısırıp köpek sesi çıkarıyordu. Herkesin karşısında tir tir titrediği o koca adam havlıyordu karakolun ortasında. Tıpkı benim gibi salyalar akıtıyordu ağzından. Nihayet yola gelmiştim ve mutluydu Turkuvaz.</p>
<p class="calibre1">Oysa kızların durumu bitikti. Mami, gündüzleri de esrar içiyordu artık. Uzman Çavuş Papa, kaç kere yakaladı bunu. Tembihler etti, tehditler savurdu; hiçbiri kâr etmedi. Kaportacı Reca, kantinde dönen dümenden habersiz olduğu için güpegündüz bir şişe kolonya içti. Leyla oldu ama revirdeki-ler kurtardılar onu. Ibra’nın hastalığına sonu gelmeyen kaşınma nöbetleri eklendi. Behçetten dediler ama bana kalırsa psikolojikti. Onbaşı Beta, acısından Burhan Çaçan’ın şarkılarına dört elle sarılmaya başladı. Lahmacun ustası Rıdo, suçlanmamak için bütün operasyonlarda en önde yürüdü. Takdir alacağına, üzerindeki şüphe bulutu daha da büyüdü. Cey Cey'i bodrum katın temizliğine verdiler. Kan, gözyaşı, idrar ve ter kokan bodrumu temizleyip huzur içinde yatağına çekildi her gece. Nedenini niçinini hiçbir zaman sorgulamadı.</p>
<p class="calibre1">Çarşı izinleri terhise kadar iptal edildi. Bahçede aylak aylak dolaşmalar yasaklandı. Televizyon seyretmek yasaklandı. Bulmaca çözmek, olur olmaz evi aramak, telefonda ağlamak, durduk yere terlik istirahatı almak, mıntıka temizliğinde gevezelik etmek, revire gitmek, kantine dadanmak yasaklandı. Daha önce sadece askerî bir konvoy geçerken çıkılan yola artık ortada bir neden yokken de inilmeye başlandı.</p>
<p class="calibre1">Yürüyorduk. Hem de hiç durmadan. Her askerin arasında birer metre ara vardı. Daha önce belden aşağı fıkralar anlatan, ıslık çalan, şakalaşan, gülen, hasret çeken kızlar artık sus pus olmuş sağa sola bakıyordu korkuyla. Orada, doruklarda kara kara gözlerin onları izlediğini, bir punduna getirip herkesi haklayacaklarını düşünüyorlardı. Miğferlerini çenelerine sıkıca bağlayıp ellerini tetiğe götürüyorlardı. Yanlarından geçen arabalara bakıp terhis olacakları, o arabalardan birine binip bu topraklardan uzaklaşacakları günü bekliyorlardı.</p>
<p class="calibre1">Manganın en önündeydim. Burnum yerlerde mayın arıyordum. Arada bir aklıma Melsa'nın ağlayan yüzü geliyor, o zaman bütün olanları çarçabuk unutup kendimi işime gücüme vermeye çalışıyordum.</p>
<p class="calibre1">Kızların canı bana emanetti çünkü. Mami’nin dönüşte yampiri yampiri yürüyüp piyasa yapacağı, kuytularında esrar satacağı sokaklar ve şeyhin değiştirdiği adı bana emanetti. Arkadaşları onu askere uğurlarken Harem Otogarı’nın tavanına ayakkabısını fırlatmıştı. Dönüşte gelip sileceği tavandaki o ayakkabı izi bana emanetti. Onbaşı Beta’nın deniz kenarındaki bir çay bahçesinde elini gizli gizli tutacağı ve bir öpücük almak için saatlerce didineceği nişanlısıyla dolabında sakladığı Burhan Çaçan posterleri bana emanetti. Behçet hastası Ibra’nın artık yabancı kadınların peşinde dolanmaktan vazgeçip helal süt emmiş bir kadınla yapacağı üç gün üç gece sürecek düğünü ve şifalı bitkiler kitabı bana emanetti. Kaportacı Reca’nın yıllarca uğraştıktan sonra büyük bir keyifle sokaklara salacağı modifiye Murat 124 ve kir içindeki üstüpüsü bana emanetti. Lahmacun Ustası Rıdo’nun cayır cayır yanan fırına sadece lahmacun değil, askerdeki günlerini de atacağı anılan ve üzerindeki kuşku bulutlan bana emanetti. Cey Cey’in bir Hıdırellez gecesi kendisinden geçercesine ateşin başında çalacağı darbukası ve bembeyaz dişleri bana emanetti. Uzman Çavuş Papa’nın öde öde bitiremediği ev kredisi taksitleri ve ter kokusu bana emanetti. Astsubay Kıdemli Çavuş Kabba’nın geceleri telefonda konuştuğu ve onu asla affetmeyecek kadın uğruna içtiği boş Wat 69 şişeleri bana emanetti. Melsa’nın intikamı bana emanetti.</p>
<p class="calibre1">Durdum.</p>
<p class="calibre1">Ben durunca kuyruğum da durdu. Arkamdan yürüyen askerler durdu, bulutlar durdu, yanı başımızdan geçen arabalar durdu, kurudu kuruyacak dere durdu, dağların başında bizi gözetleyen eller durdu; şafak defterine atılmayı bekleyen eğri büğrü bir çarpı işareti de durdu sanki o an.</p>
<p class="calibre1">Toprağın altına itinayla gömülen bir şey, “Ben buradayım!” diye bangır bangır bağırıyordu adeta. Sanılanın aksine menfeze değil, Arkanya’ya kaç kilometre kaldığını gösteren tabelanın hemen altına gizlemişlerdi mayını. Hissediyordum. Sadece mayın değil, tüp gaz, plastik patlayıcı, çivi, demir bilye dâhil envaiçeşit malzeme vardı yerin altında.</p>
<p class="calibre1">Yol tabelasının gölgesinde oturup arkamdan yürüyen kızlara baktım. Hepsi gencecikti daha ve onlarla hiçbir sorunum yoktu. Mayını hiç görmemiş gibi yürümeye devam ettim. Biliyordum. Dağın doruğunda bir çift göz elindeki butona basmak için sabırsızlanıyordu. İçim dışıma çıktı. Başımı geriye çevirip kızlara baktım. Tık edecek o bela sesi bekledim.</p>
<p class="calibre1">Garip ama kimse butona basmadı. Birkaç metre yürüdükten sonra dönüş yoluna geçtik.</p>
<p class="calibre1">* * *</p>
<p class="calibre1">Günlerce uyku tutmadı gözümü. Ne yapacağımı bilemiyordum. Turkuvaz, ortalıkta görünmüyordu son günlerde. Bazen ortaya çıkar, gelip kulübemin önünde durur, çenemi sıkıp severdi beni. Mutlu olmuş gibi gülümserdim ona. Ama ne yaparsam yapayım unutamıyordum. Pantolonunu indirmiş, Melsa’nın üzerine abanıyordu rüyalarımda.</p>
<p class="calibre1">Bir sabah uyandığımda dişimin birinin kırıldığını gördüm. Kan içindeydi ağzım. Turkuvaz geldikten sonra hemen hemen her gece gördüğüm o rüya yüzündendi, bilmez miyim? Olur olmaz yere havlıyordum yanıma yaklaşanlara. Önüme konan yemekleri midem kaldırmıyordu artık. Durmadan kaşınıyor, tüy döküyor ve kulübemin önünde çukurlar kazıyordum.</p>
<p class="calibre1">Baktılar olacağı yok, Kıdemli Çavuş Kabba, Mami’yle Onbaşı Beta’yı çağırıp benim yeni yapılan köpek barınağına götürülmemi emretti günün birinde. Beni cipin kasasına bağlayıp barınağa doğru indik. Onbaşı Beta, günler sonra dışarı çıktığı için sevinçliydi. Kızılderililer gibi ha bire çığlık atıyordu. Mami, sevinçliydi. Malı bitmişti ve tedarikçisiyle barınağın kapısında sözleşmişti. Dağların arasından süzülerek yeni açılan barınağa saptık.</p>
<p class="calibre1">Barınak yeni açılmıştı. Hiçbiriniz yoktunuz daha. Ben savaşın tam ortasında gün sayarken siz sokaklarda tatlı tatlı geziniyordunuz. Sağdan soldan buldukları birkaç köpeği tedavi ediyordu Incebıyık. tlk kez bir mayın arama köpeği görüyordu ve heyecanlıydı. Ama içimden bir ses Incebıyık’ın beni sevmediğini söylüyordu yine de.</p>
<p class="calibre1">Incebıyık’la daha sonra bir kez daha karşılaştık. Karakola geldi günün birinde. Barınaktaki köpek sayısının arttığını söyledi Astsubay Kıdemli Çavuş Kabba’ya. Karakoldaki yemek artıklarının kendilerine verilmesini istedi. Yaptığı teklif kabul edilince keyifle çıktı karakoldan. Kulübeme gelip başımı okşadı. Birkaç hafta sonra yeniden karşılaşacağımızı bilmeden, durup arkasından baktım Incebıyık’ın.</p>
<p class="calibre1">* * *</p>
<p class="calibre1">Turkuvaz o bela kokusuyla çıkıp geldi günler sonra. Üzerinde askerî bir üniforma vardı bu sefer. Ağzında bir kürdan, dilinin yardımıyla sağa sola oynatıyordu kürdanı. Ciddiydi. Üzerinde bir hal vardı. Kürdanı yere tükürüp bana baktı.</p>
<p class="calibre1">“N’aber enişte?” diye seslendi.</p>
<p class="calibre1">Ne yapabilirdim ki. Etrafımda şebek şebek dönerek sevindiğimi belli ettim. Kuyruğumu sağa sola oynatıp ağzımı şapırdattım. Çömelip oyun oynuyormuş gibi kafamı yere koydum. Kuyruğum durur mu, toprağı pat pat diye dövmeye başladı. Geldi yanıma, yanağımı okşadı Turkuvaz. Sırnaştıkça sımaştım ona. Ağzı her zamanki gibi ekşi ekşi kokuyordu. Çaresizdim. Eğilip botlarını yaladım. Tekrar uzanıp yerde taklalar attım.</p>
<p class="calibre1">Turkuvaz hem sevindi, hem de bozuldu bu işe. Mami’ye kızdı, “Nasıl bakıyorsun bu hayvana anıcık ağızlı?” dedi Turkuvaz, “susamış hayvan. Aklma gelmiyor mu su vermek! ”</p>
<p class="calibre1">Kızarıp bozaran Mami, “Emredersiniz komtanım,” deyip su getirmeye gitti ama o gece başıma neler geleceğini biliyordum. Mami, o küfrün altında kalmaz, hıncını benden çıkarırdı. Bütün gün kulübemin etrafında dönerek kaygıyla akşamın çökmesini bekledim.</p>
<p class="calibre1">Akşam içtiması yeni yapılmıştı. Yemeklerini henüz yiyen askerler sağda solda pinekliyordu. Gözüm Mami’nin yolunda, başıma gelecekleri bekliyordum ki, birdenbire karakolu çevreleyen dağlardan silah sesleri gelmeye başladı. Benim gibi yere çömeldi herkes. Karakolun çatısına arka arkaya mermiler isabet ediyordu. Ben sessizce kulübeme çekilirken, askerler silahlarına sarıldı. Karakolun bütün ışıkları karartılıp dağın doruklarına ateş açıldı.</p>
<p class="calibre1">Mami, arka arkaya ateş ediyordu. İbra sipere uzanmış ateş ediyordu. Camlar birer ikişer kırılırken, Onbaşı Beta sırtını Ulu Önder’in büstüne dayamış ateş ediyordu. Cey Cey, doç-kanın başına geçmiş ateş ediyordu. Turkuvaz, eline bir roketatar almış, dağın doruğuna roket atıyordu. Astsubay Kıdemli Çavuş Kabba, sağa sola emir yağdırıyordu ha bire. Astsubayın postası telsizin başına geçmiş yardım istiyordu. Sanki karakolu çevreleyen dağların hepsindeydiler. Çanak gibi ortadaydık sonuçta. Karakolun her tarafına rastgele ateş açıyorlardı. Bizimkiler de öyle.</p>
<p class="calibre1">Onlarca kırık cam, birkaç önemsiz sıyrık, çokça heyecan ve beklenmedik bir saldırıyı püskürtmüş olmanın heyecanıyla gece yarısı olmadan sona erdi çatışma. Herkes sapasağlamdı ama bu Güneyliler gece yarısı yeniden çıkabilirdi ortaya. Nöbetçi sayısı iki katma çıkarıldı. Kasabadaki taburdan askerler gelip karakolun bahçesine yerleşti. Depolardaki ağır silah ve bombalar birer ikişer askerlere dağıtıldı. Termal kameralar dağların doruklarında gezip durdu gece boyunca. Siperlere yeni kum torbaları istiflendi. Askerlerin bir kısmı karakoldan çıkarılıp araziye daha önceden kazılmış siperlere dağıtıldı.</p>
<p class="calibre1">Turkuvaz, Astsubay Kıdemli Çavuş Kabba’mn odasında bağırıp çağırıyordu ha bire. Astsubay, Turkuvaz’ın karşısında el pençe durmuş, kendisine söylenenleri dinliyordu.</p>
<p class="calibre1">Sabahla birlikte Lada’ya atlayıp karakoldan ayrıldı Turkuvaz. Adanılan, aracın arkasına iki bidon benzin taşıdı. Tozu dumana katarak gözden kayboldular. Sessizlik kaplamıştı karakolu. Kimseden çıt çıkmıyordu.</p>
<p class="calibre1">* * *</p>
<p class="calibre1">Turkuvaz, öğleye doğru geri geldi karakola. Rahatlamış gibiydi. Öğle içtimasındaki kızlar merakla ona bakıyordu. Ağzını açıp birkaç şey söyledi ama kızlar olacakları anlamış gibi ne söylediğini dinlemediler bile. Sapsan bir suratla dağlara baktılar sadece. Dağların eteğindeki köylerden birinde dumanlar yükseliyordu. Yemiyor, içmiyor, öldürmekten başka bir şey düşünmüyordu Turkuvaz. Marşlar eşliğinde karakoldan çıkıp yürümeye başladık.</p>
<p class="calibre1">Araçları karakolda bırakmış, tıpkı Güneyliler gibi yollara düşmüştük. Turkuvaz, en iyi çatışma yönteminin bu olduğunu söylemişti öğle içtimasında. Onlar gibi yapacaklardı. Arkanya yol bitimine kadar yürüyecek, oradan dağlara sapacaktık. Derin vadiler, dağ dorukları, meşe ağaçlan, mağaralar, su boylan bizi bekliyordu.</p>
<p class="calibre1">Herkesin yüzü babası öldürülmüş gibi asıktı. Gözleri korkuyla yuvalarında dönüyordu. Asıl savaş şimdi başlıyordu çünkü ve herkes orduya ilk adım attıkları gün kendilerine imzalatılan, ölünce devletin ailelerine ödeyeceği tazminat belgesinde yazılanları hatırlamaya çalışıyordu güç bela.</p>
<p class="calibre1">Her zaman olduğu gibi, mayın ihtimaline karşı en önde ben yürüyordum. Hemen arkamda da Turkuvaz vardı. Tur-kuvaz’ın arkasında da adanılan ve bizimkiler. Asfalt yol artık eskisi gibi değildi ama hâlâ sıcaktı Güney. Her zaman olduğu gibi cayır cayır yanıyordu. Bir köşede dinlenip yanan ayaklarıma üflemek istiyordum ama bir türlü ara vermiyorlardı.</p>
<p class="calibre1">Mami, beni çözmüş ama kendisini zincirlemişti sanki. Yüklendiği silaha durmadan ter damlıyordu. Arada bir elini boynuna atıp künyesini yokluyordu. Onbaşı Beta, botuna kaçan çakıl tanesi yüzünden durup botunu yere vuruyordu sık sık. Behçet hastası İbra, içinden yeni bitki adları sayıyordu. Cey Cey, kapkara yüzüne yerleşen bembeyaz gözlerini dikkatle dağ doruklarına çeviriyordu. Rıdo, aramızda yoktu. Ne olur ne olmaz diye onu operasyona getirmemişlerdi. Kaportacı Reca, sabah yağladığı silahından yükselen kokuyu çekiyordu burnuna. Astsubay Kıdemli Çavuş Kabba, akşam aşk acısı, alkol ve Turkuvaz’la kavgasını fazla kaçırdığı için yürüyüş kolunun ortalarında yürüyordu. Uzman Çavuş Papa, fazla kilolu olduğu için yürümekte zorlanıyordu.</p>
<p class="calibre1">Yanımızdan kuşkulu gözlerle peynir ve yoğurt bakraçları yüklenmiş köy dolmuşları geçiyordu. Şoförler selam veriyordu bize. Köylülerin gözlerinde kıvılcımlar. Yanımızdan araçlar geçiyordu: karpuz, saman, mermer, buğday yüklenmiş kamyonlar. Yanımızdan hatıralar geçiyordu: Mel-sa, Muhterem Nur, Burhan Çaçan; telefona cevap vermeyen sevgililer, Rus kadınlar, Çingen kızlar. Yanımızdan ağaçlar geçiyordu: meşe, akasya, dut ağaçları. Yanımızdan borçlar geçiyordu: ev taksitleri, çocuğun okul taksitleri, bir aşktan alacağını tahsil edemeyince su gibi akan Wat 69’lar. Yanımızdan dünya geçiyordu: sahiller, yakamozlar, ormanlar. Yanımızdan melekler geçiyordu: Azrail, Cebrail, Mikail, İsrafil. Yanımızdan vasiyetler geçiyordu: gömülecek yer, anne babaya ödenecek tazminat, başımıza dikilecek ağaç, taşımıza yazılacak yazı. Yanımızdan ulu köpek Kıtmir geçiyordu.</p>
<p class="calibre1">Arkanya yol ayrımına geldik. Altında mayın olduğunu adım gibi bildiğim tabelaya yaklaşıyordum. Başımı çevirip hemen arkamda yürüyen Turkuvaz’a baktım. Kirli dişleriyle gülüyordu.</p>
<p class="calibre1">Kızlara çevirdim boynumu. Hepsi korkuyla sağa sola bakıyordu. Gece boyu bir şey olacağını anlamış gibi birbirlerine vasiyetlerini anlatmışlardı. Mami, üzerinde hint keneviri biten bir mezara gömülmek istiyordu. Rıdo, köy mezarlığına gömülmek istiyordu. Cey Cey, mezarlık yerine mümkünse geniş bir çayırlığa gömülmek istiyordu. Behçet hastası Ibra, başında defne ağacı, üzerlik tohumu, adaçayı ve rezene biten bir mezara gömülmek istiyordu. Kaportacı Reca, mezar taşının Murat 124’ün kaportasına benzetilmesini istiyordu. Onbaşı Beta için mezarının nerede ve nasıl olmasının bir önemi yoktu. Bütün bunlar teferruattı ve fani dünyada kalanların uğraşacağı türden şeylerdi. Onun vasiyet namına tek bir isteği vardı: Selasını Burhan Çaçan’ın okumasını istiyordu.</p>
<p class="calibre1">Dağın doruklarındaki kayalıkların arkasına saklanmış, bir ellerinde fünye, heyecanla mayına yaklaşmamızı bekleyen Güneylilerin hiçbiri görünmüyordu ortalıkta. Hedefi iyi ayarlarsam kızlara bir şey olmaz, olan sadece Turkuvaz’a olur diye düşünüyordum.</p>
<p class="calibre1">Tabelayı biraz geçtikten sonra birden durup havlamaya başladım ve anında çömeldim. Yürüyüş kolu durdu. Mami durdu. Cey Cey durdu. Ibra durdu. Onbaşı Beta, yine yanlış sinyal verdiğimi düşünerek, bir ağacın gölgeliğine koşturup fırsat bu fırsat diye botundaki çakılı çıkarmaya çalıştı. Uzman Çavuş Papa, kasaturasını çıkardı. Astsubay Kıdemli Çavuş Kabba, sağa sola emirler yağdırdı. Herkes heyecanla bana bakıyordu.</p>
<p class="calibre1">Mayının yerini yanlış göstermiştim. O güne kadar bir kere bile patladığını görmediğim mayın benim altımda değil, Turkuvaz’ın bastığı yerdeydi.</p>
<p class="calibre1">Güneş ortalıkta dönüp duruyordu. Dağlar yerli yerindey-di. Bir boka yaramayan, doğru dürüst bir gölge bile vermeyen meşe ağaçlan, yamaçlardaki kurumuş üzüm bağlan, üzerine türlü türlü çaputlar asılan adak ağacı, kurumuş dere, taş toprak yerli yerindeydi de adalet yoktu ortalıkta.</p>
<p class="calibre1">Dönüp kızlara baktım son bir kez.</p>
<p class="calibre1">Ardından dağların doruklarındaki Güneylilere.</p>
<p class="calibre1">Hepsi aşağı yukarı aynı yaştaydı ve ölüm kokuyorlardı.</p>
<p class="calibre1">Askeri bir araçla acı acı öten bir ambulans sessizce kızların evine yaklaşıyordu. Araçtaki rütbeli subay elindeki bayrağı sıkıca sarıp bayrağı anne babalarına vermeye hazırlanıyordu. Acıdan bayılacak anne babalar, çığlık çığlığa kız kardeşler, yeniden askere gitmek isteyecek dedeler, öfke dolu mahalle gençleri her şeyden habersiz hayatlarına devam ediyorlardı henüz.</p>
<p class="calibre1">Dağ başındaki Güneylilerin çoğu da çatışmadan sonra yere serilecekti muhtemelen. Cesetleri bir iple karakola sürüklenecek, kimseye haber vermeden kurda kuşa yem edilecekti. Oğullarının öldüklerini bilmeyen anne babalar hayatlarına devam edecekti. Sonra bir gün, kapıda beliren birkaç pos bıyıklı adam, “Oğlunuz kızınız şurda şurda, şu tarihte şehit düştü,” diyecekti. “Cesedi yok. Fotoğrafı yok. Ondan geriye kalan bir eşyası yok. Sadece partinin teşekkürü var ailesine.”</p>
<p class="calibre1">Çaresizdim.</p>
<p class="calibre1">Kimseyi düşünecek durumda değildim.</p>
<p class="calibre1">Bu benim savaşım değildi nihayetinde.</p>
<p class="calibre1">Onların savaşı benim umrumda bile değildi.</p>
<p class="calibre1">Benim savaşım başkasıylaydı.</p>
<p class="calibre1">Tek tek helalleştim kızlarla. Vasiyetlerini vasiyetim bildim. Paçalarını koklayıp bağışlanma diledim. Yarın sıratta kim haklı kim haksız belli olurdu.</p>
<p class="calibre1">Meğer sadece tabelanın altına değil, başka yerlere de mayın döşemiş bu Güneyliler. Aniden şiddetli bir patlama oldu ve yoğun bir toz bulutu yükseldi altında neşeyle koşturup durduğumuz göğe. Sonra bir patlama daha. Bir patlama daha. Dağların doruklarından, kayalıklara vurup yankılanan kurşun sesleri kapladı her yanı. Yol kenarında sere serpe yere uzanmış askerlerin karşı ateşi hiç susmadı. Oraya buraya savrulan bacak ve gövdeler. Devrilmiş araçlar. inleme sesleri. Yardım çağrıları. Arkanya tabelasına bulaşan yanmış deri parçaları. Turkuvaz, Güneyli itirafçılardan birkaçı, Mami, Cey Cey, ibra, Reca, Uzman Çavuş Papa. Hepsi yere serildi.</p>
<p class="calibre1">Sonrası silah sesleri. Sonrası çığlıklar. Sonrası dünyaya ve Muhterem Nur’uma doyamamış ayağımın çok uzaklara savrulması. Bir süre inleme. Bir süre kan kaybı. Bir süre hatıralar ve alınmış bir intikamın keyfi. Bir süre suçluluk ve muzaffer bir eda rahatlayan yüzümde.</p>
<p class="calibre1">Gözlerimi kapayıp oracıkta yere serildim.</p>
<p class="calibre1">ON BEŞİNCİ BÖLÜM</p>
<p class="calibre1"><a id="bookmark3"></a>ELMA</p>
<p class="calibre1"><span class="calibre2">“Insanlan nasıl buluyorlar, biliyor musun? Evlerine döndüklerinde. Kaçan insanlar şu ya da bu şekilde evlerine döner ve yakalanır. Kaçacaksan bir daha dönmeyeceksin. Evine asla dönmeyeceksin. ” Spike Lee,</span> 25. <span class="calibre2">Saat</span></p>
<p class="calibre1">Köpek Cengiz, tütünü yeşil yapraklarla harmanlanmış bir paket sigara fırlatmış dedemin önüne. Artık bir iki sigara kesmezmiş dedemi. Birini yakıp dedemin ağzına tutuşturmuş. Sonra paketi boşaltıp içindekileri adeta bakır bir tepsiye dizilen misafir sigaraları gibi kulübesinin içine sıralamış. Dedem, keder ve nefret karışımı bir yüzle sigaraların birini yakıp birini söndürmüş.</p>
<p class="calibre1">Kapkara bulutlar bir top gibi oradan oraya sürüklenmeye, bütün gece dedeme kulak vermişçesine boyunlarını yana eğen taze fidanlar durduk yere çıkan rüzgarla sağa sola sallanmaya başlamış. Barınaktaki tüm köpekler birer ikişer kulübelerine çekilip öksürük sesleri altında derin bir uykuya teslim etmişler dinlediklerini. Köpek Cengiz, arada bir başını pencereden uzatıp dedeme bakmış. Bir ateş parçasının karanlıkta parlayıp söndüğünü görünce yeniden odasına çekilmiş.</p>
<p class="calibre1">Bir köpeğin hırlamasını andıran motorlarıyla kamyonlar geçiyor, ilk yağmur damlaları kamyonların camı ile tren raylarının üzerine düşüyormuş. Barınağın hemen girişindeki maskot köpek Foks, gece boyunca anlatılanları dehşetle dinleyip çatık kaşlarla dedeme bakıyormuş sanki. Birdenbire barınağın radyosundan, içinde “kavak yelleri, yılgın rüzgârlar,” gibi kelimeler geçen hüzünlü bir şarkı çalmaya başlamış.</p>
<p class="calibre1">Dedem yerinden zorlukla doğrulup rüzgârda titreyen tel örgülere doğru yürümüş. Ağzında sigarası varmış. Bacaklarındaki tekerlekler pişmanlıkla dönüyormuş. Hatta dönmü-yormuş da hep aynı yerde patinaj yapıyor, bittiğini sandığı bir zaman parçasına yamıyormuş onu tekerlekleri. Arada bir gözlerini kapayıp boynunu öne eğiyor, anlattıkça hatırladığı o anları yeniden gözlerinin önüne getirmeye çalışıyormuş. Ama gözlerine kaçan sigara dumanı o patlama anındaki dumanı hatırlattığı için sanki sadece arka bacakları değil, elleri de kopmuş gibi kederle olduğu yere çöküyormuş. Uzamış tırnaklarını toprağa geçirip inliyormuş boyuna dedem.</p>
<p class="calibre1">“Kendine gel,” demiş Adıgüzel.</p>
<p class="calibre1">Cevap vermemiş dedem. Dönüp kulübesinin içindeki sigaralardan birini diliyle yerden alıp dudaklarına yerleştirmiş, yerde hâlâ ince ince tüten sigaranın ateşinden alıp yeni bir sigaraya başlamış.</p>
<p class="calibre1">“İçme bu kadar,” demiş Adıgüzel.</p>
<p class="calibre1">Dinlememiş onu dedem. Gözlerini kapayıp pişmanlık ve kederle yüklenmiş derin ve sızılı bir nefes almış sigaradan. Kuyruğunu iki yana kederle sallamaya başlamış. Barınakta gezinip duran söylenti gelmiş aklma. Her şeyden habersiz kulübelerinde uyuyan, sabahın olmasını bekleyen, arada bir gözlerini aralayıp gökyüzündeki kara bulutlara bakan, sonra yeniden “puf’ sesi çıkararak postlarına gömülen köpekler bir ihtimal sonraki geceyi göremeyecekmiş. Yağmur damlalarının ıslattığı postunu titreterek kulübesine dönmüş yeniden. Sonra bir sigara daha yakmış ne yapacağını bilememenin tedirginliğiyle.</p>
<p class="calibre1">Adıgüzel, bir şeyler yapmak istemiş ama elinden gelen olmayınca Tenzilat ve Defo’yu rahatsız etmeden huzursuz bir şekilde ortalıkta dönüp durmuş ha bire. Kelimeler kâr etmi-yormuş dedeme. Zaman ve hatıralar iyi gelmiyormuş. Bunu iyi bildiği için dedeme tek bir kelime bile söylemiyor, sadece ortalıkta koşturarak çareler arıyormuş.</p>
<p class="calibre1">Bir an durup hızını artırmaya hazırlanan yağmura bakmış Adıgüzel. Elektrik ve telefon telleri kopacak gibi iki yana sallanıyormuş hızla. Bazen birbirine çarpan teller yüzünden kıvılcımlar saçılıyormuş yerlere. Uzaktaki büyükşehir-de şimşekler çakıyormuş. Birden susmuş radyo. Barınaktaki elektrik şak diye kesilmiş. Her taraf ana rahmi gibi bir karanlığa gömülmüş.</p>
<p class="calibre1">Sabah olmak üzereymiş. Barınağın uzağındaki köylerden birinde sabah ezanı okunuyormuş. Dedem peş peşe sigara yakıyor, o zamana kadar zatürreden koruduğu ciğerlerini adeta kömür karasına çeviriyormuş. Daha fazla dayanamamış Adıgüzel. Tenzilat’ın kulübesine sıçramış bir adımda. Arka bacaklarını olabildiğince geriye çekip tüm kuvvetini bacaklarına vermiş. Sonra, tüm gücüyle havaya sıçramış.</p>
<p class="calibre1">Dedem, boynunu yana çevirip gökyüzünde bir melek gibi süzülen Adıgüzel’e bakmış. O gün operasyona çıkarken bir an için dedemin zincirini bırakan Mami de böyle uçmuş. O toz duman içinde havaya savrulup pat diye yere düşmüş. İkide bir ağzına sokup çıkardığı künyesi boynuna dolanmış Mami’nin. Ama Adıgüzel, tıpkı bir kedi gibi dört ayağının üzerine düşmüş ... Günlerdir yaptığı idmanların bir faydası olarak yara bere almamış düşerken ama nefes nefeseymiş. Dedemin kulübesinin karşısına geçip iri gözlerini dedemin şaşkın yüzüne dikmiş.</p>
<p class="calibre1">Issızmış ortalık. Barınak karanlığa teslimmiş. Yan bölmedeki dişiler ile Akbaş’ın ardından lider koltuğuna oturan</p>
<p class="calibre1">Kurtoğlu ve Tabansız kulübelerinde sessizce uyuyorlarmış. Bir tek Foks uyanıkmış o zifiri karanlıkta. Dili olmadığı için ortalığı velveleye verip Adıgüzel’in dedemin bölmesine geçtiğini kimseye duyuramıyor, böyle olunca nefret dolu gözlerle Adıgüzel ve dedemi izliyormuş sanki.</p>
<p class="calibre1">Karanlıkta ışıl ışılmış ikisinin de gözleri. Dedem, Adıgüzel’in neden böyle bir şey yaptığını anlayamadığı için gözbe-beklerinde merak kıvılcımları, Adıgüzel’in inip kalkan karnına bakıyormuş hayretle. Dudağındaki sigaranın yere düşüp ziyan olduğunu fark etmemiş bile.</p>
<p class="calibre1">Adıgüzel heyecanlıymış. Arada bir gören oldu mu diye etrafına bakıyor, sonra yeniden dilini dışarı çıkararak hızla nefes alıp veriyormuş. Kıpırdamadan, birbirlerine bir tek kelime söylemeden, sadece hızlı bir şekilde soluk alıp veriyor, bazen de bu soluklarını yutup nefessiz bir şekilde birbirlerine bakıyorlarmış.</p>
<p class="calibre1">tlk hareket Adıgüzel’den gelmiş. Kulübesinde hayretler içinde dikilen dedeme doğru birkaç kararsız adım atmış. Yüreği pat pat etmiş dedemin. Yıllar yıllar önce, bu savaş ikisini de rehin almadan, küfürler ve dayaklar havada uçuşmadan, bombalar patlamadan, gencecik çocuklar ölmeden, esrarlar, sigaralar içilmeden, hasretlik çökmeden önce Melsa’yla birbirlerine attıkları küçük adımlar gelmiş aklına. Melsa artık yürümüyormuş ama Adıgüzel kararlıymış. Gelip dedemin yanına uzanmış.</p>
<p class="calibre1">Kara bulutlardan kopan bir yağmur damlası şıp diye kirpiklerine düşerken kuyruğunu hafifçe dedemin başına sürtmüş Adıgüzel. Dedem önce ne yapacağını bilememiş. Arka bacaklarındaki tekerlekleri hareket ettirip birkaç adım atmış kulübesinden dışarı. Sonra da engel olamadığı bir içgüdüyle Adıgüzel’in arkasını koklamış.</p>
<p class="calibre1">Bir an için Kurtoğlu’nun öksürük sesini duymuş ikisi de. Utanmışlar. Hatta geçkin bir nar gibi koyu kırmızı bir şekilde kızarmışlar utançtan. Kendilerine çeki düzen vermişler. Telaşlanacak bir şey yokmuş oysa. Uyuyormuş Kurtoğ-lu. Boğazına kaçan gıcık onu bir an için uykusundan etmiş, sonra yeniden uykusuna geri döndürmüş. Telaşlanan dedemle Adıgüzel, suçlulukla kulübenin arka tarafına geçmiş yine de.</p>
<p class="calibre1">Kuyruğunu iki yana sallayan Adıgüzel, arada bir dedemin arkasını koklayan burnuna küçük darbeler indirmiş. Başı dönmüş dedemin. O baygın kokuyu içine çekmeyeli yıllar olmuş çünkü. Ama bir an için unuttuğu tekerlekleri fark edince, umutsuzca yere eğmiş burnunu.</p>
<p class="calibre1">Yapamazmış. Kesik bacaklarını çepeçevre saran tekerleklerle imkânsızmış. Adıgüzel’in arkasını koklamaktan vazgeçip yere uzanmış.</p>
<p class="calibre1">“Ne oldu, niye yarıda bıraktın?" demiş Adıgüzel.</p>
<p class="calibre1">Cevap vermemiş dedem. Veremezmiş. Utanarak tekerleklere bakmış. Yerinden doğrulup kulübesine gitmeye niyetlenmiş. Dedemin boynuna küçük bir ısırık atıp durdurmuş onu Adıgüzel. Kulağına eğilip kimsenin duyamayacağı kadar incecik ve heyecan dolu bir sesle, “Sorun değil," demiş Adıgüzel, “sen sırtüstü yere uzan, ben yaparım."</p>
<p class="calibre1">Utanmış dedem.</p>
<p class="calibre1">Ne diyeceğini bilememiş.</p>
<p class="calibre1">“Seni bilmem ama bu benim son şansım," demiş Adıgü-zel. “Birkaç güne kalmaz, beni de kısırlaştıracaklar sarı binada. Şimdi yaptık yaptık, yapamadık artık bu dünyaya tek bir yavru getirmeden ölüp gideceğim yoksa burada."</p>
<p class="calibre1">İyi ki sırtüstü yere uzanmış dedem. İyi ki havada dönüp duran tekerleklere aldırmadan dedemin bacak arasına gömülmüş Adıgüzel. İyi ki yıllar sonra şahlanmış dedem. İyi ki kilitlenmişler birbirlerine. İyi ki, altmış üç gün sonra babam ve kardeşleri doğmuş.</p>
<p class="calibre1">Gün ışımamış daha. Babaannem Adıgüzel, kendinden geçmiş bir halde yere serilmiş. Dedem, kulübesindeki sigaralardan birine uzanmış ama ateşi yokmuş. Yakamadığı sigaranın öfkesiyle ortalıkta dolanmaya başlamış. Çaresiz, bir dudak tiryakisi gibi sigarayı dudaklarının arasında derin derin emerek ona hâlâ sevgiyle bakan babaannemin yanına dönmüş.</p>
<p class="calibre1">“Şimdi ne olacak?” diye sormuş dedem, “ne yapacağız bundan sonra?”</p>
<p class="calibre1">“Uzaklara gidelim,” demiş babaannem, “bizi kimsenin bulamayacağı bir yere."</p>
<p class="calibre1">“Kilitliyiz, etrafımız tellerle çevrili, nasıl kaçacağız?” demiş ümitsizce dedem.</p>
<p class="calibre1">“O kolay,” demiş babaannem, “kaçmak kolay. Atlanın tellerden, açarım dışarıdan sürgüyü, barınağın açık kapısından kaçıp gideriz.”</p>
<p class="calibre1">“Her şey bu kadar basit mi?” diye sormuş.</p>
<p class="calibre1">“Basit,” demiş Adıgüzel.</p>
<p class="calibre1">Bir bacaklarındaki tekerleklere, bir kendisini canhıraş bir şekilde çağıran uzaklara bakmış dedem.</p>
<p class="calibre1">“Bunlarla mı?” diye sormuş, “senin kadar hızlı olamam ben. Bulurlar bizi, yakalar geri getirirler.”</p>
<p class="calibre1">Adıgüzel, başını iki yana sallamış ısrarla, “Yakalayamazlar. Dokuz on beş treni ilerideki Leylek Istasyonu’nda durup su alıyor sabahları. Boş bir vagona atlayıp gideriz,” demiş.</p>
<p class="calibre1">“Ama ben vagona çıkamam ki!” demiş dedem.</p>
<p class="calibre1">“Uzatırsın elini, çekerim seni. ”</p>
<p class="calibre1">Kara kara düşünmüş dedem. Neye karar vereceğini bilememiş. Dudağındaki sönük sigaradan derin bir nefes çekmiş.</p>
<p class="calibre1">“Gitmezsek, kaçmazsak sağ koymazlar seni. Öldürecek seni Beta. Belki de hepimizi!”</p>
<p class="calibre1">“İyi ama nereye gideriz?” diye sormuş yeniden dedem.</p>
<p class="calibre1">“Yol bilmem, iz bilmem; sakatlık desen ayrı dert, ne yana gideceğim?"</p>
<p class="calibre1">Babaannem, hızını yavaş yavaş artıran yağmurla birlikte barınağa çevirmiş incecik suratını. Ayağa kalkıp mışıl mışıl uyuyan komşularını dinlemiş. Yavrular annelerinin postuna gömülmüş, arada bir açtıkları gözlerini yeniden yumup annelerinin sıcacık gövdesine sokuluyorlarmış. Kurtoğlu, parmaklarıyla kurt işareti yapıp rüyasında şarkı söylüyormuş. Kulaklarını yüzüne siper eden Tabansız, burun deliklerini koca koca açıp nemli havadan nefesler almaya çalışıyormuş. Sarı binadan hiçbir ışık sızmıyormuş dışarıya. Foks, yana çeviremediği boynuna rağmen kulaklarını dikleştirmiş dedemle babaannemi dinliyormuş sanki.</p>
<p class="calibre1">“Gideriz," demiş babaannem. “Uzaklara, bizi bulamayacakları bir yere gideriz. Kedi kovalarız. Mahalle aralarında dolanırız. Çöp eşeleriz. Kabul etmez, beni bulurlar dersen, otlaklara çıkar, sürülerin peşine takılırız. Çoban köpekleriyle çene çalarız. ‘Kaçağız,' deriz onlara. ‘Her yerde bizi arıyorlar, saklayın bizi,' deriz. Mert, cesur köpeklerdir. Kabul eder, saklarlar bizi. Yiyeceklerini bizimle paylaşırlar. Diğer köpekler, yürüyüşlerini yavaşlatıyorsun diye gizli gizli kızarlar belki sana. Ama ben beklerim seni. Yere oturur senin kan ter içinde bana ulaşmanı beklerim. Nefes nefese bana yetişir, boynunu boynuma dolarsın. Çoban köpeklerinin peşi sıra dolanır dururuz otlaklarda.</p>
<p class="calibre1">Olmazsa dağlara sığınırız. Savaş başladığından beri kaç kişinin kemiğini sakladı içinde; bizi de taşıyacak, bizi de koy-nunda saklayacak bir koyak bulunur elbet. Dağlarda saklanırız. Doğa taraf tutmaz çünkü. Kendisine sığınanların haklı ya da haksız olduğuna bakmaz. Güneylilerin boşalttığı sığınaklara yerleşip kışın geçmesini bekleriz. Bakarım sana.</p>
<p class="calibre1">Gider yeni bir hayat kurarız kendimize. Önceki hayatımızdan alacaklıyız, kâm alamadık, murat görmedik dünyada, deriz. Sonra hayatın önünde diz çöker, soframızda ne var, eteğimizde kaç taş kalmış aldırmadan, boynumuzu ve anılarımızı birbirine dolarız.</p>
<p class="calibre1">Biz böyle sarmaş dolaş yan yana uzanırken, canın bazen bir sigara çeker belki. Eski günlerden kalan bir alışkanlık. Bir mağara ağzında durup aşağıya, geride bıraktığımız kasaba ve şehirlere bakar, ölen askerler ve gerillalar ile en çok da Melsa’nın hatırına bir sigara içmek istersin. Ne yapmışsam bıraktıramamışımdır sana. Gider ne yapar eder sigara bulurum sana. Gerekirse sağda solda dilenirim. Olmazsa gece vakti postu deldirme pahasına tütün tarlalarına dadanırım. Dişlerimle koparttığım yaprakları güneşte kurutup önüne sererim. Siyah beyaz bir gazete sayfasına sardığın sigarayı keyifle içerken dönüp arkanda bıraktığın zamana bakarsın.</p>
<p class="calibre1">Hiç ses etmem sana. Yaşadığın iyi kötü her şeyi unutmana izin vermem. Bütün bunlara gönül koymam. Çünkü yaralı halde barınağa getirildiğin günden beri seni bir tek o hatıraların ayakta tuttuğunu bilirim.</p>
<p class="calibre1">Seni yürüten Incebıyık’ın yaptığı bu yürüteçler değil, hatıralardı. En çok da Melsa’nm hatırası. İstersen gidip eğer hâlâ bir yerlerde yaşıyorsa Melsa’yı bulursun. Yana yıkıla ona sarılırsın. Bir şey demem buna. Hiç ses etmem. Geceler boyu dilinden düşmeyen o isim için ancak susarım ben. Çünkü bazı aşkların karşısında sadece susulur Mika. Ama arada bir gelip sırf bu günlerin hatırına beni görmeni isterim. Dilersen bir daha hiç dokunmam sana. Çenemizi yere koyup uzakları dinleriz. Zamanın bizden aldıklarını, bize verdiklerini düşünürüz. Nemlenen gözlerimizi birbirimize sürter, birbirimizin yaralarını sararız.</p>
<p class="calibre1">Güneylilerle Kuzeylilerin savaşını konuşuruz belki de böyle zamanlarda. Turkuvaz’ın sahiden ölüp ölmediğine dair şüphelerimizi, Heves Amca’nm kimsenin anlamadığı garip hikâyesini, Onbaşı Beta’nın bütün köpekleri zehirleyecek olmasını, barınaktaki günlerimizi, şimdi ve burada konuştuklarımızı ve bu geceyi hatırlatırız birbirimize. Sonra susar, uzaklardan gelen silah seslerine kulak kesiliriz. Savaş hâlâ bitmemiştir çünkü.</p>
<p class="calibre1">Ya da dilersen çoluk çocuğa karışırız Mika. Birbirinden haylaz bir sürü yavrumuz olur, babanın yaptığı gibi çekip gitmez, annenin yaptığı gibi reddetmeyiz onları. Sever okşarsın yavrularım, yerlerde zıplayıp seni ısırmalarına, durmadan peşinde dolaşmalarına ses etmezsin. Diğer köpekler, sen sakatsın diye alay eder belki yavrularınla. İçine oturur ama bir şey yapamazsın. Ben paylarını herkesi. Dişlerimi gösteririm onlara. ‘Yavuz itten yara eksik olmaz,’ derim; ‘bir yaramız daha olmuş olmamış fark etmez’ deyip üzerlerine atlarım. Gerekirse yaparım bunu Mika. Duyuyor musun, savunurum seni!</p>
<p class="calibre1">Belki de karlı bir kış gecesi, dişlerimiz soğuktan takırdarken yanına uzanır, bugüne kadar hiç anlatmadığım kendi hikâyemi anlatırım sana. Seninki kadar büyülü değildir hikâyem belki, hatta sıradandır ama yine de anlatırım. Meraklanmış gibi yaparsın, kuyruğunu sallayıp dinlemek istersin hikâyemi.</p>
<p class="calibre1">Uzak ülkelerin birinde doğduğumu, o Allah’ın belası Les-si dizisi yüzünden cinsimin durduk yere kıymete bindiğini, daha el kadarken alınıp Kuzey’e getirildiğimi, bir pet shop-ta günlerce beklediğimi, Güney’de karanlık işler çeviren bir adama satıldığımı, bandajlı malların bulunduğu karanlık bir depoda tutulduğumu, o pis adamın senin devrelerini yanıltmak için beni kamyon lastiklerine işetmeye alıştırdığını, yine de bir gün depoda bir ton esrarla enselendiğini, polislerin yediemin sıfatıyla beni barınağa teslim ettiğini anlatırım.</p>
<p class="calibre1">Gözlerini açıp hayretler içinde bana baktığını görürüm ama yine de senin hikâyenin önünde sesimi çıkarmadan beklerim.</p>
<p class="calibre1">O gece barınağa getirildiğinde dilinin dişlerinin arasından sarkmış olduğunu, sarkan dilinden Melsa diye bir kelimenin yere düştüğünü ilk benim duyduğumu ama sustuğumu söylerim sana. Hiç duymamış gibi yaparım istersen. Susarım. Sanki bu dünya üzerinde Melsa diye bir köpek yaşamamış, kuyruğu senin kuyruğuna sürtünmemiş gibi yaparız. Daha o gece sana âşık olduğumu söylerim.</p>
<p class="calibre1">Bazen Melsa’yı düşünmeyi bırakıp belki bana bakarsın sevgiyle. Dilini uzatıp yüzümü yalarsın. Gözyaşlarımı yalarsın. İkimizin tuzlu gözyaşları birbirine karışır, dönüp kaygısızca birbirimizden sakladığımız sırlarımızı yalarız. Zamanı ve hayallerimizi yalarız.</p>
<p class="calibre1">Belki kalan ömrünü huzur içinde geçirir, belki de bütün bu olup bitenlerle çok yaşamazsın. Hatıra ve yaraların rahat vermez sana. Günün birinde yatağında sımsıcak uyuduğunu düşünürken, işkillenir ve korkuyla seni koklarım.</p>
<p class="calibre1">Ölmüşsündür. Yavrularınla başında dövünüp ağlarız. Sırf sen gelip geçen arabaları seyretmeyi seviyorsun diye yol kenarında bir çukur kazarız senin için. Heves Amca, yangından sağ kurtulan arkadaşların, Kurtoğlu ve devrelerin bile gelir cenazene belki. Kıtmir Hazretleri bile gelip dualar okur başında. Toprağını atar, başına bir taş diker, arada bir gelir üzerinde biten yabani otları yolarım dişlerimle. Kim bilir, belki savaş da çoktan bitmiş olur ve bütün bu olup bitenler bir masal olarak kalır geriye.”</p>
<p class="calibre1">Dedem, kesik ayaklarına bakmış kederle. Başını iki yana sallamış, “Hiçbir savaş tam olarak bitmez," demiş.</p>
<p class="calibre1">“Kim bilir, belki de biter!”</p>
<p class="calibre1">“Bitse bile... "</p>
<p class="calibre1">Susmuş dedem. Kış erken başlayacağının ilk işaretini vermiş o anda. Yağmur, bir anda incecik yağan bir kar serpintisine bırakmış yerini. Dallarda kalan tek tük yapraklar, boyunlarını hayretle kaldırıp kar serpintisine bakmış. Dedemin gitmeye niyetinin olmadığı apaçık ortadaymış.</p>
<p class="calibre1">“Unuturuz belki bütün bu olanlan,” demiş son bir umutla babaannem.</p>
<p class="calibre1">“Unutamayız!" demiş dedem.</p>
<p class="calibre1">“Neden unutamayalım ki?" diye sormuş babaannem.</p>
<p class="calibre1">“Savaşın en kötüsü belleklerde devam edenidir," demiş.</p>
<p class="calibre1">Dedemi kar soğuklarının başladığı o geceden sonra bir daha görmemiş babaannem. Çok dil dökmüş, çok yalvarmış ama fayda etmemiş. Dedemin önüne serdiği hayaller yumağı da bir işe yaramamış. Çaresiz, gözyaşları içinde eğilip kesik ayaklarından öpmüş ve bölmeyi çepeçevre saran tellerin üzerinden bir sıçrayışta atlayarak yeri tutmayan kar serpintisinde küçük izler bırakarak gecenin karanlığına karışmış. Onunla gelmeyi kabul etmemiş dedem. Son kez, kem talihine göğüs geçirircesine, “Birinin burada kalıp bütün bu olan-lan unutmaması lazım,” diye söylenmiş babaannemin arkasından.</p>
<p class="calibre1">Sabah oluyormuş. Babaannem Adıgüzel, hızla barınaktan çıkıp Leylek Istasyonu’na kadar yürümek, sonra bir trene atlayıp oradan uzaklaşmak zorundaymış. Foks bile gözünü açmış, onun kaçışını bekçiye haber vermek üzereymiş. Dedem, başını öne eğip çileden çıkarıcı bir suskunlukla yerlerde iki zeytin tanesi gibi gezinip duran gözlerini arada bir yerden kaldırıp babaannemin arkasından bakmış.</p>
<p class="calibre1">Belki de halletmesi gereken son bir işi daha varmış.</p>
<p class="calibre1">* * *</p>
<p class="calibre1">Köpek zamanına göre tam yirmi bir yıl sonra barınağı aramaya koyulan babam, kan ter içinde kalarak bulmuş orayı. Etraftan sorup soruşturmuş ama kimse gıcırtılı seslerle ortalıkta dönüp duran dedemi hatırlayamamış. Onun barınaktaki günlerinden kalma bir köpek dahi yokmuş orada. Ne ince bıyıklı bir veteriner varmış barınakta ne de Köpek Cengiz. Öyle birilerinin barınakta çalıştığı bile duyulmamış.</p>
<p class="calibre1">Hatta söylenenlere göre yakınlarda ne bir tren yolu ne anlatıldığı gibi bir karakol ne dağlar varmış. Deniz varmış onların yerine. Zaman zaman hırçınlaşan, kabardıkça çer çöpünü kıyılara vuran, üzerinde martıların uçtuğu uçsuz bucaksız bir deniz.</p>
<p class="calibre1">Ama bazen herkes göçüp gitse de hikâyesi kalırmış geriye. Ağızdan ağıza yayılır, her ağız ona yeni bir cümle ekler, bakiyesi sonradan gelen nesle devredermiş bazı hikâyelerin yükü.</p>
<p class="calibre1">“Yalan,” demişler, “tevatür," demişler, “ne böyle bir hikâye cereyan etti burada ne de yıllar yıllar önce bir mayın arama köpeği geldi buraya. Hiçbir zaman, anlattığınız gibi böyle saçma sapan bir iç savaş falan da yaşanmadı bu topraklarda. Herkes kardeş kardeş yaşadı yıllarca.”</p>
<p class="calibre1">Babam, dışarının yorgunluğuyla gelir ve bizi dizlerine oturturdu bazen. Boğazını temizler, tüylerine yapışan dünyanın tüm kirini üzerinden silkeler ve dalgın dalgın uzaklara bakardı. Annesinin bu hikâyeyi savaştan ve insanlardan uzak durmaları, kendilerini mışıl mışıl bir uykuya teslim etmeleri, gökten üç elma düşmesi, tatlı tatlı rüyalar görmeleri, uyuyup büyümeleri için anlattığını söylerdi.</p>
<p class="calibre1">Ama bana kalırsa dedem hiç bitmeyen bu savaşın tam içinde bir yerlerdeydi ve bütün yaşadıklarını unutmak için bambaşka bir savaş veriyordu hâlâ.</p>
</body>
</html>
