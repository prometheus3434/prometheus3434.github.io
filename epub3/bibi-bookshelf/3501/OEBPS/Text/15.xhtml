<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <link href="../Styles/page_styles.css" rel="stylesheet" type="text/css" />
  <link href="../Styles/stylesheet.css" rel="stylesheet" type="text/css" />

  <title>12. Bölüm</title>
</head>

<body>
  <p class="h11"><br /></p>

  <h2 style="text-align: center;">12. Bölüm</h2>

  <p style="text-align: center;"><b>12. Görev: Hades'in ölüler ülkesini koruyan Kerberos adlı köpeği yeryüzüne çıkarmak</b></p>

  <p style="text-align: center;"><br /></p>

  <p style="text-align: center;"></p>

  <p>Hercule'ün onikinci ve son görevi, Hades'in krallığını yaptığı ölüler diyarının bekçi köpeği olan Kerberos'u Atina'ya getirmekti. Görevi aldıktan sonra, diğer tarafa geçmek için Eleusis'tan yardım ve bilgi alan Hercule, Tanareum bölgesinde ölüler diyarına geçiş yapabileceği girişi bulur. Athena ve Hermes'in yardımı ile girişten geçen ve Charon'u da yine Hermes'in yardımı ile geride bırakan Hercule Kerberos ararken, Ölüler diyarında Hades tarafından zincirlenen Thesus'u sihirli kelepçelerinden güç de olsa kurtarır.</p>

  <p>Hades ve Persephone'nin karşısına çıkıp durumunu anlatan Hercule, onların onayını alarak Kerberos'u geri getirmek üzere izin alır. Kerberos'un karşısına çıkıp, güreşte onu yenmeyi başaran Hercule, Kerberos'u yeraltı dünyasından çıkararak Atina'ya; Eurystheus'un karşısına çıkarır. Korkudan nereye saklanacağını bilemeyen Eurystheus, yakınında bulunan büyük bir amfora'nın içerisine saklanır. Hercule'ün Kerberos'u yeryüzüne çıkardıktan sonra, etrafa saçılan zehirli salyasından dünya üzerindeki ilk zehirli bitkiler oluşmuş ve buradan yayılarak diğer ülke ve topraklarda da yetişmeye başlamıştır.<span class="t9"><br /></span></p>

  <div style="text-align: center;">
    <span class="t9">KERBEROS'UN YAKALANMASI</span>
  </div>

  <p>Hercule Poirot çok ender bindiği metroda ilerlerken bir sağındaki bir solundaki kişiye doğru yalpalıyordu ve yeryüzünde çok fazla insan olduğunu düşünüyordu. Gerçekten o saatte (18.30) Londra metrosu çok kalabalıktı. Sıcaklık, gürültü, kalabalık... istenmeyen el, kol, beden ve omuz temasları; bütün olarak diye düşündü Poirot tiksinerek bir dolu yalın ve sıradan yabancı topluluğu! İnsanoğlu böyle incelendiğinde -(Kitle, yığın)- hiç de cezbedici değildi. Zekâ fışkıran bir yüz, özellikle de a femme bien bayane (&gt;Şık giyimli, gösterişli kadın) görmek ne kadar ender bir durumdu! Kadınları bu en zor koşullar altında bile örgü örmeye iten dürtü de neydi? Örgü örmek kadınlara yakışmıyordu; dalgınlık, camlaşmış gözler, sürekli çalışan, huzursuz parmaklar! Tıka basa dolu bir metro vagonunda örgü örmek için insanın bir yaban kedisi kadar çevik, Napolyon kadar ihtiraslı olması gerekirdi, ama kadınlar bunu başarıyorlardı işte. Eğer bir koltuk kapmayı başarabilirlerse, hemen iç karartıcı bir somon iplik ortaya çıkıyor ve şişlerin tıngırtısı başlıyordu.</p>

  <p>Ne huzur, diye düşündü Poirot, ne de kadınca bir zarafet! Yaşlı ruhu modern dünyanın telaşına ve gerilimine isyan ediyordu. Çevresindeki tüm bu genç kadınlar, öylesine birbirlerine benziyorlardı ve öylesine zarafetten ve kadınsı cazibeden yoksundular ki! O, abartılı, çekici, dişiliğini yansıtan kadınlardan hoşlanıyordu. Ah, bir femme clu mondel (Sosyetik bayan) görseydi; sempatik, esprili, yuvarlak hatlara sahip, şık ve çarpıcı giysiler içinde bir kadın! Bir zamanlar böyle kadınlar vardı. Ama şimdi, şimdi...</p>

  <p>Tren bir istasyonda durdu, dışarı doğru hareketlenen kalabalık Poirot'yu örgü şişlerinin sivri uçlarına doğru itti ve içeri yeni girenler de onu diğer yolcularla birlikte sardalye gibi sıkışmaya mecbur bıraktılar. Tren ani bir sarsıntının ardından yeniden hareket etti. Poirot yamru yumru paketlerini kucağında tutan şişman bir kadına doğru savruldu, "Pardon!" dedi, sonra uzun boylu sıska bir adama doğru yalpaladı. Adamın evrak çantası doğrudan sırtına çarptı ve yeniden, "Pardonl" dedi. Bıyıklarının bozulduğunu hissediyordu. Neyse ki bir sonraki istasyonda inecekti!</p>

  <p>Bu Piccadilly Circus İstasyonu'ydu ve onunla birlikte yaklaşık yüz elli kişinin daha ineceği istasyondu. Aynen bir tusunami dalgası gibi hep birlikte perona vurdular. Hemen ardından da Poirot yine sıkış tıkış kendisini yeryüzüne çıkaracak yürüyen merdivene ulaştı.</p>

  <p>Cehennem katmanlarından yukarı, diye düşünüyordu Poirot... Yürüyen merdivende insanın dizine hemen arkasından vuran valizin verdiği acı ne kadar da rahatsız ediciydi!</p>

  <p>O anda birinin bağırarak adını seslendiğini duydu. Şaşırarak etrafına bakındı. Ve bakışları tam karşıda aşağı inen yürüyen merdivende geçmişten bir görüntüye takıldı. Yuvarlak hatlara sahip gösterişli bir kadındı bu; gür dalgalı saçları, renkli kuşların salladığı küçük bir zincirle süslenmiş küçük hasır şapkayı çevreliyordu. Kadının sırtındaysa egzotik görünümlü bir kürk vardı.</p>

  <p>Koyu kırmızı dudaklar aralandı ve yabancı aksanlı kadının gür sesi çınlayarak yankılandı. Kadının sağlam ciğerleri vardı.</p>

  <p>"Bu o!" diye haykırdı kadın. "Kesinlikle o! Mon cher Hercule Poirotl Muhakkak görüşmeliyiz. Lütfen bekleyin!"</p>

  <p>Ancak kader bile ters yönde hareket eden iki yürüyen merdivenden daha acımasız olamazdı. Poirot insafsızca, hiç durmadan, sürekli olarak yukarı çıkarılırken, kontes aşağı indiriliyordu.</p>

  <p>Poirot kenara doğru eğildi, korkulukların üzerinden sarkarak, umutsuzca seslendi.</p>

  <p>"Chere madam, sizi nerede bulabilirim?"</p>

  <p>Kadının yanıtı çok derinlerden duyuldu. Beklenmedik bir yanıttı bu ama aslında içinde bulunduklara duruma uygun olmadığı da söylenemezdi.</p>

  <p>"Cehennemde..."</p>

  <p>Hercule Poirot gözlerini kırpıştırdı ve yeniden kırpıştırdı. Birden sendeledi. Bu arada o farkında olmadan yukarı varmışlardı ve düzgün bir şekilde merdivenden inmeyi ihmal etmişti. Çevresindeki kalabalık dağıldı. Biraz ileride başka kalabalık bir grup aşağı inen merdivenlere binmeye çalışıyordu. Onlara katılmalı mıydı? Kontes bunu mu kastetmişti? Hiç kuşkusuz bu ulaşım araçlarıyla iş çıkış saatlerinde seyahat etmek cehennemden farksızdı. Eğer kontes bunu kastettiyse, onunla kesinlikle hemfikirdi...</p>

  <p>Sonuç olarak Poirot da diğer tarafa geçti, kalabalığın arasına sıkıştı ve kalabalıkla birlikte yeniden merdivenden aşağı doğru aktı. Ancak yürüyen merdivenin dibinde kontesten iz yoktu. Poirot'nun bu durumda mavi, yeşil, sarı ışıklardan birini izlemekten başka seçeneği yoktu.</p>

  <p>Acaba kontes, Bakerloo'ya mı yoksa Piccadilly'ye giden trene mi binmişti? Poirot sırasıyla tüm peronlarda onu aradı. Metroya binen ya da inen kalabalık arasında sağa sola sürüklendi, ama çarpıcı, cazibeli Rus Kontes Vera Rossakoff'un izine hiçbir yerde rastlayamadı. Hercule Poirot yorgun, bitkin ve hayal kırıklığına uğramış bir halde yeniden yukarı çıktı ve Piccadilly Circus Meydanı’nın kargaşasına katıldı. Yine de eve döndüğünde coşkulu bir heyecan içindeydi.</p>

  <p>Ufak tefek, aklı başında erkeklerin, uzun boylu gösterişli bayanlardan hoşlanmak gibi bir şanssızlıkları vardır. Poirot hiçbir zaman kontesin kendisi üzerindeki ölümcül cazibesinin etkisinden kurtulmayı tam olarak başaramamıştı. Gerçi onu son kez görmesinin üzerinden yaklaşık yirmi yıl geçmişti, ama büyü hâlâ bozulmamıştı. Gerçi şimdi artık makyajıyla bir resmi andırıyordu ve bu makyajın gerisindeki gerçek yüz tamamen gizlenmişti, ama o Poirot için hâlâ görkemli ve son derece alımlıydı. Küçük bir burjuva olarak bile hâlâ aristokrat havası göze çarpıyordu. Mücevher çalmaktaki ustalığını ve el çabukluğunu anımsayınca da eski hayranlığı yeniden uyanmıştı. Poirot onun bununla suçlanmayı bile nasıl muhteşem bir kendine güvenle kabullendiğini anımsıyordu. Milyonların arasında zor bulunur bir kadın! Onu yine bulmuş ve kaybetmişti!</p>

  <p>"Cehennemde!" demişti. Yanılmış olamazdı. Dediği buydu?</p>

  <p>Peki, ama bununla ne kastetmiş olabilirdi? Acaba kastettiği Londra metrosu muydu? Yoksa bu sözcükleri dinsel anlamda mı algılamalıydı? Her ne kadar bu dünyada sürdürdüğü yaşam cehennemi kontes için en olası hedef haline getirmişse de kontesin Rus terbiyesi aynı yerin Poirot için de söz konusu olabileceğini söylemeye izin vermezdi.</p>

  <p>Hayır, farklı bir şey kastetmiş olmalıydı. Poirot ne yapacağını, ne düşüneceğini bilemiyordu. Ne gizemli, ne anlaşılmaz bir kadındı bu! Başka bir kadın olsa, "Ritz," ya da "Claridge's," diye bağırırdı; ama Vera Rossakoff açık ve net bir şekilde, "Cehennem!" demişti.</p>

  <p>Poirot iç çekti, ama yenilgiyi kabullenmeye niyetli değildi. Çaresizlik içinde en basit yola başvurdu. Hemen ertesi sabah sekreteri Bayan Lemon'a sordu. Bayan Lemon son derece çirkin ama bir o kadar da becerikliydi. Onun için Poirot özel biri değildi, yalnızca patronuydu o kadar. Ve o patronuna kusursuz hizmet sunuyordu. En gizli düşlerinde bile yeni bir dosyalama sistemi görünüyordu ve bunu da zihninin gerilerinde yavaş yavaş oluşturuyordu.</p>

  <p>"Bayan Lemon, size bir şey sorabilir miyim?"</p>

  <p>"Elbette Mösyö Poirot!" Bayan Lemon ellerini daktilonun tuşlarından uzaklaştırarak heyecanla beklemeye başladı.</p>

  <p>"Eğer bir dostunuz -kadın ya da erkek- size cehennemde buluşmayı önerseydi, ne yapardınız?"</p>

  <p>Bayan Lemon her zaman olduğu gibi tereddütsüz yanıt verdi. Konu konuşmak olunca her şeyi bilirdi.</p>

  <p>"Bence hemen bir masa ayırtmanız doğru olurdu."</p>

  <p>Hercule Poirot onu şaşkınlık içinde süzdü.</p>

  <p>Ve farkında bile olmadan, "O zaman bir masa ayırtır mısınız?" sözcükleri döküldü.</p>

  <p>Bayan Lemon başıyla onaylayıp, telefon ahizesini kendine doğru çekti.</p>

  <p>"Bu akşam için mi?" diye sorarken yanıt beklemeden onay verilmiş sayarak hızla telefonu çevirmeye başladı.</p>

  <p>"Temple Bar 14578? Orası Cehennem değil mi? Lütfen iki kişilik bir masa ayırabilir misiniz? Mösyö Poirot adına. Saat on bir için."</p>

  <p>Ahizeyi yerine koydu ve parmaklarını yeniden daktilonun tuşlarına yöneltti. Yüz ifadesinde belli belirsiz bir sabırsızlık seziliyordu. Üzerine düşeni yapmıştı, bakışlarıyla patronuna artık onu çalışması için rahat bırakması gerektiğini söyler gibiydi.</p>

  <p>Ancak Hercule Poirot'nun açıklamaya ihtiyacı vardı.</p>

  <p>"Bu Cehennem de ne?" diye sordu.</p>

  <p>Bayan Lemon çok şaşırmış görünüyordu.</p>

  <p>"Ah, gerçekten bilmiyor musunuz Mösyö Poirot? Orası çok yeni ve çok popüler bir gece kulübü, sanırım Rus bir bayan tarafından işletiliyormuş. İsterseniz hemen sizin bu akşamdan önce oraya üye olmanızı sağlayabilirim."</p>

  <p>Ve yeterince zaman kaybettiğini açıkça belli ettikten sonra hemen ciddiyetle makineli bir tüfek gibi daktilo yazmaya başladı.</p>

  <p>O akşam on birde Hercule Poirot üzerindeki neon ışığı her defasında yalnızca bir tek harfi aydınlatan bir kapıdan içeri girdi. Kırmızı smokinli bir adam onu karşılayarak mantosunu aldı. Adam nazik bir hareketle ona aşağıya inen geniş merdivenleri işaret etti.</p>

  <p>Her basamağa bir özdeyiş yazılmıştı. Birinci basamakta şöyle yazıyordu:</p>

  <p>"Amacım iyiydi..."</p>

  <p>İkincide:</p>

  <p>"Her şeyi silmek ve yeniden başlamak..."</p>

  <p>Üçüncüde:</p>

  <p>"İstediğim zaman vazgeçebilirim..."</p>

  <p>Hercule Poirot, "Cehenneme giden yolda iyi dilekler," diye mırıldandı. "<span class="t7">Cest bien imagine, çal (Dilediğiniz gibi yorumlayın)</span>"</p>

  <p>Merdivenlerden indi. Merdiven sahanlığında içinde kırmızı zambakların bulunduğu bir tür küçük havuz ve bunun üstünde de köprü yerine geçen bir sandal vardı. Poirot köprüyü geçti.</p>

  <p>Sol tarafında bir tür mermerden yapılmış nişin içinde Poirot'nun yaşamı boyunca gördüğü en çirkin, en korkunç köpek oturuyordu. Hayvan dimdik, kaskatı ve hareketsiz duruyordu. Poirot belki de doldurulmuş bir hayvandır, diye düşündü (ve de umdu). Ancak o anda hayvan çirkin, ürkünç başını kımıldattı ve siyah boynunun derinlerinde adeta gürlemeyi andıran bir homurtu duyuldu. Bu ürkütücü bir sesti.</p>

  <p>O anda Poirot küçük yuvarlak köpek kurabiyelerinin durduğu dekoratif bir sepeti fark etti. Sepetin üzerinde "Kerberos için" yazılıydı.</p>

  <p>Köpek, Poirot'yu dikkatle süzüyordu. Dedektif hemen sepetten bir kurabiye alarak büyük köpeğe doğru attı.</p>

  <p>Büyük, kırmızı bir ağız açıldı ve güçlü çeneler yeniden kapandı. Kerberos armağanı kabul etmişti. Poirot açık kapıdan yoluna devam etti.</p>

  <p>Salon pek büyük değildi, her taraf küçük masalarla doluydu, ortada ise dans için küçük bir pist bırakılmıştı. Salon küçük kırmızı lambalarla aydınlatılmıştı, duvarlarda freskler vardı ve salonun en dibindeki büyük ızgaralı ocağın başında kuyrukları ve boynuzlarıyla şeytan kılığında giydirilmiş şefler görev yapıyordu.</p>

  <p>Kontes Vera Rossakoff kırmızı tuvaleti, Ruslara özgü delişmenliği ve ileri uzattığı açık kollarıyla ona doğru gelmeden hemen önce Poirot'nun çevreye ilişkin tüm gözlemleyebildiği bu kadardı.</p>

  <p>"Ah geldiniz demek! Sevgili çok değerli, aziz dostum! Sizi burada görmek ne kadar hoş! Hem de bunca yıl sonra, ne kadar oldu, çok değil mi? Neyse şimdi bunu hesaplamaya hiç gerek yok. Bana en son dün görüşmüşüz gibi geliyor. Hiç değişmemişsiniz, biraz bile!"</p>

  <p>"Siz de öyle, chere amie (Sevgili dostum)" diyen Poirot kadının eline doğru öpmek için hafifçe eğildi.</p>

  <p>Böyle demişti, ama yirmi yıl sonuçta yine de yirmi yıldı. Kontes Rossakoff çökmüş olarak tanımlansa bu, pek de acımasızca olmazdı. Ama her şeye rağmen o olağanüstü, muhteşem bir harabeydi. Coşkusu, tüm canlılığıyla, çılgınlığıyla hâlâ yaşamdan keyif alıyordu, ayrıca hâlâ bir erkeğin nasıl şımartılacağım herkesten iyi biliyordu.</p>

  <p>Poirot'yu iki kişinin oturduğu bir masaya doğru götürdü.</p>

  <p>"Dostum, çok değerli, ünlü dostum Mösyö Poirot," diye tanıştırdı onu masadakilere. "Tüm suçluların korkulu rüyasıdır o! Hatta bir defasında ben de ondan ölesiye korkmuştum, ama şimdi artık son derece sıradan, erdemli ve sorunsuz bir yaşantım var. Değil mi?"</p>

  <p>Hitap ettiği yaşlı, zayıf adam, "Sıradan olduğunu söylemeyin, kontes," dedi.</p>

  <p>"Profesör Liskeard," diye tanıştırdı kontes. "Kendisinin antik dönemlere ilişkin engin bilgisi var ve bana buranın dekorasyonuyla ilgili çok değerli önerilerde bulundu."</p>

  <p>Arkeolog hafifçe ürperdi.</p>

  <p>"Eğer ne istediğinizi tam olarak bilebilseydim," diye mırıldandı. "Çıkan sonuç öylesine korkunç ki."</p>

  <p>Poirot duvardaki freskleri daha yakından inceledi. Tam karşısındaki duvarda Orpheus ve çalgıcıları müzik yaparken, Eurydice umutla ağaca doğru bakıyordu. Diğer duvardaysa Osiris ve İsis Eski Mısır'da sanki bir sualtı partisi veriyormuş gibiydiler. Üçüncü duvardaysa bazı genç, neşeli, çırılçıplak insanlar birlikte banyo yapmanın keyfini çıkarıyorlardı.</p>

  <p>"Gençlerin ülkesi," diyen kontes bir solukta tanıştırma merasimini tamamladı. "İşte bu da benim küçük Alice'im."</p>

  <p>Poirot masadaki ikinci kişiye, kareli tüvit etek ceket giymiş ciddi görünümlü genç kıza doğru eğildi. Kızın kalın çerçeveli gözlükleri vardı.</p>

  <p>Kontes Rossakoff, "Alice çok akıllı bir kız," diye açıklamalarını sürdürdü. "Psikoloji alanında doktorası var ve akıl hastalıklarının nedenleri konusunda çok bilgili. Bunun nedeni her zaman sizin de düşünebileceğiniz gibi onların doğuştan akıl hastası olmaları değilmiş. Hayır, bunda birçok başka nedenin de payı olabiliyor. Bunu çok ilginç buluyorum."</p>

  <p>Alice adındaki kız içtenlikle ancak biraz da diğerlerini küçümser havada, kibirle gülümsedi. Sonra profesöre ciddi bir havada dans etmek isteyip istemediğini sordu. Adam bundan mutluluk duymuş ancak yine de ürkmüş görünüyordu.</p>

  <p>"Sevgili genç bayan, ben yalnızca vals yapmayı biliyorum."</p>

  <p>"Ama bu zaten vals," dedi Alice nezaketle.</p>

  <p>Ayağa kalkıp dansa başladılar. Hiç de iyi dans etmiyorlardı.</p>

  <p>Kontes Rossakoff derin bir nefes alıp, tamamıyla düşüncelere dalmış bir havada mırıldandı.</p>

  <p>"Üstelik gerçekten hiç de çirkin bir kız değil..."</p>

  <p>"Güzelliğini öne çıkarmayı bilmiyor ya da istemiyor," dedi Poirot tarafsızca.</p>

  <p>"Gerçekten de öyle!" diye haykırdı kontes. "Bu zamane gençlerini anlayamıyorum. Hoşa gitmek için hiç çaba harcamıyorlar, hatta buna kalkışmıyorlar bile, halbuki ben gençliğimde hep bana yakışan renkleri seçerdim, tüm elbiselerim vatkalıydı ve korse giyerdim, saçlarımı da boyardım."</p>

  <p>Alnına düşen iri dalgalı, gür kızıl saçlarım hışımla geri attı. Onun hâlâ bunun için çabaladığı açıkça görülüyordu.</p>

  <p>"İnsanın doğanın kendisine verdiğiyle yetinmesi kadar aptallık olamaz. Bu boş kibirden başka bir şey değil. Küçük Alice, insanların seks yaşamına ilişkin sayfalarca makale yazıyor, ama sorarım size, hiçbir erkek ona hafta sonunu birlikte Brighton'da geçirmeyi teklif etmiş olabilir mi? Bütün yaptığı işçilerin refahı ve dünyanın geleceği konusunda uzun çalışmalar yapmak ve büyük laflar etmek. Gerçi bu çok övgüye değer bir girişim ama söyleyin bana ilginç, eğlenceli olabilir mi hiç? Bu genç insanlar dünyayı ne kadar karamsar, sıkıntılı ve tekdüze hale soktular, düşünsenize. Her şey kurallara bağlı. Benim gençliğimde böyle değildi."</p>

  <p>"Bu arada aklıma geldi de, oğlunuz nasıl madam?" Son anda yirmi yıl geçtiğini anımsamış, tam zamanında "minik afacan" yerine oğlunuz sözcüğünü kullanmıştı.</p>

  <p>Kontesin yüzü annelik duygularının etkisiyle aydınlandı.</p>

  <p>"Tanrım. O kadar büyüdü ki, çok yakışıklı, geniş omuzlu bir delikanlı o artık. Amerika'da yaşıyor. Köprüler, bankalar, oteller, büyük mağazalar, demiryolları kısacası Amerikalılar ne isterse inşa ediyor."</p>

  <p>Poirot oldukça şaşırmış görünüyordu.</p>

  <p>"Mühendis ya da mimar mı oldu?"</p>

  <p>"Ne fark eder ki?" diye atıldı kontes. "O muhteşem, takdir edilecek biri! Demir kirişler, makineler ve kompresör denilen şeyler içinde yaşıyor. Bütün bunlar benim hiç anlamadığım şeyler. Ama biz birbirimizi anlıyor ve takdir ediyoruz, hep de ettik zaten. Onun hatırına küçük Alice'i de takdir ediyor ve seviyorum. Onlar nişanlı. Uçakta, gemide, trende ya da öyle bir yerde karşılaşmış ve birbirlerine âşık olmuşlar, hem de işçilerin refahını tartışırken. Alice Londra'da ziyaretime geldi ve ben de bağrıma bastım." Kontes kollarını dolgun göğüslerinin üzerinde kenetledi. "Ve ona dedim ki: 'Sen ve Niki, birbirinizi seviyorsunuz, öyleyse ben de sizi seviyorum; ama madem onu seviyordun neden Amerika'da yalnız bıraktın?' O da işinden, yazdığı kitaptan, kariyer hedeflerinden bahsetti. Doğrusu pek bir şey anlamadım, ama yine de ben her zaman insanın 'toleranslı olması' gerektiğini söylerim." Sonra birden bir solukta ekledi. "Peki ya siz, cher ami, burada yarattıklarım hakkında ne düşünüyorsunuz?"</p>

  <p>"Çok yaratıcı, zengin bir hayal gücünün ürünü," diyen Poirot etrafına beğeniyle bakındı. "Ve de çok şık!"</p>

  <p>Salon doluydu ve benzersiz, inkâr edilemez bir başarı atmosferini yansıtıyordu. Frak ve tuvaletlerini giymiş zarif, asil çiftler, günlük iş elbiseleriyle gelmiş şişman beyler vardı. Şeytan kıyafetindeki orkestra canlı müzik yapıyordu. Cehennemin rağbet gördüğünden hiç kuşku yoktu.</p>

  <p>"Burada toplumun her kademesinden insan var," diye açıkladı kontes. "Öyle de olmalı, değil mi? Cehennemin kapıları herkese açık olmalı, değil mi?"</p>

  <p>"Belki de yoksullar dışında herkese?'' dedi Poirot.</p>

  <p>Kontes güldü.</p>

  <p>"Bize hep zenginlerin Cennet Krallığı'nın kapısından içeri girmelerinin zor olacağı anlatılmaz mı? Öyleyse, onların da hiç değilse Cehennemde öncelikleri olmalı."</p>

  <p>Profesör ve Alice masaya dönmüşlerdi. Kontes ayağa kalktı.</p>

  <p>"Aristide ile konuşmalıyım."</p>

  <p>Mephisto kılığındaki başgarson ile birkaç kelime konuştuktan sonra masaları dolaşarak konuklarla sohbet etmeye başladı. Alnında biriken terleri silen profesör kadehinden bir yudum aldıktan sonra, "Güçlü bir kişilik, değil mi?" dedi. "İnsanlar da bunu hissediyorlar."</p>

  <p>Sonra özür dileyerek biriyle konuşmak üzere başka bir masaya geçti. Masada ciddi Alice ile baş başa kalan Poirot, gözleri kızın soğuk mavi gözleriyle karşılaştığında hafif bir tedirginlik hissetti. Kızın gerçekte çok güzel olduğunu fark etmişti, ama bir şekilde onun ürkütücü olduğunu da hissediyordu.</p>

  <p>"Sizin soyadınızı hâlâ bilmiyorum," diye mırıldandı.</p>

  <p>"Cunningham. Doktor Alice Cunningham. Vera'yı sanırım çok eskiden beri tanıyorsunuz?"</p>

  <p>"Yaklaşık yirmi yıl öncesinden."</p>

  <p>"Onu çok ilginç buluyorum, incelenmesi gereken bir tip," dedi Doktor Alice Cunningham. "Elbette beni asıl ilgilendiren evleneceğim adamın annesi olması ama profesyonel anlamda da ilgimi çekiyor."</p>

  <p>"Gerçekten mi?"</p>

  <p>"Evet. Kriminal psikoloji alanında bir kitap yazıyorum. Buradaki gece yaşamını bunun için çok aydınlatıcı buluyorum. Buraya düzenli olarak gelen bazı eski suçlular var. Onlarla geçmiş yaşamları hakkında bir hayli konuştum. Hiç kuşkusuz siz de Vera'nın geçmişteki suç eğilimleri hakkında bilgi sahibisinizdir, çalma eğilimini kastediyorum?"</p>

  <p>Poirot, "Şey, evet... bunu biliyorum," dedi birden geri adım atarak şaşkınlıkla.</p>

  <p>"Ben bunu Magpie kompleksine bağlıyorum. Sizin de bildiğiniz gibi o parlayan şeyleri alıyordu. Asla para değil. Yalnızca mücevher. Bence o çocukluğunda şımartılmış ve el bebek gül bebek büyütülmüş ve gereğinden çok fazla korunmuş. Yaşam onun için her zaman çok sıradan olmuş; tekdüze ve güvenli. Doğası ise dram istiyordu; yakalanmak ve cezalandırılmak. Onun çalma eğiliminin kökeni bu. Tek isteği önemsenmek ve cezalandırılmış olmanın getireceği kötü şöhretti."</p>

  <p>Poirot itiraz etti.</p>

  <p>"Rus Devrimi'ni ancien regime'i (Çarlık dönemi) yaşamış biri olarak onun için hayatın güvenli ve tekdüze geçmiş olduğu söylenemez sanırım."</p>

  <p>Bayan Cunningham'm soluk mavi gözlerinde hafiften alaycı bir bakış belirdi.</p>

  <p>"Ah," dedi. "Çarlık döneminin bir bireyi olarak mı? Size bunu mu anlattı?"</p>

  <p>Israrla, "O şüphesiz bir aristokrat," diyen Poirot'nun aklından hızla kontesin anlattığı çok farklı dönemlere ait bazı tatsız, rahatsız edici çocukluk anılar geçti.</p>

  <p>Bayan Cunningham onu profesyonel bakışlarla süzerek, "Herkes inanmak istediğine inanabilir," dedi.</p>

  <p>Poirot birden kendini tehlikede hissetti. Az sonra kendi komplekslerinin yüzüne vurulabileceğini hissediyordu. Bu yüzden savaşı düşman hattına çekmeye karar verdi. Onun açısından Kontes Rossakoff'un cazibesi kısmen aristokratik geçmişinden kaynaklanıyordu ve bunun bu gözlüklü, psikoloji doktoralı kız tarafından bozulmasına izin vermeyecekti.</p>

  <p>"Beni asıl şaşırtanın ne olduğunu bilmek ister misiniz?" diye sordu.</p>

  <p>Alice Cunningham'ın bununla pek ilgilenmediğini açıkça belli etmedi, ama bıkkın yine de hoşgörülü bakışlarından bu açıkça anlaşılıyordu.</p>

  <p>Poirot devam etti.</p>

  <p>"Beni asıl şaşırtan sizin -böylesine genç ve eğer biraz uğraşırsa çok güzel görünebilecek bir kızın- bunu yapmak için en ufak bir çaba bile göstermemesi. Sanki golf oynamaya gidiyormuş gibi büyük cepli kalın tüvit bir tayyör giymişsiniz. Ama burası golf sahası değil, yerin altında otuz beş derece sıcaklığın hâkim olduğu bir gece kulübü, burnunuz kızarmış ve parlıyor, ama üzerine pudra sürüp kapamak zahmetine bile katlanmıyorsunuz. Rujunuzu ise dudaklarınızın şekline bile dikkat etmeden özensiz, rastgele sürmüşsünüz. Siz bir kadınsınız, ama dikkatleri bu gerçekten uzaklaştırmaya çalışıyorsunuz. Peki, ama nedeni Bu yanlış, çok yazık."</p>

  <p>Bir an için Alice Cunningham'ın yüzünde insanca bir ifade görmenin zevkini yaşadı. Hatta gözlerinde öfke pırıltıları bile belirmişti. Ama bir an sonra kızın alaycı, aşağılayıcı gülümsemesi geri döndü.</p>

  <p>"Sevgili Mösyö Poirot," diye söze girdi. "Korkarım modern ideolojiyle uzak yakın bir ilginiz yok. Önemli olan insanın içidir, görünen değil."</p>

  <p>Esmer ve çok yakışıklı bir adamın onlara doğru geldiğini görünce başını kaldırdı.</p>

  <p>"İşte size çok ilginç bir tip," dedi büyük bir coşkuyla. "Paul Varesco! Yaşamını kadınlar üzerine kurmuş ve çok tuhaf zevkleri var. Ondan bana üç yaşındayken onun bakımını üstlenen mürebbiyesi hakkında daha ayrıntılı bilgi vermesini istedim."</p>

  <p>Bir ya da iki dakika kadar sonra genç adamla dans ediyordu. Adam muhteşem dans ediyordu. Poirot'nun oturduğu masanın yanından geçtikleri sırada kızın, "Bognor'daki yazın ardından size oyuncak bir vinç mi verdi? Bir vinç, evet, bu çok anlamlı," dediğini duydu.</p>

  <p>Poirot bir an Bayan Cunningham'ın suçlu tiplere olan bu ilgisinin, çürümüş cesedinin günün birinde ıssız bir korulukta bulunmasına yol açabileceğini düşündü. Alice Cunningham'dan hoşlanmamıştı ama bunun asıl nedeni kızın kendisinden hiç etkilenmemiş görünmesiydi ve bunu kendine itiraf edecek kadar da dürüsttü.</p>

  <p>Sonra birden Alice Cunningham'ın kafasından tamamen silinip gitmesini sağlayacak bir şey gördü. Dans pistinin karşı tarafındaki masalardan birinde sarışın bir genç adam oturuyordu. Frak giymişti ve dünyadaki tek derdi rahat yaşamak ve eğlenmek olan biriymiş gibi davranıyordu. Karşısındaki koltukta ise pahalı giysileriyle, her anlamda pahalı denilebilecek bir kız vardı. Genç adam, kızı, âşık ve anlamsız, bön bakışlarla süzüyordu. Dışarıdan bakan biri onlar için, "Zengin züppeler," diyebilirdi. Ne var ki Poirot genç adamın ne zengin ne de züppe olmadığını biliyordu. Bu Dedektif Charles Stevens'ti ve dedektif burada büyük olasılıkla iş için bulunuyordu...</p>

  <p>Poirot ertesi sabah hemen Scotland Yard'dan eski dostu Başmüfettiş Japp'i ziyaret etti.</p>

  <p>Japp, Poirot'nun ağız arayıcı sorularına hiç beklenmedik şekilde yanıt verdi.</p>

  <p>"Seni yaşlı tilki," dedi sevecenlikle. "Nasıl bu konuya bulaştığını aklım almıyor."</p>

  <p>"İnan bana bildiğim bir şey yok. Hepsi yalnızca sıradan bir merak."</p>

  <p>Japp, Poirot'ya buna inanmadığını söyledi.</p>

  <p>"Demek bu Cehennem denilen yerle ilgili her şeyi bilmek istiyorsun. Evet, dışarıdan bakılınca buranın diğer gece kulüplerinden pek bir farkı yok. Kısa sürede çok popüler oldu. Büyük paralar kazanıyor olmalılar,</p>

  <p>gerçi hiç kuşkusuz masrafları da bir o kadar fazla. Orayı çalıştıran Rus bir kadın, kendisini Kontes Bilmemne diye tanıtıyor, belki öyle belki de..."</p>

  <p>"Kontes Rossakoff'u tanırım," dedi Poirot soğuk bir ifadeyle. "Eski arkadaşız."</p>

  <p>"Ama o yalnızca bir kukla, sözde oranın sahibi." Japp açıklamaya devam ediyordu. "Parayı koyan o değil. Başgarson Aristide Papopolous da olabilir, ama biz kulübün sahibinin o olduğunu da sanmıyoruz. Aslına bakarsan buranın kime ait olduğu konusunda en ufak bir fikrimiz bile yok."</p>

  <p>"Dedektif Stevens'm orada olmasının nedeni bunu ortaya çıkarmak mı?"</p>

  <p>"Ah, demek orada Stevens'ı gördün? Ne yazık ki şimdiye dek hiçbir şey bulamadı. Her durumda çok şanslı bir herif, vergi ödeyenlerin sırtından böyle bir göreve konmak!"</p>

  <p>"Orada ne bulabileceğini düşünüyorsunuz?"</p>

  <p>"Uyuşturucu. Genel anlamda büyük bir uyuşturucu işi. Bedeli de para ile değil mücevherle ödenen."</p>

  <p>"Yaa?"</p>

  <p>"Olay şu. Bayan Bilmemne ya da Kontes X uyuşturucu karşılığında üzerinde nakit taşımaktan hoşlanmıyor ve ayrıca bankadan büyük meblağlarda para çekmek istemiyor. Ama mücevherleri var, aile mirası olan mücevherler! Bir şekilde bunlar bir yere temizlenmeye ya da yeniden yapılmaya veriliyor; burada taşlar yerlerinden çıkarılıyor ve sahteleriyle değiştiriliyor. Çıkarılan taşlar burada ya da Avrupa'nın çeşitli yerlerinde satılıyor. Bu tamamıyla sıradan bir ticaret, ne soygun var ne de onların arkasından ağlayıp, sızlanan biri. Diyelim ki er ya da geç bir bileziğin ya da gerdanlığın sahte olduğu ortaya çıktı? Ama Bayan Bilmemne tam bir masumiyet ve çaresizlik içinde değişimin nasıl ve ne zaman yapıldığını bilemediğini söyleyebilir, ne de olsa gerdanlık onun mülkiyetinden hiç çıkmamıştır ki! Böylece zavallı, çaresiz polisleri, boşu boşuna işlerinden atılmış hizmetçilerin, kuşkulu uşak ya da kâhyaların peşinde koşmaya mecbur ediyorlar.</p>

  <p>"Ama bizler bu saygıdeğer insanların düşündükleri kadar aptal değiliz. Birkaç benzer olayı art arda yaşadık ve hepsinde ortak bir nokta olduğunu keşfettik. Tüm bu kadınların morfin ya da kokain kullananlarda görülen özellikleri vardı; asabiyet, ani hareketler, büyümüş gözbebekleri, nörasteni gibi. Bu durumda asıl sorun şuydu: Bu kadınlar uyuşturucuyu nereden buluyorlardı ve bu işin arkasında kim vardı?"</p>

  <p>"Ve bu sorunun yanıtının Cehennem olduğunu düşünüyorsunuz, öyle mi?"</p>

  <p>"Oranın bu uyuşturucu ticaretinin merkezi olduğunu biliyoruz. Mücevher işinin nerede tezgâhlandığını keşfettik, Golconda Ltd. diye bir yerde. Dışarıdan bakılınca saygın, üst seviyede imitasyon mücevher imal eden bir yer burası. Ayrıca Paul Varesco adında pis bir herif de bu işin içinde, ah, sanırım onu tanıyorsunuz?"</p>

  <p>"Onu Cehennemde gördüm."</p>

  <p>"Aslında adamın asıl gitmesi gereken yer de orası! Adam iğrenç biri, ama kadınlar, hatta çok aklı başında, saygın kadınlar bile onun peşindeler. Adamın Golconda Ltd. ile bir tür bağlantısı var ve Cehennemin arkasında da onun olduğundan eminim. Orası amacına uygun bir yer, her tipte insan gidiyor oraya, sosyetik kadınlar, başarılı profesyoneller, suçlular, mükemmel bir buluşma yeri."</p>

  <p>"Yani sence değişim -uyuşturucu karşılığında mücevher alma işlemi-orada mı gerçekleşiyor?"</p>

  <p>"Evet. Olayın Golconda cephesini biliyoruz, şimdi de diğer yanını öğrenmek istiyoruz, uyuşturucu cephesini. Bu nesneyi kimin temin ettiğini ve nereden getirdiğini bilmek istiyoruz."</p>

  <p>"Bu konuda bir fikriniz yok mu?"</p>

  <p>"Bunu ayarlayanın o Rus kadın olduğunu düşünüyorum. Birkaç hafta kadar önce nihayet bir yerlere vardığımızı düşünmüştük. Varesco, Golconda denilen yere uğradı, oradan birkaç taş aldı ve sonra da doğruca Cehenneme gitti. Stevens onun peşindeydi, ama tam olarak taşların el değiştirip değiştirilmediğini belirleyemedik. Varesco oradan ayrılırken onu gözaltına aldık, ama taşlar üzerinde değildi. Kulüpte arama yaptık, ama orası da boştu. Ne taşlar bulundu, ne de uyuşturucu."</p>

  <p>"Yani gerçek anlamda bir fiyasko."</p>

  <p>Japp irkildi.</p>

  <p>"Hem de nasıl! Bundan dolayı başım derde girebilirdi, ama yine de şansımız yaver gitti de orada Peverel'i (biliyorsun Battersea katilini) ele geçirdik. Büyük bir şanstı bu, adamın İskoçya'ya kaçtığı düşünülüyordu. Zeki, yeni polislerimizden biri onu fotoğraflarından tanımış. Neyse sonuç iyiydi, sorun çıkmadı, ama bu olay kulübe daha çok saygınlık ve inanılmaz bir şöhret kazandırdı. O zamandan beri eskisinden de daha fazla rağbet görüyor."</p>

  <p>Poirot fikrini açıkladı.</p>

  <p>"Ama uyuşturucu konusunda bir adım bile atılamamış oldu, değil mi? Belki de kulüp binasında gizli bir yer vardır?"</p>

  <p>"Olmalı da. Ama bulamıyoruz işte. Bütün binayı didik didik araştırdık. Aramızda kalsın, ama gayri resmi bir araştırma da yaptık." Göz kırptı. "Tam anlamıyla haneye tecavüzdü bu! Kapıyı zorlayıp içeri daldık. Bunda da başarısız olduk. Üstelik bu gayri resmi araştırmayı yapan adamımız neredeyse kocaman bir köpeğin dişleri arasında paramparça oluyordu. Hayvan orada kalıyor."</p>

  <p>"Ah, Kerberos!"</p>

  <p>"Evet. Bir köpek için ne kadar tuhaf bir isim bu, insan nasıl bir köpeğe bir tuz çuvalının adını verir ki?"</p>

  <p>"Kerberos," diye mırıldandı Poirot düşünceli.</p>

  <p>"Bu konuya el atıp, şansınızı denemeye ne dersiniz, Poirot?" diye sordu Japp. "Büyük bir sorun ve inanın uğraşmaya da değer. Bu uyuşturucu işinden nefret ediyorum, insanların bedenlerini ve ruhlarını mahvediyor. Yani kelimenin tam anlamıyla dünyadaki Cehennem bu!"</p>

  <p>Poirot düşüncelerine dalmış bir halde mırıldandı.</p>

  <p>"Evet, bu konuyu çözebilirim. Hercule'ün son görevi neydi biliyor musunuz?"</p>

  <p>"Hiçbir fikrim yok."</p>

  <p>"Kerberos'un yakalanması. Benziyor, değil mi?"</p>

  <p>"Neden bahsettiğinizi bilemiyorum dostum, ama şunu unutmayın: Köpek adamı yedi, her zaman gazeteler için iyi bir manşet olur." Ve Japp kahkahalar atarak arkasına yaslandı.</p>

  <p>Poirot, "Sizinle hemen çok acil konuşmam gerekiyor," dedi.</p>

  <p>Henüz çok erkendi, kulüp neredeyse boştu. Poirot ve kontes girişin hemen yakınındaki küçük bir masada oturuyorlardı.</p>

  <p>Kontes, "Ama kendimi hiç de ciddi bir şeyler konuşacak kadar iyi hissetmiyorum, hiç havamda değilim," diye itiraz etti. "Küçük Alice, o her zaman ciddidir ve aramızda kalsın, onu son derece sıkıcı buluyorum. Zavallı Niki'm, ondan ne keyif alıyor olabilir ki? Hiç."</p>

  <p>Poirot, "Size karşı büyük bir sempatim var," diye ısrar etti. "Ve sizi asla hapiste görmek istemiyorum."</p>

  <p>"Ama bu söylediğiniz çok saçma. Burada işlerim yolunda, para içinde yüzüyoruz."</p>

  <p>"Buranın sahibi siz misiniz?"</p>

  <p>Kontes bir an için gözlerini kaçırdı.</p>

  <p>"Kesinlikle öyle," diye yanıtladı.</p>

  <p>"Ama bir ortağınız var, değil mi?"</p>

  <p>"Size bunu kim söyledi?" diye sordu kontes sert bir ifadeyle.</p>

  <p>"Ortağınız Paul Varesco mu?"</p>

  <p>"Ah! Paul Varesco! Bu da nereden çıktı?"</p>

  <p>"Adamın çok kötü bir geçmişi var, suç sicili açısından. Burada, kulübünüzde suçluların elini kolunu sallayarak dolaştığının farkında mısınız?"</p>

  <p>Kontes kahkahalara boğuldu.</p>

  <p>"Bon bourgeois (Tam bir burjuva, İyi vatandaş) konuşuyor! Elbette farkındayım! Peki, siz buranın asıl çekiciliğinin bundan kaynaklandığının farkında değil misiniz? Mayfair'li bu genç insanlar, West End'de sürekli aynı tip insanların arasında kalmaktan bıkmış durumdalar. Buraya geliyorlar, suçluları, hırsızları, şantajcıları, dolandırıcıları ve hatta katilleri, görmeye geliyorlar. Bu onları cezbediyor, burada gerçek yaşamı gördüklerini düşünüyorlar! Bütün bir hafta boyunca pantolon, gömlek, çorap satan varlıklı tüccar için de durum aynı! Saygın yaşamı ve saygın dostlarından sonra bu onun için ne büyük bir değişiklik, düşünsenize! Ve sonra bir şey daha hemen bitişiğindeki masada, Scotland Yard'dan bir dedektifin oturup, bıyığını burması, hem de fraklı bir dedektifin!"</p>

  <p>"Demek bunu biliyorsunuz?" dedi Poirot yumuşak bir sesle.</p>

  <p>Gözleri karşılaşınca kontes gülümsedi.</p>

  <p>"Mon cher ami, sandığınız kadar saf biri değilim."</p>

  <p>"Peki, burada uyuşturucu da satıyor musunuz?"</p>

  <p>"Ah, ça no! (Hayır)” Kontes kendinden emin bir şekilde konuşuyordu. "Bu iğrenç bir şey!"</p>

  <p>Poirot bir ya da iki dakika kadar kadını süzdükten sonra iç çekti.</p>

  <p>"'Size inanıyorum," dedi. "Ama bu durumda bu kulübün gerçekte kime ait olduğunu bana söylemeniz çok daha önemli."</p>

  <p>"Benim," dedi kadın ısrarla.</p>

  <p>"Kâğıt üzerinde evet. Ama arkanızda biri olmalı."</p>

  <p>"Biliyor musunuz ki, mon ami, sizi bazen gereğinden fazla meraklı buluyorum. Bu kadar merak fazla, değil mi, Dou dou?"</p>

  <p>Bu son sözcükleri söylerken ses tonu bir kuş cıvıltısı gibi çıkmıştı. Tabağındaki bir ördek kemiğini alarak büyük siyah köpeğe doğru fırlattı. Hayvan kemiği büyük ağzıyla bir hamlede yuttu.</p>

  <p>"Hayvana ne diye seslendiniz?" diye sordu Poirot başını çevirerek.</p>

  <p>"C'est mon petit (O Benim küçüğüm) Dou dou!"</p>

  <p>"Bu çok tuhaf, böyle bir isim!"</p>

  <p>"Ama o çok sevimli bir hayvan. Gerçek bir polis köpeği. Her şeyi yapabilir. Bakın!"</p>

  <p>Kontes ayağa kalktı, etrafına bakındı ve birden yakındaki bir masadaki büyük, az pişmiş bir bifteği kaptı. Mermer nişe giderek tabağı hayvanın önüne koydu ve ona Rusça bazı komutlar verdi.</p>

  <p>Kerberos sanki biftek önünde değilmişçesine dimdik, kaskatı bir halde ileri bakıyordu.</p>

  <p>"Gördünüz mü? Üstelik bu anlık bir olay da değil. Gerekirse saatler boyu böyle kalabilir."</p>

  <p>Sonra bir kelime mırıldandı. Kerberos yıldırım hızıyla uzun boynunu uzattı ve biftek göz açıp kapayana dek ortadan kayboldu.</p>

  <p>Vera Rossakoff kollarını köpeğin boynuna doladı ve parmak uçlarına kalkıp, hayvana sevgiyle sarılıp, okşadı.</p>

  <p>"Bakın o çok yumuşak ve sevimli de olabiliyor!" diye bağırdı. "Bana karşı, Alice'e karşı, dostlarına karşı; sevdikleri ona istediklerini yapabilirler. Ama yine de bir tek sözcük bile, emin olun tek bir sözcük bile sizin şu dedektifi paramparça etmesi için yeterli! Evet, paramparça!"</p>

  <p>Kahkahalara boğuldu.</p>

  <p>"Yalnızca bir tek sözcüğüm bile..."</p>

  <p>Poirot hızla kontesin sözünü kesti. Kontesin mizah anlayışına güvenmiyordu. Dedektif Stevens gerçek anlamda tehlikede olabilirdi.</p>

  <p>Kontes, "Profesör Liskeard sizinle konuşmak istiyor," dedi.</p>

  <p>Profesör hemen kontesin yanı başında, sitemkâr bir havada duruyordu.</p>

  <p>"Bifteğimi aldınız," dedi. "Neden bifteğimi aldınız ki? İyi bir biftekti."</p>

  <p>Japp, "Perşembe gecesi, dostum," dedi. "Bomba o gün patlayacak... Tabii orayı Andrew'un ekibi basacak -narkotik bölümünden- siz de yardımcı olursanız minnettar oluruz. Hayır, teşekkürler, sizin o fantezi şuruplarınızdan almak istemiyorum. Midemi korumam gerek. Şuradaki viski mi? Bana çok daha uygun."</p>

  <p>Bardağını doldururken ekledi.</p>

  <p>"Sanırım problemi çözdük. Kulübün ikinci bir çıkışı daha var ve biz bunu bulduk."</p>

  <p>"Nerede?"</p>

  <p>"Ocağın arkasında. Ocağın bir kısmı dönüp arkaya açılıyor."</p>

  <p>"Ama öyle olsaydı hiç kuşkusuz görülürdü."</p>

  <p>"Hayır dostum. Baskın sırasında, ışıklar sönmüştü -ana sigortadan kapatılmıştı- ışıkları açmamız bir ya da iki dakika kadar sürdü. Bu sırada ön kapıdan kimse çıkmadı, bunu biliyoruz, çünkü gözetimimiz altındaydı. Ama birinin mallarla gizli kapıdan sıvıştığı kesin. Kulüp binasının arka kısmını inceledik ve böylece bu dalavereyi çözdük."</p>

  <p>"Peki, ne yapmayı düşünüyorsunuz?"</p>

  <p>Japp göz kırptı.</p>

  <p>"Her şey planlandı, polis göründüğü an ışıklar sönecek ve gizli kapının arka tarafında bekleyen birileri olacak. Bu kez onları kıskıvrak ele geçireceğiz."</p>

  <p>"Neden perşembe?"</p>

  <p>Japp yeniden göz kırptı.</p>

  <p>"Artık Golconda'da neler olduğunu biliyoruz. Perşembe günü oradan mal çıkacak. Bayan Carrington'un zümrütleri."</p>

  <p>Poirot, "Benim de birkaç ufak ayarlama yapmama izin verirsiniz, değil mi?" diye sordu.</p>

  <p>Perşembe akşamı Poirot her zamanki gibi girişin yakınındaki küçük masasında oturmuş, etrafı inceliyordu. Her zamanki gibi Cehennem tıklım tıklımdı.</p>

  <p>Kontes nedense çok daha fazla makyaj yapmıştı. O akşam tipik bir Rus görünümündeydi, el çırpıyor sürekli kahkaha atıyordu. Paul Varesco da gelmişti. Bazen son derece şık smokin ya da fraklar giyiyor bazen de o gece de olduğu gibi, sıradan giysiler içinde, boynuna kadar sımsıkı iliklenmiş dar bir tüvit ceket ve bir fularla geliyordu. Bu haliyle de çapkın ve çekici görünüyordu. Pırlantalar içindeki şişman, yaşlıca bir kadının yanından ayrılarak küçük bir masanın başına oturmuş, bir şeyler yazan Alice Cunningham'ın yanına gitti ve hafifçe eğilerek onu dansa davet etti. Şişman</p>

  <p>kadın Alice'i kıskanç, kötü bakışlarla süzdükten sonra hayranlık dolu bakışlarını Varesco'ya yöneltti.</p>

  <p>Bayan Cunningham'ın bakışlarında beğeni yoktu. Gözleri daha çok bilimsel bir ilgiyle parlıyordu ve Poirot onlar dans ederek yanından geçerken yine onlara kulak misafiri oldu. Alice mürebbiyeyi bırakmış Paul'un yatılı okulundaki müdürü hakkında bilgi alıyordu.</p>

  <p>Müzik durduğunda Alice Poirot'nun yanına oturdu, mutlu ve heyecanlı görünüyordu.</p>

  <p>"Çok ilginç," dedi. "Varesco kitabımdaki en önemli vakalardan biri olmayı kabul ediyor. Olayda sembolizm açıkça ortada. Örneğin gömleklerle ilgili sorunlarını ve yün abayı incelemek yeterli, durum apaçık ortaya çıkıyor. Kişinin suç eğilimi olan bir tip olup olmadığı hemen saptanabilir, ama tabii gerekli tedavi de uygulanarak."</p>

  <p>"Suçluları, hovardaları yola getirmek kadınların her zaman en büyük hayalleri olmuştur," dedi Poirot.</p>

  <p>Alice Cunningham onu soğuk bakışlarla süzdü.</p>

  <p>"Bu kişisel bir durum değil, Mösyö Poirot."</p>

  <p>"Hiçbir zaman olmaz zaten." Poirot gülümsedi. "Her zaman konu yalnızca tarafsız bir gözlemdir, ama nedense seçilen örnek daima karşı cinsten çekici bir tiptir. Örneğin benim hangi okullara gittiğim ya da okuldaki eğitmenlerimin bana karşı davranışları hiç ilginizi çekti mi?"</p>

  <p>"Siz tipik bir potansiyel suçlu değilsiniz," dedi Bayan Cunningham.</p>

  <p>"İlk bakışta potansiyel bir suçluyu ayırt edebilir misiniz?"</p>

  <p>"Kesinlikle."</p>

  <p>Profesör Liskeard da onlara katıldı. Poirot'nun yanına oturdu.</p>

  <p>"Suçlulardan mı bahsediyordunuz? Bu konuda Hamurabi Yasaları'nı okumalısınız, Mösyö Poirot. Çok ilginç, örneğin, yangın sırasında hırsızlık yapan yangının içine atılmalı."</p>

  <p>Mutlulukla tam karşısındaki ızgaraya baktı.</p>

  <p>"Sonra bir de eski Sümer yasaları var. Eğer bir kadın kocasından nefret eder ve ona 'Sen benim kocam değilsin' derse, onu hemen nehre atıyorlardı. Boşanmaktan çok daha ucuz ve kesin bir çözüm. Ama eğer bir erkek aynı şeyi karısına söylerse, yalnızca belirli bir miktarda gümüş vermesi gerekiyordu. Onu kimse suya filan atmıyordu."</p>

  <p>"Hep aynı hikâye," dedi Alice Cunningham. "Erkekler için farklı, kadınlar için farklı yasalar."</p>

  <p>"Elbette kadınlar maddiyatın kıymetini bilme konusunda her zaman çok daha ileride olmuşlardır," diye ekledi profesör düşünceli. "Biliyor musunuz, burayı çok seviyorum. Hemen her akşam buraya geliyorum. Para ödemem gerekmiyor. Kontes bunu ayarladı, çok nazik bir davranış bu, dekorasyon konusunda ona yardımcı olmamın karşılığı olduğunu söylüyor. Aslında dekorasyonla hiçbir ilgim yok, bana onca soruyu neden sordu, hiç bilemiyorum, sanırım o ve birlikte çalıştığı dekoratör her şeyi tamamen yanlış anladılar. Umarım hiç kimse buradaki bu korkunç çalışmalarla uzaktan yakından bir ilgim olduğunu öğrenmez. Bunun altından kalkamam, ama o muhteşem bir kadın, onu aynen Babillilere benzetiyorum. Biliyor musunuz, Babilli kadınlar hep çok iyi iş kadınları olmuşlardır."</p>

  <p>Profesörün konuşması birden koro halinde şiddetli bir bağrışma ile kesildi. "Polis!" çığlıkları duyuluyordu dörtbir yandan. Kadınlar ayağa kalktılar, birden olağanüstü bir kargaşa oldu. Işıklar söndü, büyük ocağın da ışıkları söndü.</p>

  <p>Bu kargaşanın ortasında profesör, Hamurabi Yasaları'ndaki bölümleri anlatmaya devam ediyordu.</p>

  <p>Işıklar yeniden yandığında Hercule Poirot dışarı çıkan geniş merdivenleri yarılamıştı. Kapıdaki polis memurları onu saygıyla selamladılar. Poirot dışarı çıkarak yolun köşesinden arka tarafa döndü. Tam köşede, duvarın dibinde, ufak tefek, kırmızı burunlu parfüm kokan biri vardı. Adam korku dolu, kısık bir sesle sordu.</p>

  <p>"Buradayım efendim. Zaman geldi mi?"</p>

  <p>"Haydi fırla!"</p>

  <p>"Ama burada çok sayıda polis var."</p>

  <p>"Ziyanı yok. Sizin varlığınızdan haberdarlar."</p>

  <p>"Onların buna karışmayacaklarını umuyorum, tek isteğim bu."</p>

  <p>"Karışmayacaklar. Sizden istenen şeyi yapabileceğinizden emin misiniz? Söz konusu olan hayvan, iri ve vahşi."</p>

  <p>"Bana karşı vahşi davranmaz," dedi küçük adam kendinden emin bir havada. "Özellikle de yanımdaki bu şeyi görünce. Her köpek bunun için beni Cehenneme kadar bile izleyebilir."</p>

  <p>"Bu durumda," diye mırıldandı Poirot. "Sizi cehennemden dışarı izlemesi gerekiyor."</p>

  <p>Sabahın erken saatinde telefon çaldı. Poirot ahizeyi kaldırdı.</p>

  <p>Telefonda duyulan Japp'in sesiydi.</p>

  <p>"Benden sizi aramamı istemiştiniz."</p>

  <p>"Evet, elbette. Eh bien”</p>

  <p>"Uyuşturucu yok, yalnızca zümrütleri bulduk."</p>

  <p>"Nerede?"</p>

  <p>"Profesör Liskeard'ın cebinde."</p>

  <p>"Liskeard mı?"</p>

  <p>"Şaşırdınız, değil mi? Gerçekten ben de ne düşüneceğimi bilemiyorum. Bir bebek kadar şaşkındı, zümrütlere bakakaldı, cebine nasıl girdiklerini bilmediğini iddia ediyor. Lanet olsun ki adamın doğru söylediğine kesinlikle inanıyorum! Varesco onları ışıklar söndüğü sırada adamın cebine bırakmış olmalı. Profesör Liskeard gibi yaşlı bir adamın bu gibi bir işe bulaşmış olabileceğini düşünemiyorum. Pek çok saygın bilim kuruluşunun üyesi, ayrıca British Museum'la da bağlantısı var. Tek para harcadığı şey kitapları, üstelik onların çoğu da ikinci el eski kitaplar. Hayır, bu onunla uyuşmuyor. Neredeyse bu konuda tamamen yanıldığımızı düşünmeye başlayacağım, kulüpte uyuşturucu ticareti yapılmadığına!"</p>

  <p>"Hayır, dostum, dün akşam orada uyuşturucu vardı. Anlatın bana, dün akşam gizli kapıdan dışarı çıkan oldu mu?"</p>

  <p>"Evet, Scandenberg Prensi Henry ve seyisi İngiltere'ye dün gelmişler. Vitamian Evans, bir bakan. (İşçi Partisi'nden bakan olmak korkunç bir şey, hep tetikte hep dikkatli olmak zorundasınız. Hiç kimse muhafazakâr bir politikacının fazla para harcamasıyla ilgilenmez, çünkü vergi mükellefleri bunun onun kendi parası olduğunu düşünürler. Ama söz konusu olan İşçi Partisi'nden biriyse toplum her nedense harcananın kendi parası olduğu hissine kapılıyor! Aslında laf aramızda belki biraz öyle!) Bir de Bayan Beatrice Viner vardı, o da iki gün sonra şu ukala genç Leominster düküyle evlenecek. Bunlardan herhangi birinin bu işe karıştığını hiç sanmıyorum."</p>

  <p>"Haklısınız. Her şeye rağmen dün gece kulüpte uyuşturucu vardı ve biri kulübün dışına çıkardı."</p>

  <p>"Kim?"</p>

  <p>"Ben, mon ami" dedi Poirot yumuşak bir sesle.</p>

  <p>Ahizeyi yerine koydu ve çalan zille birlikte Japp'in sesini kesmiş oldu. Gidip ön kapıyı açtı. Kontes Rossakoff içeri girdi.</p>

  <p>Kontes kapı açılınca, "Ne kadar yazık! Eğer artık çok yaşlı olmasaydık bu ne kadar büyük bir buluşma, ne heyecanlı bir randevu olabilirdi!" diye haykırdı. "Gördüğünüz gibi bana gönderdiğiniz notta anlattığınız gibi geldim. Sanırım peşimde bir polis memuru var ama o rahatlıkla sokakta kalabilir. Evet, dostum, ne vardı?"</p>

  <p>Poirot nezaketle kadının tilki kürkünü aldı.</p>

  <p>"Neden zümrütleri Profesör Liskeard'ın cebine koydunuz?" diye sordu Poirot dolambaçlı yollara sapmadan doğruca. "Ce ri est pas gentille, ce que vous avez fait la (Safsatayı bırakın, gerçekleri açıklayın"</p>

  <p>Kontesin gözleri fal taşı gibi açılmıştı.</p>

  <p>"Aslında zümrütleri sizin cebinize koymak istemiştim."</p>

  <p>"Benim cebime mi?"</p>

  <p>"Evet, doğruca sizin oturduğunuz masaya koştum, ama ışıklar sönünce yanılıp, zümrütleri profesörün cebine koydum."</p>

  <p>"Peki, neden çalıntı zümrütleri benim cebime koymak istiyordunuz?"</p>

  <p>"Bilmem, o an hızlı düşünmem gerekiyordu, biliyorsunuz, bana en iyi çözüm bu gibi göründü."</p>

  <p>"Gerçekten de Vera, siz akıl almaz birisiniz."</p>

  <p>"Ama sevgili dostum, düşünsenize! Polis geldi, ışıklar söndü (Başı dertte olan ya da mahcup konuklarımız için bizim tarafımızdan ayarlanmış bir düzenleme bu.) ve bir el, masanın üzerinden çantamı aldı. O anda çantamı kaptım, ama kadifenin içinde sert bir şeyler olduğunu hissettim. Elimi çantaya soktum, sezgilerim bana bunların mücevher olduklarını söyledi ve o anda onları oraya kimin koymuş olabileceğini anladım."</p>

  <p>"Demek anladınız?"</p>

  <p>"Elbette anladım. Şu salaud (Pis herif) kertenkele, o canavar, o ikiyüzlü, sinsi, pis solucan, adi herif, domuzun oğlu Paul Varesco."</p>

  <p>"Yani Cehennemdeki ortağınız mı?"</p>

  <p>"Evet, evet, oranın sahibi o, parayı o koydu. Şimdiye dek ona ihanet etmedim, ben söz verdim mi tutarım! Ama şimdi o beni aldatıp, başımı polisle derde sokmaya kalkıştığına göre, ben de ağzımdan baklayı çıkarıp, onun ismini söyleyebilirim!"</p>

  <p>"Sakin olun," dedi Poirot. "Benimle birlikte yan odaya gelir misiniz?"</p>

  <p>Poirot kapıyı açtı. Burası küçücük bir odaydı ve o an için tek bir KÖPEK odayı doldurmuş gibiydi. Kerberos, Cehennemin geniş mekânında da olağanüstü büyük ve heybetli görünmekteydi, ama o anda Hercule Poirot'nun apartman dairesinin küçük yemek odasına, Kerberos'tan başka bir şey yokmuş gibi bir görüntü hâkimdi. Onun dışında bir de zayıf, parfüm kokan adam vardı.</p>

  <p>"Plana uygun şekilde buraya geldik, efendim," dedi adam kısık bir şekilde.</p>

  <p>"Dou dou," diye haykırdı kontes. "Meleğim benim, Dou dou."</p>

  <p>Kerberos kuyruğunu yere vurdu, ama yerinden kımıldamadı.</p>

  <p>Poirot, Kerberos'un kuyruğundan çıkan gürültüyü bastıracak şekilde, "Size William Higgs'i tanıştırayım!" diye bağırdı. "Mesleğinin en iyisi, bir uzman. Baskın gecesi Bay Higgs, Kerberos'a Cehennemden ayrılıp kendisini izlemesi talimatını verdi."</p>

  <p>"Siz ona talimat mı verdiniz?" Kontes şaşkınlık içinde karşısındaki fare benzeri figürü süzüyordu. "Peki, ama nasıl? Nasıl?"</p>

  <p>Bay Higgs utanarak gözlerini aşağı indirdi.</p>

  <p>"Bunu bir bayanın önünde söylemekten utanırım. Ancak hiçbir köpeğin karşı koyamayacağı şeyler vardır. Eğer ben istersem her köpek istediğim yere kadar peşimden gelir. Elbette bu dişi köpekler için geçerli değil, onlarda etkili olmuyor, hayır, bu farklı bir şey."</p>

  <p>Kontes Rossakoff, Poirot'ya döndü.</p>

  <p>"Peki, ama nedeni"</p>

  <p>Poirot yavaşça anlatmaya başladı:</p>

  <p>"Eğer bir köpeği bu amaçla eğitirseniz, ağzına verilen bir şeyi bırakması komutunu alıncaya dek ağzında tutacaktır. Şimdi artık köpeğinize ağzındaki bırakmasını söyler misiniz?"</p>

  <p>Vera Rossakoff'un gözleri açıldı, arkasını döndü ve iki sert sözcük söyledi.</p>

  <p>Kerberos'un büyük ağzı açıldı ve sonra yine o korkunç, ürkütücü görünüm ortaya çıktı, Kerberos'un dili neredeyse ağzından dışarı düşecekti...</p>

  <p>Poirot ileri doğru bir adım attı. Yerden pembe kâğıda sarılmış küçük bir paket aldı. Paketi açtı. İçinde bir paket beyaz toz vardı.</p>

  <p>"Bu da ne?" diye sordu kontes heyecanla.</p>

  <p>Poirot yumuşak bir sesle açıkladı.</p>

  <p>"Kokain. Gerçi çok ufak bir miktarmış gibi görünüyor, ama bunu isteyenlerin binlerce sterlin ödemeye hazır oldukları bir miktar... Birkaç yüz insanı mahvetmek ve bağımlı hale getirmek için yeterli bir miktar..."</p>

  <p>Kontes soluk almaya çalıştı. Ve haykırdı.</p>

  <p>"Siz benim de bu işin içinde olduğumu düşünüyorsunuz, hayır bu doğru değil! Yemin ederim doğru değil! Geçmişte mücevherlerle, küçük antikalarla filan eğlendim, bunlar insanın yaşamasına yardımcı oluyor, anlıyor musunuz? Ve bunları yaparken tek hissettiğim, neden benim de olmasın düşüncesiydi? Neden birinin diğerinden fazla şeyi olsun ki?"</p>

  <p>Bay Higgs, "Ben de aynı şeyi köpekler konusunda hissediyorum," diye söze karıştı.</p>

  <p>Poirot, kontese dönerek üzüntüyle, "Sizin iyi ile kötüyü ayırma yetiniz yok," dedi.</p>

  <p>Kontes konuşmayı sürdürdü.</p>

  <p>"Ama uyuşturucu, buna karşıyım! Çünkü bu insanı felakete, acıya, sefalete, yozlaşmaya sürükler. Sevgili, masum, şirin Cehennemimin böylesine kötü bir amaçla kullanıldığından haberim yoktu. Bu konuda en ufak bir bilgim bile olmadı."</p>

  <p>"Uyuşturucu konusunda sizinle hemfikirim," dedi Bay Higgs. "Tazıların uyuşturulması, bu gerçekten berbat bir şey. Asla böyle bir şey yapmadım ve yapmam da."</p>

  <p>"Lütfen bana inandığınızı söyleyin," diye yalvardı kontes.</p>

  <p>"Tabii ki inanıyorum size. Bu uyuşturucu trafiğinin gerçek organizatörünü ortaya çıkarmak için zaman ve emek harcamadım mı? Hercule'ün on ikinci görevini tamamlayıp, olayı kanıtlaması için Kerberos'u Cehennemden çıkarmadım mı? Size söylemek istediğim bir şey var: Dostlarımın hapse gönderildiğini, ellerinin kelepçelendiğini görmek istemem, üstelik siz işler kötü gittiği takdirde günah keçisi olarak seçilmiştiniz. Zümrütler sizin el çantanızda bulunacaktı ve eğer yeterince zeki biri (benim gibi) çıkar da köpeğin ağzının içindeki gizli yeri keşfederse eh bien, o da sizin köpeğinizdi, değil mi? Hatta o Alice'den komut almayı kabul ediyor olsa bile! Evet, artık gözlerinizi açın. İlk andan itibaren bilimsel üslubu ve büyük cepli kostümleriyle bu hanımdan hiç hoşlanmadım. Evet, cepleri Bir kadının görünümüne bu denli az özen göstermesi, bu kadar kibirli olması akıl alacak şey değil. Üstelik bana ne dedi biliyor musunuz önemli olan insanın içidir. Evet, içi yani derin olan neydi cepleri! Uyuşturucuyu taşıyabildiği ve mücevherleri saklayabildiği cepleri, psikolojik bir vaka olarak takdim ettiği ortağı ile dans ederken yapılan basit bir değiş tokuş! Ah nasıl bir göz boyama! Dürüst, tıp alanında doktorası olan, gözlüklü bir bilim kadını, bir psikolog! Kim ondan kuşkulanabilir ki? Uyuşturucuyu gümrükten geçirebilir, zengin hastalarının buna alışmasını sağlayabilir ve parasını bir gece kulübüne yatırabilir ve bunun, diyelim ki geçmişinde küçük de olsa bir leke olan birinin üzerinden yapılmasını organize edebilirdi. Ama Hercule Poirot'yu küçümsedi, onu mürebbiye öyküleri ve gömlek saçmalıklarıyla kandırabileceğini sandı. Eh bien, buna hazırlıklıydım. Işıklar söndü. Hemen masamdan kalktım ve Kerberos'un yanına gittim. Karanlıkta onun geldiğini duydum. Hayvanın ağzını açtı ve paketi yerleştirdi. Bu arada ben de ona fark ettirmeden küçük bir makasla elbisesinin kolundan bir parça kestim."</p>

  <p>Tiyatral bir havada kumaş parçacığını gösterdi.</p>

  <p>"Görüyorsunuz işte, aynı kareli tüvit kumaş. Bunu uyacağı yere yerleştirmesi, gerekli tutuklamaları yapması ve bir kez daha Scotland Yard'ın ne kadar başarılı olduğunu kanıtlaması için Japp'e teslim edeceğim."</p>

  <p>Kontes Rossakoff, onu şaşkınlık içinde süzüyordu. Birden boğuk bir sesle hayıflanmaya başladı.</p>

  <p>"Ama benim Niki'm, Niki'm! Bu onun için korkunç olacak!" Sustu. "Sizce de öyle değil mi?"</p>

  <p>"Amerika'da daha çok kız var," dedi Hercule Poirot.</p>

  <p>"Ama siz olmasaydınız, ben şimdi hapiste olacaktım; saçlarım kesilmiş, bir hücreye atılmış ve dezenfektan kokuları arasında oturuyor olacaktım. Ah, siz bir harikasınız , harikasınızl"</p>

  <p>İleri doğru bir adım atarak Poirot'ya sarıldı ve onu Ruslara özgü hararetle öptü. Bay Higgs hayranlıkla bakıyordu. Kerberos da kuyruğunu yere vurmayı sürdürüyordu.</p>

  <p>Bu sevinç sahnesinin ortasında kapının zili çalındı.</p>

  <p>"Japp!" diye haykıran Poirot, kontesin kollarından sıynldı.</p>

  <p>Kontes, "Ben diğer odaya geçsem iyi olacak," dedi. Ara kapıdan diğer odaya geçti. Bu arada Poirot da evin kapısına koştu.</p>

  <p>"Şef," diye seslendi Higgs soluk soluğa korkuyla. "Önce aynaya bakın!"</p>

  <p>Poirot bu uyarıyı dikkate alarak geri döndü. Yüzünün her tarafı ruj izleriyle doluydu.</p>

  <p>Bay Higgs, "Eğer Bay Japp, Scotland Yard'dan ise, daima en kötüyü düşünecektir, bundan eminim!" dedi.</p>

  <p>Poirot heyecanla bıyığındaki renkli yağları silmeye çabalarken zil yeniden çaldı.</p>

  <p>Küçük adam, "Peki ben ne yapmalıyım?" diye sordu. "Ortadan mı kaybolayım? Ya bu Cehennem bekçisi köpek ne olacak?"</p>

  <p>"Yanlış anımsamıyorsam," dedi Poirot. "Kerberos, Cehenneme geri dönüyor."</p>

  <p>"Nasıl isterseniz," dedi Bay Higgs. "Aslında bir an ona şöyle bir alıcı gözle baktım da... O asla beslemek isteyeceğim bir yaratık olamaz, yani sürekli olarak; çok fazla dikkat çekiyor, ne demek istediğimi anlıyorsunuz değil mi? Düşünsenize başıma açacağı et maliyetini! Sanırım genç bir aslan kadar yiyordur!"</p>

  <p>"Nemea Aslanı'ndan Kerberos'un tutuklanmasına," diye mırıldandı Poirot. "Görevler tamamlandı."</p>

  <p>Bir hafta sonra Bayan Lemon patronuna bir fatura getirdi.</p>

  <p>"Çok affedersiniz Mösyö Poirot. Acaba bu fatura ödemem için uygun mu? Leonora Çiçekçisi. Kırmızı güller. On bir sterlin, sekiz şilin ve altı peni. Gönderildiği yer: Kontes Vera Rossakoff, Cehennem, 13 End Caddesi, WC1."</p>

  <p>Hercule Poirot'nun yanakları gönderilen güllerin rengini aldı. Saç diplerine kadar kızarmıştı.</p>

  <p>"Kesinlikle uygun, Bayan Lemon. Küçük bir... şey... bir armağan. Bir nedenle gönderilmesi gerekiyordu da. Kontesin oğlu çok yakın zamanda bir fabrikatör patronunun kızıyla nişanlanacak, Amerika'da. Kırmızı güller, anımsıyorum da onun en sevdiği çiçek buydu."</p>

  <p>"Doğru da," dedi Bayan Lemon. "Bunlar yılın bu mevsiminde çok pahalı."</p>

  <p>Hercule Poirot ayağa kalktı.</p>

  <p>"İnsanın cimrilik yapmayacağı zamanlar da vardır."</p>

  <p>Basit bir melodi mırıldanarak kapıya doğru ilerledi. Yürüyüşü hafif ve enerjikti. Bayan Lemon arkasından bakakaldı. Dosyalama sistemini düşünmeyi bir an için unutmuştu. Tüm kadınsı içgüdüleri uyanmıştı.</p>

  <p>"Yüce Tanrım," diye mırıldandı. "Acaba... gerçekten de! Bu yaşta?... Hayır bu olamaz!..."</p>

  <p style="text-align: center;"><span class="t7">SON</span></p>
</body>
</html>
