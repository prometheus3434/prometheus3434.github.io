<?xml version="1.0" encoding="utf-8" standalone="no"?><html xmlns="http://www.w3.org/1999/xhtml">
	<head>
		<meta content="text/html;charset=utf-8" http-equiv="content-type"/>
		<title>hilal</title>
		<meta content="http://www.w3.org/1999/xhtml; charset=utf-8" http-equiv="Content-Type"/><link href="stylesheet.css" rel="stylesheet" type="text/css"/><style type="text/css">
		@page { margin-bottom: 10.000000pt; margin-top: 10.000000pt; }</style></head>
	<body class="calibre">
<h1 class="h1baslik" id="calibre_toc_8">BÖLÜM VI <br class="chapter"/>OSMANLI İMPARATORLUĞU’NUN BÖLÜŞÜMÜ</h1>
				<p class="normal">Bir an için ekselansları Kayser II. Wilhem’in düşüncelerinin karşıtı bir görüş geliştirelim ve Almanya’nın savaş sonunda dünyanın hâkimi olamayacağını varsayalım (İmparator II. Wilhem her zaman kazanacağından emindir). Almanya böyle bir uğursuz yenilgi için planlarını yapmıştır ve ortaya çıkarttığı yeni Avrupa haritası şimdiye kadar çizilen en ilginç Avrupa haritası olmakla beraber medeni devletlerce kabulü mümkün değildir. Belki böyle bir haritayı şimdiden konuşmak yersiz olacaktır ancak bu harita aşağı yukarı Avrupa’nın 1916 yılındaki haritasına benzeyecektir. Yine farz edelim ki savaşın sonunda ortaya çıkacak olan barış antlaşması Prusya ideallerine uygun değildir veya Müttefikler kendi koşullarını zorla kabul ettirebilecekleri bir düzeyde anlaşma masasına oturmuşlardır. Böyle bir senaryoda Müttefiklerin kendilerinden çözüm bekleyen problemleri en akıllı diplomat ve devlet adamlarını bile yıllarca uğraştıracak düzeyde olacaktır. Ve problemler içinde en zor ve çetin olanı Osmanlı İmparatorluğu denen ülkeyi yüzyıllardır cehenneme çeviren barbar ve yozlaşmış yönetim anlayışının geleceğinin tayini olacaktır. Alsace, Lorraine, Belçika veya Trentino’nun gelecekleri hakkında tahminde bulunmak kolaydır çünkü bunlar üzerinde Müttefiklerin bir tanesi tarafından yapılacak talep buralarla fazla ilgisi olmayan veya buraları önemsemeyen diğer Müttefiklerce kabul edilecektir. Fakat Balkanlar’da durum böyle olmayacaktır. Balkanlarda problemler çok karmaşıktır, Müttefikler arası çıkar çatışmaları bulunmaktadır ve en önemlisi bu bölgede Türklerle uğraşmak gerekmektedir. Ama yine de savaş öncesi duruma dönülmeyeceği kesindir. Türklerin Orta Asya’dan Orta Doğu’ya ve oradan da Avrupa’ya uzanan tarihlerinde imparatorluklarının yönetimi kötüden en kötüye doğru gelişim göstermiştir. Daha önce gördüğümüz gibi ilk başlarda Osmanlı stratejisi hükmettiği milletlerin gücünü onların gençlerini ordusuna devşirerek arttırma üzerine kuruludur. Bu gençler Türkleştirilmiş, Müslümanlaştırılmış ve kendilerine Türk eşler verilmiştir. Bu uygulama Osmanlı İmparatorluğu’nun kuruluşunu ve gücünü ortaya çıkartmıştır. Fakat Osmanlı gençlerini devşirerek tüm güçlerini sömürdüğü halkları onlara tekrar gereksinim duyana kadar ihmal etmektedir. Osmanlı yönetimi altında yaşayan halkların gelişme ve refaha kavuşma hakları vardır ancak bunun için devlete güçlerini sömürtmek durumundadırlar. Osmanlı topraklarında yaşayan halklar sığır sürüleri gibidir. Sığırların Osmanlı otlaklarında otlama hakları ancak et ve sütlerini sahiplerine verdikleri sürece vardır. Ancak kuruluşunda böyle bir prensip bulunan bir imparatorluğun çürümesi ve yozlaşması kaçınılmazdır. Dolayısıyla bu imparatorlukta yönetici Türk halkının üstünlüğünün devam edebilmesi için aşırı tedbirler alınması gerekmektedir. Abdülhamit imparatorluktaki Türk gücünün devamı için yönettiği halkların gücünü sömürmek yerine onları öldürerek yok etmeyi tercih etmiştir. Abdülhamit tarafından şekillendirilen bu proje birkaç yıl içinde Türklerin milliyetçi şiirlerindeki Atilla’nın cinayetlerinin çok üstünde bir Ermeni soykırımına dönüşmüştür. Rusya’ya kaçan küçük bir grup hariç tüm Ermeni ırkı imha edilmiştir ve benzer soykırım projeleri Rumlar, Araplar ve Yahudiler için de hazırlanmaya başlanmıştır.</p>
				<p class="normal">İşte bu soykırımlar ve I. Dünya Savaşı’nın sonucu ortaya çıkan koşullar nedeni ile Türkiye hakkında Avrupa’da kurulu olan “Güçler Dengesi” politikaları iflas etmiştir. Müttefikler Başkan Wilson’a görüş birliği içinde yazdıkları mektupta bu savaştaki amaçlarını sıralamış ve bu amaçlara ulaşana kadar mücadele edeceklerini bildirmişlerdir. Bu amaçlar içinde aşağıdakiler de yer almaktadır:</p>
				<p class="indentmetin">(1) Katil Türklerin yönetimi altında yaşayan halkların özgürleştirilmesi,</p>
				<p class="indentmetin">(2) Batı medeniyetiyle hiçbir alakası olmayan Osmanlı Devleti’nin Avrupa’dan çıkartılması.</p>
				<p class="indentmetin">Concert of Europe (Avrupa Birliği) denilen dünyanın en ahenksiz orkestrası yüz yıl boyunca “Güçler Dengesi” isimli politika nedeni ile Türkiye’yi bölünmeden muhafaza etmiştir. Bu ülkeler Rusya’nın Akdeniz’e açılan kapısı olan Boğazları kontrol etmekte bir birleriyle yarıştıklarından İstanbul’un Osmanlı İmparatorluğu’nun başkenti olarak kalmasına izin verilmiştir. “Güçler Dengesi” politikasını herkesten çok İngiltere benimsemiştir ve maalesef aynı İngiltere şimdi bu politikayı benimsemekle yüzyıldır ne kadar büyük bir hata yaptığını itiraf etmektedir. Yüz yıldır Doğu Avrupa siyasetimizin belkemiği olan “Güçler Dengesi” politikasının çöktüğünü kabul etmek bizim için utanç vericidir. Ancak bu siyasetin kilit taşı düşmüş ve tüm yapı çökmüştür. Kilit taşını çeken Almanya olmuştur ve yüz yıldır Rusya’nın Akdeniz’e çıkmasını engellemek için uyguladığımız politikalar sonucu İstanbul Almanların eline geçmiştir. Bugün İstanbul Almanya’ya aittir ve acı reçetenin uygulanması gerekmektedir. Şu anki durum maalesef yüz yıl önceki durumumuzdan beterdir. Keşke son yüz yıl içinde yapmamız gerekeni yapıp Türkleri “Güçler Dengesi” uğruna Avrupa’da tutmaktansa onları bu kıtadan kovmanın daha evla olduğunu kabul etseydik. Ancak doğruyu şimdi söyleyebiliyoruz. Şimdi ayrıca Türklerin Osmanlı topraklarında yaşayan halkların kaderlerinde rol oynamasının da yanlış olduğunu söylemekteyiz. Müttefiklerin Başkan Wilson’a gönderdikleri notta bu iki önemli noktanın çözümlenmesi bu savaştaki değişmez amaçlarımız olarak belirtilmektedir. </p>
				<div class="clrb"/>
				<p class="normal">Son yüz yılda takip ettiğimiz politikalar sonucu oluşan kaybımız Türkleri Avrupa’dan atmak amaçlı Hıristiyanlık görevimizin bize mal olacağı can kayıpları ve para kaybının çok üstündedir. İnsanoğlunun kanla sulanmış bu topraklardan uzun vadeli kazancı Concert of Europe’un sonuçlarından korkarak daha önce girişemediği savaşın I. Dünya Savaşı neticesinde kazanılması, İstanbul ve Türk hegemonyası altında yaşayan halkların sonsuza kadar özgürleştirilmesi olacaktır.</p>
				<p class="normal">Müttefikler olarak amaçlarımızı sırasıyla yerine getirmeliyiz. Öncelikle Türk ve Alman barbarlara karşı açtığımız kutsal Haçlı Seferi’ni kazanıp savaşın ganimetlerini toplarken Osmanlı’nın sınırlarını yeniden belirlemeliyiz.</p>
				<p class="normal"> Artık eski sınırları korumanın ve bu sınırlar içinde Arap, Rum ve Ermenilerin barış ve huzur içinde yaşayacaklarını ummanın bir âlemi yoktur. Son yüz yıldır biz bunu planladık ve sonunda büyük bir hayal kırıklığına uğradık. Örneğin Berlin Kongresi’nde Türkler bize Ermeni vilayetlerde reform yapacaklarına söz vermişlerdi. Verdikleri sözün aksine Türkler bu vilayetlerde yaşayan tüm Ermeni erkekleri kestiler ve tüm Ermeni kadınlara işkence ettiler. Girit’in sözde koruma altına almamız da zavallı Giritlilerin yaşam haklarını savunmada yetersiz kalmıştı. Yirmi yıl önce Girit halkına yapılan eziyeti Müttefikler sonunda bitirmiş ve onları Türk boyunduruğundan kurtarmışlardı. Osmanlı Devleti’nde yaşayan yabancıların bir yerde güvenliklerinin sağladığı kapitülasyonların Osmanlılar tarafından kaldırılması da bize Türklerin ne kadar güvenilmez olduğunu tekrar göstermiştir. Türklerin artık bu tip hareketlere girişmelerine kesinlikle müsaade edilmemelidir. </p>
				<p class="normal">Türklerin dışındaki ırkların yaşadığı topraklar Türklerin olmamalıdır ve Türklerin bu topraklara karşı girişeceği bir saldırı bu toprakların korumasını üstüne almış Avrupa devletine açılmış bir savaş olarak kabul edilmelidir. </p>
				<p class="normal">Bu problemi çözmek aslında göründüğü kadar zor değildir. Dikkatle detaylara bakarsak Müttefikler arası çıkar çatışmamızın olmayacağını görebiliriz. Son yüz yılda Concert of Europe’ın yaptığı ayarlamalar bile “Güçler Dengesini” bozmamıştır. Avrupa güçleri önce ismen Osmanlıya bağlı kalmak şartıyla Sırbistan’a yarı bağımsızlık kazandırmış sonra tam bağımsız olmasını sağlamışlardır. Avrupalılar benzer şekilde Bulgaristan, Yunanistan, Doğu Rumeli, Makedonya ve Arnavutluk da bağımsızlıklarını kazandırmışlardır. Aynı Avrupalı Osmanlı Devleti’nin Asya topraklarında yaşayan azınlıklara aynı insani hassasiyeti göstermemişlerdir. Adeta İstanbul Boğazı’nın öbür yakasında ayrı bir ahlak sisteminin olduğu kabul edilmiştir. Avrupalı devletler için Türklerin Anadolu’da yaptıkları katliamlar Avrupa’da yaptıklarına göre daha hafif bir suçtur. Ama artık Müttefikler Anadolu’da da katliam veya Türklerin katliam şansı olmaması konusunda fikir birliği içindedirler. Bunu sağlamanın yolu da Türk olmayan ırkların yaşadığı toprakların Türklerden alınıp muhtariyet tarzı bir yönetimle Müttefik güçlere bırakılmalarıdır. Zaten Türklerden koparılacak bu topraklar üzerinde hangi Müttefiklerin çıkarları ve ilgileri oldukları bilinmektedir.</p>
				<p class="normal">Türklerin caniliklerinden son otuz yıldır en fazla çeken azınlık Ermenilerdir. Bu halka özgürlüğünü kazandırma kampanyamızın başlaması gerekmektedir hatta geç bile kalınmıştır. Ermeniler eski Osmanlı İmparatorluğu’nun kuzey doğusunda ve Rusya’nın Trans–Kafkasya bölgesinde yaşarlar. Burası Ermenilerin anayurdudur. Türklerin son yıllarda yaptıkları soykırım sonucu Osmanlı toprakları içinde kalan Ermeni anayurdu tamamen Ermenilerden arındırılmış haldedir. İslam’ı kabul ederek Türk haremlerine düşen kadınlar dışında canını soykırımdan kurtarabilen Ermeniler Rusya’ya kaçmışlardır ve sayılarının iki yüz elli bin olduğu tahmin edilmektedir. Kaçan zavallı Ermenilerin evleri yıkılmış veya Trakya’dan gelen muhacirlere ya da soykırımda kasap rolü oynayan Kürtlere verilmiştir. Ermenilerin tarla ve toprakları hiçbir kurala bakılmaksızın kim elini attıysa onun tarafından işgal edilmiş haldedir. Bu topraklardan hırsızların kovulması ve kalan Ermenilerin bir araya toplanması gereklidir. Sınır boylarında yaşayan Ermeniler onları kovalayan Türk ve Kürtlerden kaçmak için Rusya’nın Trans Kafkasya bölgesine sığınmışlardır. Doğal olarak Rus sınırından kaçarak Trans Kafkasya Bölgesine sığınan Ermeni nüfus Osmanlı Devleti içindeki Ermeni anayurdunu dolduracak büyüklükte değildir ancak adaletin gerekli şekilde yerine getirilebilmesi için soykırım öncesi Ermenistan olarak bilinen tüm toprakların bir cerrah titizliği içinde Osmanlı haritasından kesilerek ayrılması gereklidir. Osmanlıdan koparılan bu topraklarda muhtariyet tarzı bir yönetim büyük devletlerin koruması altında kurulmalıdır.</p>
				<p class="normal">Bu söylediklerim yapıldığı takdirde Ermenistan’ın parlak bir geleceği olacaktır. Ancak Müttefiklerin Başkan Wilson’a yazdıkları notta belirttikleri amaçlar dışında razı olacakları her çözüm savaşı kaybetmemiz anlamına gelecektir. Ermeniler ırk olarak çalışkan ve kanaatkâr insanlardır. Bu güzel özellikleri yüzyıllardır baskı altında yaşamalarına rağmen değişmemiş ve kaybolmamıştır. Ermenilere topraklarına tekrar yerleşebilmeleri için sağlanacak olanaklar ve Batılı devletlerce sağlanacak koruma sonucu kendilerini Kürtlere karşı rahatça koruyacaklardır. Millet olarak Ermenilerin bir kısmı tarımla iştigal etse de büyük bölümü (bunlar daha akıllı olanlardır) ticaret erbabı, doktor, öğretmen gibi mesleklere sahiptirler ve şehirlerde yaşarlar. İstanbul’un bu Ermenilere yaşam alanı açılması gereklidir. Zaten bu şehirde eskiden geriye kalan tüm Ermeni nüfusu kadar Ermeni yaşamaktaydı.</p>
				<p class="normal">Yeniden çizmeye çalıştığımız Türkiye haritasında tabii ki Suriye, Filistin ve Mezopotamya’nın diğer büyük şehirlerinin de Ermenilere açılması gereklidir. Tanrı bilir Ermeniler kendi katillerinin elinde bulunan şehirlerde bir daha yaşamak istemeyeceklerdir. </p>
				<p class="normal">Ermenilerin geri dönüşünde en büyük yardımı sağlayacak olanlar hiç şüphesiz Amerikalı misyonerler olacaktır. Bu insanlar soykırım esnasında kendi yaşamlarını tehlikeye atarak kendilerine gütmeleri için teslim edilmiş Ermeni sürülerinin telef edilmelerine karşı durmaya çalışmışlardır. Bölgeden Kürtlerin kovulması kaçınılmazdır. Unutulmamalıdır ki bir Kürt Ermeni toprakları ve şehirlerinde sadece bir işgalcidir. Kürtlerin Ermenileri kıyıma uğratmak için Türkler tarafından indirildikleri dağlara geri gönderilmeleri gereklidir. Kürdün gideceği yer ya geldiği dağlar ya da yeni çizilecek Türkiye haritasında Ermenistan–Türkiye sınır boyları olmalıdır. Kürtler kesinlikler sürülmelidir ancak tabii ki sürme işlemi Kürtlerin Ermenilere yaptığı gibi vahşice olmamalıdır.</p>
				<p class="normal">Tüm bunlardan sonra Ermeniler anayurtlarına dönecek Ermeniler fakir ve günlük yaşamlarını sürdüremeyecek kadar zavallı olacaklarından bu insanların gereksinim duyduğu her şeyi sağlamak Ermenistan’ı koruması altına alan devlete düşecektir. Tabii ki Türklerle verdikleri vergilerden kurtulacak olan Ermeniler kendilerinden makul oranda vergi alması durumunda mandası altında yaşadığı ülkeye borçlarını fazlasıyla ödeme kapasitesindedir. Yeni kurulacak Ermenistan’a verilecek küçük bir kredi bir nesil sonra rahatlıkla ödenebilecektir. Kendi topraklarına Türklerin baskısı ve korkusu olmadan dönecek Ermenilerin refaha çabuk ulaşacakları kesindir. Türklerin yüzyıllarca baskısı altında yaşayıp 1915’te liberal ve modern görülen İttihat ve Terakki Partisi’nin sistematik soykırımına maruz kalana kadar Ermeniler refah içinde yaşamayı başarmışlardır</p>
				<p class="normal">Yeni kurulacak Ermeni devletini koruması altına alacak devletin kim olacağı bellidir ve tartışılmasına gerek yoktur. </p>
				<p class="normal">Bu devlet sadece Rusya olabilir ve Ermenilerce de olması istenmektedir. Bir ucu Rus Trans Kafkasya’sında bulunan Ermenistan’ın Rus etki alanında olması kaçınılmazdır.</p>
				<p class="normal">Denize açılabilmesi için bazı kişiler Ermenistan anavatanı dışında Kilikya bölgesinin bir kısmını da kurulacak Ermenistan’a vermeyi teklif etmişlerdir. Zeytun ve bazı Kilikya yerleşim bölgelerinin eski nüfuslarının tamamen Ermeni olması nedeni ile böyle bir şeyi teklif etmek normal olsa da bence pek mantıklı değildir. Öncelikle Cemal Paşa tarafından bu bölgedeki tüm Ermeni erkeklerin öldürüldüğü bir gerçektir ve Dar ül Zor tarım yerleşkesine sürülen kadın ve çocuklardan da yaşayan olması pek mümkün gözükmemektedir. Dolayısıyla Kilikya bölgesini geri vereceğimiz Ermeni nüfusu yoktur. İkinci olarak kurulacak yeni Ermenistan’da soykırımdan kurtulan tüm Ermeniler tarafından nüfuslandırılması başarıya ulaşmalarını kolaylaştıracaktır. Aksi halde birbirinden uzakta iki bölgeye yerleştirilecek Ermeni nüfusun başarılı olması zor olacaktır. Bunlardan öte Kilikya bölgesine yakın bölgeleri işgal etmiş iki büyük Avrupa devletinin etki alanlarının kesişmesi problemlere neden olacaktır. Zaten Ermeniler millet olarak denizci değillerdir ve bu insanlara kıyı şeridinin verilmesi gerekmez. Ya da illa kıyı şeridi verilmek isteniyorsa anayurtlarına yakın olan Karadeniz sahillerinden bir bölümü Türk topraklarından koparılarak onlara verilebilir. </p>
				<p class="normal">Yeni kurulacak Ermenistan’ın koruyucusunun Rusya olacağı kesin olduğu gibi Suriye bölgesinde yaşayan Arap, Rum ve Süryani nüfuslarının koruyucusunun da Fransa olması gerektiği kesindir. 1099 yılında yapılan kutsal Haçlı seferinden itibaren Fransa’nın Suriye bölgesiyle irtibatı kesilmemiştir ve son yıllarda bu ilişki kuvvetlenerek artmıştır. Diplomatik açıdan Paris, Londra, San Stefano ve Berlin Konferanslarında bu ilişki her zaman tanınmış, dini açıdan ise Papa XII. Leo’nun 1881 ve 1898 bildirilerinde yerini almıştır. 1845 Suriye katliamlarını durduran Fransa’dır. </p>
				<p class="normal">Yine Fransa 1860’taki Marunî katliamını durdurmak üzere karaya asker çıkartmış ve birkaç yıl sonra da Lübnan Devleti’ni yaratarak koruması altına almıştır. Bu ülke I. Dünya Savaşı başlayana kadar yaşamıştır. Fransa Suriye demiryollarının müteahhiti ve finansörüdür. Doğu Akdeniz’deki en büyük limanlardan biri olacağı kesin olan Beyrut Limanı da Fransa’ya aittir. Tüm bunlardan önemlisi ise Fransa’nın eğitim sisteminin Suriye’yi başarıyla ele geçirmiş olmasıdır. Amerikalı misyonerlerin Ermenilere yaptıklarını Fransızlar Suriyelilere yapmışlardır. Bu bölgede yabancı okullara giden toplam 65.000 çocuktan 40.000’nin Fransızlarca eğitildiği tahmin edilmektedir. Bu eğitimin ilişkisinin şimdiye kadar yıllarca devam ettiği düşünülürse Suriye ve Fransa’nın kuvvetli entelektüel bağları ortaya çıkmaktadır. Levant bölgesindeki limanlarda Rumcanın yaygın olduğu gibi bu bölgede de Fransızca en yaygın dildir.</p>
				<p class="normal">Tüm bu bilgi ve kanıtlar ışığında Suriye’nin Fransa koruması altına verilmesine hiçbir ülke karşı çıkamaz. Suriye bölgesinde daha önce sürülen halkların geri getirilmesi gibi bir problem yaşanmayacaktır. Büyük Cemal Paşa tarafından bölgede işlenen cinayetler açlık ve hastalıkların da yardımıyla bölgede nüfusu azaltmıştır. Bölgede barbar Türkler ve Prusya sömürüsü düzeninin açtığı yaraları onarmak yıllar alacaktır. Bu yaralar bu bölge insanına tarih boyunca şefkatle yardımcı olan Fransa’nın desteğiyle kapanacaktır.</p>
				<p class="normal">Bu bölgede uygulanacak Fransız mandasının karşılaşacağı problemler coğrafi sınırlardan kaynaklanacaktır. Ayrıca biraz sonra açıklayacağım üzere demiryollarının paylaşımı hakkında da problemler ortaya çıkması olasıdır. Kuzey ve doğu kesimlerinde doğal sınırların olduğu kesindir. Kuzeyde Fransız mandası Halep’i kapsayarak bitecektir. Doğuda ise Dicle Nehri ve Suriye Çölü tarafından çizilen bir sınır bulunmaktadır. Ancak güneyde böyle bir sınır söz konusu değildir çünkü Arap yerleşimleri Hicaz’a kadar uzanmaktadır. Hicaz Mekke Şerifi önderliğinde Türk boyunduruğunu kırarak bağımsızlığını kazanmıştır. </p>
				<p class="normal">Fransız bölgesinden buraya kadar uzanan ince şeritte Filistin yer almaktadır.</p>
				<p class="normal">Tüm bu büyük bölgede Fransız mandasını kabul etmek ilk başta Fransızlara çok toprak vermek gibi gözükse de bu toprak paylaşımı dışındaki alternatiflere karşı pek çok kuvvetli görüş bulunmaktadır. Fransız mandası acaba Hicaz’ın kuzeyine kadar mı olmalıdır? Bu durumda koruyucu devlet kim olacaktır? Şimdi bu topraklar Türklerin ellerindedir ancak bölgede yaşayan nüfus Arap’tır. Müttefikler Başkan Wilson’a verdikleri Türk zulmü altında yabancıların yaşamasına izin vermeme sözlerinden dönmemeleri halinde toprakların Türklere bırakılması söz konusu değildir. Bu toprakların coğrafi ve siyasi olarak Fransa mandasına uygun olduğu bilinmektedir. Ve Fransızlar dışında bu topraklar kimlere verilebilir? Bu soruya objektif olarak bakarsak çoğunluğu çölle kaplı Sina Yarımadası’nın Mısır’ın hakkı olduğu düşünülebilir. Bu durumda Fransız mandası Akabe Limanı’nın batısına kadar uzanabilir. Ayrıca Süveyş Körfezi’nin doğu ve batı kanatlarının aynı Avrupalı gücün eline bırakılmaması Mısır’ın siyasi statüsüne karşı çıkan en aşırı uçların bile kabul ettiği bir gerçektir. Kızıl Deniz’e açılan kapının Akabe Körfezi’nden geçtiği göz önüne alındığında Orta Doğu’da Fransız etkisini görmek isteyenlerin istediği Fransız sınırları böyle şekillenecektir. Tabii ki bu sınırlar konusunda rekabet yaşanacaktır. Aslında burada teklif ettiğim sınırlar şu anki durumun resmileştirilmesinden ibarettir.</p>
				<p class="normal">Yukarıda bahsettiğim sınırlar Filistin bölgesini Fransız mandası altında bırakmaktadır. Ancak Filistin bölgesi Fransızlar dışında hangi ülkeye bırakılabilir? İtalya’nın Akdeniz’in bu bölgesinde çıkarı ve ilgisi yoktur. İngiltere’nin Osmanlı Devleti içinde etkisini göstermek istediği Türk olmayan unsurlar başka bölgelerde bulunmaktadır. Daha önce Filistin’e göç eden Yahudilerin göçlerine devam edeceği kesindir. Bu Yahudilerin çoğunluğunun Rusya’dan kaçtığı düşünülürse bu bölgenin Rus mandasına verilmesinin söz konusu olamayacağı anlaşılabilir. </p>
				<p class="normal">Bölge için başka bir alternatif Yahudiler için bağımsız bir Filistin devleti yaratılmasıdır. Ancak bu alternatifin doğuracağı mahsurlar saymakla bitmez. Ancak bu Almanya’nın elini güçlendirmekten başka bir şey olmayacaktır. Son otuz yıldır Almanya Filistin’e olan Yahudi göçünü büyük bir ilgiyle takip etmekte ve bu yeni yerleşim bölgelerini Yahudilikten çok Almanlaştırma olarak görmektedir. Gerçekten de bu yılın ilkbahar aylarında Filistin bölgesinde yapılması Cemal Paşa tarafından planlanan Yahudi soykırımı konusunda Almanya katliamlar karşısında genelde gösterdiği duyarsızlıktan kurtularak olaya müdahil olmuştur. Almanya’nın Türklerin iç işlerine karışmama prensibi Yahudi soykırımı söz konusu olunca ortadan kalkmış ve soykırım planları derhal durdurulmuştur. Almanya’nın Türklerin Yahudi soykırımlarını durdurmalarına neden olarak Pan-Türk ideallerin Filistin bölgesinde önemi olmadığı şeklinde açıklanmıştır. Pan-Türk ideallerin Filistin’de yeri olmasa da Pan-Cermen ideallerin bu bölgede yeri olduğu kesindir. Dr. Davis Treitsch’in “Die Jüden der Türkei” isimli eserinde açıkladığı gibi “Savaş nedeniyle doğu Avrupalı Yahudilerin büyük göçler gerçekleştirmesi beklenmektedir. Bu Yahudilerden kurtulma Almanya için büyük problemler yaratabilir. Bunun en iyi çözümü Almanya’nın göç eden doğu Yahudilerini Türk topraklarına yerleştirmenin bir yolunu bulmasıdır. Böyle bir çözüm her üç millet için de en iyisidir. Almanya’nın tüm Yahudi ırkının koruyucusu olması hakkında konuşulması gereklidir.”</p>
				<p class="normal">Almanya’nın Filistin üzerinde koruyucu rolü oynamak istediği açıktır ve Almanca konuşan Yahudiler özgür bırakıldıkları halde savaştan hemen sonra Almanya’nın bölgeyi mandası altına alması kaçınılmazdır. Filistin’e yerleşen Yahudilerin gelişimlerini sağlamak ve kullanılabilir tarım arazilerini arttırmak için paraya gereksinim duyacakları kesindir. Almanya ve müttefiklerindeki Mendelssohn, Hirsch, Goldsmid, Bleichroeder, Speyer gibi büyük Yahudi bankacıların en az dörtte biri Filistin’deki Yahudilere çok uygun koşullarla kredi verebilecektir. Tüm bu gerçekler göz önüne alındığında şu anda koruma altına alınmadan özgürlüğü verilecek bir Yahudi Filistin devletinin savaşın bitiminden üç yıl içinde sadece Alman hâkimiyetine girmesi değil, bu manda altında Almanya ve Türkiye’den çok daha despot bir yönetimle yönetilmesi beklenmelidir. Şimdiye kadar olduğu gibi bundan sonra da Siyonist hareketin Almanlaştırmaya karşı direneceği açıktır ancak Siyonistlerin Almanya’nın durmak bilmez ikiyüzlü politikalarına dayanma kapasiteleri şüphelidir. Savaştan yirmi beş yıl önce bölgeye yerleşmeye başlayan Yahudi göçmenleri Siyonizm idealinin verdiği güçle Filistin’de başardıkları alkışlanmaya layıktır ancak bu insanlar hala en fazla 120.000 civarı bir nüfusa sahiptirler ve bölgedeki toprakların sadece yüzde onu kadar bir miktarda tarım yapabilmektedirler. Bu insanlar hala göçmen yerleşimci pozisyonundadırlar ve önlerinde yapacakları çok iş vardır. Bu bölge şimdi büyük bir devletçe manda altına alınmazsa Müttefiklerin hiç hoşuna gitmeyen bir başka ülke tarafından manda altına alınacağı kesindir. Bu bölge süratle Müttefiklerce koruma altına alınmalıdır ve bu mandanın Fransız olmaması diye bir koşul konmamalıdır. Böyle bir Fransız mandası Dicle nehrinden Akdeniz’e, İskenderun’dan Hicaz’a kadar istediği gibi yarı özgür bir devlet olabilir. Bölgenin Türk yönetiminden koparılıp Müttefiklerden birinin koruması altında yarı özgür bir devlet olarak kurulması halinde Türklerin bu yeni devlete saldırmaları savaş nedeni sayılabilir.</p>
				<p class="normal">Bu noktada Dicle Fransız manda bölgesinin doğu sınırını ve umarım Mezopotamya diye bilinen bölgede kurulacak İngiliz mandasının da batı sınırını oluşturacaktır. Ermenistan’ın Rus, Suriye’nin Fransız koruması altına girmekten başka seçenekleri olmadığı gibi Dicle ve Fırat nehirlerinin Diyarbakır yakınlarında birbirine yaklaştıkları noktadan Basra Körfezi’ne kadar olan bölgenin de İngiliz koruması altına girmekten başka şansı yoktur. Bu bölgenin İngiliz hâkimiyetine verilmesinin Büyük Britanya İmparatorluğu’nun Hindistan’daki çıkarları ve Almanların Hindistan’dan uzak tutulması için yaşamsal olduğunu bizim kadar en az Almanlar da bilmektedirler. Almanların kontrolünde olan Bağdat demiryollarının ellerinden alınması dünya üzerinde kurulmak istenen büyük Cermen İmparatorluğu hayalinin de sonu olacaktır. Gayet tabii ki Hindistan’a uzanan kara ulaşımının Bağdat demiryollarının İngilizlerce kontrol edilmesi bu bölgenin İngiliz mandası altına girmesi için en önemli neden değildir. Bölgenin İngiliz mandası altında olmasını gerektiren en büyük neden bu bölgeye sadece İngiltere’nin sağlayabileceği gelişim olanaklarıdır. Bu olanakları başka hiçbir Müttefik ülkenin sağlayamayacağı açıktır.</p>
				<p class="normal">Mezopotamya bölgesini tarihte olduğu gibi yine Doğu coğrafyasının en üretken bölgeleri arasına sokmak büyük bir sermaye ve kalabalık bir iş gücü ister. Dünyayı ele geçirmeyi hayal eden Almanya bile Güney Mezopotamya bölgesinin restorasyonu konusuna el atmaya gerektirdiği kaynaklar nedeni ile şimdiye kadar cesaret edememiştir. Almanya bu bölgenin geliştirilmesi projesini zengin Hint topraklarını İngiltere’nin elinden aldıktan sonraya bırakmış gözükmektedir. Deneyimlere dayalı Alman diplomasisi bu konuda da diğer emperyal planlarında olduğu gibi gerçekçidir. Çünkü Güney Mezopotamya bölgesinin kalkınmasını sağlayacak kaynaklar Hindistan’a bağlıdır. Bu iddiamı kanıtlayacak bir delilim yoktur ancak Almanların böyle düşündüklerinden eminim.</p>
				<p class="normal">Büyük sermaye ve iş gücü isteyen restorasyon projesi Güney Mezopotamya bölgesine yani Samara’dan Dicle nehri kaynağına, Fırat nehri kaynağından ise Basra Körfezi’ne kadar uzanan topraklara mahsustur. Diğer taraftan Dr. Rohrbach’ın Bağdat Yolu diye belirttiği Kuzey Mezopotamya’da böyle bir problem yoktur. Kuzey Mezopotamya’da Kürtlerin dağdan indirilerek Bedevi Araplarla beraber bölgeye yerleştirilmeleri can güvenlikleri Türk saldırılarına karşı büyük ülkelerce sağlandığı zaman arazinin eski verimli haline dönmesine yeterli olacaktır. Bu bölgede topraklar çok verimlidir. Her yerde olduğu gibi bu bölgede de insanlara refah yerine ölümleri ve sahipsizliği reva gören Osmanlı Devleti’nin yanlış yönetim tarzı olmuştur. Bölgede yağış oranı iyidir ve iklim buraya yerleştirilecek olan Kürt ve Bedevilere uygundur. Bölgenin refaha ulaşması için gerekli olan sadece yüzyıllarca süren Türk vahşetinin önlenmesi ve Türklerin elinden alınarak özgürleştirilmesidir. </p>
				<p class="normal">Bu bağlamda Güney Mezopotamya tam anlamıyla farklı bir coğrafyadır. Nehirler arasında bulunan toprak parçası sınırlıdır ve verimlilik açısından büyük farklılıklar göstermektedir. Şimdiki haliyle bu topraklar sadece çok düşük bir nüfusu besleyecek kapasitedirler. Bölge toprakları yılın dokuz ayı çöle dönüşür yağmurların yoğun olduğu yılın üç ayında ise bataklık halini alır. Bu bölge hepimizin bildiği gibi eskiden medeniyetlerin beşiği idi ve damarlarından tüm dünyayı besleyen kan akıyordu. Bölgedeki yağmur oranı güney ve kuzey Mısır bölgesi gibidir, Babil’in ihtişamlı geçmişinde bu bölgeyi yöneten büyük imparatorlar düşen her yağmur damlasını kullanmayı bilirlerdi ve şimdiki gibi bölgenin bataklık haline gelerek denize akmasına izin vermezlerdi. Babil döneminde bölge mısır ve pamuk tarımının başkentiydi, hükümdarlar doğayı yöneten Tanrıları ve onların yaratabilecekleri felaketleri su rezervleri inşa ederek ve sulama projeleri geliştirerek dizginlemeyi bilmişlerdi. Şimdi Sawad denilen çöl eskiden mısır yetiştirilen yeşil bölgeyi oluştururdu. Bölgede üç tip ürün yetiştirilmekle beraber verim ekilen her tohum için iki yüzdü. Herodot’un anlattığına göre burada yetişen arpa ve buğdayın başaklarının enleri bir karışı geçer, bölgede darı ve susam ağaç boyu büyürdü. Her ne kadar Herodot “Abartmanın Kralı” olarak bilinse de bu konuda verdiği bilgilerin şimdiki teknoloji ile elde ettiğimiz bulgularla karşılaştırıldığında doğruluğu ortadadır. Babil İmparatorluğu bu bölgede yükselmiş ve bu imparatorluk da kullanılan sulama teknikleriyle bölge dünyanın hububat deposu haline gelmiştir. </p>
				<p class="normal">Herodot’tan bin yıl sonra bölgede verimli toprak miktarı 12.500.000 dönümün üzerinde kalmıştır ve bölgedeki üretken nüfus 5.000.000 üzerine çıkmıştır. Bu verimli topraklar daha sonra yeterince kötü Arap istilasına uğramış ancak bölgeye felaket Osmanlı yönetimiyle hâkim olmuştur. Kutsal İncil’de belirtildiği gibi “Verimli topraklar üzerine yerleşenlerin kötülükleri yüzünden kıraç hale gelmiştir.” </p>
				<p class="normal">Ne olursa olsun bu alüvyonlu toprakların verim potansiyeli Türklerin orada yaşayan zavallı insanları yok etmesiyle azalmamıştır. Bir zamanlar “Tanrı’mızın Cennet Bahçelerini “ sulayan Dicle ve Fırat nehirleri düzgün kullanılmaları halinde verimli toprakları yaratmak üzere hala bu bölgede bulunmaktadırlar.</p>
				<p class="normal">Asuvan sulama projesindeki büyük başarısı bilinen Sir William Willcocks Büyük Savaştan önce Osmanlı Hükümeti’nin Bayındırlık Bakanlığında müşavir olarak çalışmış ve 1911’de Mezopotamya Sulama Projesi raporunu hazırlayarak yayınlamıştır. Raporunda Sir Willcocks Sawad deltasının kolay ıslah edilebileceği verimli hale getirilebileceğinden bahsetmektedir. Doğal olarak bu proje çok büyük bir plan gerektirecek olup başlangıç itibarıyla 4.000.000 dönüm arazinin verimlileştirilmesini gerektirecektir. Bu projede fazla detaylara gerek olmamasına rağmen Sir Willcocks’un muhafazakâr rakamlarla yaptığı hesaplara göre aşağıdakiler ortaya çıkmıştır. Büyük uzmana göre eski sulama kanallarının yeni teknolojiyle donatılmaları faizleriyle beraber 26.000.000 sterlin olacaktır ki bu rakam sadece bizim üç günlük savaş harcamamıza eşittir. Bu toprakların ıslahı sonrası alınacak verim bu yatırım miktarını ödediği gibi bize % 31 net kâr bırakacaktır. Bu noktada artık daha fazla detay ve açıklama vermeme gerek yok sanırım.</p>
				<p class="normal">Tüm bu bahsettiklerim güzel olmakla beraber zorluk bu noktada ortaya çıkmaktadır. Sulama projeleri çok kolay gerçekleşmez çünkü bu projenin gerçekleşmesi için Dicle ve tarihi Fırat Nehirlerinin yataklarında tutulmaları gereklidir. </p>
				<p class="normal">Bu nehirler yataklarında tutulsalar bile verimli toprakları işleyecek iş gücü olmadığı sürece böyle büyük bir projeye bir peni kredi bulmaya imkân yoktur. Konuştuğumuz projenin yaşama geçmesi için de bir milyon çiftçi nüfusu gerekmektedir ancak bu kişiler nerden bulunacaklardır? Bu önemli soruya cevap: Mısır ve Hindistan’dır.</p>
				<p class="normal">İşte bu nedenle Mezopotamya bölgesi Büyük Britanya korumasına bırakılmalıdır ve Büyük Britanya dışında bu büyük projeyi başarıya ulaştıracak başka bir Müttefik ülke bulunmamaktadır. </p>
				<p class="normal">Daha önce kendisinden alıntı yaptığım Dr. Rohrbach’ın üstün zekâsı bile bu iş gücü problemine çare bulamamış ve kendisi “Irak iklim koşullarına dayanıklı olabilecek Müslüman nüfusun başka ülkelerden bu bölgeye getirilmesi gerekmektedir,” demiştir. Bölgenin Türklerin elinde kalmasına razı olan Dr. Rohrbach’ın bu görüşüne katılmasam da diğer ülkelerden getirilecek Müslüman nüfus önerisine tam anlamıyla katılmaktayım. Dr. Rohrbach Alman koruması altında bile iyi yönetilen medeni ülkelerden milyonlarca kişinin Türk toprakları içinde kalacak olan bu bölgeye göç etmeyeceğinin farkındadır. Dr. Rohrbach ayrıca Osmanlı Devleti sınırları içinde yaşayan Arap, Süryani, Yahudi ve Ermeni toplulukların bölgeye zorunlu göç ettirilmesinin de yeterli olmayacağını bilmektedir. Zaten Dr. Rohrbach’ın anavatanı tarafından göz yumulan Ermeni katliamı Osmanlı Devleti içindeki azınlık nüfusu iyice azaltmıştır ve kendisinin pek sevgili Alman vatandaşlarının da Almanya’daki birahaneleri bırakıp Sawad deltasına göç etmeleri söz konusu değildir. Dr. Rohrbach açıkça benim söylediğim Hint ve Mısır Müslümanlarının bölgeye göç ettirilmeleri seçeneğini belirtmese de daha önce başka bir konuda söylediğim gibi bunu düşündüğünden eminim. Dr. Rohrbach’ın öngörü sınırlarını zorlayarak Mısır ve Hindistan’ın Cermen toprakları haline geleceğini şimdiden söylemeyeceği düşünülse de adım gibi eminim ki kendisi bu hayal ile yaşamaktadır.</p>
				<p class="normal">Dr. Rohrbach’ın gerçekçi olarak söylemekten kaçındığı cevabı ben verebilirim. İngiltere bu işi başarabilecek tek ülkedir. Biz İngilizlerin Mısır ve özellikle Hindistan’dan sağlayabileceğimiz iş gücü kolaylıkla bir milyon kişiyi bulur. Hatta kendimizi zorlamadan Hindistan’dan iki milyon işçi bile bulabiliriz. Ama bizim bu kapasitemizin olduğu başka bir ülke yoktur. Bu gerçek ışığında Mezopotamya sorununu daha önce dünyanın su kaynağı olarak bilinen Nil Nehri’ni evcilleştirmeyi becermiş İngiliz mühendisleri dışında çözebilecek kişilerin olmadığı açıktır. Sir William Willcock’un raporunda belirttiği üzere Mezopotamya topraklarının ıslahı konusunda yazılan fikirleri desteklerken bir kez daha kutsal İncil’de belirtilen, “Verimli topraklar üzerlerine yerleşenlerin kötülükleri yüzünden kıraç hale gelmiştir,” ayetini tekrarlamak isterim.</p>
				<p class="normal">“Bu ülkeye gelmeden önce son yolculuğumu Nil Nehri üzerinden Sudan’daki Hartum şehrinden Ekvator bölgesi çöllere yaptım. Dünyanın en zor yaşam şartlarını taşıyan bu bölgeyi ziyaret ederken bu korkunç iklim ve doğa koşullarına sahip bölgede ağaçlandırma ve tarım projeleri üzerine çalışan, bölgenin baldırı çıplak yerli insanlarına medeniyeti öğretmek için çaba gösteren üstün bir ırka mensup olduğum için kendimle gurur duydum. Şimdi çöl ve bataklıklardan oluşan ancak tarihte dünyanın en bereketli toprakları olan bölgede yılın dokuz ayını denize dökülerek heba olan iki nehri ıslah ederek bu bölgenin geleceğini değiştirme kapasitesinde olan ve yüce Tanrı’nın dünyada üstün olarak seçtiği bir milletin evladı olmaktan duyduğum gurur dışında ne hissedebilirim? Çığlıkları Tanrı’ya ulaşan bu bölgenin Türklerden koparılmasında çıkaracakları hiçbir zorluk şey bize engel olmamalıdır.”</p>
				<p class="normal">Mezopotamya’da yetiştirilecek ürünleri taşıyabilmemiz için demiryollarına ihtiyacımız olacaktır. Gayet tabii ki bu ürünleri nehirler vasıtasıyla Basra Körfezi’ne taşımak mümkündür. </p>
				<p class="normal">Ancak bu ürünlerin tümü olmasa bile büyük kısmına Batı ülkelerinin ihtiyacı vardır ve dolayısıyla bunların Akdeniz’e ulaştırılmaları şarttır. Zaten Türkiye’yi yuttuktan sonra kurmak istediği dünya egemenliği kapsamında kendileri için azami önem taşıyan Hindistan’ı almak için Almanlar Bağdat demiryollarını İstanbul’dan Bağdat’a olabildiğince ilerletmişler, Toros Tünellerini tamamlamışlar ve Fırat Nehri’ne köprüler kurmuşlardır. Birkaç kilometre dışında İstanbul–Kuzey Mezopotamya demiryolu bağlantısı tamamlanmıştır. Fakat bu rota Almanların stratejileri doğrultusunda Berlin, Belgrat, İstanbul ve Bağdat’ı birbirine bağlamayı hedeflemektedir. Dolayısıyla bu demiryollarının tam olarak Müttefiklerin amaçlarına hizmet edeceği söylenemez. Bizim Mezopotamya kaynakları ya da doğudan elde edeceğimiz kaynaklar için istediğimiz Türk topraklarından Berlin’e uzanan bir demir yolu değildir. Bizim çıkarlarımız bu bölgeden en kısa şekilde Akdeniz’e ulaşacak ve elimizde bulanan güvenli limanlarda son bulacak bir demiryolunu gerektirmektedir.</p>
				<p class="normal">Bu nedenle okurlarımdan hali hazırda bulunan Bağdat demiryollarını kafalarından çıkararak çöpe atmalarını rica ederim. Zaten bu demiryolu gereksiz olduğundan pek yakında dünya haritasından da silinecektir. Şu andaki demiryolunun orta noktasını Halep kabul edersek bu hattın batısı Türk kalacak Anadolu topraklarında yer almaktadır. Hattın doğu bölümü ise büyük bir kıvrım çizerek Bağdat’a ulaşmaktadır. Türklerle şimdiye kadar olan deneyimlerimizden bu millete güvenemeyeceğimiz açıktır. En önemli zamanda Gelibolu’yu bize geçilmez eden Türkler Mezopotamya demiryollarımızın bir kilometresi bile kendi topraklarında kalsa her an bu hattı kapatarak veya imha ederek bize zarar vereceklerdir. Ayrıca savaş sonrası kimin elinde kalırsa kalsın bir ucu İstanbul’a uzayan bir demiryolu hattı bizim için gereksiz olacaktır. Demiryolu hattının doğu kanadını oluşturan Halep–Bağdat bölümü Alman amaçlarına uygun olarak aşırı kavisli ve çok uzun inşa edilmiştir. </p>
				<p class="normal">Dolayısıyla şu anki Bağdat demiryolunu tamamen hurdaya çıkarırken Almanların ne planladığından çok bizim işimize neyin geleceğini bulmamız gerekmektedir. Bizim çıkarlarımız daha önce belirttiğim gibi bölgenin kaynaklarını en kısa yoldan Akdeniz limanlarına taşıyacak bir demiryolu hattını gerektirmektedir. Bu limanlar için üç alternatif düşünülebilir: İskenderun, Trablus ve Beyrut. Bunlardan Beyrut her zaman diğerlerinden önemli olmuştur ve önemi daha da artacaktır. Bu koşullarda iki muhtemel demiryolu hattı ortaya çıkmaktadır. Bunlardan birincisi Fırat Nehri’ni takip ederek devam eden İskenderun–Halep hattıdır. Bu hat daha sonra doğrudan Bağdat’a ulaşabilir. Halep hali hazırda Trablus ve bu şehrin limanı olan El Mina ile demiryolu bağlantısına sahiptir. Bu hat ayrıca Humus şehrinde çatal yaparak Beyrut’a da uzanmaktadır. Sonuçta demin bahsettiğim üç önemli liman bir sistem içinde birbirlerine bağlanabilecek durumdadır. Ancak okurlarımız haritaya baktıklarında Bağdat’a uzanan en kısa yolun Halep değil Humus’tan geçtiğini göreceklerdir. Dolayısı ile Humus yeni demiryolu sistemi içinde Halep’in yerini almalıdır. Bu alternatifte Humus’tan başlayacak olan demiryolu önce kuzeye Halep’e oradan da batıya Trablus’a uzanacaktır. Hattın güney doğu ucu ise Beyrut olacaktır. Bu iki alternatif demiryolu rotasından hangisi olursa olsun Almanların kendi çıkarları doğrultusunda inşa ettikleri şu anki uzun ve kavisli Bağdat demiryolundan daha yararlı olacaktır. Yeni demiryolu sadece Fransız ve İngiltere kontrolüne girecek topraklarda yer alacağından bu demiryolunun ortak sermaye ile inşa edilmesi ve mülkiyetinin bu ülkeler arasında paylaşılması doğru olacaktır.</p>
				<p class="normal">Türk vahşeti altında yaşayan halkların özgürlüklerini sağlamak konusunda Müttefiklerin savaş sonunda gerçekleştirmeye söz verdikleri plan uyarınca Ermenistan, Suriye, Filistin ve Mezopotamya’nın hangi büyük güçlerin koruması altına girmeleri gerektiğini tartışmış bulunmaktayız. Bu bölgeler net çizgilerle birbirinden ayrılan pek yakında kurulacak manda sistemlerinin zor olmayacağı yerlerdir. Ancak hala Müttefiklerin elinde çözülmesi gereken bir İstanbul problemi kalacaktır. İstanbul bölgesi sınırları kolay çizilemeyen ve yaşamlarını Müttefikler olarak özgürleştirme yoluyla koruma altına alma sözü verdiğimiz pek çok Avrupalı halkın yaşadığı bir yerdir. Bu bölge güney batı Anadolu kıyısını da kapsamaktadır ve bölgede İtalyanlar haricinde Rum nüfus vardır. Zaten doğuya doğru işgal kapasitesinde olan Müttefik ülkelerden İtalya’nın Türk topraklarından ne alması gerektiğini henüz konuşmamıştık. Müttefik ülkelerin savaş politikalarını göz önüne aldığımızda şu anda Yunanistan’da gücü elinde bulunduran vatan haini ve yetersiz monarşi ortadan kalkmadıkça bu ülkenin Sırbistan üzerindeki hayallerini yerine getirmesine imkân yoktur. Bu durumda Yunanistan da Türkiye üzerinde bazı haklar isteyecektir. Yunanistan’ın isteyeceği Türk toprakları Türklerin Balkan topraklarının dağıtımı sırasında ele alınabilir ancak Balkanlar bu kitabın konusu değildir. Böylece aralarında bir kan davası yaratmadan Yunanistan ve İtalya’nın Türk toprakları üstündeki emellerini de gerçekleştirebiliriz. Savaş sona erdiğinde Türkiye’nin Ege kıyılarında eskiden çoğunlukta olan ve yeniden olacak Rum ve İtalyanlar Türklerin elinde olmadıkları kadar özgürleştirilecekler ve İtalya gibi büyük bir kuvvet tarafından korunacaklardır. İtalyan korumasına verilecek bölgenin sınırları Akdeniz bölgesinde doğal bir engel oluşturan Toros Dağ silsilesiyle çizilecek ve Adana’ya kadar uzanacaktır. Diğer uçta ise İtalyan bölgesi İzmir’i içine alacak bölgeyi kapsayacaktır. En azından İtalya bu bölgeyi işgal etmesi halinde uluslar arası arenada kendisine karşı gelen bir ses duymayacaktır. İtalyan bölgesinin Ege kıyılarından Anadolu içlerine doğru uzanacak olan sınırını çizmek çok daha zordur. Şu anda bu detaylara girmemin gereksiz ve uygunsuz olduğunu düşünüyorum.</p>
				<p class="normal">Tüm bu problemleri çözdükten sonra gelelim tarih boyunca batı medeniyetine yabancı kalmış Osmanlı’nın Avrupa kıtasında elinde tuttuğu topraklardan kovulmasına. Avrupa kıtasındaki Osmanlı toprakları derken sadece Trakya ve İstanbul düşünülmemeli, İstanbul Boğazının doğu yakası, tüm Marmara Bölgesi ve Gelibolu da bu sürece dâhil edilmelidir. Gelecekte Rusya, Romanya ve tüm Müttefik ülkelerin kullanımına verilecek bu önemli suyolunu Türklerin bir dakika bile kontrol etmelerine izin verilmemelidir. Müttefiklerin Başkan Wilson’a yazdıkları mektupta belirtilmese de Avrupa ile ilgili mevzulara karışmaya hakkı olmayan Türklerin Boğazların her iki yakasında da en ufak bir kara parçasına sahip olmamaları gereklidir. Dolayısıyla Boğazların ve Marmara Denizi’nin doğu yakası batısı gibi Müttefik devletlerden biri veya bir kaçı ya da Batı medeniyetine yakın bir milletçe kontrol edilmelidir. Bu sözlerden Almanya ve dostlarının en az Türkler kadar Boğaz bölgesinden uzak tutulması gerektiği anlaşılmalıdır.</p>
				<p class="normal">Daha önce belirttiğimiz gibi Türk gücünün İstanbul’dan atılması son yüz yıldır devam eden Avrupa özellikle de İngiliz diplomasisinin tam anlamıyla ters çevrilmesi demektir. Artık Osmanlı Devleti’nin işleyeceği hiçbir suç veya Türklerin gösterecekleri hiçbir barbarlık bizi Türklerin Avrupa’daki varlıklarını yok etmekten vazgeçirmemelidir. Savaşın dünyada yarattığı deprem sayesinde Avrupa ve özellikle İngiltere’nin yüzyıldır takip ettiği yanlış Türk politikaları geri gelmemek üzere çöpe atılmış durumdadır. Savaşı zaferimizle bitirmek için amaçladığımız noktalardan biri de nüfusu az veya çok Türk egemenliği altında ezilmiş olan her halkın savaş sonunda can güvenliği ve ekonomik kalkınmaya kavuşmasını sağlamaktır. Türklerin ellerinde kaldığı sürece Boğazları canı istediklerinde veya kendilerinden daha büyük bir güç emrettiğinde kapatmaları Rus ve Romen limanlarının Akdeniz ile ulaşımlarını kesecek ve bu bölge halklarının ekonomik kalkınmalarını engelleyecektir.</p>
				<p class="normal">Son altı yılda Osmanlı Devleti üç kere Boğazları bizlere kapatmıştır ve Boğazların çevresine hâkim olduğu sürece Osmanlı Devleti tüm güney Rus limanlarını işlevsiz hale getirmeye yetkindir. Böyle bir gücün Türkler kadar sevilmeyen ve yozlaşmış despot yönetimlere sahip milletlere bırakılmaması gereklidir. Hele şimdiki durumda olduğu gibi kendisine her şeyi yaptırabilecek Alman egemenliği altındaki Osmanlı Devleti’nin böyle önemli bir gücü elinde tutması düşünülemez. Biz Türklere karşı korkaklığımızın cezasını son yüz yıldır çekmekteyiz ve artık böyle bir durumla karşılaşmamız gerekmektedir. Boğazları ve İstanbul’u kontrol edecek güç Türkler dışında herhangi bir millet olmalıdır.</p>
				<p class="normal">Savaştan önce ve hatta Rus Devrimi’nden hemen sonra savaş sonunda yapılacak barış anlaşmasıyla Ruslara kendi kapılarını kontrol etme hakkı verileceği sözü verilmiştir. Ancak Rus Hükümeti’nde çıkan huzursuzluklar ve dağılma süreci sonrası Ruslar Türklerden toprak almaksızın barış yapma taraftarı haline gelmişlerdir. Yani Rusya İstanbul’u topraklarına katmak veya koruması altına almak istememektedir. Bence bu Rus halkının özgür iradesiyle aldığı bir karar değildir. Bence Ruslarla ayrı bir barış anlaşması yapmak isteyen Almanya, Rus yönetimini bu kararda kendi çıkarları doğrultusunda etkilemektedir. Daha önce gördüğümüz gibi Rusların bu kararları Türkiye’de mutluluk yaratmış ve Talat Bey durumdan müteşekkir olarak Rusya ile artık dost olacaklarını açıklamıştır. Muhtemelen çalkantılı bir siyasi dönemden geçen Rusya’da durumun normalleşmesiyle halkın gerçek istekleri sesini duyuracak ve sınır ötesi misyonuna geçmeden önce Rus Devleti önce kendi topraklarında dirlik ve düzenliği sağlayacaktır. Dolayısıyla Rusların şu anda Türklerden toprak almadan barış yapma isteklerine Müttefiklerin ihtiyatlı yaklaşmalarında yarar vardır. Türklerle toprak talebi olmadan barış yapma isteği Ruslardan çok Kırmızı Başlıklı Kız masalındaki büyük anne rolüne bürünmüş kurdun isteği gibi gözükmektedir. Tabii ki buradaki kurt Alman kurdudur. Yine de Rusya’nın nihai kararına bakılmaksızın Türklerin Trakya, İstanbul, Boğazlar bölgeleri hatta Marmara Denizi kıyılarından uzaklaştırılmaları gereklidir. Böyle bir durumda bu bölgelerde yaşayan tüm Türk nüfusun sürülmesi tabii ki uygun değildir. Gladstone’nun önerisi olan Marmara Bölgesi Türklerinin soykırım yaparak nüfuslarını azalttıkları bölgelere postalanmaları da mantıklı değildir. Rusya kontrolü almazsa bu bölgelerde Müttefik ülkelerce oluşturulacak koalisyon güçlerinin tüm idari yapıyı ellerine geçirmeleri ve yeniden yapılandırmaları gereklidir. Bu koalisyon güçlerinin merkezi şüphesiz İstanbul olacaktır. İstanbul’un yönetimi Şanghay Liman Anlaşması’na benzer koşullar altında olmalıdır ve liman tüm ulusların gemilerine açılmalıdır. Boğazların güvenliği koalisyon güçleri tarafından ortak veya Müttefik ülkelerin sırayla yapacağı şekilde organize edilmelidir. Boğazların kara savunmalarından çok deniz savunması önemlidir. Bunu sağlamanın yolu bölgede kurulacak bir deniz üssüyle bu sularda polis gücü oluşturulmasıyla gerçekleşebilir. Çanakkale’yi bize geçilmez eden tahkimatların korunması veya tamamen yok edilmesi kararı Müttefiklerin dikkat etmesi gerekli bir noktadır. Bu karar alınırken bazıları Çanakkale Boğazı’nın Müttefikler dışında kimsenin eline geçmemesi için Türk tahkimatlarının korunması taraftarıdır. Diğer bir görüş ise Boğazların bir daha kapatılma tehlikesiyle karşılaşılmaması için tüm tahkimatların yıkılması şeklindedir. Bu mevzu aslında Müttefiklerin savaş sonrası Alman kurdunun tırnaklarını ne kadar derinden keseceklerine bağlıdır. Ümidimiz o dur ki Müttefikler Alman kurdunun tırnaklarını o kadar derinden keseceklerdir ki bu hayvan bir daha pençelerini altına sakladığı kadife elbiseden çıkartamayacaktır. Maalesef aramızdaki pek çok kişi herkesi kendileri gibi iyi niyetli sanarak güvenmekte ve bu olguyu Hıristiyan öğretisiyle karıştırmaktadırlar.</p>
				<p class="normal">Burada artık Müttefiklerin daha önce açıkladıkları amaçlarına tekrar göz atmamız gereklidir. Türklerin Avrupa topraklarında kontrol ettiği bölgeler, Boğazlardan geçişin kontrolü onlardan alınmalıdır. </p>
				<p class="normal">Ayrıca Türklerin yüzyıllarca acı ve vahşet içinde yönettikleri tüm azınlıklar Türk boyunduruğundan kurtarılmalıdır. Daha önceki bölümlerde açıkladığım gibi Osmanlı Devleti’nin azınlık politikası bu insanları yok etmekten geçmektedir ve Türkler bu konuda soykırımlarla oldukça yol almışlardır. Müttefiklerin daha önceden açıkladıkları amaçları sayesinde Türkler azınlıklardan kurtulacaklardır. Ancak bu sefer Rum, Arap, Yahudi ve İtalyanlar Türklerin Ermenilere yaptığı soykırım gibi değil bu azınlıkların yaşadıkları topraklar Osmanlı Devleti’nden koparılarak Türklerden uzaklaştırılacaklardır. Gerçekten de Müttefikler Abdülhamit ile başlayıp katil halefleriyle devam eden Osmanlılaştırma projesini Türkler adına gerçekleştireceklerdir ve artık Türklerin yaşadığı topraklarda azınlıklar olmayacaktır. Yani Türkiye Türklerin olacaktır. Türkler artık yönetimleri altında yaşayan zavallı ve savunmasız azınlıkların tehdidinden kurtulacaklardır.</p>
				<p class="normal"> Çok kısa süre içinde Türk Padişahı topraklarını kaybetse de ülkesini tamamen Osmanlılaştırmış olacak ve bundan sonra Arap ayaklanmaları veya Arap problemi ile uğraşmak durumunda kalmayacaktır. Ege ve Akdeniz kıyıları dışında kalan ve Karadeniz’den Akdeniz’e kadar uzanan büyük Anadolu toprakları Osmanlı Padişahı’nın olacaktır. Ancak artık Suriye, Ermenistan, Mezopotamya, Anadolu kıyı şeridi ve Filistin’de Padişah’ın sözü geçmeyecektir. Bu harita çiziminde Müttefiklerin amacı Osmanlı İmparatorluğu’nu parçalamak değildir. Bir vücuda ait olmayan bir organ kesilebilir mi? Osmanlı despot askeri yönetimi altında tuttuğu milletleri hep kendisine yabancı görmüştür ve bu halkların en ufak gelişimi ve medenileşme belirtisi göstermesi halinde onları göz kırpmadan yok etmiştir. Bundan sonra Türk Hükümetleri sadece Türkleri yönetmelidir. Uzun süredir topraklarını Türkleştirmek isteyen Osmanlı yönetimi kaderin bu cilvesiyle sonunda muradına erecektir. Tabii ki Müttefikler bunu Türklerden farklı yollarla gerçekleştireceklerdir. Müttefikler Talat, Enver veya Cemal gibi olmadıklarına göre Suriye veya Ermenistan’da yaşayan Türklerin bu topraklardan kovulma tehlikeleri olmayacaktır. Türkler şimdi nerde yaşıyorlarsa buralarda yaşamaya devam edecekler ancak daha önce kendilerinden aşağı gördükleri halklarla eşit şartlarla ve barış içinde yaşamayı öğreneceklerdir. Eğer bu istemezlerse Türkler bu bölgeleri terk edebilirler ama Müttefikler bu göçleri Türklerin Ermenileri katil Kürt birlikleri korumasında kendi topraklarından sürdükleri gibi yapmayacaklardır. Türkler göç etmek istedikleri zaman Türk topraklarına barış içinde gidecekler ve Türk yönetimi altında yaşayacaklardır. Ancak artık zavallı Süryani, Ermeni, Rum ve Yahudiler Türkleşmeyeceklerdir.</p>
				<p class="normal">Bir Türk her zaman cesur, disiplinli ve savaşçıdır. Türkler bu özelliklerini hala korumaktadırlar. Ancak Türklerin savaşçı olmaları kendilerinden sürekli savaşmalarını isteyen askeri despot yönetimler yüzündendir. Savaş sonrası despot askeri rejimin yıkılmasıyla Türkleri savaşçı niteliklerini kaybedeceklerini sanıyorum. Şimdiki Türk Ordusu genelde Anadolu köylüsünden oluşan bir topluluktur. Bu insanlar devletleri tarafından göreve çağrıldıklarında veya soykırım yapmaları istendiğinde isteksiz ve tembeldirler. Onlar için tarla sürüp hasat almak daha önemlidir. Bu askerlerin Prusya gibi bir devletin kontrolü altına girmedikçe eskisi gibi fetihlere kalkışamayacağı hatta Osmanlı’nın son zamanlarda kontrol etmekte zorlandığı toprakları koruyamayacağı açıktır. Artık Türkler kendi sınırları içinde silahtan arındırılmış kolayca ezebilecekleri zavallı azınlıklar yerine büyük güçlerce koruma altına alınmış özgür ülkelerde yaşayan yabancı halklarla yüzleşecekler ve yanlış yaptıklarında cezalandırılacaklardır. Rus, Fransız, İngiliz, İtalyan ve tüm diğer Müttefik ülkelerin güçleri yeni kurulacak devletlerin Türk sınırlarına yerleşecekler ve yeni kurulacak Türkiye değil komşularına saldırmak kendini savunmaktan bile aciz hale getirilecektir. Yeni kurulacak barışçıl devletler de Osmanlılar komşularıyla iyi geçinip medeni olmayı öğrendikleri sürece rahatsız edilmeden ve güvenlik içinde yaşayabileceklerdir. </p>
				<p class="normal">Ancak bu noktada şimdiye kadar askeri despot yönetimler altında savaşmayı adet edinmiş Türklerin yeni çizilmiş sınırları içinde artık fetih yapma imkânları olmadan ve küçük bir devlet olarak yeni komşularıyla iyi geçinip barış içinde yaşayıp yaşayamayacakları problemi ortaya çıkacaktır</p>
				<p class="normal">Herhalde tarihin kan lekelileriyle dolu ve barbar dönemi sona ermektedir. Ve belki de şimdiye kadar nefret ve zulüm ateşinin yandığı ocaklarda artık medeniyet ve gelişim ateşi ortaya çıkacaktır.</p>
				</body>
</html>