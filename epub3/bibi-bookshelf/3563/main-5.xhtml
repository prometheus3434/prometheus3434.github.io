<?xml version="1.0" encoding="UTF-8"?>

<html xmlns="http://www.w3.org/1999/xhtml">
<head><meta name="charset" content="UTF-8"/><title></title><link rel="stylesheet" href="main.css" type="text/css"/>
</head>
<body>
<ul style="list-style:none;"><li>
<h1><a id="bookmark0"></a><span style="font-weight:bold;">5. Bölüm</span></h1></li></ul>
<p><span style="font-weight:bold;">HASAN ÂLİ İLE TANIŞIYORUM</span></p>
<p>Yüksek Öğretmen Okulunda iken bir gece Pertev Naili, beni Hasan Â i'nin evine götürdü; tanıştık.</p>
<p>Liseden Pertevin hocası imiş. Bu ilk tanışmadan kalan intiba şu idi: Hasan Âli her nedense Köprülüzade’yi sevemiyordu. Bütün öğrenciler gibi öğretmene toz kondurmadığım için Hasan Âli'nin, Köprülü ve onun ilmi aleyhindeki sözleri bende menfi bir tesir yapmıştı. Bunu pek de açıkça değil, biraz üstü kapalı söylüyordu.</p>
<p>O zaman bunu ilmî bir kıskançlığa vermiştim. Çünkü Hasan Âli de edebiyat tarihine özeniyordu. Meğer kıskançlık ilmî değil, gayrı ilmî imiş!</p>
<p>İkinci bir seferde aramızda tartışma oldu. Çünkü Hasan Âli benim ihtisas sahama karışmış, askerlik hakkında söz söylemişti. Pek demokratik bir askerlik istiyor, militarizmin aleyhinde bulunuyordu. Demokrasinin giremeyeceği tek yerin ordu olduğunu kavramamıştı. Tartışma nazikâne oldu ama ben içimden biraz kırıldım. Çünkü körü körüne ölen askerlerden istihfafla bahsetmesi bana, şehitlere dil uzatmak gibi geldi.</p>
<p>1931'de Türkiyat enstitüsüne asistan oluşumdan sonra da ara sıra geliyor, görüşüyorduk. Bana öteki asistan Abdülkadir İnan'a, Profesör Caferoğlu'ya öteberi soruyordu.</p>
<p>Tekke de büyümüştü. Tekke şairleri vardı. Fakat birçokları gibi o da yeni dil ve tarih meselelerine burnunu soktu. Felsefeci olduğu için o alanda kalmalıydı. Ne diye edebiyat tarihine, Türk diline karışıyordu? Bilmediği işe biliyor gibi karışanları görünce cin atına biniyorum:</p>
<p>Bir de baktık ki: İlk şartı budur mezhebi aşkın, Mecnun ile Leylâ’ya inanmak diyen Bay Hasan Ali günün birinde devrimciler sınıfına katılmış, Atatürk’le İnönü’den başka hiç bir şeye inanmıyor.</p>
<p>O zaman devrimcilere &quot;yürü ya kulum&quot; deniyordu. Hasan Ali'yi de yürüttüler; yıldızı parladı. Yani kuyruklu yıldızı...</p>
<p>Bir gün bir de baktım ki Hasan Âli &quot;Türk edebiyatına toplu bir bakış&quot; diye kitap neşretmemiş mi? Bir çırpıda okudum. Ölür müsün, öldürür müsün? Doğrusunu isterseniz zamaneye yaranmak için karaladığı satırlardan onun hesabına ben müteessir oldum.</p>
<p>Ya o fahiş yanlışlar?.. Meselâ Oğuz Han'ın kardeşinden bahsediyordu. Mevcut olmayan bu kardeşi nereden çıkarmıştı. Daha neler, neler...</p>
<p>Demek ki şimdiye kadar kendisini bana olduğundan fazla göstermişti. Onu, Türk edebiyatım bilen bir adam sanıyordum. Meğer hiç bir şey bilmiyormuş. Hattâ bilmediğini de bilmiyormuş.</p>
<p>Nizâmı âlem tayfasından olduğumuzu söylemiştik. Derhal Hasan Ali'yi terbiye etmeğe kalktım. Orhun'da &quot;Alaylı âlimler&quot; başlıklı yazıyı neşrettim. Bunu yapmakla bir fayda sağlandı mı? O ayrı mesele. Benim hareket noktam şu idi: Yanlış yapanların yanlışını yüzlerine vurmamak, yanlışlarla sürüp gitmesine yol açar. Kimi şımarır, kimi ne oldum delisi olur. Sonunda millet zarar eder. Zannederim demokrasi denen kuşun etinde yenebilecek tek taraf bu &quot;tenkit tarafıdır.</p>
<p>Hasan Âli, kendisine birçok şeyler öğrettiğim için bana teşekkür etmeliydi. Onun gibi Halk Partisi başkanlığı yapmış bir centilmenden beklenen buydu. Fakat bu teşe kü ü hâlâ eda etmiş değildir. Alaylı Alimler, yazısı Orhun'un 21 Mart 1934 tarihli beşinci sayısında çıktı. Doğrusunu isterseniz Hasancığa pek yaman vurmuş, nakavt etmiştim. 18 fahiş yanlışını göstererek kıpırdayamayacak hale getirmiştim. Meselâ altıncı asırda Hun edebiyatından bahsediyordu. Meselâ Oğuz Hanın, kardeşiyle bağdaştığını söylüyordu. &quot;Türkü&quot; ile &quot;Koşma'yı birbirine karıştırıyor, &quot;Varsağılarda şairin adı geçmez diyor, aslı astan olmayan transkripsiyonlar yapıyordu. Bu transkripsiyonlar bütün Türk dili uzmanlarını katıltıp bayıltmağa yeterdi. Belki de yerli Türklerden filoloji profesörü çıkmayışının sebebi Hasan Aliydi. Malûmdur ki üniversitemizin iki seçkin filoloji profesöründen biri, yani Caferoğlu Ahmet, Azerbaycanlı; öteki yani Raşit Rahmi Arat, Kazanlıdır. Yerliler arada katılıp gitmiştir. Hattâ Ahmet Caferoğlu, Türkiye’ye daha önce geldiği ve yerli kadınla (hatta kadınlarla) evlenip zeytinyağı yemeğe alışarak biraz olsun yerleştiği için hâlâ ordinaryüs olamamıştır.</p>
<p>İşte Hasan Âli bu &quot;Toplu bakışla bütün bakışları topluca üstüne toplamış, fakat edebiyat alanına bir anıt dikememiştir.</p>
<p>Onun bu eserinin asıl zararı &quot;Osman Reşer&quot;e dokundu. O da kim diyeceksiniz. Kim olacak, Müslüman olmuş bir Alman Yahudi’si. Almanya’nın Stutgart şehrinde doğmuş ve Oskar Rescher olarak büyümüş, Arabiyata merak sarmış, Türkiye’ye gelerek yıllarca kalmış, Birinci Cihan Savaşında Alman ordusunda çavuş olarak bulunmuştur. Belki de Almanya’nın birinci Savaşta yenilmesinin sebebi böyle bir çavuşa malik olmasıdır.</p>
<p>Her ne ise, savaştan sonra Oskar Rescher yine buraya gelmiş, Arapça metinler üzerinde uğraşmış, daha doğrusu kendisi uğraşmamış da başkalarını uğraştırmıştır. O zaman dünyadaki Arabiyat bilginlerinin birincisi merhum İsmail Saip Hoca idi. Yerli, yabana herkes her şeyi öğrenmek için ona giderdi. Hiç bir yardım isteğini reddetmez, her giden mutlaka bir şey öğrenirdi.</p>
<p>Rescher, Yahudi olduğu için bu büyük ağacın yemişlerini kendi hesabına devşirmenin yolunu bulmuştu. Gece gündüz onun yanındaydı. Türkiye’de şapka devrimi olup da İsmail Saip Hoca onu giymeği kabul etmeyince İstanbul Darülfünundaki Arap Edebiyatı Tarihi kürsüsünü bıraktı. Beyazıt Kütüphanesi müdürlüğünü alarak ölünceye kadar kütüphaneden çıkmadı. Rescher de postu oraya serdi.</p>
<p>İsmail Sahip Hoca'dan açılan kürsüye Rescher'i getirdiler. Bunun vebali Köprülüzade Fuat’a aittir. Çünkü onun da garip bir huyu vardı: Avrupa'dan gelen her şeyi beğenirdi. Avrupalılar arasında yalnız Profesör Babinger'i sevmemiş, çünkü Babinger, Köprülü Fuat’ın gerçekte Köprülü ailesine mensup olmayıp Kıbleli ailesinden olduğunu yazmıştır.</p>
<p>İşte bu Rescher, Darülfünunda bizim de hocamız oldu. Feyzimizin derecesini takdir edersiniz.</p>
<p>Müslümanlığa oruç tutmakla başladı. Tek başına hiç bir Arapça şiiri anlayamadığı için daima İsmail Saip Hoca'ya başvurur, saatlerce uğraşır, böylece öğrendiklerini bize öğretir, yani hiç bir şey öğretemezdi.</p>
<p>İşte, Ramazanda oruç tutan Hoca'ya saygısından Rescher de oruç tutmaya başladı. Bunu ibadet olarak mı, iktisadî bir iş olarak mı yaptığını bilmiyorum. Fakat pek hoşuna gitmiş olacak ki nihayet Müslüman oldu. Asıl adı Oskar'dı ya, bunu Osman yaptı. Soyadını değiştirmedi. Yalnız Almanca’da &quot;sch&quot; şeklinde üç harfle yazılan &quot;ş&quot; yi atarak bunu Reşer şeklinde Türk imlâsı ile yazmaya b şladı. Tabiî bu da Türk sevgisinden değil, daha az mürekkep sarf ettiren iktisadî bir işlem oluşundandı.</p>
<p>İsmail Saip Hoca kedilere karşı büyük bir şefkat gösterir, düzinelerle kedi beslerdi. Reşer de aynı yola saptı. Şehrin türlü yerlerinde beslediği kediler vardır. Baz ihtiyar ve kedi delisi kadınlara tahsisat vererek onları doyurduğu gibi çantasındaki hazır nevaleden de yolda gördüğü her kediye uyuz, topal demeden ziyafet çeker.</p>
<p>İşte bu Reşer, Hasan Ali'nin Maarif Vekilliği sırasında onun &quot;T rk edebiyatına toplu bir bakış&quot; adlı eserini Almanca’ya çevirdi. Bütün eserlerini ancak 3040 nüsha bastırıp Hasan Ali'ye örneklik yolladı, Maarif Vekâletinin yüzlerce nüsha alacağını mı sanıyordu, nedir, her halde işin iktisadî bir tarafı vardı Fakat ala ala bir kuru teşekkür aldı ve tabiî bol bol da hava...</p>
<p>Demek ki Hasan Âli benden iyi bir ders almış, gerçi teşekkür vazifesini yapmamıştı ama eserinin gerçek değerini kavramıştı.</p>
<p>Sayın Bay Yücel'in böyle ilk raunda nakavt olması veya otuz saniyede tuşa gelmesi vaktiyle &quot;Ali Emirî'nin Köprülü Fuat’a vurduğu darbeyi andırıyordu. Üstat Köprülü, on altıncı yüzyılın ünlü şairi &quot;Bakî&quot; için makale yazmış, merhum Ali Emirî de hemen her cümlesinde yanlışım çıkararak onu bozguna uğratmış, Ali Emirî ölmeden üstadın sesi çıkmaz olmuştu. Fakat şu var ki sonra Köprülü çalışıp çabalamış, Almanca ve İngilizce bilmediği halde büyük bir bilgin, tanınmış bir profesör olmuştu. Ne de olsa akıllı adamdı. Nekbetlerden ders almasını biliyordu.</p>
<p>Hasan Ali'nin zekâsından da aynı şeyi beklerdim. Her şeyin pundunu bulacak kadar felsefî bir zekâya malik olmakla beraber ümitlerimi boşa çıkardı. O her ne kadar kendisinin &quot;sıfır&quot; olduğunu söylüyorsa da bu, külfetlerden kurtulmak isteyen bir alçak gönüllülüğün söylettiği sözdür. Hasan Âli'ye &quot;sıfır&quot; denemez. Hiç olmazsa &quot;yarım&quot;dır. Fakat ne de olsa ümitlerimi boşa çıkarmamalıydı. Ben ondan eser telif etmesini bekliyorken o, kolayına kaçarak başkalarına tercümeler yaptırdı.</p>
<p>Bununla beraber zaman geçmiş değildir. Henüz 60 yaşındadır. Yahudistanı ziyaret ettiği zaman cumhurbaşkanı mı, başbakan mı her kimse, kendisine henüz genç olduğunu, siyasete dönebileceğini söylemiş. Hazret, şimdi her ne kadar biraz öne eğik şekilde, yani beli bükülmüş olarak yürüyorsa da bu, kocamışlığından değil, tevazuundan ileri gelse gerektir. Malûm ya, Hasan Âli Mevlevi'dir. Mevlevîler alçak gönüllü olur.</p>
<p>Fakat kendisinin fahrî öğretmeni olduğum halde Hasan Âli bana karşı bu alçak gönüllülüğü göstermedi. Bakınız nasıl mukabele etti:</p>
<p>Liselerde okutulan tarih kitabını tenkit ettiğim için inkılâbın ruhuna muhalefetle itham olunarak Vekâlet emrine alındığım zaman Maarif Bakanı, maarife hiç de iyi bakamayan olacak ki nihayet Müslüman oldu. Asıl adı Oskar'dı ya, bunu Osman Hikmet Bayur, Orta Öğretim Genel Müdürü de Hasan Âli idi. Doğrusunu isterseniz benim edebiyat hocalığından uzak tutulmam daima memleket için kayıp olmuştur. Bilgim ne kadar az olursa olsun (Hasan Âli'ninkinden çok ol uğu unutulmasın), hiç olmazsa öğrencilere Türk olduklarını hatırlatıyor, büyük millet olduğumuzu, bugünün geçici olduğunu telkin ediyordum. Bunu herkes yapar diyeceksiniz. Şimdi durup dururken insanı güldürmekte mâna var mı? İşte bu durum beni yalandan tanıyanların da dikkatini çektiğinden resmî liselerde tekrar vazifeye alınmam için teşebbüsler yapıldı.</p>
<p>İlk teşebbüsü Besim Atalay yapmış. Maarif Vekili Saffet Ankan'a gidip beni övmüş, yeniden resmî bir liseye alınmam için onu razı etmiş. Bunu Abdülkadir İnan'dan aldığım bir telgrafla öğrendim.</p>
<p>Abdülkadir İnan, Türkiyat Enstitüsünde benimle beraber asistandı. Başkurt Türklerindendi. Çok iyi bir insan, kültürlü ve çalışkan bir arkadaştı. Sonra Dil Kurumuna uzman olarak alındı ve Ankara'da Dil ve Tarih Coğrafya Fakültesine hakkıyla profesör oldu. Kütahya mebusu olan Besim Atalay'da Dil Kurumunda çalıştığı için Abdülkadir, işi ondan öğre miş, telgrafı çekmişti.</p>
<p>Tebrik ediyordu. Benim bağımsız devlet olduğum zamanlarda bile sadık bir Türkiye vatandaşı olan evdeşim (yani zevcem) de sevinçle tebrik etti ve benden: &quot;Vazifeye başlamadan inanmam&quot; cevabını alınca ihtiyatkârlığıma şaştı.</p>
<p>Ertesi günü Abdülkadir İnan'dan bir mektup geldi. Besim Atalay'ın teşebbüsü hakkında tafsilât veriyor ve beni bundan sonra atılgan olmamağa davet ediyordu. Mektuptarı öğrendiğime göre kararnamem imzalanıp gönderilmek üzere idi. Artık bu mektup üzerine sayın evdeşimin güveni büsbütün artmış ve âdeta Türkiye Cumhuriyeti'nin bendeki büyükelçisi olarak öğütler vermeğe başlamıştı. Besbelli, &quot;öğüt&quot;ün herkes tarafından verilen, fakat kimse tarafından alınmayan bir nesne olduğunun farkında değildi. O, öğütlerini veredursun ertesi günü Hasan Âli Maarif Vekili olmaz mı? Halk Partisi zamanında vekiller böyle nöbet değiştirirlerdi. Anlaşılan nöbet sırası Saffetten Hasan'a gelmiş ve 28 Aralık 1933'de maarifi beklemek üzere nöbete girmişti.</p>
<p>Fakat sayın Hasan ilk icraat olarak ne yapsa beğenirsiniz? Benim resmî liseye tayinimi durdurmaz mı? Vekillerin filân böyle ilk iş olarak benimle uğraştıklarına göre demek onlar katında önemsel kişilerdendim. Koca devletin başında bulunanların elbet bir bildikleri vardı ki benimle uğraşıyorlardı. Yoksa, ben bu kadar önemli olmasam benim &quot;mesele&quot;mi meselelerin üstünde tutarlar mıydı? Demek ki Halk Partisi de beni bağımsız bir devlet olarak kabul ediyor, fakat dost saymadığı, belki bir istilâdan korktuğu için bana karşı daima tedbirli davranıyordu.</p>
<p>Güvendiği dağlara kar yağdığını gören evdeşim sadece:</p>
<p>&quot;Sen bu ihtiyatkârlığı kimden öğrendin?&quot; demekle yetindi.</p>
<p>&quot;Aksak Temür'den..&quot; diye cevap verdim ve ona rahmet okudum.</p>
<p>Hasan Ali, &quot;Alaylı âlimler&quot; yazıma parlak bir cevap vermişti. Kimseye söylemedim ama içimden kendisim tebrik ettim.</p>
<p>Resmî öğretmen olmayışımın gayrı tabiîliği birçok dostların gözüne batıyordu. Hasan Ali, bakan olduktan sonra da bunlar resmî öğretmen olmam için teşebbüsler yaptılar. Hatırımda kalanlar şunlardır: Merhum Şerafeddin Yaltkaya, Orhan Saik Gökyay, Kâmil Su, Uzunçarşılıoğlu İsmail Hakkı, merhum Fethi Okyar...</p>
<p>Bunlardan yalnız Orhan Saik Gökyay'ın teşebbüsünden haberdarım. Diğerleri bana söylenmeden yapılmış, ret cevabından sonra haber verilmişti. Tanışmadığım Feth O yar'ın teşebbüsü ise merhum doktor Rıza Nur'un teklifiyle olmuştur.</p>
<p>Hasan Âli bunlara &quot;Hayır, olmaz&quot; demiyordu. Yalnız şunu söylüyordu:</p>
<p>&quot;Hayhay efendim, olur. Ama o, Tarih Kurumu aleyhinde yazdığı için Vekâlet emrine alınmıştır. Bana mektup yazarak Kuruma tarziye versin, kâfi...&quot; Bak hele şu Hasan Âli'ye!.. Bu kadar şakacı olduğunu da bilmiyordum. Vekâlet emrine alınma pahasına tenkit ettiğim kitap artık okullarda okutulmuyordu.</p>
<p>Bana: &quot;Aferin, haklıymışsın&quot; diyen olmamıştı ama tenkit ettiğim ne varsa kültür piyasasından kalkmıştı.</p>
<p>Artık &quot;Yaşasın şanlı ecdadımız Etiler&quot; veya &quot;Aka Türkleri&quot; &quot;Eko Türkleri&quot; kabilinden keşfiyat unutulmuş, tarih kitaplarına ciddiyet gelmişti. Bu şartlar içinde Hasan Ali'nin bana iki satırlık bir tarziye mektubu yazarak: &quot;Azizim! Haklı imişsin. Özür dilerim&quot; demesi gerekmez miydi? Bunu yapsaydı değerinden mi kaybederdi, yoksa değerlenir miydi? Halbuki o, aksine işi şakaya vurup benden tarziye istemeğe kalktı. Hem de üçüncü bir şahıs, bir manevî şahıs olan Tarih Kurumu adına... Galiba Hasancığa büyüklük illeti arız olmuş, kendisini Tarih Kurumu sanıyordu.</p>
<p>Kendisini olduğundan başka bir şey sananlar hakkında çok hikâyeler dinlemişimdir. Bir tanesi pek hoştur. Hikâye şu: Çok akıllı, derli toplu bir adamın küçücük bir anormal taran varmış. Kendisini buğday sanırmış. Hastanede uzun boylu bir tedavi gördükten sonra nihayet buğday olmayıp adam olduğunu anlamış ve doktorlara veda ederek, bir zamanlar kendisini buğday sandığı için şakalar yaparak ayrılmış. Fakat daha birkaç dakika geçmeden soluk soluğa koşarak döndüğünü görüp neye geldiğini sormuşlar. Heyecanla: &quot;Tavuk&quot; demiş. Doktorlar, uzun emeklerinin boşa çıktığını görmenin üzüntüsü içinde: &quot;Hani sen buğday olmayıp adam olduğunu artık biliyordun?&quot; diye sormuşlar. Adamın cevabı şu: &quot;Ben biliyorum ama bakalım tavuk da biliyor mu?&quot;</p>
<p>Hasan Ali, kendisinin &quot;Kurum&quot; olmadığını şüphesiz biliyordu ama her halde başkalarının bunu bildiğinden emin olmadığı için bu tarziyeyi istiyordu. Tabiî, bu da felsefî bir şaka idi.</p>
<p>Yoksa karaya kara, aka ak diyen bir insandan tarziye istenmeyeceğini bilmez değildi. Yahut ileride Tarih Kurumuna üye olacağı kendisine malûm olmuştu da şimdiden Kurumun savunmasını yapıyordu.</p>
<p>Çağrışımla şunu da söyleyeyim ki ben, Hasan Âli'nin Tarih Kurumuna üye olmasından hiç memnun değilim. Şuur altımda o üye oldu da ben olamadım diye bir kıskançlık var mı, bilmiyorum ama Zeki Velidi'ler, Akdes Nimetler, Faruk Sümer'ler gibi tarih şöhretleri dururken Hasan Âli'nin Kurumda oluşunu Turan anayasasına aykırı buluyorum. Kuruma girerken hiç olmazsa tarafımdan bir sınava tâbi tutulması gerekirdi diye düşünüyorum. Meselâ Hasan Âli, Osmanlı hanedanından ilk hükümdar kimdir diye sorsam cevap verebilir mi? Türkiye'de hangi hanedanların hüküm sürdüğünün farkında mıdır?</p>
<p>Osmanlı tarihinin kaynaklarını ana çizgileriyle sayabilir mi? Bakın, daha OsmanlIlardayım. Biraz daha gerilere gitsem ne olacak?</p>
<p>Fakat müsterih olsun: O Maarif Vekili iken, ben de öğretmenken kendisini istifaya avet etmiştim ama şimdi ikimiz de bir şey değilken aynı teklifte bulunacak değilim. Hele şöylec 1961'de, yahut 1963'de, o da olmazsa 1969'da, bu da mümkün değilse 1973'te Halk Partisi iktidara geçsin, Hasan ÂH de yine Maarif Vekili veya Sadrâzam olsun, o zaman benden çekeceği var...</p>
<p>Fakat galiba 1973'de kendisine meydan okuyamayacağım. Bir defa, zannederim, ömrüm vefa etmeyecek. Bundan başka sayın İnönü’nün Hasan Ali hakkında verdiği söylenilen hüküm hiç de ümitlendirici değil. Söylenti doğru ise İnönü şöyle demiş: &quot;İki kişi hakkındaki tahminimde aldandım. İktidardan düşersek Hasan Ali sadık kalır, Falih Rıfkı bizi terk eder sanıyordum. Tahminimin tamamen aksi çıktı...&quot;</p>
<p>Her ne kadar sayın İnönü bütün tahminlerinde aldanmış ise de mesele o değil, Hasan Ali'ye ikbal kapılarının kapanmış olmasıdır Şimdi sayın Yücel'in niçin Halk Partisi taktik müşavirliğinden İş Bankası estetik müşavirliğine geçtiği anlaşılıyor, değil mi?</p>
<p>İşin bir de acıklı tarafı var: Sayın İnönü, Yücel'in müstakbel bakanlığım elinden almışlar ama bir zamanlar o aynı Yücel, şu bizim ırkçılar olayı sıralarında &quot;İsmet İnönü'yü sevmeyen Türk olamaz&quot; diyordu. Tanrı korudu. Eşref saate gelseydi bu vecizeyle yeryüzünden Türk ırkı silinecekti ama asıl söylemek istediğim o değil, tarihî büyük şahsiyetler arasındaki münasebetlerin arada bir böyle ultra komiksel dalgalanışlar göstermesidir.</p>
<ul style="list-style:none;"><li>
<p><span style="font-weight:bold;">6. Bölüm REHA OĞUZ'LA TANIŞMA</span></p></li></ul>
<p>Şimdiye kadar hep karşı tarafın kahramanlarından bahsettim. Halbuki bizim cephede de onlardan aşağı kalmayan kahramanlar vardı. Bunları anlatmamak hem kendilerine karşı haksızlık, hem de tarihe karşı ihanet olur. Kahramanlar mutlaka tarihe geçmelidir. Tarafsız bir tarihçinin vazifesi de tarihî metoda sadık kalarak ve olayları objektif bir görüşle görerek... falan.... falan...</p>
<p>Tabiî derhal, tarafsız olmadığım iddia olunacak; okuyucularım emin olsunlar ki tarafsızım ve bildiklerimin hepsini yazmıyorum. Hepsini yazsam dünya yerinden oynar. Dünyayı yerinden oynatmayı doğru bulmuyorum, bir... Çünkü o zaten oynamış, daha çoğuna dayanamaz.</p>
<p>İspat hakkı olmadığı için yazdıklarım kanunlara aykırı düşebilir, iki...</p>
<p>Bir üçüncü sebep daha var: Başkalarının hesabına ben utanıyorum.</p>
<p>Dünya bin bir türlü süt emmiş insanlarla doludur. Ayrıca her insan az veya çok inek sütü de içmiştir. Demek ki her insanın bir anası, bir de inekten sütanası var. Tabiî her ineğin bir öküz kardeşi olur. Şu halde her insanın da bir öküz dayısı var demektir. İnsanların niçin zekâ ve insanlık dışında hareket ettikleri anlaşılıyor değil mi? Her insan bir öküzün yeğenidir. Oğlan dayıya, kız halaya çeker derler. Herhalde bazı insanlar, süt dayılarına fazla çekiyorlar. Bundan da cihanın huzursuzluğu doğuyor.</p>
<p>İnsanların ister kendi yaratılışlarından, ister süt dayılarına çekmekten olsun bu kadar düşmeleri bana huzursuzluk verir; dünyadan tiksinirim.</p>
<p>Fahişeler vardır, namustan bahseder. Kanaatini ve kalemini satmışlar vardır, vicdandan dem vurur. Vurguncular vardır, ağızlarından fazilet sözü düşmez. Çifte pasaport ular vardır, vatan diye haykırır. Palikaryalar vardır, kahramanlık iddia eder. Bazı iyi niyet sahipleri de bunların hepsine inanır. Gel de bu insanların arasında huzur içinde yaşa.</p>
<p>Bu felsefeler de nereden çıktı diyeceksiniz. Çağrışımlar insanı aldığı gibi böyle yüksek fikirlere iletiyor. Yükseliş hoş, fakat bir de hakikate iniş var ki düşman başı a... Biz yine gelelim konumuza:</p>
<p>Vaktiyle bizdenken sonra dönen, askerliğini yapmadan vatandan uzaklaşarak Amerika'da yerleşen ve Amerikan vatandaşı olan bir Reha Oğuz Türkkan var ki bu dâvada mühim yeri olduğu için ondan bahsetmek bir zarureti mecburiyyei kaviyye'dir.</p>
<p>Bu acayip söz de nereden çıktı diyecekler. Gerçi ben &quot;Kül Tegin&quot; çağından kalma bir Gök Türk isem de arasıra böyle Osmanlılığım da tutar. Osmanlı yazı diliyle söylerim. Yukarıdaki Osmanlıca tamlamada az buçuk yanlış da var ama &quot;benle&quot;, &quot;senle&quot; diye Ermeni ağzıyla konuşan, Galatasaray'a &quot;Gaasaray&quot;, Beşiktaş'a &quot;Beştaş&quot; diyen bugünkü gençler onu nerden anlayacak? Bugünkü gençler bu gibi fikir meselelerinden ziyade &quot;antrenman&quot;la uğraşırlar ve &quot;yerden muazzam oynayan Macarlar&quot;a karşı millî kahramanları Lefter'in golü ile galip gelen millî takımları şerefine trende, vapurda nâra atarlar.</p>
<p>Biz yine Reha Oğuz Türkkan'a gelelim. Mister Reha Oğuz Türkkan (belki şimdi Törkkeyn olmuştur) şimdi 43 yaşlarındadır. Eski Kadastro Umum Müdürü Halit Ziya Türkkan'ın ortanca oğludur. Ankara Hukukundan çıkmadır. Tanışmamızın, ister istemez uzunca olan hikâyesi şudur:</p>
<p>1938 yazında bir gün Maltepe'deki evime gelen ve kendisini &quot;Orhan Türkkan&quot; diye tanıtan bir genç benimle görüşmek istediğini söyledi. Görüşelim dedim. Cebinden çıkardığı bir kâğıdı uzatarak &quot;Hâlâ bu fikirde misiniz?&quot; diye sordu. Kâğıda baktım. Vaktiyle Atsız Mecmua'da çıkan manzumelerimden birinin son dörtlüğü idi:</p>
<p>Hey arkadaş!</p>
<p>Bu yolda ben de coşkun bir selim;</p>
<p>Beraberiz seninle... İşte elinde elim</p>
<p>Seninle bu hayatın gel beraber gülelim</p>
<p>Ölümüne, gamına, tipisine, karına...</p>
<p>Aktörce hareketleri sevmediğim için bu &quot;numara&quot; hiç de hoşuma gitmemekle beraber: &quot;Evet! Hâlâ bu fikirdeyim&quot; diye cevap gerdim. Karşımdaki genç &quot;Öyleyse konuşabiliriz&quot; diyerek çantasını açtı.</p>
<p>Birtakım kâğıtlar çıkarmağa ve anlatmağa başladı. Türkçü bir dergi çıkaracaklarım, Türkçülüğü yaymak için bir dernek kurduklarını, benden de yazı istediklerini söyledi.</p>
<p>Bunun nasıl bir dernek olduğunu, kimlerin bulunduğunu, başkanlarını sordum. Derneklerinin gizli olduğunu, seksen kadar üyeleri bulunduğunu bildirdi ve başkanlarının adını verdi: Avni Motun.</p>
<p>Bu adı ilk defa işitiyordum. Hepsi olabilirdi. Fakat beni henüz gören bir gencin gizli dernekten bahsetmesi... Olamazdı diyecektim ama işte o da olmuştu. Bu seksen kişinin kimler olduğunu sordum. Ankara’daki yüksek öğrenim ve lise gençleri olduğu cevabını verdi.</p>
<p>1944 olaylarına kadar insanlara inanan bir tabiatım vardı. &quot;Deve uçtu&quot; gibilerinden tabiat kanunlarına aykırı bir şey olmadıkça söylenenlere inanıyordum. 1944'te insanların ne Hint kumaşı, yahut</p>
<p>Amerikan naylonu olduğunu anladıktan sonra, büyük adam denilenlerin mikrop kadar küçük çapta bulunduklarını gördükten sonra inancım değişti. Şimdi &quot;Deve geviş getirdi&quot; deseler inanmıyorum. Çünkü insanlar geviş getiriyor.</p>
<p>Orhan Türkkan, Türkçülükten bahsederek hoşuma, gizli dernek diyerek de garibime gidiyordu. &quot;Türkçülük&quot; Türklerin ülküsü, kurtuluş yolu idi. Her bakımdan meşru bir davranıştı. Öyleyse neden gizli oluyordu? Kendisine sordum:</p>
<p>&quot;Dergi çıkarmak için yüksek tahsil mezunu bir yazı müdürü is er (o zaman öyleydi). Onu nereden bulacaksınız?&quot;</p>
<p>Sorum üzerine Ankara Lisesinde edebiyat öğretmenleri olan Fevziye Abdullah'ın yazı müdürlüğünü üzerine aldığım söyledi. Fevziye Abdullah'ı tanıyordum. Kendini ilme vermiş, nerden anlayacak? Bugünkü gençler bu gibi fikir meselelerinden gayet mütevazı, münzevi ve çekingen bir öğretmendi. Sırası gelmişken Maarif Vekili sayın Celâl Yardımcı' ya şunu haber vereyim ki bu Fevziye Abdullah, lisede bırakılması değil profesör yapılması gereken bir bilgindir. Tanzimat çağı ve sonrası edebiyatının en büyük uzmanıdır. Sayın Celâl Yardımcı yetkisini, otoritesini kullanarak onu doğrudan doğruya bu kürsünün profesörlüğüne getirirse memlekete ve edebiyatımıza büyük hizmet etmiş olur. Fevziye Abdullah bu kürsüye imtihanla getirilemez. Çünkü onu imtihana çekebilecek kimse yoktur. O, kendisini imtihan edecek olanlara daha yıllarca hocalık edebilir.</p>
<p>Fevziye Abdullah'ın bu meziyetlerini nereden bildiğim sorulacak. Onu da arz edeyim:</p>
<p>Ben, Türkiyat Enstitüsünde asistanken Fevziye Abdullah edebiyat talebesiydi. Bizim üstat Köprülüzade, Barthold'dan &quot;tamamıyla bihaber olarak&quot; mühim ilmî keşfiyatla meşgul bulunduğu için çok defa derse gelmez, telefon ederek; &quot;Nihal, sen derse bakıver&quot; derdi. Ben de yetkim olmadığı halde derslere bakıverirdim. İşte Fevziye Abdullah'ı o zaman tanıdım. Ciddi ve çalışkandı. Anlamadığı noktayı öğrenmeden bırakmazdı. Bu sistemli çalışmalar, yemişini vermekte gecikmedi. Mezun olduktan sonra yayınladığı kitaplar ve makaleler, o konularda yazılanların en mükemmelidir. Eserlerinden bazıları doktora tezi de olur, doçentlik tezi de olur. Bugünkü profesörler arasında</p>
<p>onunkiler ayarında eserleri olan azdır. Bu sebeple kendisinin son çağ Türk edebiyatı kürsüsüne getirilmesini millî menfaat gereklerinden sayıyorum.</p>
<p>Sayın Yardımcı bu teklifimi kabul etmezse, günün birinde Maarif Vekili olduğum takdirde ilk yapacağım işin bu olacağını bildireyim. Sen de Maarif Vekili olabilir misin diyecekler. Niçin olmasın? İsmet İnönü Cumhur Başkanı olduktan sonra ben neden Maarif Vekili olmayayım?</p>
<p>İşte bu kadar ciddi olan Fevziye Abdullah'ın adı, bu kadar ciddi gözükmeyen bir işe karışınca onun da gizli derneğe girip girmediğini sorup menfi cevap aldım. Velhasıl bu bir sürü birbirini tutmayan sözler şüphelerimi canlandırdı.</p>
<p>Orhan Türkkan kendisini ve sözlerini şüpheyle karşıladığımı görünce taktiği değiştird . Kendilerinin, vaktiyle yayınlamış olduğum Atsız Mecmua ve Orhun'dan millî feyiz aldıklarını, kendi çıkaracakları Ergenekon'un da Atsız Mecmua ve Orhun yolunda gideceğini söyledi. onra programlarını anlattı. Bu &quot;Muhayyelâtı Aziz Efendi&quot; kabilinden bir şeydi. Felsefe, içtimaiyat, ruhîyat, tarih, şiir, roman, siyaset alanında yüzlerce eser yazılacak falan...</p>
<p>Nihayet uzun konuşmaların gayesine vardık: Benden yazı istedi. Henüz kendilerini tanımadığımı, yazı verebilmek için dergilerim görmemin şart olduğunu söyledim. O zaman: &quot;Atsız Mecmua'da çıkmış olan eski manzumelerinizi dergimize alabilir miyiz?&quot; diye sordu. &quot;Alabilirsiniz&quot; dedim. Görüşme sona erdi.</p>
<p>Bir müddet sonra Avrupa şehirlerinin birisin den bir kart aldım. &quot;Reha Oğuz Türkkan&quot; imzasını taşıyordu. Reha, bana gelen Orhan Türkkan’ın kardeşiydi. Gözlerini tedavi için gittiği, Avrupa'dan Ankara'ya döndükten sonra da mektuplar yazmağa, Ergenekon hakkında izahat vermeye, Türkçülük için ne şekilde çalışmaya hazırlandıklarından bahsetmeye başladı. O da gizli dernekten dem vuruyor, büyük tasarılardan söz açıyordu. Halbuki ben gizli derneğin de, onun başkam diye tanıtılan Avni Motun'un da hayal mahsulü olduğunu anlamıştım. Çünkü tanınmış Kun Yabgusu &quot;Mete&quot;nin adının daha doğru söylenişi olan &quot;Motun&quot;u o zaman bizde birkaç Türkiyatçıdan başka kimse bilmiyordu. Bunu ısrarla ileri süren de Hüseyin Namık Orkun'du. Belliydi ki Hüseyin Namık'la temasta bulunup ondan da yazı almağa çalışan Reha Oğuz Türkkan, bu adı ondan öğrenmiş ve muhayyel bir Avni'nin sonuna ekleyerek esrarlı bir şahsiyet yaratmıştı. Maksat, esrarlı bir hava meydana getirerek gençlerin ilgisini çekmek ve Avni Motun'un mutlak vekâletini alarak, onun adına söz yürütmekti.</p>
<p>10 Kasım 1938'de aylık &quot;Ergenekon&quot; dergisinin ilk sayısı çıktı. Bu ilk sayıda benim eski bir manzumem &quot;Bozkurt&quot; imzasıyla yayınlanmıştı. Kendilerine imzamın değiştirilmesi için yetki vermediğimden bu hareketleri üzerine derhal notlarım kırdım. Benden sıfır aldılar.</p>
<p>Sıfır aldılar da ne oldu diyeceksiniz. Hiç!.. Fakat hiç deyip de geçmemeli. Bu &quot;hiç&quot; her şeyin sonudur. Burada meşhur Osmanlı hikâyesini hatırlamamak imkânsız. Hikâye şu:</p>
<p>Adamın biri gelip vezirin makamına oturmuş. Vezir onu görünce yarı hayret, yarı öfkeyle sormuş: &quot;Kimsin?&quot;</p>
<p>Adam gayet kayıtsız bir tavırla soruyu soru ile karşılamış:</p>
<p>&quot;Sen kimsin?&quot;</p>
<p>Vezir şaşkın, cevap vermiş:</p>
<p>&quot;Vezirim!&quot;</p>
<p>&quot;Sonra ne olacaksın?&quot;</p>
<p>&quot;iki tuğlu vezir olacağım!&quot;</p>
<p>&quot;Sonra?&quot;</p>
<p>&quot;Sonra üç tuğlu vezir olacağım!&quot;</p>
<p>&quot;Daha sonra?&quot;</p>
<p>&quot;Daha sonra da sadrazam olacağım!&quot;</p>
<p>&quot;Ondan sonra ne olacaksın?&quot;</p>
<p>Vezir şaşırmış. Çünkü sadrazamlıktan sonra olacağı bir nesne yok.</p>
<p>&quot;Hiç&quot; diye cevap vermiş. O zaman öteki gülümsemiş:</p>
<p>&quot;Sen yıllarca çalıştıktan sonra hiç olacaksın. Ben şimdiden hiçim. Şimdi kim olduğumu anladın mı?&quot;</p>
<p>Ben sıfır veredurayım, Reha Oğuz Türkkan &quot;Birleşik dünya devleti&quot;nin hariciye vekili olmaya lâyık bulunduğunu ispat edecek işlerle meşguldü. Meselâ &quot;Atsız da bu gizli derneğe girmiş midir?&quot; diye soranlara &quot;Evet&quot; diyor, fakat &quot;Kendisi böyle bir şeyden haberi olmadığını söylüyor&quot; denilince de &quot;Mezun değildir, söyleyemez&quot; cevabını veriyordu.</p>
<p>Bana yazdığı mektuplarda &quot;Orhan Türkkan&quot;dan bazen &quot;küçük kardeşim&quot; bazen &quot;ağabeyim&quot; diye bahsetmesi de bir hârika, hem de hâkirai farika idi. Belki kendilerinden hangisinin büyük olduğunu bilmiyorlardı, yahut da büyüklük, küçüklük izafi olduğuna göre içlerinden hangisinin büyük sayılacağı hakkında daha karar vermemişlerdi. Fakat eloğlu onların kararını bekler mi? İşte şüphem artmıştı. Tam bu sırada Ankara'daki Ziya Özkaynak'tan bir mektup aldım. Özkaynak, Reha Oğuz'un bir takım çocukça hareketlerinden, plânlarından bahsediyordu. Lâkin bunlar o türlü çoklardı ki boş yere insanın başını belâya sokar, tilkinin tilkiliğini anlatıncaya kadar postunu kaybetmesi gibi bunların çocukluk olduğu ispat olunana kadar insan tabiî ecel ile ölüp gidebilirdi. Bunları haber alınca kendisine sert bir mektup yazdım. Bu türlü davranışlardan vazgeçmesini öğütledim. Aksi takdirde dergilerinde eski manzumelerimin yayınlanmasına dahi izin vermeyeceğimi, dergilerim kimseye tavsiye etmeyeceğimi bildirdim.</p>
<p>Aşağıdan alan bir mektupla cevap verdi ve yakında İstanbul’a gelerek benimle görüşeceğini bildirdi. 1939'un yaz aylarında Reha Oğuz'la teşerrüf etmemiz kabil oldu. Reha Oğuz benden çok, kardeşim Nejdet Sançar'la mektuplaştığı için yine onun vasıtası ile beni görmek istiyordu.</p>
<p>İşte, söz kardeşim Nejdet Sançar'a gelince yine bir parantez açmak gerekecek. Neden aynı konu üzerinde aralıksız gitmediğim, niçin ara sıra böyle saptığım sorulabilir. Kim bilir, belki de Mevlâna'nın Mesnevîsi'ni taklit ediyorum. Onun eseri içice masallardan yapma değil mi? Neden benimki de dış dışa hakikatlerden mürekkep olmasın? Benim bu sapmalarımı hoş görmeyenler bazı büyük siyasîlerin sapıtmalarına ne diyecekler?</p>
<p>Görülüyor ki tenkitlere cevaplarım hazırdır. Onun için ben yine sözü Nejdet Sançar' a getireyim ve 1944 mahkemesinde Halk Partisi hâkimiyetini tehlikeye düşüren bir olayı sırası gelmişken şurada açıklayayım:</p>
<p>Nejdet Sançar benim öz kardeşimdir. Yani ana baba bir kardeşimdir. Ve benden 5 yıl, 4 ay, 11 gün küçüktür. Ben 12 Ocak 1905'te doğdum. O 1 Mayıs 1910'da doğdu. Yaş farkımızın doğru olup olmadığını matematiği kuvvetli olanlar hesaplasın.</p>
<p>Peki, öz kardeş oluyoruz da neden soyadlarımız aynı değil? İşte Halk Partisi bundan kuşkulandı. Acaba ayrı soyadı almakla güttüğümüz gizli maksat ne idi? Merkezden ani bir darbe ile hükümeti kansız olarak ele mi geçirecektik? Yoksa kardeş değilmişiz gibi gözüküp akla gelmeyen başka plânlar mı tatbik edecektik? Buracıkta bununda cevabını vermek faydalı olur.</p>
<p>Bir kere şunu söyleyeyim ki ben devletin bana bahşedeceği soyadına muhtaç değilim; onu soysuzlar düşünsün. Devletin, yani o zamanki Halk Partisinin kabul ettiği Soyadı Kanunu yanlış ır. Çünkü Türkler’de soyadı isimden sonra değil, önce gelir. Dilin yapısı böyledir, ille Avrupalılara benzeyeceğiz diye soyadını sona almak, şuur altına işlemiş bir aşağılık duygusunun mahsulüdür. Biz Avrupalı falan değiliz. Buz gibi Asyalıyız ve hepsinden üstün olarak da Türk’üz.. Anladın mı monşer? Avrupalı olmak meziyet olmadığı gibi, Asyalı olmak da kusur değildir. Unutma ki Arnavut Avrupalı fakat Japon Asyalı’dır.</p>
<p>Bizde Soyadı Kanunu çıktığı zaman Anadolu Türklerinden yüzde doksan beşinin soyadı vardı ve bu soyadları çok defa &quot;oğlu&quot; ile bitiyordu. Çapanoğlu Ahmet, Kadıoğlu Mehmet, Göcenoğlu falan, Mızrakoğlu filân... Tarihimizde de bu türlü soyadları bol bol vardı: Osmanoğlu Murat, Aydınoğlu Umur, Karamanoğlu İbrahim ve başkaları... Şimdi alışılmış ve dilin yapısına uygun düşmüş bu isimleri bırakıp da İbrahim Karamanoğlu, Murat Osmanoğlu demekte mana var mı idi? Yoktu amma oldu işte...</p>
<p>Bize gelince: Asıl soyadımız &quot;Çiftçioğlu&quot;dur. Kökümüz de Gümüşhane vilâyetinin Dorul kazasının Midi köyüdür. Şimdi 8 evli bir köy olan Midi'de artık Çiftçioğlu hanedanından kimse kalmamıştır. Birtakımı Yozgat vilâyetinin köylerine göçmüş, daha talihsiz olan bir bölümü, yani bizim ailemiz de İstanbul'a yerleşmiştir. Bize ırkçılık köydeki atalarımızdan kalmadır. Çünkü Çiftçioğulları’nın tarihi, oturdukları yerin yakınındaki Rum manastırının tahribi ile başlar.</p>
<p>Bu &quot;Çiftçioğlu&quot; soyadı, tabiî nüfus kâğıtlarımızda yazılı değildi. Çünkü eskiden soyadları yazılmaz, dini ve mezhebi yazılırdı. Soyadı Kanunu çıktığı zaman ben ve babam ayrı ayrı yerlerde idik. Nejdet Sançar ise askerliğini yapıyordu. Soyadı Kanununun metni gündelik gazetelerde çıkmamıştı. Sözde özetleri yayınlanmış ve bunlar da bermutat yanlış olmuştu. Meselâ &quot;oğlu&quot; ile biten soyadları alınmayacak diye yazılmıştı. Tarihî soyadları da alınmayacaktı.</p>
<p>Ben eskiden beri yazılarıma &quot;Atsız&quot; imzasını attığım için soyadı olarak bunu seçtim. Son Günü müracaat etmiştim.</p>
<p>Memur:</p>
<p>&quot;Atsız'ı soyadı olarak alamazsınız&quot; diye kestirip attı.</p>
<p>&quot;Neden?&quot;</p>
<p>&quot;Tarihî isimdir!&quot;</p>
<p>Bilgin bir memura çatmıştık. Ne yapmalıydım? Ondan daha bilgin olduğumu ispat etmeliydim. Ettim de:</p>
<p>&quot;Tarihi olan, &quot;d&quot; ile yazılan Atsız'dır. Benimki &quot;t&quot; ile yazılıyor!&quot;</p>
<p>Benim bu bilgiçliğim karşısında memur habtoldu ve:</p>
<p>&quot;Ha!. O zaman olur&quot; diye cevap verdi.</p>
<p>Kardeşim, soyadını mensup bulunduğu askerî birlik yolu ile tescil ettirdi. Galiba o da son günlere kalmıştı. Aklına &quot;Sançar&quot; gelmiş.</p>
<p>Babam ise, yine gazetelerin tesirinde olarak &quot;Çiftçioğlu&quot; soyadını alamayacağını düş nüp memura &quot;Soyadım Çiftçi olacak&quot; demiş. Memur listeye bakarak: &quot;Bu isim alındı, başkasını bulun&quot; diye cevap vermiş. Soyadı Kanununa göre bir nüfus dairesinde aynı soyadı iki ayrı aile tarafından alınamayacaktı. Babam o zaman altmışına pek yakın ve hayattan yorgun bir insandı. Memura şöyle demiş:</p>
<p>&quot;Rica ederim: başına veya sonuna &quot;öz&quot;, &quot;er&quot; veya &quot;man&quot; gibi bir şey ekleyerek şu işi bugün bitiriverin&quot;</p>
<p>Anlaşılan, Halk Partisi çağında bazı insaflı memurlar varmış. Babama:</p>
<p>&quot;Dilekçe yazın&quot; şeklinde bir hikmet savurmayarak &quot;Hayhay&quot; cevabını vermiş. Babamın soyadı da &quot;Özçiftçi&quot; olarak tescil olunmuş.</p>
<p>Bereket versin, Halk Partisi, babamın da ayrı soyadı taşıdığını bilmiyordu. Yoksa kim bilir ne kadar huzuru kaçacak, nasıl tedbirlere başvuracaktı...</p>
<p>Soyadı meselesini hallettik. Şimdi Reha Oğuz Türkkan'a dönelim.</p>
<p>1939 yazında Nejdet Sançar Sivas'tan İstanbul’a gelmiş ve bizim Maltepe'deki konağımızda kalmağa başlamıştı, işte bu sırada Reha, onunla mektuplaşarak buluştu, eve geldi. Ufak tefek, esmer, gözlüklü bir gençti.</p>
<p>Kendisine Avni Motun'u sordum. Şu masalı anlattı: Avni Motun ana cihetinden akrabası imiş. Onlara ilk Türkçülük sevgisini o vermiş. Hattâ bahis konusu olan 80 genci dernek halinde toplayıp da Türkçülük telkini yapan Avni Motun imiş. Fakat bu gençlerin hepsiyle temas etmez, yalnız 6 tanesiyle görüşürmüş. Bu altı kişi de ondan aldıkları dersleri ötekilere öğretirlermiş. Aralarında büyük bir disiplin varmış. Gençlerin Avni Motun'a güveni büyükmüş. Fakat iki yıl önce Avni Motun ölmüş. Onunla bizzat temasta bulunan altı kişi, ölümünü öteki üyelerden saklamışlar. Çünkü duyarlarsa belki dağılırlarmış. Şimdi Reha Oğuz, Avni Motun adına söz söyleyerek o gençleri idare ediyormuş. Masal şahane idi. Film konusu da olabilirdi. Fakat tabiî, bana bu uydurmaları terbiyeli terbiyeli anlatan gence &quot;Yalan söylüyorsun&quot; diyemezdim. Zamanla düzelir diye düşündüm. Reha’nın düzelmesi için birkaç asırlık bir zaman lâzım olduğunu o anda hesaplayamazdım.</p>
<p>Ailesini, ırkını sordum. Ziya Gökalp'in, &quot;Kızıl Elma&quot;sının yeni bir rivayetini anlattı: Baba yönünden Kastamonulu, anne tarafından Azerbaycanlı imiş. Bana mufassal bir soy kütüğü verdi: &quot;İsterseniz nüfus kütüklerinden tahkik edebilirsiniz&quot; dedi.</p>
<p>Bu da olmamıştı. Çünkü bizde ne nüfus kütüklerinden, ne de orman kütüklerinden bir kimsenin atalarını çıkarmağa imkân yoktu. Nüfus teşkilâtımız yeni olduğu için bu kayıtlara dayanarak ancak dedelerimizi öğrenebilirdik. Daha ilerisi aile rivayetlerine kalıyordu. Reha Oğuz, güven telkin etmek isterken aksi oluyordu. Gittikten sonra Nejdet Sançar' la kısa bir konuşma yaparak samimi gözüktüğü müddetçe kendisine yardıma karar verdik. Bilhassa Türk tarihine ait birçok şeyler sorarak not etmesi, öğrenmek isteğine delil gibi gözüküyordu. Bu sebeple &quot;Belki düzelir&quot; diyerek, kapatılan Ergenekon dergisi yerine çıkarmaya başladığı &quot;Bozkurt'a yardımı kararlaştırdık.</p>
<p>Bir ara, işler düzenine girer gibi oldu. Avni Motun ve disiplinli 80 genç masalları unutuldu. Yaşlı ve genç bir hayli Türkçü &quot;Bozkurt'a yazmağa başladı. Durum iyi gözüküyordu. Fakat bu iyi durum çok sürmedi. Reha Oğuz'un ötede beride, bilhassa Ankara'da beni över gibi gözükürken gözden düşürmeğe uğraşan hareketlerini duyuyor, fakat umursamıyordum. Reha: &quot;Atsız iyidir, ateşlidir. Yalnız muvazenesizdir&quot; yollu propagandalar yapıyor ve Girit kabadayılarım akla getiriyordu. Giritliler, kendilerini övmek için şu şekilde konuşurlarmış: &quot;Ahmedaki çok zorlu adam ır. Kimseden korkmaz. Şunu yapar, bunu yapar. Yalnız benden biraz çekinir.&quot;</p>
<p>Bizim ahbap, beni övdükten sonra &quot;muvazenesizdir&quot; demekle bunun bir başka türlüsünü yapıyordu.</p>
<p>Tekâmül icabıdır diye ikide bir fikir değiştirmiyordum. Dün göğe çıkardığımı bugün yerin dibine sokmuyordum. Ne sarhoş olup kendimi kaybediyor ne de el âlemi güldüren nazariyeler icat ediyordum. Muvazenesizlik bunun neresindeydi? Fakat Reha Oğuz dostumuz, eksik olmasın yüzüme gülüp iltifatlar savururken bu hikmetleri de etrafa yayıyordu. Kim bilir, belki de onun muvazenesi bu türlü idi de ben anlayamıyordum.</p>
<p>Bunu da sineye çekmek üzere iken Bozkurt dergisi in 1940 Ağustosunda çıkan beşinci sayısında Reha Oğuz'un &quot;Gürcülerin ırkı hakkında&quot; başlıklı yazısı yayınlandı. Bu yazıda Gürcülerin Turan ırkından olduğunu ispat ettim sanıyordu. Buradaki fikir hem ilmî hakikate, hem de bizim Türkçülük ve ırkçılık prensiplerimize aykırı olduğu için itiraz ettim. Hele o makalede kendi soy kütüğü hakkında verdiği bilgi bana verdiği şecereye uymadığı için şüphem arttı. Bu &quot;esrarlı&quot; işlerin içyüzünü öğrenmek için biraz zaman harcadım. O zaman Mühendis Mektebi öğrencisi olup Reha Oğuz'un mutlak vekili gibi gözüken &quot;Cihat Savaş Fer&quot;e bir oldu bitti yaparak Avni Motun'un muhayyel bir şahıs olduğunu itiraf ettirdim. Ankara’daki 80 kişilik disiplinli gizli cemiyetin de Reha Oğuz Türkkan, Orhan Türkkan ve Cihat Savaş Fer'den mürekkep bir disiplinsiz topluluk olduğunu öğrendim.</p>
<p>Acaba Reha bunu neden böyle yapıyordu? Belki karanlıktan hoşlanıyor, belki de böylelikle kendi kendisini tatmin ediyordu.</p>
<p>Onun başka türlü bir insan olduğunu daha sonraki konuşmalarımızın muhtelif saflarında anladım. Reha Oğuz Türkkan bizim anladığımız mânada adam değildi. Belki de Merih’ten gelmişti.</p>
<p>Zihniyetlerindeki aykırılık dolayısıyla bence Merih’ten değil, daha uzak bir yıldızdan gelmiş olmalıydı. İhtimal, çok medenî olan o yıldızdaki yaratıklar, uygunsuz hareketleri dolayısıyla Reha'yı cezalandırmak için bir uçan daire ile dünyaya sürmüşler, sürgün yeri olarak da bilerek veya bilmeyerek Türkiye'yi seçmişlerdi.</p>
<p>Reha'nın fezadan geldiğini gösteren deliller şunlardı: Bir gün Yalova'ya giderek Cumhur Başkanı İnönü ile bir konuşma yaptığım söylemişti. Bu konuşmada Türkiye'nin niçin savaşa katılmadığını sormuştu. Bu konuşmanın soru ve cevaplarını bana kâğıttan okumuş ve bu okuduklarını, İsmet Paşa'nın yanından çıkar çıkmaz hemen tespit ettiğini ilâve etmişti. Cevaplar İsmet Paşa'nın ağzından çıkmışa benziyordu. Çünkü kaçamaklıydı. Bununla beraber bu mülakatın İsmet Paşa ile değil, dünyaya gelirken yol üzerinde bulunan herhangi bir yıldızdaki herhangi bir devlet başkanıyla yapıldığı muhakkaktı. Halk Partisi çağında böyle herhangi bir gencin İsmet İnönü ile uluorta konuşmasına imkân yoktu. Böyle bir konuşma İsviçre'de bile olamazdı.</p>
<p>Bir başka hârika da, ordu kumandanı Kâzım Orbay'a giderek, hükümeti dinlemeden doğuya taarruz etmesini telkin edeceği hakkındaki sözleriydi. Salih Omurtak olsa belki bu dediği olurdu ama sayın Kâzım Orbay'ın evvelâ Milli Şeften, sonra da sayın zevcesinden izin almadan bu taar uzu yapmayacağı belliydi.</p>
<p>Fakat Reha Oğuz'un en müthiş plânı, hazırladığı bir kanun tasarısı idi. Bu kanun gereğince melez Türk çocuklarının üç yaşından aşağı olanları idam olunacaktı.</p>
<p>Neden üç yaşından aşağı olanları?&quot; diye sormuştum. Onlar küçük oldukları için idamın farkında olmazlarmış.</p>
<p>Bu kadar büyük insaniyetçilik karşısında takdir duygularımızı ifadeden âciz kaldık ama böyle azametli bir plânın gerçekleşmesi için gereken yüksek vasıflardan mahrum olduğumuzu da kendisine anlatmakta kusur etmedik. Bu kanun tasarısından bir daha bahsetmedi.</p>
<p>Ona tam ve kesin teşhisi koymuştuk: Şeflik hastalığına tutulmuştu. Madem ki şeflik istiyordu, meselâ şef tren olabilir, kimse de kendisine itiraz etmezdi. Fakat o Devlet Demiryollarının şefliğine razı olmuyor, devlet gemisinin şefliğine gözünü dikiyordu.</p>
<p>Melezlerin yalnız küçüklerini idam etmekle kendisini kurtarmış oluyordu. Şimdi ise Türkçüler birer birer kendilerini ondan kurtarmaya çalışıyordu. Netice şu oldu ki herkes ondan birer birer uzaklaştı ve Reha Oğuz, Cihat Savaş Ferle yalnız kalarak &quot;Gök Börü&quot; dergisini çıkardı. &quot;Hesap veriyoruz&quot; başlıklı makale ile hepimizi batırarak Türkçü diye yalnız kendisini öne sürmekten çekinmedi. 1943 yılının Ocak ayında &quot;Hesap Böyle Verilir&quot; adlı bir broşür çıkararak Reha'ya gereken cevapları verdim.</p>
<p>O da buna &quot;Kuyruk Acısı&quot; adlı kitapla karşılık verdi. Reha'nın &quot;Kuyruk Acısı&quot; doğrusu çok acayipti. Bu kitapta kendisinin fezadan geldiğini gösterecek hayli sayfalar vardır. Hepimizi, bütün Türkçüleri aforoz etmişti. &quot;Türkçülüğe Girişi&quot; adlı kitabında beni yiğit ve atılgan bir Türkçü diye anlattığı ve bana hediye ettiği nushaya &quot;En yiğit Türkçüye&quot; diye yazdığı halde sonra korkak olduğumu ilân etti. Başka arkadaşların hepsine de birer kulp taktı. Bu şartlar içinde bizler izzet ve ikbal ile onun yanından uzaklaştık. O da Orhan Türkkan ve Cihat Savaş Fer ile olduğu yerde kaldı.</p>
<p>Bizde de kabahat yok değildi. Merhum doktor Rıza Nur, Reha'yı birkaç defa görmüş, hareketlerini kontrol etmiş ve hükmünü vermişti. 11 Mart 1940'da Nejdet Sançar'a yazdığı bir mektupta Reha'nın Türkçülüğü perişan edeceğini söylemiş, bize de &quot;Gümülcineli İsmail Hakkı Hürriyet ve İtilâf Fırkasında nasıl çok menfi bir rol oynadıysa Reha da Türkçülükle aynı şeyi yapacak&quot; demişti.</p>
<p>Ne de olsa tecrübeli, gün görmüş insandı. Dediği aynen çıktı. Onun sözünü dinleyerek daha o zamandan münasebetimizi kesseydik belki birçok kötü olayların önü alınırdı. Kısmet değilmiş...</p>
<p>1944 geldi, geçti. Kara günler &quot;yahşi&quot; ile &quot;yaman'ın kimler olduğunu ortaya çıkardı. Reha Oğuz, askerliğini yapmadan Amerika'ya kapağı değil de kendini attı. Oradan Cumhuriyet'e yazdığı makalelerin birinde bir zamanlar ırkçılığa kapılmış olmasından dolayı günah çıkardıktan sonra burada kalan ırkçıları da hidayete çağırdı. İyi ki melez çocuklar hakkındaki kanun tasarısını tatbik etmeğe fırsat bulamadı. Yoksa, zavallı Reha, şimdi Amerika'da vicdan azapları içinde kıvranacaktı.</p>
<p>Vaktiyle kendisiyle çatışmış olduğum Reha ile anlaşamamalığımızda kimin haklı, kimin haksız olduğunu belki tayin edemeyenler vardır. Bunlara şu gazete ilânını göstermekle iktifa edeceğim. Bu ilân 3 Ekim 1952 tarihli Vatan gazetesinden alınmıştır:</p>
<ul style="list-style:none;"><li>
<p><span style="font-weight:bold;">7. Bölüm HACİZ KARARI</span></p></li></ul>
<p>Bakaya kalmak suçundan sanık olup hâlen Amerika'da New York şehrinde ikamet eden ve bu sebeple gaip sayılan ve ilânen yapılan ihtarlara rağmen yurda dönmeyen Adalar As. Şubesi mükelleflerinden Halit Ziya oğlu 1330 D.'lu Reha Oğuz Türkkan'ın Türkiye dahilindeki emvalinin As. Y. U. K.'nun 216.'a maddesinin 2. No.'lu fıkrası gereğince haczine dair verilen ve ilgili mercilere tebliğ edilen 17 Eylül 952 gün ve 52,119 esas sayılı karar aynı kanunun 216.'cı maddesinin 4 No.'lu fıkrası gereğince ilân olunur. (536915542) Adli Amir Zavallı Adlî Amir! Reha Oğuz'un Amerikan vatandaşı olduğundan habersiz, hâlâ Türk vatandaşlarına yapılan işlemi yapmakla uğraşıyor. Onu Türk ordusuna bir fert eklenmiş ve ordunun kuvveti bir fertlik artmış olacak diye düşünüyor. Reha'nın bir toplulukta bulunmayışının o topluluk için ne büyük nimet olduğunu bilmiyor. Ben adlî âmirin yerinde olsaydım Eisenhower'e iadeli taahhütlü bir mektup yollayarak Reha Oğuz'un Amerikan ordusunda da askerlikten affedilmesini rica ederdim. Askerlik mütehassısları Amerika ile Rusya arasında çıkacak savaşta iki tarafın maddîmanevî kuvvetlerini hesaplayarak neticeler çıkarıyorlar ve Amerikanın harbi kazanacağını söylüyorlar.</p>
<p>Büyük bir strateji uzmanı olarak ben bu fikirde değilim. Reha Oğuz Amerika'da bulundukça Amerika savaşı kazanamaz. Hele onu askere alırsa savaş Amerika’nın bozgunu ile sona erer. Hele, Amerika'da sık sık görüldüğü gibi ona birdenbire binbaşılık falan verirlerse Amerika yok olup haritadan silinir. En iyisi Reha'yı füzeye koyup fezaya, gelmiş olduğu yere fırlatmaktır. Varsın milyonlarca yıl boşlukta dönüp dursun. Başı döner de belki kendine gelir.</p>
<p>Reha'nın Amerikan vatandaşı olduğunu nasıl bildiğim sorulacak. Merhum Reşat Nuri'den öğrendim Reşat Nuri ile Reha Oğuz Türkkan bacanaktırlar. Reşat Nuri bana bunu anlatırken Amerikan kanunlarında görülen zekâ örneklerini de nükteli bir şekilde hikâye etmişti: Amerikan kanunları Amerika'da doğan çocukları Amerikalı sayarmış. Bunların anne babaları da isterlerse Amerikan vatandaşı olabilirlermiş. Reha'nın bir çocuğu Amerika'da doğduğu için üçü de Amerikalı olmuşlar. Reha'nın bir de İstanbul'da doğan kızı vardı ki Amerikan kanunları onun Amerikalı sayılmasına elverişli değilmiş. Fakat onun da çaresi bulunmuş. Yine Amerikan kanunlarına göre Kanada'dan gelen herkes istediği anda Amerikalı olabiliyormuş.</p>
<p>Reha, büyük kızı &quot;Aslı&quot;yı alınca doğru Kanada'ya... Bir gece Kanada'da kalmışlar. Sonra Amerika’ya dönünce mesele hallolunmuş... Türkiye'de işlerin tuhaflığından bahsedenler bilmem buna ne derler? Amerika'nın bizden daha tuhaf olduğunu belki teslim ederler.</p>
<p>Zavallı Reha galiba Türkiye'de tutunamadığı için Amerika'ya kaçtı. Doğru, bu memlekette tutunmak kolay değildir. Meselâ Ahmet Emin Yalman’ın da bu memlekette yaşadığını düşündükçe benim de Kora'ya veya Arjantin'e kadar kaçasım geliyor. Geliyor amma, memleketin asıl sahibi olduğumu düşünerek vazgeçiyorum. Büyük bir sabırla Ahmet Emin'i Filistin'e gönderecek kanunun çıkmasını bekliyorum.</p>
<p>Reha'ya burada iken Ermenilik isnadı yapılmıştı. O da hem bunu reddetti, hem de kızına Aslı adını koydu. Malûmdur ki Aslı, &quot;Kerem ile Aslı&quot; hikâyesinde Ermeni papazının kızıdır. İhtimal ki artık ırkçılıktan vazgeçtiğini göstermek için böyle yapmıştı.</p>
<p>Bununla beraber, şaka bir yana, kendisi Amerika'da Türklüğe yararlı olmaktadır. Propaganda faaliyeti bakımından faydası dokunduğu gibi ara sıra İstanbul gazetelerine yazdığı yazılarda da müspet unsurlar çoktur. Fakat o artık bizim için ölmüştür. Daha doğrusu intihar etmiştir. Ne yapalım?.</p>
<p>İnsanlar binlerce yılın mirası olan birtakım özelliklerle doğuyor. Bu özellikler bazen bir ruh hastalığı şeklinde tecelli ediyor. İnsan kendisinin hâkimi değil ki... inlerce yıldan beri gelen ırsiyetlerin, kromozomların, genlerin esiri... Irkçılık bu bakımdan büyük bir hakikattir. Bu hakikat, cahil ve âdi gazetecilerin ağzında &quot;suç&quot; oluyor. Antropoloji ve embriyoloji büyük tabiat ilminin iki mühim dalı... Bunları inkâr edip de dünyadan habersiz birtakım sarhoşların yaverlerine mi ehemmiyet vereceğiz?</p>
<p>Reha Oğuz, kim bilir hangi kromozomların tesirinde olarak birtakım anormal hareketler yaptı. Fakat sıkı imtihan günü gelince bocaladı ve çaktı... Bizler ise.. Bizler yani birtakım Göktürkler, Uygurlar, Selçuklular, ilhanlılar ve Osmanlılar vatan sathı mailinde hâlâ sâbitkademiz. Hepimizden, Reha Oğuz'un ruhuna :</p>
<p>ElFatiha!</p>
<ul style="list-style:none;"><li>
<p><span style="font-weight:bold;">8. Bölüm İSMET İNÖNÜ'YÜ TANIYORUM</span></p></li></ul>
<p>İsmet Paşa Cumhur Başkanı olduğu gün en çok sevinenlerden biri de bendim. Askerdi. Aile babasıydı. Kindarlık gibi büyücek kusurları olmakla beraber çirkefli işlere adı karışmamıştı.</p>
<p>Atatürk'ün öleceği anlaşılınca yerine kimin geçeceğini, herkes gibi, ben de düşündüm. Devlet başkanlarına çok önem veririm. Türk ırkı, 3000 yıllık millî seciyesi icabı, başkanlarına göre şekil almağa alışmıştı. Başta iyi bir adam varsa Türk milleti kuvvetli, yoksa zayıf oluyordu. Kuvvetli bir başkanın, Türklüğü bazen büyük tehlikelerden kurtardığı görüle gelen şeylerdendi. Bu sebeple, artık mukadder olan Atatürk'ün ölümünden sonra, millî menfaat bakımından kimin başa geçmesi gerektiğini düşünmek elbette hakkımdı.</p>
<p>Bence Devlet Başkanlığına üç kişiden biri geçmeliydi: Kâzım Karabekir, Fevzi Çakmak veya İsmet İnönü.</p>
<p>Üçü de memleketin en büyük rütbeli askerleriydi. Kâzım Karabekir, 15.000 kişilik ordusuyla iki misli olan Ermenileri yenip pek çok silâh ele geçirmiş, Yunanlılara karşı yapılan taarruzda bu silâhlar çok işe yaramıştı. Kars ve Ardahan'ın anayurda tekrar katılması Kâzım Karabekir'in himmeti idi. Çok eski ve asil bir Türk ailesine mensup olması da ayrı bir seçkinliği idi.</p>
<p>Fevzi Paşa, Türk ordusunun en kıdemli askeriydi. Temiz ahlâkı ve doğruluğu dillere destandı. Anne cihetinden çok eski ve asil bir aileden geliyordu. Sakarya ve Dumlupınar meydan savaşlarında ordunun Genelkurmay Başkanlığını yapmıştı. Cumhuriyetin kuruluşundan beri de Türk ordusunun başında idi. Askerliği seven, kültürlü, çalışkan bir insandı.</p>
<p>İsmet Paşa, güya İnönü savaşlarını kazanmıştı. Söylendiği kadar başarılı bir antlaşma olduğunu kabul edemediğim Lozan görüşmelerinde siyasî tecrübe kazanmış, uzun Başbakanlık yıllarında tecrübesi pişmişti.</p>
<p>Mesele, bunlardan hangisinin başa geçmesi gerektiği değil, hangisinin başa geçebileceği idi.</p>
<p>Anayasa gereğince Cumhur Başkanı mebuslardan seçilebilirdi. Kâzım Karabekir Paşa o sırada mebus değil, menkûbdu. Erenköy’deki köşkünde münzevi ve old kça sıkıntılı bir hayat geçiriyordu. O halde CumhurBaşkanı olamazdı.</p>
<p>Fevzi Paşa, Genelkurmay Başkanı idi. Yani bilfiil ordunun başkumandanı idi. Mebus olmadığı için o da Cumhur Başkanı olamazdı.</p>
<p>Kala kala ismet Paşa kalıyordu. O da o sırada menkûbdu. Başbakanlıktan atılmıştı ama mebusluğu duruyordu. Cumhur Başkanı olabilirdi.</p>
<p>Atatürk'le İnönü’nün neden bozuştuklarının hikâyesini anlatmanın zamanı henüz gelmemiştir. Yalnız şu kadarı söylenebilir ki çatışma birçok kimsenin huzurunda olmuş ve İsmet Paşa Başbakanlıktan atılmıştır.</p>
<p>Atatürk'ün son zamanlarında Halk Partisi, yani Millet Meclisi Atatürkçü ve İnönücü olarak ikiye ayrılmıştı ve İnönü, sanıldığından daha kuvvetliydi.</p>
<p>Atatürk tarafları, Atatürk'ten sonra İsmet İnönü’nün başa geçmesini hiç istemiyorlar, bundan çekiniyorlar, İnönü’nün intikam almasından korkuyorlardı. Fakat İsmet Paşa'ya karşı kimi çıkarabilirlerdi? Hiç şüphesiz devrin faal siyasilerinden Şükrü Kaya veya Tevfik Rüştü Araş Cumhur Başkanlığına aday gösterilirse bütün millet sinir buhranı ile katıla katıla güler, Türkiye'de adam kalmazdı.</p>
<p>Bunun için Atatürkçüler, ismet Paşa'ya denk, hattâ ondan kuvvetli bir aday aradılar ve buldular: Mareşal Fevzi Çakmak.</p>
<p>Buluş çok güzeldi ve paşanın namuslu ve faziletli şahsiyeti bütün milleti toplayacak kudretteydi.</p>
<p>Fakat paşa, mebus değildi Açık mebusluklardan birine seçilirse formalite ikmal olunur, Atatürk'ün beklenen ölümü gerçekleştiği zaman Fevzi Paşa Cumhur Başkanlığına geçirilirdi.</p>
<p>Bunu sağlamak için Atatürkçüler adına üç kişilik bir heyet Mareşal Fevzi Çakmak'ı ziyaret etti. Üç kişiden biri Şükrü Kaya idi.</p>
<p>Bunlar durumu Mareşal'e arz ettiler ve Cumhur Başkanı olabilmesi için Millet Meclisine girmesini, bunun için de Genelkurmay Başkanlığından istifa etmesi gerektiğini bildirdiler.</p>
<p>Mareşalin hamuru askerlikle yoğrulmuştu. Ona askerlikten istifa et demek ö demekle eşitti. Bundan başka İsmet Paşa ile arasında hiçbir geçimsizlik yoktu. Onun Cumhur Başkan olmasında mahzur görmüyordu. Mareşal'i çekingenliğe sürükleyen bir nokta daha vardı: Gelenlerin samimiliğine inanamıyordu. Bunlar gizli bir plânın arkasında koşmuş olabilirler, ken isini Genelkurmay Başkanlığından istifa ettirdikten sonra Cumhur Başkanlığına başka birisini getirebilirlerdi. Bunları düşünerek teklifi kabul etmedi.</p>
<p>Üç kişi ise, Mareşal'e güven vermemelerine rağmen teklif ve niyetlerinde çok samimi idiler. İsmet Paşa'nın Cumhur Başkanlığını bir felâket sayıyorlardı. Bu sebeple şiddetle ısrar ettiler, dil döktüler.</p>
<p>Mareşal, bu adamların istedikleri anda üç maddelik bir kanun çıkarabileceklerini düşünerek:</p>
<p>&quot;Benim Cumhur Başkanlığım bu kadar lüzumlu ise Anayasay bir madde ekler, Genelkurmay Başkanlarının mebus olmadan Cumhur Başkanı seçilebileceğini kanunlaştırırsınız&quot; diye cevap verdi.</p>
<p>Berikiler, Mareşal'in arzusunu yerine getiremediler. Çünkü Atatürkçü olan mebusların bir kısmı da İsmet Paşanın ikinci Cumhur Başkanı olmasını tabiî görüyordu. Meclise böyle bir kanun maddesi getirilmesi fırtınalar koparabilirdi. Bundan dolayı kıyışamadılar. Sen bunları nereden biliyorsun diye soracaklar. Onu da söylersem yeryüzünde sır mı kalır?</p>
<p>Netice malûm; Atatürk ölünce İsmet Paşa oybirliği ile Cumhur Başkanı seçildi. Muhalifleri ve düşmanları bile esen havayı sezdikleri için ona rey vermişlerdi. Oylar sözüm ona gizli verildi amma kimin ne verdiğini herkes bilirdi.</p>
<p>İsmet Paşanın, Cumhur Başkanı seçildikten sonra Millet Meclisinde verdiği ilk nutku, o zaman öğretmen bulunduğum özel Yüce Ülkü lisesinin salonunda, öteki öğretmenlerle birlikte radyodan dinledim ve çok beğendim.</p>
<p>Fakat işte hepsi o kadar... İsmet Paşa celâdet göstermek istemiş, celâdetle işe başlamış, fakat sonra aksi doğrultudan esen rüzgârın fırtına olmasından korktuğu için yavaş yavaş çark etmeğe başlamıştı.</p>
<p>İsmet İnönü önce bir Anadolu turnesine çıkıp halkla temas etti.</p>
<p>Gazeteler bu gezintiyi, Milli Şefle köylü, esnaf ve diğer halk tabakaları arasındaki konuşmaları bütün tafsilâtı ile yazıyorlardı. Şef, kaç çocuğu olduğunu, ne kazandıklarını soruyor, bunları not ettiriyordu.</p>
<p>Bakalım bu konuşmalardan ne kerametler doğacak diye düşünüyordum ama Millî Şefin &quot;Lâf kıtlığında asmalar budayım&quot; kabilinden bazı sözleri beni hayal kırıklığına uğrattı.</p>
<p>İşte, bir çağrışım daha... &quot;Hayal kırıklığı&quot; deyince bunun eski şekli olan &quot;sukutu hayal&quot;i hatırladım ve şimdiki gençlerin buna &quot;sükûtu hayal&quot; deyişini düşündüm. &quot;Sukut&quot; düşmek demek, &quot;sükût&quot; ise susmak. Acaba gençler niçin böyle söylüyor? Sükût daha ince olduğu için mi? Belki... Yahut düşenin öldüğünü, ölenin de sükût ettiğini düşündükleri için...</p>
<p>Bana öyle geliyor ki İsmet Paşa, Cumhur Başkanı olduğu zaman devleti nasıl döndüreceği hakkında hiçbir plânı yoktu. Plânı varmış gibi gözükmek, halkı biraz oyalamak, bir miktar da gezip hava almak için bu çareye başvurdu. Çünkü mensubiyeti sırasında pek gezip tozamamış, hattâ galiba, meşhur kapalı manej salonu idmanlarını da yapamamıştı.</p>
<p>Ümit en sonra terk edilen şeydir. Hele ben, ümitlerimi en sonra bile kaybetmeyecek bir mizaçta idim. İsmet İnönü'nün fütuhatı yapacağı, zaferler kazanacağı hakkındaki ümitlerim yerinde idi. Bir de o kadar çok işim vardı ki İsmet Paşa iktidara geceli ne kadar olmuştur, fütuhat yapacak zaman gelmiş midir, bunları hesaplayacak vakit bulamıyordum.</p>
<p>Özel Boğaziçi Lisesinde edebiyat öğretmem idim. Bu lise rnavutköy’de idi. Kartal Mal tepesindeki evimizden mektebe tren, vapur ve tramvayla tam 2.5 saatte gidiyordum. Dönüşü de hesaba katınca günde beş saatim yollarda geçiyordu. Kendi tarih çalışmalarıma yeteri kadar zaman ayıramadığım için sıkılıyordum.</p>
<p>Sabahleyin 6.5'ta kalkan trene yetişmek için bir saat önce kalkıyordum. O zaman Maltepe'de asfalt yol ve sokak feneri bulunmadığı için kış günleri zifirî karanlıkta sokağa çıkmak ve batmadan istasyonu bulmak hayli cambazlığa bağlıydı. Köşkümüz d esk ve ahşap olduğu için gayet havadardır.</p>
<p>Odalarında bazen esrarengiz rüzgârlar eserdi. Allah selâmet versin, Yusuf Ziya Ortaç bir gün, kendine hâs sevimli edasıyla:</p>
<p>&quot;Azizim Atsız&quot; dedi. &quot;Seni dinç ve enerjik tutan şey bu zahmetli hayatın, bu konforsuz ve uzak evde oturuşun, bu düşmanlarla çevrili yaşayışındır. Şişlide bir kaloriferli apartmanda oturup ayda bin lira (Ortaç o zamanın bin lirasını söylüyordu) kazanç sağlasan sen de eyyam adamı olur, enerjini kaybedersin.&quot;</p>
<p>Yazılarından ziyade konuşmasıyla bir mizah dehası olan Yusuf Ziya Ortaç doğru düşünmüyordu. Çünkü o, konforsuzluğun, yazı yazmak isteyenlere ne kadar zaman kaybettirdiğini bilmiyordu. Onun bu fikrinde isabet olsa, Halk Partisi bana lüks bir apartman tahsis edip &quot;Hidemâtı gayrı vataniyye&quot; tertibinden on bin, hattâ yüz bin lira maaş bağlamaz mıydı?</p>
<p>Benim Türk tarihi üzerinde hiç bir karşılık beklemeden çalıştığımı gören Üstat Mükrimin Halil de, daha iyi şartlar içinde daha verimli çalışacağımı düşünmüş olmalı ki resmî liseye naklim için Hasan Ali'ye başvurup aynı nakaratı dinledikten sonra Cumhur Başkanına mektup yazmamı tavsiye etti.</p>
<p>İsmet Paşanın Türkçülüğe düşman olduğunu henüz anlamış değildim amma kendisinden fazla bir şey ummanın yersiz olacağı hakkında yavaş yavaş bir kanaate varıyordum. Üstat Mükrimin'e sordum:</p>
<p>&quot;Bu mektuptan bir fayda sağlanacağını umar mısınız?&quot;</p>
<p>Üstat Anadolucu idi. İsmet Paşa da Anadolulu olduğu için onun bir &quot;yahşi kişi&quot; olduğuna inanıyordu:</p>
<p>&quot;Mektubun tesir yapar. Uğradığın haksızlığı düzeltir&quot; diye cevap verdi. Bunun üzerine 12 Ekim 1941 Pazar günü İsmet Paşaya uzun bir mektup yazdım. Şöyle başlıyordu:</p>
<p>Reisicumhur Hazretleri,</p>
<p>9 yıldan beri şahsıma karşı yapılmakta olan haksızlığı, kanunî yollarla ve istidalarla düzeltemediğim için, son çare olmak üzere zatı devletlerine başvurmak mecburiyetinde kaldım.</p>
<p>Bundan sonra tafsilâtı ile maceramı anlatıyor, lise mezunlarının lise ğretmeni yapıldığı bir zamanda benden istifade etmemenin acayipliğini belirtiyor ve Devlet Başkanına şahsî bir mesele için müracaatın isabetsizliğini takdir etmekle beraber bütün kanunî kapılar kapandığı için çaresiz kalarak bu yolu ihtiyar ettiğimi bildiriyordum. Artık vâhimelerin kâbusu altında yaşamak istemediğimi ve İsmet Paşa hakka inanmış olduğu için uğradığım zararın telâfisini beklediğimi derin saygılarımla ilâve ediyordum.</p>
<p>Bu mektubu mahsus eski harflerle yazmıştım. Kendimi övmek gibi olmasın ama eski harflerle yazım çok okunaklıdır, insan kör de olsa okur, sağırda olsa... Eski harflerle yetişen nesiller ne de olsa yeni yazıyı biraz güçlükle okudukları için, kolaylık olsun, smet Paşa boşuna yorulmasın diye mektubumu eski harflerle yazmıştım.</p>
<p>Birkaç gün sonra, 28/10/1941 tarihiyle Riyaseticumhur Umumî Kâtipliğinden bir mektup aldım. Aynen şöyle idi:</p>
<p>12.X.1941 tarihli yazınız Türk harfleriyle yazılmamış olduğundan Reisicümhura arz edilemediği bildirilir.</p>
<p><span style="font-style:italic;">Umumî Kâtip</span></p>
<p><span style="font-style:italic;">K. Gedelgeç</span></p>
<p><span style="font-style:italic;">İyi ama a gözümün nuru, siz daha yeni harfleri doğru dürüst yazmasını öğrenememiştiniz. Her zaman ve her yerde &quot;Türk&quot; şeklinde büyük harfle yazılması gereken milletimizin adını &quot;türk&quot; şeklinde küçük harfle yazıyordunuz. Sonra &quot;Reisicümhur&quot; değil, &quot;Reisicumhur&quot; idi. Onu büyük harfle yazmayı ihmal buyurmuyordunuz. Bir de şu 12 yıllık harfler Türk harfi oluyordu da 1000 yıllık öteki harfler neden gayrı Türk sayılıyordu. O Arapça, bu dâ Lâtindi. Aslını araştırınca da ikisi tek kökten çıkıyordu. Lâtin harfleri de, Arap harfleri de aynı bir Fenike alfabesinden çıkmıştı. Bu mektubu alınca ben de çileden çıkıyordum. Fakat bilimsel gerçekleri veya mantık icaplarını anlatacak zaman ve mekânda değildim. Birkaç günlük bir tereddütten sonra 10 Kasım 1941 Pazartesi günü aynı mektubun yazı makinesiyle yazılmış örneğini yeniden gönderdim ve eski harflerle yazmamın, Cumhur Başkanını yormamak için olduğunu belirttim.</span></p>
<p><span style="font-style:italic;">Cevap bu sefer çabuk geldi. 14/11/1941 tarihli cevap aynen şöyleydi:</span></p>
<p><span style="font-style:italic;">10.11.1991 tarihli mektubunu: karşılığıdır:</span></p>
<p><span style="font-style:italic;">Arızanızın Reisicumhurun Yüksek Huzurlarına sunulduğunu bildiririm. Saygılarımla.</span></p>
<p><span style="font-style:italic;">Umumî Kâtip</span></p>
<p><span style="font-style:italic;">K. Gedelgeç.</span></p>
<p>İş değişmişti. Umumî Kâtip bu sefer bana saygılarım sunuyordu. Fakat Millî Şefe olan saygı da olağanüstü bir hâl alıyordu. O kadar ki &quot;Reisicumhurun yüksek huzurları&quot; derken &quot;Yüksek&quot; ve &quot;Huzur&quot; kelimeleri bile büyük harfle yazılmıştı.</p>
<p>Artık benim için beklemekten başka iş kalmamıştı. Tabiî bundan hiçbir müspet sonuç çıkmadığını söylemeğe lüzum yok. İsmet Paşa, lütfedip de benim durumum hakkında Maarif Vekili Hasan Ali ile görüştü mü bilmiyorum. Görüştüyse herhalde Hasan Âli beni birçok övmüş ve resmî liseye ehliyetim olmadığını ispat etmiştir.</p>
<p>Ben o zaman Hasan Âli'nin Millî Şefin gözdesi olduğunu ve Millî Şefin sayın annesine aşır okuduğunu bilmiyor, durumum normale dönebilir diye düşünüyordum. Evliya Çelebi gibi her günkü seyahatlerim devam ediyor, çok defa koca bir vagonda tek başıma sabah seferleri yapıyordum. Bu seferlerin garip ve acıklı manzaraları da oluyordu.</p>
<p>O zaman Türkiye kısmî seferberlik yapmıştı ya, her yerden yığın yığın asker geliyor, birliklere, bilhassa Trakya sınırlarına sevk olunuyordu. Trakya'da, bazı subaylardan işittiğime göre 700.000 kişilik bir ordu bekliyordu. Silâh ve malzeme bakımından pek oks l olmasına rağmen bu ordu maneviyat bakımından çok yüksekti. O zonan Doçent olup Boğaziçi Lisesinde de hocalık eden Fındıkoğlu Ziyaeddin Fahri, yedek subay olarak as erî hizmete çağırılmış, kıta’sında bir müddet kalarak liseye döndüğü zaman &quot;Kuvvei maneviyesi bozuk olanlar birkaç gün Trakya ordusunda bulunmalıdır&quot; demişti.</p>
<p>Fakat morali bu kadar yüksek olan bu orduda nakliye deve bolları bulunuyordu.</p>
<p>Bir kış sabahı, tren bizi Haydarpaşa’ya indirdiği zaman unutamayacağım manzaralardan biriyle karşılaştım; Garın deniz tarafındaki merdivenli girişiyle tren yollarına açılan kapıları arasındaki o koca salon, o koca boşluk yok mu, Türk askerleriyle doluydu. Fakat bunların hepsi soğuk mermerlerin üstünde yerde yatıyorlar, uyuyorlardı. Üstlerinde askeri kaputlarından başka bir şey yoktu. Kim bilir ne kadar yorgundular ki bu alaca karanlığın ayazında, bu çivi kesen taşların üzerine serilmişlerdi.</p>
<p>Müthiş bir teessüre kapıldım ve sevkıyat âmirine de, bunu plânlayan kurmaya da lanet ettim. Savaşta değildik. Bu telâş ve hesapsızlık nereden doğuyordu?</p>
<p>Yavaş yavaş Millî Şef hakkındaki görüşlerim değişiyordu. Köy Enstitüleri komünist yuvası haline geliyor, sicilli komünistlere devlet hizmeti veriliyor, hükümet resmen yaptığı taahhüdü pek kısa zamanda bozuyordu.</p>
<p>Hani o halkla temaslar, acayip sorular ne netice vermişti? Sefalet gözle görülür şekilde artıyordu. Yalnız benim oturduğum Feyzullah caddesinde üç kişi veremden ölmüştü. Buna karşılık İstanbul'un lüks yerlerinde Cumhuriyet Palaslar, İnkılâp Palaslar yükselip duruyordu. Fakat en mühimi ve en müthişi memlekette komünizmin alıp yürümesi idi. Bunlar günden güne azıtıyorlar, küstahlaşıyorlardı. Hele Alman çekilişi başladıktan sonra edepsizlikleri iyice artmıştı.</p>
<p>Evliya Çelebi seyahatleri ve başka işler arasında bunu düşünüyordum. Millî Şef bu memlekette her şeye karışıyordu. Onun rızası olmadan hiç bir şey yapılamazdı. O halde yayılıp duran komünizm de onun izni ve müsaadesi ile mi oluyordu? Onun izni ile oluyorsa sebebi neydi? Millî Şef bir taktik mi yapıyordu?</p>
<p>O zaman merhum Yusuf Akçora ile yaptığım bir konuşmayı hatırlıyordum: Bir zamanlar Tarih Kurumunun başkanı idi. Ben de Tarih Kurumuna çatmıştım ya, benimle görüşmek istemiş, kalkıp Erenköy’deki evine gittimdi.</p>
<p>Tok sözlü bir adamdı. &quot;Azizim Atsız Bey, bize ne diye hücum edip duruyorsun? Bizim gibi fukarâyi sâbirinden istediğin nedir?&quot; diye söze başlamış ve beni Reşit Galib'in ölümüne sebep olmakla suçlandırmıştı Konuşmamızın enteresan tarafı şuydu ki Yusuf Akçora, Atatürk'e sonsuz derecede güveniyordu. &quot;Ona bir şey olacak diye ödüm kopuyor&quot; demişti. Bu arada söz, günün Başbakanı İsmet Paşaya gelmiş ve Yusuf Akçora benim bir sorum üzerine şu cevabı vermişti: &quot;İsmet Paşa birtakım hedeflere varmak için Ruslarla sıkı fıkı dost olmakta ve onlara bağrını açmakta mahzur görmüyor. Kendi kapasitesinin bu büyük manevrayı çevirmeğe elverişli olduğunu sanıyor. Fakat aldanıyor. îsmet Paşa Rusya’yı kendi maksatlarına alet edecek kadar kabiliyetli değildir. Aksi bir netice hasıl olmasından endişe ediyorum.&quot; Bunu hatırlayınca İsmet Paşanın taktiğinin ne olabileceğini düşünüyordum. Rusların bize düşman olduğu muhakkaktı. Polonya’nın yarısını aldıktan, Baltık devletlerini ekledikten, Rumenlerden Basarabya’yı kopardıktan sonra bize taarruz için Kafkasya’ya yığmak yapmışlar, fakat onlar bize saldıramadan Almanlar kendilerine yüklendiği için bu son düşüncelerini tatbik edememişlerdi. Bu şartlar içinde memlekette Moskof dostu, Moskof dostu değil de Moskof’un kendisi olan komünistleri yok etmek gerekmez miydi? Yoksa Millî Şef, Moskoflardan çekiniyordu da, yarın bir Moskof zaferi gerçekleşirse, onları yatıştırmak için Rus dostu bir hükümet kurarak memleketi veya kendi sandalyesini kurtarmak üzere zemin mi hazırlıyordu?</p>
<p>Kabinedeki bazı bakanlardan ve kabine dışındaki bazı Halk Partililerden şüphe etmek için ciddi sebepler vardı. Yoksa bunların hiç biri değil de bu Rus dostları veya gizli Moskof ajanları Millî Şefi kafese mi koymuşlardı?</p>
<p>Nitekim Roosevelt de adamakıllı kafese girmişti. Başkan Yardımcısı Wallace'ın buz gibi komünist olduğu, birçok devlet sırlarının Ruslara satıldığı sonradan ortaya çıkmıştı.</p>
<p>Bizim pek devlet sırrımız yoktu amma Millî Şefin etrafındakilerden bazılarının Rus ajanı olması muhtemeldi. Olmaz olmaz deme, olmaz olmaz.</p>
<p>İsmet Paşa, Moskofçu olduğu gün gibi aşikâr olan Sabahattin Ali'yi, Konservatuarı ziyaret ettiği zaman iltifatlara boğuyordu. Bunlar hep hikmeti hükümet mi idi? Millî Şef hakkında şöyle bir nükte söyleniyordu:</p>
<p>İsmet Paşanın karnında sekiz tilki dolaşır, hiçbirinin kuyruğu ötekine değmez.</p>
<p>Yani onun çok kurnaz olduğu, başkalarının başaramayacağı işleri bu kurnazlığı sayesinde başardığı ima olunuyordu. Fakat olayların gidişi öyle değildi. Tilkilerin kuyruğu birbirine değiyor, hattâ birbirinin gözünü kapatıyordu.</p>
<p>Bunların arasında kimsenin hoşuna gitmeyen, göze batan nesneler de vardı. Bunla dan biri meşhur beyaz trendi. Millet iyice doymazken, bu yüzden memlekette verem almış yürümüşken bu gösterişli ve masraflı trenle sık sık seyahat etmenin sırası mı idi? Hele milletin menfuru olan ve haklarında söylenen menkıbeler ayyuka çıkan yanşakları yanına almanın mânası var mıydı?.</p>
<p>İkincisi de Savarona yatı idi. Ordusunun nakliye işleri deve kollarıyla yapılan bir devletin başkanı bu kadar lüks bir gemide gezmeli mi idi? Belki biraz mübalâğalı bir benzetme olacak amma yoksul bedevilerin kralı olan Ibnissuud'un, başka iş yokmuş gibi karılarına saray yaptırması ile Millî Şefin Savarona'da gezmesi aynı cinsten hâdiseler değil miydi?</p>
<p>Bunlar milletin maneviyatını ve ahlâkım bozuyordu. Herkes &quot;Millî Şef yalnız kendi keyfine bakıyor&quot; diye düşünüyordu. Böyle düşünen milletler, şeflerine güvenmeyen milletler iyi savaşmaz. Türkler yine silâh darlığı ve maneviyat bolluğu ile çarpışmağa mecburken onun maneviyatını bozacak hareketler yapmak bir Cumhur Başkanına yakışmazdı.</p>
<p>Hem de beyaz tren ve Savarona yatı ne demekti? Sayın İnönü'nün kırkıncı göbek babası da böyle lüks içinde mi yaşamıştı? Kırkıncı göbeği şöyle bir yana bırakalım da babasını ve dedesini düşünelim. Onların hayatından birdenbire Savaronaya çıkmak tekâmül kanunlarını hiçe saymak olmuyor muydu?</p>
<p>Aslı var mı, yok mu bilmiyorum amma Savarona ile Millî Şefin akrabalarının da eğlence gezintileri yaptığı hakkındaki söylentiler büyük öfke gösterileri arasında ve her yerde açıkça söyleniyordu.</p>
<p>İsmet Paşanın kardeşinden &quot;Millî birader&quot; veya hafif kamburluğundan kinaye olarak &quot;millî kambur&quot; diye bahis olunuyor, oğullarına şef zâde deniliyordu. Tenkitler başlayınca tabiî mâkul bir sınırda kalmıyor, çok acı bir şekil alıyordu. İsmet Paşa hakkında türlü türlü fıkralar anlatılıyor, hicivli mısralar, beyitler söyleniyordu. Bunlar hoş şeyler değildi. Bir devletin başında bulunan adamın millet tarafından bu kadar hor görülmesi hayra alâmet sayılamazdı.</p>
<p>Daha mühim bir nokta da depremle yıkılan Erzincan'ın yeniden yapılması sırasında oraya ilk iş olarak koca bir İnönü heykeli dikilmesiydi. İşte bu kadarı milletin ıstırabı ile alay gibi bir şeydi. O heykele verilen para ile kaç kişinin hayatı ve sağlığı kurtarılabilirken bunun ihmal edilerek yerine heykel yapılması korkunç bir şeydi.</p>
<p>Yalnız bu kadar mı? Dahası var: İkinci Cihan Savaşında hava hücumlarının çok tesirli bir hal alması üzerine bizde de sığmaklar yapılması işine girişildiği malûmdur. Bizim Maltepe’de bir adam bir gün</p>
<p>sokaklarda bağırarak herkesin bahçesine bir sığınak kazdırması gerektiğini bildirdi. Belediyenin bağırttığı bu adam sığmak kazmayanlardan para cezası alınacağını da bildirdi.</p>
<p>Tabiî ne sığınak kazan oldu, ne de ceza alan... Betonsuz ve demirsiz sığınak mı yapılırdı ki?</p>
<p>İsmet Paşa askerliğin alfabesini de mi unutmuştu. Böyle olacağına: &quot;Belediyeye kolaylık olsun diye herkesin kendisine bir mezar kazması&quot; gerektiğim bildirseler daha akıllıca olmaz mıydı?</p>
<p>Biz, yani millet, böyle hava hücumlarına karşı tedbirsiz, ihmal içinde yaşarken İsmet Paşanın Çankaya'da kendisine üç odalı ve her türlü konforu haiz mükemmel bir sığınak hazırlattığı sonradan, Demokratların iktidara gelmesiyle ortaya çıktı.</p>
<p>Aferin sana ismet!. Tam millet babası imişsin... Tam Millî Şef imişsin... Seninkisi tatlı can idi de bizimkisi patlıcan mı idi? Biz hepimiz öldükten sonra sen hangi milletin başkanı olacaktın? Yoksa: Ölen ölür, kalan sağlar yetişir</p>
<p>Diye mi düşünüyordun? Demek ki millî damat beyin &quot;milletin tek ümidi&quot;, &quot;75 yaşındaki genç&quot; diye ilân ettiği adam sendin. Bu mu idi senin tedbirlerin?</p>
<p>Görülüyor ki Millî Şefin davranışlarında çok büyük yanlışlıklar var. Kul yanlışsız olmaz, doğru. O halde bu yanlışlı kulları milletin biricik ümidi diye göstermek neden? Artık kemale mi erdi, bundan sonra yanlış yapmaz mı dersiniz?</p>
<p>İnanmam... O henüz çok genç... Gençler ise yanlış yapmak için yaratılmışlardır.</p>
<p>Burada &quot;ismet İnönü&quot; hakkında bir eleştir e yapmak isterim. Bu eleştirmemde duygunun yeri bulunmayacak, salt bilimsel olacaktır. Kendisi askerdir. Ciddi bir meslek olan askerlik insanda ciddi bir karakter yaratır. İsmet Paşanın da böyle olması icap eder. O halde sık sık gazetelerde gördüğümüz o gülüşler, o kahkahalar nedir?</p>
<p>Tarih bizi ciddî bir millet olarak tanır. Hele Türk devlet başkanlarının ciddiyeti darbımesel hükmüne geçmiştir. Kağanlar, hakanlar, sultanlar, padişahlar hep ciddi adamlardı. Atatürk de ciddi adamdı. Celâl Bayar da ciddi adamdı.</p>
<p>Şüphesiz bunu gülmeği unutmuş insan anlamında kullanmıyorum. Fakat olur olmaz yerde lüzumundan fazla gülmeyi İsmet Paşaya yakıştırmıyorum. Yaratılışı böyle olsa bile on iki yıl Türk devletine başkanlık ettiğini düşünerek kendisini frenlemelidir.</p>
<p>Gülmek veya ciddi durmak hususunda başka milletleri örnek almayı asla doğru bulmuyorum. Millî karakterler yüzlerce yılın mahsulüdür. Gürültücü Yunan, Arap, İtalyan ve İspanyol karakteri ile sessiz ve teessürünü belli etmeyen Türk karakteri birbirinin tam zıddıdır. Amerikalılar ise neşede pek aşırıdırlar. Ben, Beyoğlu'nda o daima kalabalık istiklâl caddesinde havaya leblebi atarak bunu ağzıyla yakalayan Amerikan askerini bizzat gördüm. Sarhoş falan değildi; Amerikalıydı.</p>
<p>Şimdi aynı hareketin bir Türk askeri tarafından yapıldığını, düşünün: Ne kadar çirkin değil mi? Çirkin kelimesi bile bu davranış karşısında çok güzel kalır.</p>
<p>Amerikan cumhurbaşkanlarının da, bizim ölçümüze göre ciddi olmayan bazı hareketlerinin resimlerini gazetelerde hep beraber görmüşüzdür. Roosevelt'in balık tutarken ve sırıtırken çıkan fotoğraflarını nefretle seyrederdim. Alkolik bir ihtiyar olmasına rağmen Churchill bile daha ciddi ve daha temkinlidir.</p>
<p>O halde, İsmet Paşa neden bu kadar çok gülüyor? Zannımca politika icabı... Muarızlarına karşı kendisini neşeli göstermek ve halka şirin görünmek için... Bu, samimi bir hareket değildir. Halk Partisi diktatörlüğü çağında, dalkavuk gazetecilerin &quot;İnönü'nün sevimli tebessümü&quot; dedikleri o hal hiç de sevimli değildir ve Paşa, hele fazlaca güldüğü zaman çok çirkin olmaktadır.</p>
<p>Galiba 1943'te, o zaman Ankara Konservatuarı müdürü olan Orhan Sai Gökyay'a: &quot;Sana yakışmıyor, beni seversen bıyıklarını kes&quot; diye ısrar etmiş, Orhan Saik de Paşa'yı fevkalâde sevdiğinden hatırını kırmamak için bıyıklarını tıraş etmişti. Ben de Paşa'dan şimdi rica ediyorum: &quot;Kendisine hiç yakışmıyor. Beni bir parça olsun seviyorsa gülmesin.&quot;</p>
<p>Böylelikle belki Kasım Gülek de hizaya gelir. Malûm ya, genel sekreter, Paşa'dan geri kalmayacağım diye daha fazla gülüyor, üstelik çarık giymek, eşeğe binmek gibi esprilerle halk efendimizi kendisine bağlamaya çalışıyor ki hiç doğru değildir. Milleti güldürerek iktidara gelmek prensibi kabul olununca Muammer Karaca bin tane Kasım Gülek'i siler, süpürür.</p>
<p>İsmet Paşanın, kendi zamanında bol bol mevcut kusurları bugün diline dolamasını da doğru bulmuyorum. Tenkitlerini başka yönden yapsa ve bugünü tenkitten ziyade millete vaatler yaparak iktidara gelmeye çalışsa daha fazla başarı sağlar. Düşüncemi bir örnekle açıklamak isterim:</p>
<p>İsmet Paşa zamanında basın hürriyeti olmadığı gibi grev hakkı da yoktu. Fazla olarak Ereğli kömür ocaklarında mecburi çalışma angaryası vardı. Bir adamı, kendi isteğine aykırı olarak kömür ocağında çalıştırmak ağır bir istibdat, hattâ bir zulümdür ki eşine ancak komünist memleketlerde rastlanır, ismet Paşa burada: &quot;Mecburduk. Devlet hayatını devam ettirebilmek, fabrikalarımızı ve gemilerimizi işletebilmek için başka çaremiz yoktu&quot; diye kendisini savunacak. Savunacak ama hak kazanamayacak. Çünkü şimdiki idare, angarya mecburiyeti koymadan istediği kadar işçi bulabiliyor ve kömür istihsali de daima artıyor. Şimdi: Böyle bir angaryayı kurmuş ve yürütmüş olan İsmet Paşanın işçilere grev hakkı istemesi doğru mudur, değil midir? Bence değildir. Herhalde ismet Paşa da bunu, partisinin baskısı ile ve utanarak istiyordur. Bundan başka kendisi gibi 14 yıl Başbakanlık, 12 yıl da Cumhurbaşkanlığı yapmış tecrübeli bir siyaset adamının grevlerden doğacak korkunç sonuçları hesaplayamaması şaşılacak iştir.</p>
<p>Grev... Milletin kültür bakımından en geri tabakasına bu hakkı tam da memura tanıma... Neden? Memur grev yaptığı zaman sadece işine gitmez, işçi ise iş yerini tahriple başlar. Memurun en aşağısı ortaokuldan çıkmadır, işçinin ise en yükseği ortaokul bitirmiştir.</p>
<p>Grevlerin nasıl komünist tahrikatına âlet edildiği dünyadaki emsaliyle sabittir. Milletlerin iktisadî hayatında açtığı gedik ise malûm. Bizim gibi disipline alışmış bir milletin ahlâkında açacağı yaralar da</p>
<p>caba... O halde, bütün bu mahzurlar seçimde beş altı yüz bin fazla oy kazanmak için mi göze alınıyor! Ben bunu Paşaya yakıştıramıyorum. Paşa bu grev felaketini iltizam edeceği yerde &quot;Subaylar ve astsubaylar mebus seçiminde oy vermelidir&quot; dese hem partisi hesabına başarılı, hem de millet hesabına tehlikesiz bir iş yapmış olurdu. Lütfen, hatırım için bunu da dikkat nazarına almasını kendisinden rica ederim.</p>
<p>Bir de basına karşı fazla teveccühkâr olmamasını tavsiye edeceğim. Çünkü: hem basın buna lâyık değildir, hem de vakti ile kendisinin emir kulu olarak kullandığı basını bugün baş tacı etmesi yakışık almaz. Basın denilen şey bir silâhtır. Askerin elinde vatan ve namus korur, haydudun elinde cana kıyar, taarruz vasıtası olur. Basın, nihayet beş on kişiden ibaret değil mi? Bu beş on kişinin seciyesinden emin olmadıkça onlara yetki vermek türlü uygunsuzluklara yol açmaz mı?</p>
<p>Emir alınca vicdanını bir yana bırakarak emre göre kalem oynatan, bir savaş kaybedildiği zaman yurdun bir köşesini yabancılara peşkeş çeken, manda tavsiye eden i sanlara &quot;dördüncü kuvvet&quot; diye bakmak tehlikeli bir davranıştır.</p>
<p>1950'den sonra İsmet Paşanın fiilî politikadan çekilerek makale ve bilhassa hâtırat yazmakla yetinmesi çok yerinde olurdu. Fikirlerini ve tenkitlerini derli toplu yazılarla bildirmesi, kendisini birçok hakaretten de korurdu. Harama hile katılarak kazanılan 1 46 seçiminden sonra artık kendi çağının fiilî olarak kapandığını kabul etmeliydi. Halbuki Paşa böyle yapmadığı gibi muarızlarına karşı başladığı propaganda gezisine &quot;Büyük taarruz&quot; adım vermekle de hatâ işledi. &quot;Büyük taarruz&quot; bizim tarihimizde 26 Ağustos 1922'de Yunanlılara karşı yapılan saldırışın adıdır. Milletin yarısına karşı girişilen fikir mücadelesine bu adı vermekle yani onları Yunana benzetmekle bir fayda mı sağlanır, yoksa milyonlarca insanın kalbi kırılıp düşmanlığı mı kazanılır?</p>
<p>Bunu Paşanın olgunluğuna yakıştıramıyor ve şüpheye düşüyorum: Acaba hayli yaşlı olan Paşada, bu yaşlarda çokluk görülen çocukluk belirtileri mi başladı?</p>
<p>İleride söyleyeceklerim mahfuz kalmak şartıyla şimdilik eleştirmelerim bundan ibarettir....</p>
<ul style="list-style:none;"><li>
<p><span style="font-weight:bold;">9. Bölüm KENDİMİ TANITIYORUM</span></p></li></ul>
<p>&quot;Tanımalar ve tanışmalar&quot; bölümüne bir de &quot;Tanıtma&quot; paragrafı eklemek elbette fazla sayılmaz. Okuyucular herkesi tanıdıktan sonra beni tanımazlarsa bu iş eksik kalmış olur. Hayatımın bazı tarafları Halk Partisinin merakını çekip bu hususta incelemeler yaptırmış olduğundan ben de yavaş yavaş önemli kişi olduğuma ister istemez inandım. İnsanlar tuhaftır. Hoşlarına giden şeylere çabuk inanırlar. Bir kadına güzel olduğunu söyleseniz, inanmamış gibi görünür ama içinden bunu derhal kabul eder. Alelade bir adama da bilginliğinden bahsetseniz gerçekten kendini bilgin sanır. Kırk gün deli denilen kimse delirdiği gibi, kırk gün dâhi denilen kişi de dâhi veya hâdiye olur. Bereket versin; benim mesleğim ademi itimat esası üzerine müessestir. Yani görünmemek, inanmamak prensibi üzerine kurulmuştur. Bundan ötürü bana deli veya akıllı falan diyenlere inanmamışımdır.</p>
<p>Şimdi burada da mesleğimin ne olduğu sorulacak ve beni edebiyat öğretmeni sananlar neye, niçin güvensizlik gösterdiğimi anlamayacaklar. Büyük bir övünçle şunu arz ederim ki asıl mesleğim edebiyat</p>
<p>öğretmenliği değildir. Liselerde yıllarca edebiyat okuttuğum halde edebiyattan pek fazla anlamam, öyleyse bu işi neden yaptım, değil mi?</p>
<p>Tâyin ettiler, yaptım. Köy Enstitüsü mezunları o güzelim Türkçeleriyle nasıl ilkokul hocalığı yapıyorlarsa, ben de, şüphesiz onlardan biraz daha ehliyetle edebiyat öğretmenliği görevinde bulundum.</p>
<p>Bir kere şu &quot;edebiyat&quot; kelimesi halk ve aydınlar dilinde korkunç bir mâna taşımaktadır. &quot;Edebiyat yapıyor&quot; demek &quot;saçma sapan konuşuyor&quot; demektir. Bugünün edebî eserleri ise saçma sapanlığı da aşıp okuyanın yüreğine indirecek bir biçim, daha doğrusu biçimsizlik almaktadır. &quot;Yazık oldu Süleyman efendiye&quot; başlıklı pırlantadan başlayarak &quot;serbest vezin&quot; denilen Bolşevik ölçülü ve tabiî söğüşlü, küfürlü şiirlere (!), devrik cümle denilen palikarya ağzıyla yazılmış nesir şaheserlerin (!) kadar sıra sıra dizilen sanat hârikaları, estetik seviyenin deniz seviyesinden kaç kilometre aşağıda olduğunu göstermektedir.</p>
<p>Hele geçen yıl Cumhuriyet gazetesinin roman yarışmasında birinciliği kazanıp aynı gazetede tefrika olunan &quot;Yılanların öcü&quot; adlı bir şaheser vardı ki edebiyat hakkında fikri olmayanlara vereceği ders bakımından cidden bulunmaz bir nesne, belki de &quot;Acâibi Seb'ai Alem&quot;in sekizincisi idi.</p>
<p>Bu romanı birinci olarak seçen &quot;BUYUK JÜRÎ&quot; arasında sayın bayan Halide Edip’in de bulunması çok garibime gitmişti. Ağza alınmayan kelimelerin sık sık geçtiği bu romanı acaba sonuna kadar okumuş mu idi? Okudu ise.. Pes... Başka sözüm yok...</p>
<p>Evet, edebiyattan bahsediyorduk ve bu işten anlamadığımı söylüyordum. Bu sözlerim alçak gönüllülüğe verilmesin. Çünkü ben üstat Ali Nihat Tarlan gibi bir gazelin her beytinde dört beş edebî sanat bulamıyorum.</p>
<p>Yunus Emre'nin:</p>
<p>&quot;Sırat kıldan incedir, kılıçtan keskincedir,</p>
<p>Varıp onun üstüne evler yapasım gelir.”</p>
<p>Beytindeki inceliklere nüfuz edemiyorum, &quot;göllerde kamış olmak&quot; bana hiç de ciddi gelmiyor. Başka aşkları kadın aşkı gibi görmeyi hafızam almıyor. Hele: Yok iken Âdem'le Hava âlemde</p>
<p>Hak ile hak idik sırrı mübhemde.</p>
<p>Bir gececik mihman kaldık Meryem'de, Hazreti İsa'nın öz babasıyız.</p>
<p>Dörtlüğünü doktor İzzettin Şadan'ın yetkisi içinde buluyorum. Bu sebeple ve bunun gibi birçok sebeplerle edebiyatın kökü marazidir sanıyorum. Edebiyat dahîlerinden büyük bir kısmının anormal ve hattâ deli oluşu bu işin marazi olduğunu biraz, hattâ birçok göstermiyor mu dersiniz?</p>
<p>Edebiyat ve onun en yaygın şekli olan roman ciddî bir şey olsaydı bütün kadınlar roman okur muydu? O halde bunca edebiyat tarihi uzmanları boşuna mı uğraşıyor diyeceksiniz. Hayır, boşuna değil. Akıl hastalıklarının tarihiyle uğraşanlar olduğu gibi edebiyat tarihiyle uğraşanlar da insan topluluğunun bir yönünü aydınlatıyorlar demektir.</p>
<p>Edebiyatı bu kadar kınadığıma bakmayın. Bir zamanlar ben de kendimi edebiyat öğretmenlerinin birincisi sanıyordum. Fakat bir gün bir kadın öğretmenin, beni kendisine sormadan, en iyi edebiyat öğretmeni olduğunu söylemesi inancımı sarstı. Sözle tartışmadan hoşlanmadığım için itiraz etmedim. Koca edebiyat öğretmeni yalan söyleyecek değildi ya... Şu halde birinci oydu. Ben ikinciliğe düşüyordum. Kendimi bu ikinciliğe alıştırmağa çalışırken Türkoloji asistanı Muharrem Ergin'in verdiği bir haber, işleri allak bullak etti. Muharrem, merdivenden düşerek hastaneye kaldırılan ve can acısıyla kendisini ölümün eşiğinde sanan bir erkek öğretmenin &quot;Dünya en büyük edebiyat öğretmenini kaybediyor&quot; dediğini hikâye etmişti. O da yalan söylemeyeceğine göre ben üçüncülüğe düşmüş oluyordum. Beşiktaş futbol takımı gibi her yıl bir derece düşe düşe ikinci kümenin yolunu tutmaktansa İzzet ü ikbâl ile edebiyat kapısından çekilmeğe karar verdim ve ilâhî bir mevhibe olan asıl mesleğime döndüm.</p>
<p>Edebiyat öğretmeni olmadığıma göre şu asıl mesleğimin ne olduğu da şüphesiz sorulacak. Onu da söyleyeyim: Asıl mesleğim &quot;millî şuur stratejisi ve tabiyesi’dir. Astsubaydan ve köy öğretmeninden başlayarak devlet adamlarına kadar her isteyene ihtisasım içinde olan bu bilgileri öğretirim. Fakat ne gariptir ki fahrî olarak ders verdiğim halde şimdiye kadar kimse ders almak için başvurmadı.</p>
<p>Eski sadrâzamlardan Koca Ragıp Paşa; benden bir tek ders bile almadığı halde millî şuurun ana prensiplerinden bazılarını sezmişti. Onun siyaseti &quot;Moskof’un yaptığının ve dilediğinin aksini yapmaktı.” Bugün bu &quot;Moskof'un” yanına birkaç isim daha ekleyebiliriz. Hangi isimler olduğunu artık bu konunun dersini verirken açıklarım.</p>
<p>Bu temel ihtisasımın yanında bir de ek ihtisasım vardır ki o da &quot;Asnoloji&quot;dir. Yeni bir bilim dalı olan asnolojinin konusu yalnız ve ancak Asnus Magnus olduğu halde yine de oldukça dallı budaklı bir marifet şubesidir. Fakat uzmanları henüz pek azdır.</p>
<p>Asnolojinin ordinaryüs profesörü genç tarihçi &quot;Yılmaz Öztuna&quot;dır. Tarih, hele soy kütüğü bilgisi üzerinde derin ihtisası ve üstat Mükremin Halil gibi korkunç bir hafızası olan Yılmaz Öztuna, Asnus Magnus hakkındaki emsalsiz eseri dolayısıyla bu kürsünün ordinaryüs profesörlüğüne yükselmiştir. Eserinin ilk basımı tükenmiş olup her taraftan yapıla gelmekte olan istekler ikinci basımını da zaruri kılmaktadır.</p>
<p>Ben bu ilmin ancak profesörlüğüne yükselebildim. Konuya ait eserlerim iki &quot;kıta’dan ibarettir ve Yılmaz Öztuna'nın derin incelemeleri yanında cidden sönük kalmaktadır.</p>
<p>Kürsünün bir de doçenti vardır. Bu doçentin üstat Mükremin Halil olduğunu öğrendiğiniz zaman herhalde şaşıracaksınız. Evet, maalesef öyle... Üstat en yaşlımız, bu ilmin en eski müntesibi ve hattâ kurucusu olduğu halde sırf eser vermemesi ve ilmini satırdan satıra geçirmemesi yüzünden doçentlikte kalmıştır. Bununla beraber asnoloji kongrelerindeki tebliğleri daima büyük ilgi ile karşılanmaktadır.</p>
<p>Kürsünün bir de asistanı vardır. Bu asistan bir hanımdır. Konudaki ihtisasının azlığı ve tevazuunun çokluğu dolayısıyla adını vermeyeceğim.</p>
<p>İşte iki ihtisasımı belirttikten sonra artık kendimden bahsedebilirim. Fakat nereden anlatmağa başlasam diye düşünüyorum. Üstat Köprülüzade'nin &quot;Türk edebiyatında ilk mutasavvıflar&quot; adlı eserindeki metoda uysam, dedelerimin hikâyesiyle işe girmem icap eder. Çünkü üstat, 12'nci yüzyılda yaşamış olan Ahmet Yesevî ve 13'üncü yüzyıl sonunda yaşayan Yunus Emre'den bahsetmek için söze Göktürkler'den başlamış. Hattâ Karluklar'ın kaç boy olduğunu bile incelemiştir. Fakat ben bu kadar geriye gitmeyerek 1923ten başlayacağım:</p>
<p>Cumhuriyet ilân olunduğu zaman Askeri Tıbbiye'nin ikinci sınıfında öğrenci idim. Apolet numaram 82 idi.</p>
<p>Doktorluğa karşı hiçbir isteğim olmadığı halde sırf asker olmak için Tıbbiyeli olmuştum. O sırada İstanbul'da Harp Okulu yoktu. Beklemeye de bende takat yoktu. 41 kişilik sı ıfın 19'uncusu olarak girmiştim. Askerî Tıbbiye'de herkesin bir derecesi bulunur, bu dereceler yılda iki defa yapılan sınavlarla elde edilirdi. Sınıfın birincisi aynı zamanda sınıf çavuşu olurdu.</p>
<p>Tıbbîye, İsmet Paşa'nın çok sevdiği ve çok kullandığı kelime ile &quot;feyizli&quot; bir ocaktı. Bu ocaktan her şey; şair, politikacı, iş adamı, ihtilâlci, hattâ bazen doktor bile çıkardı.</p>
<p>Askeri Tıbbiyenin, yeniçeri ocağının devamı olduğu söylenirdi. Zorbalık ve kabadayılık bakımından pek de yalan değildi. İstanbul işgal altındaydı. Ayrıca Tıbbiye'nin bir kısmında da İngiliz askerleri yatıp kalkıyordu. Böyle olduğu halde bu İngilizler bile bizden korkardı.</p>
<p>Tıbbiye, şimdiki Haydarpaşa Lisesi'nin binasında idi. Bu büyük şatonun yarısı Askerî Tıbbiye idi. Dersleri fakültede sivil öğrencilerle birlikte görür; Askerî Tıbbiye'de de yatıp kalkar, yemek yer ve mütalaa yapardık.</p>
<p>O zaman Tıbbiye beş yıldı. Üst katta yatakhaneler, orta katta mütalaa salonları, alt katta yemekhaneler bulunurdu. Okulun şeması bir dik açı olarak gösterilebilir. Açıyı yapan çizgilerden uzun olanında birinci, ikinci üçüncü sınıfların yatakhaneleri, mütalaa haneleri, yemekhaneleri; kısa olanında da dördüncü, beşinci sınıflarınkiler bulunurdu. Dördüncü, beşinci sınıfların mütalaa hanelerinin, yahut yatakhanelerinin bulunduğu koridorlara aşağı sınıf öğrencileri giremezdi.</p>
<p>Sade bu kadar mı ya? Aynı koridorda bulunan sınıflardan küçüklere mensup olanlar, büyük sınıfların içine giremezlerdi. Bir birinci sınıf öğrencisi, ikinci sınıftan birisini, hattâ samimî bir arkadaşını görmek için dahi o sınıfa giremezdi. Her sınıfın iki kapısı vardı.</p>
<p>Birinci sınıf talebesi ikinci sınıfın arka kapısında bekler, o sınıftan birisini görünce ondan falanı göndermesini rica ederdi. Falan gelir de kendisini içeri sokarsa, ancak o zaman üst sınıfa girebilirdi. Fakat büyük sınıf öğrencileri küçük sınıflara her istedikleri zaman girerlerdi. Askerî Tıbbiye'nin yasası böyle idi.</p>
<p>Aramızdaki ocaklılık gayreti olağanüstü idi. Bir Tıbbiyeliye yapılan hakaret bütün Tıbbiyelilere yapılmış sayılırdı. Bir defa okul civarındaki bir baraka dükkân yıkılmış, sahibi köteklenmiş, içeride içki içen İngilizler dört ayak olarak kaçmışlardı. Bir defa da Hukuk Fakültesini basmıştık. Cürete bakın ki baskın, zamanın Adalet Bakanı (galiba Mahmut Esat Bozkurt) binadan çıkmak üzere iken yapılmıştı.</p>
<p>Hukukta okuyan birçok subay bu baskını önlemeğe çalışmış, başaramamışlardı. Hattâ hukuk profesörlerinden Mişon Ventura da sert bir şamar yemişti.</p>
<p>Çok kötü huylarımız da vardı: dışarıda birbirimize ve askerî hekimlere selâm verirdik de harp subaylarının binbaşıdan aşağı olanlarına aldırmazdık. Bu yüzden sık sık çatışmalar olur, okulun en üstündeki hapishaneyi boylardık.</p>
<p>Okulun içinde de sınıf kavgaları olurdu. Eskiden bu dövüşler saldırma ve muştalarla yapılırmış. Okulun otuz yıllık bir terzisi vardı ki eski heybetli kavgaları, kahramanlarının adını da söyleyerek anlatırdı.</p>
<p>Tıbbiyenin ilk kız talebeleri de bizim sınıfta idiler. Bugünün tanınmış doktorlarından operatör Suat Hanım ve dahiliyeci Müfide Hanım sınıf arkadaşımdır. Erkek arkadaşlarım arasında da Süreyya, Fahri, İhsan, Müslim ve galiba Hilmi ile Rüştü de general olmuşlardır. Yani paşa... Birkaç yıl önce Süreyya ile Fahri'nin paşa olduğunu gazetede okuyunca öğünmek iht yacını duyarak zevceme:</p>
<p>&quot;Bak. Sınıf arkadaşlarım paşa olmuş. Ben de meslekte kalsaydım şimdi paşa olacaktım. Bugüne bugün sen de paşa haremi sayılırdın&quot; demiştim.</p>
<p>Ben kendisinden takdir beklerken: &quot;Maaşın kaç&quot; diye sormaz mı? O zaman aslî maaşım 40 lira idi. Yani kıdemli üsteğmen maaşı... Bizim generallik suya düşmüştü.</p>
<p>Malatya'da valilik ederek Halk Partisi'ne kan kusturan ve şimdi Darülaceze müdürü olan Turgut Bababoğlu, şimdi Askerî Tıbbiye müdür yardımcısı olan Albay Osman, merhum doktor Nejat Kulakçı da sınıf arkadaşımdı. Söz, vefakâr arkadaşım Nejat’a gelince ölen öteki arkadaşlarımı da hatırladım: Lûtfi, Asım, Nedim, Edip, Veli, Hıfzı, Sadi, Mevlût ve İsmail Coşkun... Tanrı hepsine rahmet eylesin..</p>
<p>Üstümüzdeki sınıfta tanınmış siyaset ve fikir adamlarından doktor Cezmi Türk ve komünizmden mahkûm olan Hasan Âli Ediz vardı.</p>
<p>Daha üstteki sınıfta günümüzün tanınmış çocuk hastalıkları mütehassısı doktor Sezai Bedreddin ile komünist Hikmet Kıvılcım bulunuyordu.</p>
<p>Daha üstteki sınıf, yani ben birinci sınıfta iken dördüncü sınıf olan sınıf 18 kişiydi. Bunların içinde Döperas lâkaplı bir Nurettin vardı ki İstanbul tramvaylarıyla yarışıp yarım saat, bir saat koşar ve geçerdi.</p>
<p>Son sınıf ise çok kalabalık ve doğuşken bir sınıftı. Fenerbahçe’nin ve millî takımın ünlü orta hafi doktor İsmet Uluğ bu sınıftandı. Fenerbahçe’nin ve yine millî takımın sağ açığı Sabih de bu sınıftandı. Bir zamanlar birinci sınıf bir takım olan Süleymaniye’nin forvetlerinden Kemal Halim de bu sınıftandı. Fakat Sabih ve Kemal Halim doktor olamadı.</p>
<p>Görülüyor ki meşhurlar arasındaydım. Kır atın yanında duran ya huyundan, ya tüyünden kaparmış. Bu atalar sözü çok doğru olacak ki nihayet sâyei cumhuriyette ben de meşhur oldum.</p>
<p>Eski Askerî Tıbbiyeliler'in hayatı çok romantikti. Birçoğu titiz, hırçın kişiler olan ve bazılarının adından önce bir de &quot;deli&quot; sıfatı getirilen hocalarla da başları dertte idi. Tıbbiyenin en belâlı dersi &quot;teşrih&quot; yani bugünkü adı ile anatomi idi. Bu çetin hayat, hafta sonu tatillerinde aşk maceraları ile tatlıya bağlanırdı. Askerî Tıbbiyeliler'in aşkı meşhûrı cihandı, İstanbul'un o zaman cidden nazik ve İstanbullu olan genç kızları da Askerî Tıbbiyelilere karşı teveccühlerini eksik etmezlerdi. Her zaman olduğu gibi o zamanda da bir takım Don Juan'lar vardı ama onlar bile ince ve romantiktiler.</p>
<p>Bu aşk maceraları bazen bir facia olurdu. Aramızda sultanlara âşık olanlar bile vardı. Aşk yüzünden deliren ve intihar eden Tıbbiyeliler de çıktı.</p>
<p>Bir genç kıza söz verildi mi, o söz tutulur, her ne pahasına olursa olsun randevuya gidilirdi. Bu sözünde duruş bazen ağıra mal olur, Tıbbiyeli ders gününde &quot;mektepten firar&quot; ettiği için hapse girerdi. Tramvaylara para vermezdik. Vapurlarda ikinci mevki bileti ile yani 40 paralık biletle birincide otururduk. O zaman henüz imtiyazsız, sınıfsız, kaynaşmış bir millet olmadığımız için biz imtiyazlı bir şövalye sının teşkil ediyorduk.</p>
<p>Sömestr veya yılsonu imtihanlarında bütünlemeye kalanlar &quot;kışlabend&quot; olurlar, yani mektepten çıkamazlardı. Bunlar ders zamanında olduğu gibi yalnız perşembe günü öğleden sonra ve cuma günü çıkabilirlerdi (o zaman hafta tatili cuma günü idi). Kışlabend olan talebe bir de ayrıca hapis veya izinsizlik cezası aldı mı artık aylarca sokak yüzü görmezdi. Fakat bu, nazarî olarak böyle idi. Tıbbiyeliler mektepten kaçmanın yolunu bulur, arkadaşları onların yokluğunu belli etmemeye çalışırdı. Ben, iki üç defa hapishaneden bile kaçtığımı hatırlıyorum Birinde, benimle beraber hapiste olan arkadaşım İhsan (şimdi generaldir), süngülü nöbetçiyi lâfa tutarak bana yardım etmişti.</p>
<p>Hapisten kaçanlar, tekrar oraya &quot;ziyaretçi&quot; gibi gelip içeride kalırlar, böylelikle ortalık güllük gülistanlık ve asayiş berkemâl olurdu.</p>
<p>Okul talimatına göre hapiste olanlara ekmekle sudan başka bir şey verilmemesi gerekirdi. Fakat mutfak nöbetçisi olan talebeler (her gün birinci ve dördüncü sınıftan birer kişi mutfak nöbetçisi olurdu) hapisteki arkadaşlarına yemeğin en iyisini, hem de bol tarafından çıkarırlardı.</p>
<p>Bir gün sınıf arkadaşım merhum Sadi ile yine hapisteydik. Doktor olduktan sonra kulak boğaz ihtisası yapıp yarbay iken askerlikten ayrılan &quot;Sadi May&quot; ilk arkadaşlarımdandı. Gözlük taktığı için &quot;Gözlüklü Sadi&quot; derlerdi. Bir zamanlar Elisabeth Hailen adında bir Alman kızına âşık olmuştu. Fakat lise, o zamanki adı ile &quot;sultanî&quot; öğrencisi olduğu zamandan beri sevdiği bir Türk kızı vardı ki adı &quot;M&quot; harfiyle başladığı için ondan &quot;Em Majüskül&quot; diye bahsederdi. O kadar yakın arkadaşı olduğum halde ben bile bu kızın adım ancak son zamanlarda ve tesadüfen öğrenebilmiştim. Yatakhanede herhangi bir gecenin herhangi bir saatinde uyansam Sadi'yi uyanık bulurdum. Sigarasının ışığından bunu anlardım. İşte bu Sadi ile hapiste olduğumuz bir akşam yine bol bol yemekler gelmişti, ikimize bir karavana da hoşaf göndermişlerdi. Fakat biz yemekleri bırakmış; hararetli bir tartışmaya dalmıştık. Tartışma konusunu unuttum. Herhalde ya dünyayı, yahut da dünyanın güzellerini paylaşamıyorduk. Bir aralık</p>
<p>Sadi kızdı: &quot;Şu karavanayı başından aşağı geçiririm&quot; dedi. &quot;Geçir de göreyim&quot; diye cevap verdim. Meğer, dâvasında samimî imiş. Başımdan aşağı değil ama, koca karavanayı omzumdan aşağı geçirmez mi?</p>
<p>Mukadderatta hoşafla yıkanmak da varmış. Fena halde kızdım. Ne yaptım biliyor musunuz? Hapisten kaçarak yatakhaneye indim, yıkandıktan sonra rahat yatağımda yatarak, yukarıda, hapishanedeki tahtalar üzerinde yatmakta olan Sadi'den intikam aldım ve ertesi sabah erkenden hapse döndüm.</p>
<p>İntikam tam alınmış, çünkü Sadi beni bütün gece merak etmişti.</p>
<p>Gündüz firarları, Tıbbiye subaylarına görünmeden umumiyetle Karacaahmet mezarlığı tarafından yapılırdı. Gece firarları ise dam yolu ile olurdu. Askerî Tıbbiye'nin damından Fakülte kısmının damına geçilir, oradan Fakültenin büyük kapısına inilirdi. Bu kapı sabaha kadar açık durduğu için mesele hallolunurdu.</p>
<p>Fakat bir zaman sonra firarları önlemek için bu kapı kapatıldı. O zaman da Askerî Tıbbiye'nin nizamiye kapısında nöbet bekleyen askerlerle ahbaplık ederek içeri girilmeğe başland . Biz kılık bakımından subaya benzediğimiz için nöbetçiler pek de güçlük çıkarmazlardı. Selimiye kışlasındaki alaylardan gelen bu nöbetçiye nereli olduğu sorulur, o nereliyse içimizden biri de, tesadüf bu ya, oralı çıkar ve kapı açılırdı.</p>
<p>Fakat bir gece bu kapı açılmadı. Dört kişi, Yoğurtçu park seyranından dönmüştük. Biraz önce bahsettiğim Sadi ile Hilmi (galiba şimdi general) sınıf arkadaşımdı. Seyfullah Nutkî bizden bir sınıf üstündü.</p>
<p>Seyfullah çok öfkeliydi ve sınıfın meşhur dövüşçülerindendi. Sadi'yi yukarıda anlattım. O da iyi dövüşürdü. Hilmi ise kuvvetli ve cesur, kavgalarda ön safta bulunur olmasına rağmen güleç ve şakacıydı. İlk doktor olduğu yıllarda Taksim stadyumunda bir Yunan futbol takımı ile yapılan maçta, Yunan kalecisinin bir hareketine kızarak fırlayıp bir yumrukta onu bayılttığını o zamanki gazeteler yazmıştı.</p>
<p>İşte bu seçme ekip seyrandan dönüp nizamiye kapısına geldiğimiz zaman nöbetçi hiç birimizin hemşeriliğini kabul etmedi. Yeniden dil dökmeye vakit bulamadan Seyfullah'ın asabîleştiğini ve bağırarak nöbetçinin üzerine yürüdüğünü gördük. Yumruğunu kaldırmış, nöbetçi de gerileyerek kapıya çarpmıştı. Tatsız bir hâdiseye ramak kalmışken birdenbire kapı açıldı ve nöbetçi subayı Kâmil'in yüzü gözüktü. Doktor yüzbaşı Kâmil bizim sınıf subayımızdı. Her sınıfın tabip bir yüzbaşısı vardı. Sonra bir de piyade üsteğmeni verildi.</p>
<p>Kapı açılıp da gecenin karanlığı arasında Kâmil görününce Hilmi ile ikimiz yüz metreyi on saniyede almak suretiyle koşarak yakayı kurtardıksa da Seyfullah ile Sadi kaçamayarak yakalandılar.</p>
<p>Asıl senaryo bundan sonra başladı: Okula girmek için ancak bir tek yer vardı. O da teneffüshanenin penceresiydi. Tıbbiyenin denize bakan yüzündeki teneffüshanenin pencereleri demir parmaklıklı idi. Bu parmaklıkların yukarı kısmındaki açıklıktan iç tarafa kaymak suretiyle içeri girmek kabildi. Fakat bu tehlikeli bir işti. Parmaklıkların yukarı uçları süngü gibi sivriydi. Bir defa tek başıma buradan girmiş, girinceye kadar da ecel teri dökmüştüm. Çünkü içeride bir hademe yatıyor ve ben bu işi ona duyurmadan yapmağa mecbur bulunuyordum. Sonbahardı. Kolay girmek için ceketimi de çıkarıp parmaklıktan içeri sokmuş, fakat parmaklıktan aşağı kayarken takılıp kalmıştım. Sabaha kadar orada kalmanın tehlikesi ve sabahleyin o durumda yakalanmak ihtimalinin heyecanı beni gayrete getirmiş, insan gücü üstünde bir gayretle içeri süzülmüştüm.</p>
<p>Bu sefer hem tecrübeliydim, hem de iki kişiydik amma Hilmi gövdece benden biraz daha kalın olduğundan benim güçbelâ sığdığım yerden onun nasıl gireceği ciddi bir meseleydi. Bu sefer içeride hademe falan olmadığı için işimiz daha kolaydı. Yine ceketleri çıkardık. Hilmi benim yardımımla kolayca kendini iç tarafa sarkıttı. Ben dışardan onu, bacaklarından tutmak suretiyle aşağıya çektim. Cam iyice yandı amma ses etmedi. Sonra ben onun içeriden yaptığı yardımla kendimi iç tarafa aktardım ve tecrübeli de olduğum için kolayca teneffüshaneye girdim.</p>
<p>O zaman Tıbbiyenin uzun ve geniş koridorlarının sonlarında birer gaz lâmbası yana ve uzaktan ancak insanların silueti görünürdü. Hilmi ile duvarların dibine saklanarak yatakhaneye ulaşmağa çabalarken yüzbaşı Kâmil'in de, tıpkı bizim gibi duvarlara sürünerek bizi kovalamağa çıktığını gördük. Yalnız olsa mesele yoktu. Yanına yardımcı olarak bir askerle bir hademe almıştı. Böylelikle bizi kuşatacağını umuyordu. Koridorlarda ve karanlıkta kovalamaca başladı. Hilmi ile b rbirim zi çağırmak üzere birer parola tertip ettik.</p>
<p>Düşmanla bazen yakın mesafeye geliyorduk. Yüzler seçilmediği için bunun ehemmiyeti yoktu, iş yakalanmamaktı. Birbirimizi adımızla çağırırsak kim olduğumuz anlaşılırdı. Bundan dolayı tehlikeyi, karşı tarafın anlayamayacağı kelimelerle haber vermek zorunda idik. Bir de, işler aksi gider de düşman kuvvetleriyle yüz yüze gelirsek, bu düşman yüzbaşı Kâmil olmadığı takdirde cepheyi yarmak üzere yumruk kullanmağa da karar vermiştik.</p>
<p>Bazen Hilmi geride kalarak ben ileride keşfe çıkıyordum. Bazen ben ihtiyata kalıyordum, o ileriye gidiyordu. Bazen yıldırım gibi koşmalar oluyordu. Bir seferinde ceketini ve kalpağını bana vererek ilerleyen Hilmi'nin koridor köşesine başını uzattıkt n sonra geriye dönerek bir koşusu vardı ki dille anlatmağa imkân yoktur. Onu görünce ben de geriye dönerek kaçmağa başlamıştım ama, ben on metrelik yolu koşuncaya kadar o kırk metreden gelip beni geçmiş, inanılmaz bir rekor kırmıştı. Roketleri, füzeleri icat eden Von Braun, Hilmi'nin bu koşusunu görseydi canlı roket olması için herhalde kendisine teklif yapardı.</p>
<p>Sözün kısası: Okul kapısında nöbetçi ile çatıştığımız zaman, vakit gece yarısı idi. Yataklarımıza girdiğimiz zaman ise saat ikiyi geçiyordu. Düşmanı yenmiş, onu savaş meydanını bırakmağa zorlamıştık. Bizim ne halde olduğumuzu anlatmağa lüzum yok...</p>
<p>Ertesi sabah, sabah yoklamasından sonra yüzbaşı Kâmil beni çağırttı. Nizamiye kapısının önünden kaçarken teşhis edebilmiş, fakat Hilmi'yi tanıyamamıştı: &quot;Yanındaki Rıza mı idi?&quot; diye sordu.</p>
<p>Üstümüzdeki sınıfta üç tane Rıza vardı: Damat Rıza, Sekiz Rıza, îmam Rıza. Damat Rıza ile İmam Rıza, tıknaz olmak bakımından Hilmi'yi andırırlardı. Herhalde yüzbaşı bunlardan birini kastediyordu.</p>
<p>&quot;Yanımda kimse yoktu&quot; diye cevap verdim. Sadi ve Seyfullah ikimizi ele vermedikleri gibi benim de Hilmi'yi ele vermeyeceğim tabiî idi. Yüzbaşı Kâmil de aynı ocaktan yetişmiş olduğu için benden lâf alamayacağını biliyordu. Yanıma süngülüyü katarak hapishaneye gönderdi.</p>
<p>Sadi henüz uyanmıştı. Üç ahbap çavuşlar biraz konuştuk. İçimizden biri kurtulmuş ya, büyük zafer sağlanmış demekti. Biraz sonra bir mucize oldu: Tahliye olunduk. Kâmil, bizi idareye rapor etmemişti.</p>
<p>Bu, belki de, şişmanlamağa yüz tutmuş yüzbaşıyı iki saat koşturarak hayli zayıflatmamızın dile gelmemiş bir mükâfatıydı.</p>
<p>Yüzbaşı Kâmil'i ilk üç yıl önce Kadıköy vapurunda gördüm. Bizden bir sonraki sınıftan bir doktor hanımla evlenmişti. Kadıköy'de röntgen muayenehaneleri vardı. Bir hayli şişmanlamıştı. &quot;Nasılsınız?&quot; diye sormama: &quot;Tombulluktan başka şikâyetim yok. Onu da öldüğüm zaman taşıyacaklar düşünsün&quot; diye cevap vermişti.</p>
<p>Geceleyin mektepten &quot;firar&quot; adeta Tıbbiyeliliğin şanındandı. Bunsuz, sanki h yat yürümüyordu. Ya bir sevgili ile buluşmak yahut meşhur bir filme veya piyese gitmek, bazen sırf gezmek iç n mektepten kaçılırdı.</p>
<p>Herkesin karyolasının ayakucunda numarasını gösteren bir tabelâ olduğu için nöbetçi subayları, gecenin herhangi bir saatinde koğuşları teftiş ederler, boş yatakların numaralarını alırlardı. O gece, yataklarında bulunmayanlar eğer revirde veya izinli değil iseler &quot;firari&quot; oldukları anlaşılır, hafta sonunda arkadaşları sokağa çıkarken onlar da hapishaneye çıkarlardı.</p>
<p>Kışın okuldan kaçmak daha tehlikesizdi. Sınıf arkadaşlarımızdan &quot;Rüştü&quot; yorgan ve battaniyeden öyle bebekler yapardı ki gören içinde bir insan yatıyor sanırdı. Kışın başlar da kısmen yorgana sokulduğundan bu iş başarılı olur, baş yerine konulan siyah bir şey, dışarıda kalmış saç gibi görünürdü. Büyük koğuşta bir tek gaz lâmbası yanıp loşluk arası da görme azaldığından nöbetçi subayları bu tongaya basarlardı. Fakat bir gece bu bebekleri Rüştü yapmadı. Yapanlar da beceremedi. Foyalar meydana çıktı. On kişi kadar yakalanarak hafta sonunda kodesi boyladı. Bu arkadaşlar o gece &quot;Çardaş&quot; operetini seyretmeğe gitmişlerdi. Bunlara Çardaşçılar denildi. Aralarında merhum &quot;Nejat Kulakçı&quot; ve şimdiki Darülaceze müdürü &quot;Turgut Babaoğlu&quot; da vardı.</p>
<p>Yemekhanelerde onar kişilik masalarımız vardı. Yemekhane ve yatakhane dizisi adlarımızın alfabe sırasına göre idi. O zaman soyadı olmadığı için herkesin adının sonuna babasının adı da getirilir ve resmî işlemlerde öyle çağırılırdı. Benim adım &quot;Nihâl Naif'di. Yanımda &quot;Nejat&quot; ve &quot;Nurullah&quot; vardı. Bu Nurullah da ömür bir arkadaştı. Öyle bir gülüşü vardı ki o gülmeğe başlayınca bütün sınıf kırılırdı. Tıbbiyeden ayrıldıktan sonra kendisini hiç görmedim. Askerlikten çıkıp İzmir'de doktorluk ettiğim işittim.</p>
<p>Nejat, sonraki adı ile Nejat Kulakçı ayrı bir âlemdi. Derste, onun yanında bulunmak hem bir zevk, hem bir felâketti. İnsanı fena halde güldürürdü. Kendisi de gülmekten katılır, fakat hocanın görmesi ihtimali olunca kendini tutardı. En büyük zevki münakaşa idi. Bir de, en büyük ciddiyetle bir şey anlatırken birdenbire bir şaka veya nükte yaparak insanın sinirlerini harap ederdi.</p>
<p>Bir gece, yatakhanenin sessizliği arasında ve epey geç bir saatte futbol ve millî takım meselesini yavaş sesle konuşuyorduk. &quot;Bu, böyle olmaz. Millî takımı ben yapayım da gör&quot; dedi ve saymaya başladı: &quot;Kaleci Nedim. Bekler Kâmil’le Cafer. Sağ haf Nihat, orta haf ismet, sol haf Fahir. Sağ açık Sabih, sağ iç Alâeddin, merkez muhacim Zeki...&quot;</p>
<p>Nihat müstesna, hepsi Fenerbahçeli olan bu oyuncuları saydıktan sonra Nejat durdu. Sol içle sol açığı tayin edemiyordu. Ben de gözlerimi ona dikmiş, merakla takımın tamamlanmasını bekliyordum. Birden Nejat’ın yüzü tuhaflaştı: &quot;Sol iç ben, sol açık sen&quot; diyerek yorganına sarıldı. Yatağına gömüldü. Katılarak gülüyor, fakat yorganın altında olduğu için sesi işitilmiyordu. Arkadaşları uyandırmamak için ben de öyle yaptım.</p>
<p>Benim büyük bir yetki ile futboldan söz edişim de garipsenecek ve burada bir marifetimi daha açıklamak gerekecek: Sınıfımın kalecisi idim ve bugünkü Turgay kadar şöhretim vardı. Bakın şöhret kazanmak ne kolay, şimdi size onu anlatacağım:</p>
<p>&quot;Şu mukaar kapıyı görüyor musun? Oradan dışarıya arş!..&quot;</p>
<p>Nejat şaşırmıştı. Bu kadar çalışıp bu kadar bildikten sonra da refüze edilmeye razı olmadığı belliydi. Bu sebeple yerinden kıpırdamadı. Fakat hoca öfkelenmişti. Yeniden ve daha kuvvetle bağırdı: &quot;Mukaar kapıdan dışarıya arş ulan!..&quot;</p>
<p>Çare yoktu. Nejat yüz geri etti ve Köse bize doğru haykırdı: &quot;Gel ulan..&quot;</p>
<p>İhsan'la bakıştık. Bende hiç niyet olmadığını görünce iste istemez girmeye mecbur oldu. Sorular, cevaplar birbirini kovalıyordu. Fakat &quot;çık&quot; der demez çıkmadığı için Nejat bir kere hocayı kızdırmıştı İhsan'ın başına da bir iş geleceği belliydi. Nitekim ilk ufak takılışında Köse Tevfik gürledi: &quot;Çık ulan!..&quot; &quot;Efendim...&quot; diye söze başlayacak oldu.</p>
<p>Hoca köpürdü:</p>
<p>&quot;Çık ulan..&quot;</p>
<p>Bunu söylerken oturduğu yerden de fırlamıştı. Daha kötüsü, elinde de koca bir oyluk kemiği vardı. Bugünkü yumuşak ve sevimli coplardan şikâyet edenler Köse Tevfik'in talebesi olsalardı başka türlü fikir yürütürlerdi.</p>
<p>İhsan, bu sert sopayı başına yememek için hızla kapıyı doğru gelirken Köse bağırıyordu: &quot;Başka girecek var mı ulan?&quot;</p>
<p>Askerî Tıbbiyeye girdikten bir müddet sonra ikinci sınıfla bir maçımız oldu. Biz daha birbirini tanımayan, kimin futbol oynadığını bilmeyen, teşkilâtsız bir sınıftık. Futboldan anlayan bir iki kişi takımı kurmuşlar ve bu arada, ilk sömestrin sınıf çavuşu olan Süreyya Cemil de (şimdi generaldir) kaleci olmak istemiş. Süreyya, Kadıköy Sultanisinden sınıf arkadaşımdı. Beni tanımakla beraber birinci sınıf bir kaleci olduğumu bilmiyordu. Bilmesi için fırsat çıkmamıştı. Süreyya, kaleci olmak isteyince sınıfın en uzun boylusu olan, Antakya'da doğup Konya Sultanisinden Tıbbiyeye gelen Salih sormuş: &quot;iyi ama sen plonjon yapmasını biliyor musun?&quot;</p>
<p>Uzun boylu olan Süreyya, tepesinden bakan Salih'i şöyle bir süzdükten sonra onun, iki kale arasındaki mesafeye yakın olan boyunu düşünerek ve plonjon gibi salt bilimsel bir tâbir kullanmasına bakarak çekinmiş, Salih'i birinci sınıf bir kaleci zannederek onun kaleye geçmesine itiraz etmemiş.</p>
<p>Seyrine biraz geç geldiğim bu tarihî maçta Sarihi hakikaten ardı ardına plonjon yaparken gördüm. Fakat galiba gözlerinde mürekkep bir astigmatizm vardı. Çünkü her plonjonu topun geldiği tarafa değil, gelmediği tarafa yapıyor, ikincisi sınıfın her akını gol ile bitiyordu. İkinci sınıf bile bu durumdan müteessir olmuştu. Bizim takımın asları Salih'i çıkararak beni kaleyi diktiler. Ondan sonra işler değişti. Salih, kaleyi bana bırakırken plonjon bilip bilmediğimi sormadı. Soracak hali kalmamıştı. Ben de hiç plonjon yapmadım. Karşı tarafın savurduğu şutlar tesadüfen hep bana geliyor, seyredenler de beni yer tutmasını bilen mükemmel bir kaleci sanıyordu. Tıpkı bazılarının, İsmet Paşayı devlet kalesini başarı ile koruyan bir kaleci sanmaları gibi...</p>
<p>İşte benim topa doğru plonjon yapmama lüzum kalmadan top tesadüfen avucuma düştüğü için böylece meşhur kaleci oldum. Karşı taraftan birisi bizimkilere:</p>
<p>&quot;Aranızda bu çocuk varmış da ne diye işin başında kaleye koymazsınız?&quot; diye bağırıyordu.</p>
<p>Ne tuhaf! Yine ismet Paşa ile aramızda bir benzerlik oldu: Sayın paşa, &quot;Akis&quot; dergisindeki hatıralarında ilk futbolu binbaşı olduğu zaman oynadığını yazıyor. Acaba ne oynuyordu? Kaleci mi idi? Kaleci idiyse ve kalecilikteki ustalığı da devlet idaresindeki gibi idiyse çok gol yemiştir. Yok kaleci değil de bek oynadıysa kendi kalesine gol atmış, haf oynadıysa hep karşı taraf oyuncularına pas vermiştir. Forvet oynayıp da kazara karşı kaleye gol attıysa bunu da hakeme göstermeden hentbol ile yapmıştır.</p>
<p>Acaba bizim Millî takımın boyuna yenilmesiyle Millî Şef'in vaktiyle futbol oynamış olması arasında bir orantı var mı? Kader ve talih meselelerinin bilimsel olarak açıklanması henüz kabil olmamıştır amma belki Süleymaniye Genel Kitaplığındaki cifir ve havsa kitapları arasında bunun cevabını verecek satırlar bulunur.</p>
<p>Bu kadar tatvîli kelam yani Oğuzlar dilince sözü uzatmak yetişeceğinden biz yine cumhuriyetin ilânına dönelim. 29 Ekim akşamı, hattâ akşamdan epey geç bir zamanda toplar atılmağa başladığı zaman hiç bir şey anlamamıştık.</p>
<p>Gerçeği ertesi sabah öğrendik. Askerî Tıbbiye allak bullak oldu. Bu da olur mu idi? Askerî Tıbbiyeye sormadan cumhuriyet ilân etmişlerdi. Halbuki biz kendimizi merkezi âlem sanıyorduk. Atatürk'e, o zamanki adı ile Gazi'ye gücenmekte hakkımız vardı. Cumhuriyet ilân ederken Millet Meclisinde mebus diye oturan Diyab Ağa'nın reyini almıştı da İstanbul’da oturan 200 şövalyenin fikrini sormamıştı.</p>
<p>Biz &quot;Türkiye Büyük Millet Meclisi Hükümetine alışmıştık. Hatta okul müdürlüğüne dilekçe verirken: &quot;T.B.M.M.H. Tıbbiyei Askeriye Müdürlüğüne&quot;</p>
<p>Diye başlık koyuyorduk. Bu sebeple cumhuriyeti yadırgamıştık. Bu yadırgayışın başka bir sebebi daha vardı. Refet Paşa, Ankara hükümeti adına İstanbul'a geldiği zaman Darülfünun konferans salonunda benim de dinlediğim konferansta, bir Almanca dergi göstererek şöyle demişti:</p>
<p>&quot;Bu dergide Gazi'nin, benim ve diğer bazı arkadaşların resimlerimiz var. Altında Türk Cumhuriyet Partisinin liderleri diye yazılı. Bu çürük bir fikirdir. Biz cumhuriyetle idare olunmağa tenezzül etmeyiz, Türkiye Büyük Millet Meclisi hükümeti şekli en ideal, en üstün idare şeklidir...&quot;</p>
<p>Aşağı yukarı bir yıl önce dinlediğimiz bu sözleri hiç birimiz unutmamıştık. Fakat heyecan derecelerimiz bir değildi. Sınıf arkadaşım merhum Mevlût, en sinirli olanlar arasındaydı. Yüzü o kadar gergindi ki: &quot;Ne oluyorsun?&quot; diye sormağa mecbur oldum. Elini tehditkâr bir şekilde sallayarak ve bağırarak:</p>
<p>&quot;Cumhuriyet çürük bir fikirdir&quot; diye cevap verdi. Bu sözü, cumhuriyet rejimine itiraz ettiği için değil, Refet Paşanın sözüyle tezat olduğu için söylüyordu. Belki de o sinirlilik ve öfke arasında beni Refet Paşa sanmıştı. Mevlût’un durumu o kadar samimi idi ki, sanki gerçekten Refet Paşa imişim de bir yıl önce cumhuriyeti tenezzül sayan benmişim gibi sustum ve yanından uzaklaştım.</p>
<p>Mevlût o günkü sinirliliğine rağmen çok soğukkanlı idi. Vazifesini müdrik ve çalışkan bir arkadaştı. İki üç yıl önce İzmir’de albay iken deli bir işçinin arkadan sıktığı kurşunlarla ölmüştü.</p>
<p>İşte, Tıbbiyede cumhuriyeti bu şekilde idrâk etmiştim. Tıbbiye hayatım bir kasırga gibi geçmeseydi belki rejim meseleleri üzerinde düşünmeye, tartışmaya fırsat bulacaktım. Fakat bir yandan belâların beni bulması, bir yandan da benim onları davet etmem yüzünden altına sömestrin ilk günlerine kadar süren Tıbbiyeliliğim sırasında huzur ve rahat yüzü görmedim.</p>
<p>Birkaç defa da hastalandım. Bunlardan biri korkunç bir gripti ki 41 dereceye yakın ateşle kendi hayatımda bir rekor kırmıştım. Ondan sonraki uzun hayatımda bu rekoru hiçbir zaman egale edemedim. Doğrusunu ararsanız içimdeki yanar dağlara göre 41 derecelik ısı hiç bir şey değildi ama doktorlar bunu cehennem ateşi ile eşit tutuyorlardı.</p>
<p>Bir sefer de, yine ateşli ve haftalarca süren bir hastalık geçirdim. Bunun apandisit olduğunu iddia ettim. Beni muayene eden altı doktordan hiç biri apandisit teşhisi koyamadı. 1951 ve 1952'deki korkunç krizlere de kimse apandisit demedi. Yalnız yaşlı ve pratisyen bir hekim, müzmin bir apandisitten şüphelendiğini söyledi. 1953'te fıtık ameliyatı olmak üzere masaya yattığım zaman asıl derdimin çok eski bir apandisit olduğu anlaşıldı. Doktorluk iflâs etmiş, benim tıp talebesi olduğum sırada anladığım bu hastalığı ünlü doktorlar ve profesörler teşhis edememişti. Teşhis edemeyen bu doktorlar arasında, son ölümcül hastalığı sırasında Atatürk'ü tedavi edenlerden Abrevaya da vardı. Acaba Atatürk de doktorların hazakati dolayısı la mı 57 yaşında ölmüştü? Doğrusunu isterseniz doktorluk bir sanattan başka bir şey değildir. Sanat olduğu için de bazı malzemeler, yani insanlar, bu sanatkârların zevkine kurban gitmektedir.</p>
<p>Biraz yukarıda, ateşin 41 dereceye yaklaştığını anlatırken, ondan sonraki &quot;uzun hayatım&quot; da bu rekora bir daha çıkmadığımı söylemiştim. Uzun hayatımdan bahsedişim bir dil sürçmesi veya matematik yanlışı değildir. Birçok devletlerden, meselâ 88 milyonluk Endonezya’dan bile yaşlı olduğuma göre bu iddiam yerindedir.</p>
<p>Ruhî ve fikrî hiçbir hazırlığım olmadığı için Tıbbiyenin derslerine hiçbir zaman ısınamadım. Sömestr ve yılsonu imtihanlarında hemen daima bir dersten bütünlemeye kalırdım. Bu yüzden 19'uncu olarak girdiğim sınıfımda, birinci sömestr sonundaki imtihanda 38'inciliğe düştüm. Bu bile büyük bir başarı sayılabilirdi. Çünkü sınıfımız 41 kişiydi. Kendilerine karşı öğünebileceğim 3 kişi vardı ya, benden ilerdeki 37 kişiyi düşünmeğe gerek yoktu. Kışlabendlik, hapis ve izinsizlikler dolayısıyla sınıf arkadaşlarımdan birisi, Harput Sultanisinden geldiği için Harputlu Celâl dediğimiz şakacı arkadaş bana takılır: &quot;Nihâl eyyâmı tâtiliyyede kışlabend, eyyâmı âdiyyede izinsizdir&quot; derdi. Doğru idi.</p>
<p>Hayvanat müderrisi olan baytar İsmail Hakkı büyük bir hatipti. Her yıl &quot;hayat kavgası&quot; nazariyesini anlatırken büyük sınıfların öğrencilerinden de birçoğu bu edebî ve ilmî ziyafete gelirdi. O zaman ordinaryüslere &quot;müderris&quot;, profesörlere &quot;muallim&quot;, doçentlere &quot;müderris muavini&quot; denirdi.</p>
<p>Birinci sınıfın sonunda bu hayvanattan bütünlemeye kalmıştım. Fakat bugün bu bütünleme için hiç bir esef duymuyorum. Çünkü benimle birlikte günümüzün meşhur doktoru Müfide Hanım da kalmıştı. Nebatat müderrisi Esat Şerefeddin, takrirlerini mızmız bir eda ile verirdi. Bitkilerin mikroskobik organlarının gelişmesini anlatırken &quot;büyür, büyür, büyür&quot; diye tarif eder, bir yandan da iki elinin arasını açarak bu büyümeyi eliyle müşahhas bir hale getirirdi. İki eli arasındaki yarım metrelik mesafeye bakarak hayalimizi ona göre ayarlayan bizler nihayet hocanın &quot;büyür, büyür, on mikron olur&quot; diye cümleyi bitirmesiyle birdenbire şaşalardık. Çünkü mikronun, bir milimetrenin binde biri olduğunu öğrenmiştik.</p>
<p>Fizik dersinin eski adı &quot;Hikmeti tabîiyye&quot; idi. Kısaca hikmet derdik. Hocası Şevki Bey eski Askerî Tıbbiyenin yaman talebelerindenmiş. Hapiste olduğu bir sırada Tıbbiyenin kulesine kadın getirdiği hakkında bir söylenti dolaşırdı.</p>
<p>Kimya hocamız Hadi Bey babacan bir adamdı. &quot;Hadi Müştak&quot; adında bir de muavini vardı. Yüzbaşı rütbesinde bir askerî doktor olan bu muavin gayet tombalak bir adamdı.</p>
<p>Teşrih dersinin müderrisi Nureddin Ali, İsmail Hakkı ile Köse Tevfik’ti. Giritli olan ve Girit ağzıyla konuşan Köse Tevfik de ayrı bir tipti. İlk derste yoklama yaparken arkadaşlarımızdan Nurullah’ı haşlamış, kız arkadaşlarımızdan Müfide Hanımın adını da &quot;Müfide Hanımefendi&quot; diye okumuştu. Sonraki derslerin birinde, ön sırada oturarak not tutan kız arkadaşlarımızdan İffet Hanıma:</p>
<p>&quot;Ulan aferin be kız! İyi not tutuyorsun&quot; diye iltifat etmişti. Fakat kendisi de askerden yetişme olduğu halde biz askerlere karşı hiç de yumuşak davranmazdı.</p>
<p>Bir gün merhum Nejat ve şimdi general olan İhsan ile birlikte üçümüz Köse Tevfik’e kemikten vize vermeğe gittik. Arkadaşlarımın ikisi de benden daha bilgili ve hazırlıklı idiler.</p>
<p>Muallim odasına önce Nejat girerek selâm verdi ve vizeye geldiğini söyledi. Biz ikimiz kapının önünde bekledik. Köse Tevfik not cetvelini açarak sordu: &quot;Numaran kaç bakayım ulan?&quot;</p>
<p>Nejat'ın numarası 33'tü. Söyledi. Sorular başladı. Nejat iyi hazırlanmış olduğu için iyi biliyordu. Fakat birdenbire &quot;muhaddep&quot; diyecek yerde yanılarak &quot;mukaar&quot; (1) dedi. Usulca sıvıştım. Hayatımda gösterdiğim tek siyasî basiret, o gün kemik vizesine girmeyişim olmuştur.</p>
<p>(1) &quot;Mukaar, bugünkü terimle &quot;içbükey&quot;dir. Bunun zıddı olan &quot;muhaddeb&quot;in yeni karşılığı ise &quot;dışbükey'dir.</p>
<p>Sınıfımızın 41 kişi olduğunu söylemiştim. Bu, 41 kişi değil, 41 dünya demekti. Aramızda kâinatlar da vardı. Arkadaşlarımızdan ikisi &quot;Süreyya&quot;, ikisi &quot;Celâl&quot;, ikisi &quot;Asım&quot;, ikisi &quot;Lütfü&quot; idi. Süreyyalarla Lütfüler'in birine &quot;büyük&quot;, birine &quot;küçük&quot; derdik, Zavallı Küçük Lütfü, mektebe girdikten biraz sonra veremden yattı, yılsonuna doğru öldü. 40 kişi kalır gibi olduk ama, bizden önceki sınıftan &quot;Naci&quot; ilk yıl, hastalık dolayısıyla derslere devam edemediğinden bizim sınıfa kaldığı için yine 41 kişi olduk. Fakat bu Naci de sonraları delirip öldü.</p>
<p>&quot;Asım'lardan biri Konyalı, biri Harput'lu idi. Konyalı Asıma &quot;Çiçek Asım&quot;, Harputlu Asım'a &quot;Usta Asım&quot; derlerdi. Zavallı Usta Asım, doktor çıkmak üzere iken pritonitten öldü.</p>
<p>Bu Asım'ı, aynı Harput lisesinden gelen Celâl kızdırır, Asım da onu &quot;Seni hain Arap, seni...&quot; diye dakikalarca kovalardı. Celâl, Arap falan değildi; Türk'tü. Fakat ya Şam'da doğduğu veya Şam'da bir müddet okuduğu, yani orası ile bir ilgisi bulunduğu için Asım kızınca ona Arap derdi.</p>
<p>Bu Celâl gayet akıllı ve çalışkan olduğu halde ona &quot;Kaçık Celâl&quot; derdik. Onda hiç bir muvazenesizlik bulunmadığı halde bu lâkap neden takılmıştı diyeceksiniz. Celâl, okula ilk girdiği aylarda daimî bir baş ağrısına tutulmuştu. Biz de hep doktorduk ya, teşhisi derhal koymuştuk.</p>
<p>Öteki Celâl'e &quot;Hacı Celâl&quot; derlerdi. Galiba Yemen'de doğmuştu ve galiba annesi de oralıydı. Çok esmerdi. Fakat birinci Celâl &quot;Kaçık&quot; lâkabına aldırmazdı da bu, &quot;Hacı&quot; denilince küplere biner, sövüp sayardı. Talebe milletinin psikolojisi de malûm: birisi bir nesneye kızdı mı, hep onu yapar. Arkadaşlar, Celâl'i öfkelendirmek için bazı Arapların ağzıyla &quot;Hajiii&quot; diye bağırıp onu cin atma bindirirlerdi.</p>
<p>Daha sonraları bu kelimeyi özetlemişlerdi. Yalnızca &quot;iiiiii&quot; diye bağırırlardı. Bununla da matlup hasıl olurdu. Kaçık Celâl sık sık: Kellei bî devletin teşbih ederdim karpuza, Hiç de ummazdım İd çıksın böyle hâlis bir kabak Beytini tekrarlardı. Doğrusu bu beyit, beşeriyetin her ferdi için, hattâ dâhi olan veya sanılanlar da istisna edilmemek şartıyla, fazla yanlışlığa d şmeden söylenebilirdi.</p>
<p>Arkadaşlarımız arasında bir de &quot;Rıdvan&quot; vardı. Ufak tefek, zayıf bir şeydi. O zamanın çocuk artistlerinden &quot;Çeki Kovan&quot;a benzerdi. Bir de nedense kendisine &quot;Marki Garoni&quot; adı takılmıştı. İşe bakın ki arkadaşlardan bazıları bıkmadan, usanmadan, üşenmeden: Marki, Marki, Garoni Çeki, Çeki, Çeki, Çeki Kovan</p>
<p>Şarkısını dakikalarca söylerlerdi. Bu Marki Garoni, galiba o zamanki İtalya Hariciye Nazın idi. Bu şarkıyı söyleyenlerin başında da &quot;Nurullah&quot; bulunurdu. Nurullah da çalışkan bir arkadaşımızdı. Fakat kahkaha attığı zaman dünya yerinden oynar, onunla beraber herkes de gülerdi.</p>
<p>Çileli, trajik, trajedik, romantik fakat renkli olan Askerî Tıbbiye hayatını anlatırken akla bir anda birçok şeyin birden gelmemesine imkân yok. İşte 'Nurullah&quot; deyince de aklıma bir ceket hikâyesi geldi: Yatakhaneye çıktıktan sonra, yatmadan önce uzun bir &quot;fasıl&quot; geçerdi. Bu fasılda yataktan yatağa anlatılan iğneli fıkralar, takılmalar, tartışmalar ve güreşler vardı. Bir gece de Nurullah, &quot;Adnan&quot; adındaki başka bir arkadaşımızla güreşti. O zaman soyadı kanunu çıkmamış olduğu için bu Adnan’ın soyadı nedir bilmiyorum. Herhalde Adnan Menderes değildi. Gayet sessiz, terbiyeli, fakat yaramaz bir çocuktu. Yaramazlıkta ortaokul öğrencilerine benzerdi.</p>
<p>Güreş Nurullah'ın yatağında, yani benim yatağımın bir metre sağında yapılıyordu. Adnan'a göre iri ve kuvvetli olan Nurullah'ın bu güreşi kazanması beklenirdi. Meğer Nurullah fena halde gıdıklanırmış. Adnan da bunu bildiği için Nurullah'ı gıdıklamağa başlamış. Biz, hepimiz, her gece birkaç tanesi yapıldığı için kanıksadığımız, bakmağa bile lüzum görmediğimiz bu güreşle birdenbire ilgilendik.</p>
<p>Çünkü Nurullah bir yandan o ünlü kahkahalarını atıyor, bir yandan da korkunç ve sert hareketlerle adeta mezbuhane tekmeler savuruyordu.</p>
<p>O zaman Tıbbiyede elektrik yoktu. Sınıflarda lüks lâmbaları yanar, yatakhanelerde bir tek petrol lâmbası bulunurdu. Koca bir yatakhane için bu bir tek lâmba devede kulak kabilinden olduğu için lâmbadan biraz uzakta bulunanlar için bir şey okumağa imkân olmazdı.</p>
<p>O gece, tek lâmbamızı ben kendi yatağımın yanındaki komodine almıştım. Herhalde bir şey okuyacaktım. Nurullah’ın şakrak kahkahaları üzerine gözlerimi ona çevirip akrobatik hareketlerine bakarken nasıl oldu bilmem yatağında takla mı attı, yoksa başka bir şey mi oldu, onun farkında değilim, Nurullah'ın bir tekmesi benim komodine gelince lâmba devrildi ve komodinin üstünde, lâmbanın yanında duran dahilî ceketimi yaktı. Okulda giydiğimiz elbiselere dâhili elbise, dışarıda giydiklerimize de haricî elbise derdik.</p>
<p>Lâmbayı hemen kaldırarak bir yangını önlediğimiz gibi, Adnan da güreşi bıraktı. Faka Nurullah hâlâ katıla katıla gülüyor, herkesi de güldürüyordu. Kendisine:</p>
<p>&quot;Ceketimi yaktın&quot; diye çıkıştım. Umursamadı bile... Atmakta olduğu kahkahalar arasında: &quot;Zararı yok, yansın&quot; diye cevap verdi. Doğru... Nurullah için hiçbir zarar yoktu. Yanık ceketi daha aylarca giyecek olan bendim. Bununla beraber o zamanki gerçek yanıklığım arasında bu yanık ceketin sözü mü olurdu?</p>
<p>Nurullah ya çok ciddî, ya çok neşeli olurdu. Bir perşembe günü, öğle yemeğinden sonra izinli çıkacağımız için yine neşesi üstündeydi. Kadife yakalı, parlak düğmeli, şatafatlı haricî elbiselerimiz yatakhanelerimizde durduğu için giyinmek üzere orada bulunuyorduk. Nurullah’ın neşesi üstündeydi ya, arkadaşım Turgut bu neşeden beni kızdırmak pa asına fa dalanmak sevdasına kapılmış ve Nurullah'a gizlice akıl öğretmiş. Benim bir şeyden haberim yok, kendi hazırlığımla uğraşırken Nurullah seslendi:</p>
<p>&quot;Nihâl!&quot;</p>
<p>Ne söyleyecek diye yüzüne baktım. Acayip bir şekilde gülüyordu. Bir şaka yapmak istediğini bu gülüşten anlamalıydım. Fakat dertli bir zamanımdı. Çevreme dikkatli bakacak durumda değildim. Nurullah, gülmesini artırarak sordu: &quot;Senin soyunda Kürtlük var mı?&quot; En hassas damarıma dokunmuştu. Bağırdım: &quot;Deli misin? Nereden çıkarıyorsun?&quot; Hâlâ gülüyordu: &quot;Hiç&quot; dedi. &quot;Kürde benziyorsun da...&quot;</p>
<p>Elimdeki elbise fırçasını Nurullah'a doğru savurdum. İsabet ettiremeyince de üzerine saldırdım. Bu sırada gözlerim Turgut'un yüzüne ilişti. Sinsi sinsi gülüyordu. Biz ikimiz kaçıp kovalayarak koridora fırlayınca birdenbire durduk. Çünkü müdür geliyordu. Koşmalarımız derhal normal yürüyüşe döndü ve kürtlere karşı beslediğim sempatiden eğlence çıkarmak isteyen Turgut’un manevrası, müdüre verilen birer selâmla kazasız belâsız sona erdi.</p>
<p>Arkadaşlarımız arasında bir de &quot;Nizameddin&quot; vardı. Ben hayatımda bu kadar orijinal bir tip görmedim. İmtihana girdiği anlar müstesna, daima güler yüzlü idi. Bir arkadaşını, herhangi bir konuda anlayışsız gördü mü, ona &quot;Kazof' diye hitap ederdi. İkide bir &quot;Ben itilâfçıyım, yaşasın Hürriyet ve İtilâf' diye bağırırdı. Aramızda ittihatçı falan yoktu. Niçin böyle bağırdığını sormak da aklımıza gelmezdi. Yine arada sırada: &quot;Ben doktor falan değil, tavukçu olacağım, anladınız mı, tavukçu&quot; derdi. Galiba insanları tavuk gibi kuş beyinli, yolunmağa lâyık yaratıklar saydığı için böyle söylerdi.</p>
<p>Orijinal bir arkadaştı dedim ya, talihine de çok inanırdı. Koca Tıbbiye imtihanlarına girerken ancak bir iki yere çalışırdı. Nebatat imtihanına 40 soru ile girmiştik. Nebatat müderrisi Esat Şerafeddin her yıl 30 ile 50 arasında soru verirdi. Bize 40 soru düşmüştü. Her soru bir fasile yani bitki ailesi idi. Sorular tombala usulü ile torbadan çekilirdi. Her öğrenci, hocanın önüne gelince torbadan bir soru çeker, buna verdiği cevaba göre not alırdı. İkinci bir soru çekmek âdet değildi. Bizim Nizameddin bu 40 sorudan yalnız ikisine çalıştı idi. &quot;Yahu, Nizameddin ne yapıyorsun?&quot; diyenlere: &quot;Ben senin gibi çalışamam kazof! Biri çıkmazsa elbette öbürü çıkar. Benim talihim var, talihim, anladın mı?&quot; diye karşılık verirdi. Tabiî, gerçekten o iki sorunun biri geldi mi diye sorarsanız. Ne gezer? Nizameddin umduğu talihe erememişti. Bununla beraber yine de talihli sayılabilirdi. Çünkü talihe güvenmek metodu gibi gayet çürük bir usulle hareket ettiği halde birinci sınıfın dört imtihanından ikisini vermiş, ancak ikisinden bütünlemeye kalmıştı. Bu nebatat imtihanı bir yığın Latince i im ezberlemekten başka bir şey değildi. Meselâ şu bizim &quot;bamya&quot;nın adı &quot;ibiscus esculantus&quot;dü. Bu maskaral klar farkına varmadan sinirlerimizi bozardı. Bü yüzden arkadaşım Turgut, yani şimdiki Darülaceze Müdürü Turgut Babaoğlu bir aralık bizlere &quot;Dostum Poligala&quot; diye hitap eder olmuştu. Poligala adında bir bitki ile bunun Poligala grandifloro, poligala calcara, poligala avara gibi nevileri nebatat kitabımızda ve notlarımızda geçiyordu. Merhum Sadi ise bitki adlarını derme çatma manzumeler şeklinde birleştirmiş ve bunlara birer beste uydurmuştu. Günlerce bu şarkıları dinlemiştik. Fakat Sadi bu sayede nebatat (bu gündü adı ile botanik) imtihanını başarı ile vermişti. Bana &quot;cevziyye fasilesi&quot; çıkmıştı. Yani ceviz ağacının ailesi... &quot;Karîbi âlâ&quot; yani &quot;iyiye yakın&quot; not almıştım. Çünkü Nizameddin gibi talihe güvenim olmadığı için 40 soruya da çalışmıştım.</p>
<p>Nizameddin'in güler yüzlü olduğunu söylemiştim bu güler yüzlülük eşsiz bir soğukkanlılıktan geliyordu. Bir gün bu soğukkanlılığın bir gösterisine şahit olduk: Sınıfın en uzun boylusu olan ve hani şu aksi istikamete plonjonlar yapan Salih, her nedense, galiba bir tartışma sonunda, Nizameddin'e kızmıştı. Buna kızmak değil, delirmek bile denebilirdi: &quot;Nizameddin sus&quot; yahut &quot;Nizameddin git&quot; diye bağırıyordu. Fakat onun her &quot;sus&quot; yahut &quot;git&quot; d ye haykırışına beriki gayet soğukkanlılıkla ve gülümseyerek &quot;Ne var&quot;, &quot;Ne oluyor&quot;, &quot;Neden susayım&quot; diye karşılık veriyor ve Nizameddin'in bu rahatlığı Salih'i çileden çıkarıyordu. İşi sonunun neye varacağını anlamak için falcı olmaya lüzum yoktu. Bunun bir meydan savaşı ile sonuçlanacağını İstanbul gazetecileri bile kestirebilirdi.</p>
<p>Nitekim onların bile tahmin edebilec ği nesne oldu. Salih çılgın bir öfkeyle Nizameddin'e saldırdı. Sarmaş dolaş yere yuvarlanarak birkaç kere döndüler ve aynı hızla ayağa kalkarak birkaç saniye önceki durumlarını aldılar. Salih aynı sözü bağırarak tekrarladı: &quot;Nizameddin git!&quot;</p>
<p>Nizameddin gülümseyerek aynı karşılığı verdi: &quot;Neden? Ne var ki?</p>
<p>Bu kadar temaşayı yeter bularak ikisini ayırdık. Nizameddin'in soğukkanlılığına hepimiz hayran olmuştuk. Merhum Nejat ise umumî telâkkiye itiraz etmek prensibi veya keyfi dolayısıyla Nizameddin'i değil, Salih'i beğeniyor: &quot;Aferin Salih'e! Bu kadar öfke arasında küfretmedi&quot; diyordu. Nizameddin'i ben Tıbbiye'den ayrıldıktan sonra görmedim. Yalnız ciğerlerinden hastalanarak Haydarpaşa Askerî Hastanesinde tedavi gördüğünü ve umumî ahlâkın düşüklüğünden büyük bir üzüntüyle bahsettiğini bizden çok sonraki bir askerî doktordan işittim.</p>
<p>Onun talihe güvenmek prensibine güvenmediğimi yukarıda söylemiştim. Fakat ikinci sınıf sonundaki imtihanlarda başıma gelenler Nizameddin'i haklı çıkardı. Şöyle ki: Bu sınıfın iki imtihanı vardı: Teşrih yani anatomi'nin kemik kısmı ve en sac yani histoloji.</p>
<p>O zaman, yılsonu imtihanlarında öğrenciler birkaç postaya ayrılarak sınava girerlerdi: Her posta başka günde imtihana girer, böylelikle hocalar bir günde az öğrenci imtihan ettikleri için yorulmazlardı. Bu usulün bir üstünlüğü de öğrencilerin kendilerini ayarlayarak işlerine elverişli bir postaya girip imtihan vermeleriydi.</p>
<p>O yıl ben, merhum Sadi ile aynı postaya düşmüştüm. İlk imtihanımız kemiktendi. Tıbbiyelilik hayatımda en iyi hazırlandığım imtihan bu oldu. Sonradan Edebiyat fakültesinde verdiğim en başarılı imtihanda da ancak bu kadar bilgili olmuşumdur.</p>
<p>Sadi ile ikimiz bütün kemik bahsini bazen ayrı ayrı, bazen birlikte çalışarak yutmuştuk. İmtihan sabahı gayet erken kalkarak bir tekrarlama daha yapacaktık. Çalar saatimiz yoktu, olsa da 40 kişilik koğuşta öttüremezdik ama Sadi vardı ve istediği anda uyanır, yahut da hiç uyumazd . Malûm ya: Majüskül em meselesi...</p>
<p>Sabahleyin saat dört sularında Sadi omzuma dokunarak beni uyandırdığı sırada, rüya görmeden zihnimde &quot;azmi sudgî&quot; yani şakak kemiğini tekrarlıyordum. Bu bir şuuraltı faaliyeti idi. Kemikler arasında en iyi bildiğim de oydu.</p>
<p>İmtihan saatine kadar birer teşrih allâmesi olmuştuk. Nu arası benden küçük yani 49 olduğu için Sadi benden önce imtihana girdi. Aramızda birkaç kişi daha olduğu için imtihan odasından uzak bir yerde vakit geçiriyordum. Allâme olduğum için artık notlara, kitaplara bakmaya falan tenezzül etmiyordum. Hoca istediği kemiği sorabilirdi. Hele azmi sudgî'yi sorarsa notum mutlaka &quot;şâyânı takdir&quot; olacaktı. O zaman Tıbbiyede notlar sayı ile değil kelimelerle verilirdi: Şâyânı takdir Aliyül'âlâ Âlâ Karibi âlâ Vasat Zayıf Zayıf alandan başkası geçerdi. Askerî öğrencilere sınıf derecesi vermek için notlar hesaplanırken yukarıda ki dereceler sırası ile 20, 18, 16, 14, 12 diye sayılırdı.</p>
<p>İşte böylece bir müddet oyalandıktan sonra yavaş yavaş imtihan kapısına yaklaştım. Tam o sırada Sadi imtihandan çıkmış, birkaç basamaklık merdivenleri iniyordu. Bana aldırmadan geçerken görmedi sanarak onu kolundan tuttum: &quot;Nasıl oldu? diye sordum. Gayet bezgin bir tavırla ve başını yana çevirerek: &quot;Bırak Allah’ını seversen&quot; diye cevap verdi. Anlamıştım imtihan kötü gitmişti. İmtihanı merhum İsmail Hakkı Hoca yapıyordu. Gayet aksi ve numaracı bir adamdı. Bazen caka olsun diye talebe döndürürdü. Sıra bana geldiği zaman gayet heyecansızdım. İmtihanlarda heyecanlanmak âdetim değildir. Üstelik hocayı imtihan edecek kadar da bilgili idim.</p>
<p>İsmail Hakkı bana ilkönce burun kemiklerinden birini soracak oldu. Bu kemikler gayet küçük ve nazik oldukları için pamuklar arasında olarak bir kutunun içindeydiler. Hademeden kutuyu istedi. Eline aldı. Uğraştı, zorladı, fakat kapağını açamadı. Açamayınca kutuyu bırakarak başka bir soru sordu: &quot;Azmi sudgî!&quot;</p>
<p>İşte talih diye buna derlerdi. &quot;Âlâ&quot; yahut &quot;aliyül'âlâ&quot; yerine &quot;şâyânı takdir&quot; alacaktım.</p>
<p>Şimdiki usûl nasıldır bilmiyorum. O zaman imtihanlarda kemiği vaziyete koymakla işe başlardık. Yani kemik, ayaktaki bir insanın iskeletinde hangi durumda ise onu tarifle işe girişirdik. Ben de öyle yaptım. Daha iki cümle ya söylemiş, ya söylememiştim. Hoca bana hitap etti:</p>
<p>&quot;Yeter! Çık dışarı!&quot;</p>
<p>Bu kadarcık bir cevapla İsmal’i Hakkı'nın yetindiği görülmüş, işitilmiş değildi: ama hoca adamdı. Bunca yıllık tecrübesi vardı. İnsan sarrafı olmuştu, iki cümle ile de talebenin bilgi derecesini anlayabilirdi.</p>
<p>Askerce selâmlayarak çıktım. Çıktıktan sonra içime kurt düştü. Geçmiş mi idim, yoksa kalmış mı? En iyi bildiğim yerden dönecek değildim ya... Dönmedimse o &quot;Çok dışarı&quot; ne oluyordu. Gerçi Tıbbiyenin hocaları pek de o kadar nazik adamlar değillerdi ama...</p>
<p>Sözün kısası bütün postanın imtihanı bitinceye kadar sonucu öğrenemedik. Sonuç hazindi: Sadi de, ben de çakmıştık.</p>
<p>Doğrusunu isterseniz haksızlıktı. Fakat hak ancak değirmende bulunduğu için ses çıkaramamıştık. Sadi'nin başına gelen pek de haksızlık sayılamazdı. Çünkü o, bir karavana hoşafı üstüme dökerek devlet hazinesini zarara sokmuş, cezaya hak kazanmıştı. Ya ben ne yapmıştım?</p>
<p>Talih bu haksızlığı ikinci imtihanda giderdi. Ensac yani histoloji imtihanına iyi hazırlanamadığım gibi bana çıkan sorular da bildiğim nesneler değildi. Saat tam 12'de histoloji hocası Tevfik Recep'in karşısına çıktım. Müderris bey her halde acıkmış olduğu için telâş ediyor, galiba pek de iyi işitmediği için benim ne söylediğimi iyi anlamıyordu.</p>
<p>Sonunda aliyül'âlâ almaz mıyım? Benim imtihanlar Bektaşi’nin hikâyesine benzemişti:</p>
<p>Bektaşi açlıktan bitkin bir halde, kalabalık fırının önüne gelerek biricik meteliğini uzatmış, mis gibi kokan taze ekmekten istemiş. O zaman kuyruk usûlü hiç bilinmediği için herkes birden tezgâhtara doğru yuvarlayarak seslenmiş: &quot;Erenler! Bir ekmek de bana...&quot;</p>
<p>Tezgâhtar ya meteliği görmemiş, yahut da kelimenin bütün mânası ile tezgâhtar olduğu için aldırmamış ve kalabalık arasında zavallı Bektaşi’nin meteliği kaynamış. Kalabalık dağıldıktan sonra, parayı önceden vermiş olduğu iddiasına karşı da b r temiz azarlanmış, Melül, mahzun ilerlerken ikinci bir fırın daha görmüş. Onda da aynı taze ekmekler ve aynı kalabalık.. Canı çekmiş ama para yok ki alsın. Birden aklına gelen bir düşünceyle kalabalığa sokulmuş. Tezgâhın önüne kadar gelmiş. Sağa sola bakıp kimsenin kendisini görmediğini anlayınca yapmacıktan bir öfkeyle tezgâha vurarak bağırmağa başlamış:</p>
<p>&quot;Be adam! Hani benim ekmeğim? Hem parayı aldın, hem de hâlâ başkalarına dağıtıp benim ekmeğimi vermiyorsun!.&quot;</p>
<p>Fırıncı bu çıkışmaya inanmış. Özür dileyerek Bektaşi’ye ekmeği sunmuş. Bizim baba erenler bir köşeye çekilip taze ekmeği gövdeye indirdikten sonra göğe bakarak: &quot;Yarabbî! Sen işin gerçeğim biliyorsun ve her şeye muktedirsin. Benim meteliği o fırıncıdan alarak ötekine artık sen veriver&quot; demiş.</p>
<p>Ben de teşrihi çok iyi biliyor, ensacdan tamamıyla cahil bulunuyordum. Aldığım notun ensac not cetvelinden silinerek teşrihe göçürülmesi doğru olurdu. Fakat ben Tanrıdan böyle bir dilekte bulunmadığım gibi bulunsam bile şüphesiz isâf olunmazdı. Çünkü o zaman İsmet İnönü de beni örnek göstererek rica ve dileklerde bulunmaya başlar ve şüphesiz onun dilekleri benimki gibi mütevazı olmazdı. Ne mi isterdi diyeceksiniz? En azından bin yıllık ömür ve ebedî iktidar...</p>
<p>Nasıl? Dehşetten diken diken oluyorsunuz, değil mi? Ben bile, bunun kendi kalemimden çıkmış bir imkânsız nesne olduğunu bildiğim halde baygınlıklar geçiriyorum...</p>
<p>İyisi mi, bu korkunç hayalleri bırakalım da yine Askerî Tıbbiyelilerin romantik hâtıralarına dönelim: Sınıf arkadaşlarımızdan, şimdi Askerî Tıbbiye Müdür Yardımcısı olan Albay Osman, Samsunlu idi. Ufak tefekti. Fakat yaman bir pehlivan ve koşucuydu. Fazla kuvvetli değildi amma öyle oyunlar bilirdi ki kendisini yenmeğe imkân olmazdı. Sınıfın baş pehlivanı olan Hasankaleli Rüştü ile bir gün iddialı bir güreş yapıp yenişemedilerdi.</p>
<p>Mukavemet koşularında da eşsizdi. Benimle de iddialı bir mukavemet yarışı yaptıydı. Meşhur bir kaleci olduğumu yukarıda anlatmıştım. Fakat ne sürat, ne de mukavemet koşularında meşhur değildim. Osman'ın verdiği avansı kabul ederek bu yarışa girmiştim. Yarış yeri de kimsenin tahmin edemeyeceği kadar orijinal bir yerdi: Askerî Tıbbiye’nin taraçası.</p>
<p>Orası da nereden aklımıza geldi, değil mi? Aklımıza geldi değil, başka yer yoktu da onun için orada yarıştık. Çünkü yarış yapıldığı sırada Osman'la ikimiz hapisteydik ve taraça, boyuna gidip gelmek şartıyla 1500 metrelik koşuya elverişliydi.</p>
<p>Böyle ikide bir hapisten bahsedince okuyucularda bir şüphe uyanacak: Bütün ömrüm hapiste mi geçiyordu diye... Hapishaneye en çok şeref verenlerden birisi olduğum halde, okuyucular emin olsunlar ki bütün ömrüm orada geçmiyordu. Ömrümün orada geçen zamanı da yürürlükte olan askerî nizamlar dolayısıyla orada geçiyordu. 1944'te olduğu gibi bir adamın keyfi ve kuruntusu içinde değil... Sözü bu kadar uzatmakla da yarışın sonucunu unutturmak istediğim sanılmasın. Yarışı Osman kazandı. Hem de nasıl biliyor musunuz? Tıkanmak derecesine gelerek son birkaç metreyi koşamadığım için çok gerilerden gelip beni geçmek suretiyle...</p>
<p>Arkadaşlarımız arasında bir de &quot;Cahit&quot; vardı. En çalışkan ve metotlumuz oydu. Bütün mütalaa saatlerinde yalnız dersle meşgul olup not ve kitap okuyan tek kişi Cahit'ti. Ne kadar çalışkan arkadaşlarımız vardı ki bazı mütalaa saatlerind oyun ve eğlence ile vakit geçirirler, hattâ ufak tertip kumar bile oynarlardı. Cahit'te böyle şey yoktu. Zeki, ciddî ve terbiyeli olduğu kadar da çalışkandı. Daha ilk günlerde bu çalışkanlığı dikkatime çarpmış, ona &quot;Müstakbel çavuş&quot; diye hitap etmeye başlamıştım. Gerçekten de birinci sömestr sonunda yapılan imtihanda Cahit birinciliği kazanarak çavuş oldu ve galiba çıkıncaya kadar da bu çavuşluğu muhafaza etti.</p>
<p>Bir gün Cahit'i, Taksim stadyumunda yabancılarla yapılan mühim bir futbol maçında görmüştük. Bu, şaşılacak bir işti. Fakat asıl şaşılacak nokta Cahit'in koltuğundaki büyük teşrih kitabıydı. Her halde halftaymda birkaç sayfa okuyarak zamanı değerlendirmiş olacaktı.</p>
<p>Sınıfımızda çok şarkı söyleyen arkadaşlar da vardı. Merhum &quot;Hıfzı&quot;, geceleri yatakhanede yatmadan önce mutlaka birkaç şarkı söylerdi. Bunlar garâmî şeylerdi. Zavallı Hıfzı birkaç yıl önce enfarktüsten öldü. Galiba onun Tıbbiyeli kalbi bu kadar çok aşk ve garâma dayanamamıştı.</p>
<p>Allah selâmet versin, &quot;Cemal&quot; ise gündüzleri ve mütalaa hanede şarkı söylerdi. Fakat Cemal'inkiler aşka, sevdaya dair olmayıp güldürücü nesnelerdi. En çok söylediği şarkı:</p>
<p>Üç Baba Torik, etme telâş, Sakalım uzun, etme tıraş.</p>
<p>Diye başlardı. Her ne kadar bu şiir sanatı bakımından günümüzün kübik şairlerinin şaheserlerine üstün ise de bize o zaman pek tuhaf gelirdi. Herkesin bildiği, sevdiği veya söylediği besteler de vardı. Yalnız bizim Turgut'la Büyük Süreyya şarkı söylemesini bilmezlerdi. Turgut &quot;mi&quot; yerine mutlaka &quot;fa diyez&quot; okur, Süreyya ise biz ikinci mısraın ortasında iken birinci mısraı yeni bitirirdi.</p>
<p>Tıbbiyelilerin şarkısı haline gelip birlikte söylenenler de vardı. Bunlar bazen &quot;teneffüshane&quot; denilen salonda, piyanonun refakati ile söylenirdi. İçimizde birçok piyano çalan vardı. Bu şarkılardan biri şuydu:</p>
<p>Çok özledim sesini,</p>
<p>Çok var görmedim seni Senden ayrı yaşamak Pek harap etti beni... Aşkının ben esiri, Geçmez asla tesiri.</p>
<p>Hatırla bir dem beni,</p>
<p>Çok sevmiştim ben seni...</p>
<p>Kimin güftesi, kimin bestesi olduğunu bilmediğim bu basit mısralar ve bu güzel beste Tıbbiyelilerin hayatını aksettiriyor gibiydi. Tıbbiyeli seviyor, hasretle harap oluyor, esiri olduğu bu aşktan kurtulamayacağını sanıyor, fakat sonra unutuyordu. Bun nla beraber unutulamayan aşklar da vardı. Teneffüshanede veya sınıfta, aklına sevgilisi gelen Tıbbiyelinin gür bir sesle: Senden ayrı yaşamak Pek harap etti beni Beytini söylemesi sık sık görülen bir olaydı. Bazen da aşk rekabetleri yüzünden müthiş dövüşler olur, fakat bunlar daima mektep binasının içinde yapılırdı. Askerî Tıbbiyenin tarihinde böyle birkaç sahne vardır ki Türk çocuklarına meselâ Fransız ihtilâli veya Çin'deki afyon harbi gibi adi mahalle çocuğu kavgaları okutulduğu halde bunlardan bahis olunmayışı asil jestler adına büyük birer kayıp tır.</p>
<p>Eski Tıbbiyelilerin çok sevdiği ve çok söylediği yukarıdaki şarkıyı geçenlerde radyoda dinlediğim zaman çok duygulandım ve radyonun bayağı zenci musikisi ve kedi miyavlamasına benzeyen İngilizce cazırtılar yerine bize mazinin sesini getiren besteleri dinletmesini gönülden dilerim.</p>
<p>Koro halinde söylenen şarkılardan biri de şuydu:</p>
<p>Denizler kadar berrak ve derin Ah o gözlerin, ah o gözlerin! Ölsem, atılsam gönlüm gibi ben Dalgalarına o denizlerin.</p>
<p>Altın saçların ipek telleri Bağlar kendine hep gönülleri Öpsem açılsa, sevsem çözülse Beyaz göğsünün pembe gülleri.</p>
<p>Bu manzumenin de şiir değeri yoktu amma Tıbbiyelilerin aşkına uygun düştüğü için beğenilirdi. Dikkat olunursa, bize mazinin bir sahnesini hatırlatan, beynimizde bir hâtırayı canlandıran şiir veya musikiden daha çok hoşlandığımız teslim olunur. Bunlardan başka bazı grupların ve şahısların da şarkıları vardı. Merhum Nejat da güftesini rüyada yazdığı bir şarkıyı bestelemişti. Fakat bütün bu şarkılar, tekerlemeler, şakalar, kahkahalar arasında hâkim olan şey, gizlenen, açığa vurulmayan bir ıstıraptı. Ağlamamız, Mefisto gibi gülmek şeklinde olurdu. Eski Askerî Tıbbiyelilerin hayatı için şimdiye kadar birkaç roman ve piyes, hattâ senaryo yazılmayışı büyük bir eksiktir. Merhum Nejat'ın Askeri</p>
<p>Tıbbiye hayatından alarak ömrünün son yıllarında yazdığı &quot;Beyaz Geceler&quot; adlı hissî ve samimî roman, yazık ki lâyık olduğu rağbeti bulamamıştır.</p>
<p>Şimdi gözde olan romanlar, ya mahalle kızları tarafından yazılan ve aşkla fuhşu birbirine karıştıran iğrenç teraneler, yahut da Moskofçu oğlanlar tarafından kaleme alınan ve halk efendimizin, asla duymadığı, duyamayacağı ıstırapları dile getiren ve savcıların gözünden kaçan yıkıcı propaganda tekerlemeleridir. Tabiî, sömürülen (!) işçi ve köylü dururken sömüren Tıbbiye burjuvalarının romanını kim yazar?</p>
<p>Kimin güftesi, kimin bestesi olduğunu bil</p>
<p>Birinci sınıfta okunan &quot;Hayvanat&quot; dersinin parazitlere ait kısmı birçoğumuzda kuruntular doğurmuştu. Parazitin yaptığı hastalık arazını kendimizde bulurduk. Fakat kuruntu rekorunu arkadaşımız &quot;Şerif kırmıştı. Bir hasta termometresi edinmişti. Ders dinlerken bunu ağzına sokar, ellerini çenesine dayayarak termometreyi gizler ve boyuna hararetini kontrol ederdi. Çok dikkatli ve akıllıydı. Sınıfın satranç ustası merhum &quot;Edip&quot;ten bu oyunu öğrenerek yaptığı ilk maçta Edip'i yenmişti.</p>
<p>&quot;Azmi&quot; adındaki arkadaşımız sınıfın neşesiydi. Her şeyin gülünç, hoş ve garip tarafını bularak çevresinde bir kahkaha tufanı patlatırdı. Karga taklidini b yük bir ustalıkla yapardı. Bir kahve şekerini ağzında tutarak yüksekçe bir yerde durur, &quot;Edip&quot; onun karşısına geçerek &quot;Lafonten&quot; in &quot;Tilki ile Karga&quot; hikâyesinde, karganın ağzındaki peyniri düşürmek için tilkinin dil dökmesini anlatan mısraları okurdu. Mısralar bitip de Azmi &quot;gaaak&quot; diye bağırarak ağzındaki şekeri düşürünce gülmekten bayılırdık. Kaç defa tekrarlanmış olan bu sahneyi böyle gülünç yapan Azmi'deki komik deha idi. Başka birisi aynı şeyi yapsa her halde aldırmazdık.</p>
<p>Azmi'nin bu kabiliyeti bi defa benim bir imtihan kazanmamı sağladı: Birinci sınıfın sonundaki kimya imtihanına iyi hazırlanamamıştım. Konunun ancak yansını biliyor ve &quot;Nizameddin&quot; gibi talihe de güvenemiyordum. Bu imtihana hazırlandığımız yedi sekiz günün üç gününü de hapishanede geçirmiş, rahatsız olduğum için çalışamamıştım. Son sınıftan merhum &quot;Kemalettin Cemil&quot; hapishane arkadaşımdı. Birçok sınıf arkadaşları onu ziyarete geliyor, konuşuyorlardı. Tabiî bu konuşmalar sırasında bir şey okuyamıyordum.</p>
<p>Hapisten çıktığım zaman, imtihana bir iki gün kala dershane koridorunda Azmi ile karşılaştım. Elindeki kimya kitabı formasını sallayarak: &quot;Şuna bak şuna&quot; dedi. Gösterdiği şey &quot;dülfonal&quot;, &quot;trional&quot; ve &quot;tetronal&quot; adındaki üç kimyevi terkibin açık formülleri ve kimyevi isimleri idi. Bunların açık formülleri bir şaheserdi. Terkiplerine göre isimleri de öyle...</p>
<p>Birinin adı &quot;di etil sülfon di etil metan&quot;dı. İkincisinin adı ise sondan bir önceki kelimeye bir harf ilâvesiyle &quot;di etil sülfon di metil metan&quot; oluyordu. Üçüncüsü bir karma idi : &quot;Di etil sülfon metil etil metan&quot;...</p>
<p>Böyle garip şeyler akılda kalır. Kendi kitabımdan da bu acayip nesneleri okudum ve arkadaşım Turgut'a gösterdim. Turgut, Tıbbiyeye girmeden önce bir yıl Eczacı okulunda okuduğu için bunları biliyor, hattâ onların açık formülünü bile ezberden yazıyordu. Sözü uzatmayalım, imtihan günü çattı ve sıram gelince hocamız Hadi Bey ilk soruyu sordu: Sodyum. Bunu okumağa fırsat bulamamıştım.</p>
<p>Lisedeki bilgimin aklımda kalanlarını ortaya döktüm. Yine bir şeydi amma Tıbbiye imtihanı için tatminkâr sayılamazdı. Kimya imtihanında iki soru soruluyordu. Mukadderatım ikinci soruya kalmıştı. İkinci soru olarak o acayip nesneler çıkmaz mı? Arkadaşımız Nizameddin'in kendisinde var olduğunu</p>
<p>iddia ettiği talih bu sefer bende tecelli etmişti. Koridorda Azmi'ye rastlayışım nasıl bir sonuç vermişti. Tesadüflerin felsefesi hakkında çok şey yazılabilir amma felsefeyi erbabına bırakarak konuya devam edelim.</p>
<p>Merhum arkadaşımız &quot;Edip&quot; 41 kişilik sınıfta lise mezunu olan tek kişiydi. Diğerleri hep 10, 11, 12'nci sınıflardan imtihan vererek girmişlerdi. Edip, çok çabuk konuşur ve kelimelerin bazı harf, hattâ hecelerini yutardı. Gramer kitaplarında &quot;hece, ağzın bir hareketiyle söylenen sözdür&quot; diye bir tarif vardır. Bu tarifi yapan gramerci her halde merhum Edip’i görmemiş olacak. Çünkü Edip, ağzım yedi defa hareket ettirerek on iki hece söylerdi. Bu sebeple ilk köylü dururken sömüren T bbiye burjuvalarının romanını kim yazar? Günlerde Edibin sözlerini pek anlamazdım. Sonra alıştım.</p>
<p>Edip iriyarı ve iştahlı bir arkadaşımızdı. Fakat obur değildi. Arkadaşlar ona takılırlar, oburluğuna dair fıkralar uydurup anlatırlardı. Bir aralık Edip’in bir oturuşta otuz kâse aşure yediğine dair bir masal dillerde dolaşmağa başladı. Edip buna o kadar kızardı ki artık yanında &quot;aşure&quot;, &quot;otuz&quot;, &quot;obur&quot;, &quot;iştah&quot; kelimelerini bile söyleyemez olmuştuk.</p>
<p>Bir gün Edip’e bu yüzden müthiş bir oyun oynadık: Kadıköy’de, Tıbbiyeli koleksiyonu yapan çapkın bir kız vardı. Bu kıza, Edip’e giderek: &quot;Siz bir oturuşta otuz kâse aşure yermişsiniz, bu doğru mu?&quot; deyip diyemeyeceğini sorduk. Kız gayet cüretkârdı. &quot;Söylerim&quot; diye cevap verdi. Ve söyledi. Hem de nerede biliyor musunuz? Köprüdeki Kadıköy iskelesinde ve günün en civcivli zamanında... Vakit akşamdı ve günlerden cuma idi. Tatil gününün sonunda okula dönmek için vapur bekleyen Tıbbiyeliler ve başkalarıyla iskele, o zamana göre epey kalabalıktı. Belli etmeden epey uzak bir mesafeden Edip’in ne yapacağını gözetleyen bizler onun kıpkırmızı olduğunu gördük. Yüzü öyle bir biçim almıştı ki o cüretkâr Don Juan bile ürküp uzaklaştı ve dayak yemekten korktuğunu sonra bize de itiraf etti.</p>
<p>Zavallı Edip mezun olduğu sırada vereme yakalandı. Askerlikten çıktı, veremden kurtuldu. Fakat sonra vazife ile gittiği Afganistan’da zatürreeye yakalanarak öldü.</p>
<p>Aramızda bir de komünist vardı. O zaman &quot;Aydınlık&quot; gibi komünist dergileri serbestçe çıkıp aşırı derecede propaganda yaptıklarından komünistlik pek de yasak bir şey değildi ve bu arkadaş da bunu saklamazdı. Ben ona &quot;Hain komünist&quot; diye hitap ederdim. O bana daima: &quot;katil, kan içici faşist&quot; diye uzun bir mukabelede bulunurdu.</p>
<p>Görülüyor ki faşistliğimin çok eski bir mazisi vardır. Bereket versin Halk Partisi, birçok şeyler gibi, bunun da farkında olmadı. Yoksa 1944'te, Askerî Tıbbiye’deki sınıf arkadaşlarımı tevkif ederek faşistliğim hakkında yazılı ifadelerini almağa kalkacak, o kadar kişi çoluk çocuklarıyla birlikte perişan olacaktı.</p>
<p>Askeri Tıbbiyede komünist tevkifatı olduğu zaman bizimki de galiba göz hapsindeydi. Evindeki komünistliğe ait evrakı imha etmek üzere samimi arkadaşlarından birini göndermiş ve dolabının anahtarını da benim yanımda ona vererek zararlı evrakın yerini tarif etmişti. Bu yakışıksız olayı, arkadaşlık duygusunun bazen ne zararlı tecelliler göstereceğini açıklamak için yazıyorum. Arkadaşlığın bu yanlış yorumlanmasını daha sonra da birkaç defa gördüm.</p>
<p>Benim en yakın arkadaşlarım merhum Nejat'la Turgut'tu. Turgut'un Yargıtay üyesi olan babasının adı &quot;Mehmet Ali Münir&quot;di. Herkes yoklamada falan hem kendi adı, hem de babasının adı ile birlikte çağırılıyordu ya... İdare, Turgut'un adının sonuna, babasının üç isminden &quot;Mehmet&quot;i getirmiş ve Turgut, &quot;Turgut Mehmet&quot; olmuştu. Allah selâmet versin, bizim Turgut'un bir takım titizlikleri vardı. Bazı şeyleri beğenmezdi. &quot;Mehmet&quot; ismi de daha çok köylülerde olduğu için &quot;Askerî Tıbbiye talebesinden Turgut Mehmet Efendi&quot; olmak hiç hoşuna gitmemişti. İşte sırf bu yüzden sınıf subayına giderek ne yaptıysa yaptı, adını değiştirdi, &quot;Turgut Nejat&quot; oldu. &quot;Turgut Nejat&quot; onun nüfus kâğıdındaki adı, yani babasının kendisine taktığı isimdi. Böylece Turgut, bütün Tıbbiyeliler arasında, kendi adına babasının adı eklenmeyen tek imtiyazlı kişi oldu.</p>
<p>Çok terbiyeli ve kibardı. Bir gün, kendisini ısrarla rahatsız eden bir hanıma fena halde çıkıştığını söyleyince hayret etmiş ve merak içinde kalmıştık. Acaba ne söylemiş, nasıl çıkışmıştı? Bunu derhal sormuş ve bu &quot;fena halde çıkışma&quot;nın &quot;Böyle devam ederse maalesef yanınıza gelemeyeceğim&quot; demekten ibaret kaldığını öğrenince gülmekten kırılmıştık.</p>
<p>Fakat bu kadar nazik olan Turgut, bir gün beni öfkeden deliye çevirdi. Fakat şunu da itiraf edeyim ki kızmakta haklı değildim. Olay şöyle oldu: Yine felsefî bir tartışmaya dalmıştık. Zaten daha aşağısı kurtarmazdı. Fikir vuruşmalarıyla bütün meseleleri halleder, bütün dertlere çare bulurduk.</p>
<p>Tartışmanın civcivli anında ben: &quot;Şüphe bir nura koşmakt r.&quot; Dedim. Bu, malûm, Fikret'in mısraı idi. Turgut da bunun ikinci mısraı ile cevap verdi: &quot;Hakkı tenvir ukûl için haktır...&quot; Bu cevap, benim iddiama karşı yerinde bir cevaptı. Fakat Turgut bu kadarla kalmadı. Mısraı şerh etmeğe kalktı ve bana: &quot;Ukûl nedir biliyor musun? Aklın cemî şeklidir&quot; diye bir de ders verdi.</p>
<p>Bu açıklama beni çileden çıkarmağa kâfi geldi. Her halde, cehaletle itham olundum diye alınmış, kızmıştım. Turgut'un böyle bir maksadı yoktu, onu söz gelişi söylemişti amma o zaman 1819 yaşlarında idim. Ukûl'un tekili yani müfredi olan aklım, kalpağımdan bir karış yukarıda ikamet ediyordu. Halk Partisinin millî eğitim politikası sayesinde, günün birinde 500 kelime ile konuşan &quot;bitirim&quot; bir liseli nesli ve 750 kelimeyle bütün fikirlerini anlatan &quot;matrak&quot; bir üniversiteli nesli yetişeceğini tahmin etseydim Turgut'a asla kızmazdım. Zaten kızılacak insan değildi. Bütün Tıbbiyelilik hayatında bir tek defa dövüştü. Telâş etmez, fakat vapura daima son dakikada ve koşarak yetişirdi. Bir de küçücük kusuru vardı: Çok ve çabuk âşık olurdu. Derslerle arası iyiydi. Doktorluğu seviyordu. Yalnız, aşkının hararetli olduğu günlerde bir teşrih vizesinden refüze edilmişti.</p>
<p>Elbiselerine de fazla dikkat ederdi. Hukuk Fakültesini bastığımız zaman, mevsim icabı çoğumuz kaputlu idik ve numaralarımız gözükmesin diye yakalarımızı kaldırmıştık. Turgut, yakam bozulmasın diye kaldırmamış ve numarası Hukukçular tarafından tespit olunarak</p>
<p>Askeri Tıbbiye idaresine verilmişti. (Numarası 54'tü). Böylelikle Turgut Nejat Efendi hapishaneyi boylamıştı.</p>
<p>Benim numaram 82 idi. Yakam kalkık olduğu için bunu 83 olarak görmüşlerdi. Eski rakamlarda 2 ile 3 birbirine çok benzerdi. Böylece benim yerime sınıf arkadaşım 83 Saim hapse girmişti.</p>
<p>Nejat'a gelince: İçerenköy’de, eskice, fakat bahçeli ve çok ferah bir evde otururdu. Evine karşı duyduğu sevgiden midir, nedir, çoğu zaman, hafta ortasında izin alarak çıkar, bir geceyi evinde geçirdikten sonra gelirdi. Nasıl izin aldığına şaşardım. Çünkü ben resmen izin almasını beceremediğim için işimi halletmek üzere daima &quot;firar&quot; tarikini ihtiyar ederdim.</p>
<p>Nejat'ın bir merakı da ikide bir ameliyat olmaktı. Aklına esince ya bademciklerini aldırır, ya burun kemiğini düzeltir, yani ufak çapta da olsa bir ameliyat geçirirdi. Ben böylece geçirdiği dört ameliyat biliyorum.</p>
<p>Turgut'a: &quot;Sen hodbinsin. Hodbinlik küçük çocukların umumî vasfıdır. Şu halde sen bir çocuksun&quot; der ve hep &quot;çocuk&quot; diye hitap ederlerdi. Turgut'la boyuna güreşirlerdi. Teneffüshanede veya kantinde yapılan bu güreşlere öyle bir azimle ve kendilerini vererek girişirlerdi ki masanın devrilmesi veya tabakların kırılması onları asla ilgilendirmezdi. Nejat'la bazen beraber ders çalışırdık. İşte o zaman gülüp bayılmak işten bile değildi. Bir gece, bir buçuk saatlik akşam mütalaası boyunca, bütün sınıfın ders çalıştığı ve büyük bir sessizliğin hüküm sürdüğü salonda merhum Sadi ile beni kırıp geçirmiş, kendisi de beraber gülmüştü. Sessiz gülmeğe mecburiyet, sinirlerimizi büsbütün yıpratmış, gözlerimizden yaş gelmişti.</p>
<p>Neşesini ve şakacılığını hiçbir zaman bırakmazdı. Yıllarca sonra, bir parti kurmak için bazı arkadaşlarla konuşup büyük güçlüklere uğradığımız günlerde tam bir ciddiyetle: &quot;Bu iş böyle olmaz. Programı ben çizeyim de onun üstünde konuşalım... Demiş ve bana kâğıt, kalem vererek yazdırmağa hazırlanmıştı. Aynı büyük ciddiyet içinde: 'Yaz, birinci madde&quot; diyerek bir ara düşünmüş, sonra bu ilk maddeyi şöyle tespit etmişti: &quot;Fırkanın koridorlarında sigara içmek memnudur.&quot;</p>
<p>O zaman bir kahkaha tufanına sebep olan bir maddenin gerçekte Halk Partisinin tek maddesi olduğu aklımıza gelmemişti. Çünkü onların zamanında, salonda konuşmak yasak olduğu gibi koridorda da şüphesiz sigara içilemezdi. Köprülüzade Fuat, vaktiyle Halk Partisinin saylavı olduğu sıralarda, siyasî durum hakkındaki fikrini saran eski talebelerinden azılarına: &quot;Mebusların siyasetle uğraşması yasaktır&quot; diye cevap vermişti. Bence, üstattan tarihe kalacak eser, makale veya kitapları değil, bu vecizesidir. Onun kitapları zamanla eskiyecek, günün birinde ilmî değerini büsbütün kaybederek kullanılmaz olacaktır. Fakat Türkiye tarihinin bir çağını, ölmez bir doğrulukla anlatan yukarıdaki vecizesi unutulmayacak, asla eskimeyecektir.</p>
<p>Bizim zamanımızda Askerî Tıbbiyeliler ders bakımından sivil talebeden üstündü. Yatılı oluşları ve Askerî Tıbbiye idaresince sıkı kontrol altında bulundurulup müzakereciler tarafından çalıştırılmaları bu üstünlüğü sağlardı. Müzakereciler yüzbaşı ve binbaşı rütbesinde doktorlardı.</p>
<p>Bu üstünlük ara sıra kuvvet gösterileriyle de ispat olunur, aşağı yukarı yılda bir defa siviller, dayak haklarını alırlardı. Fakat o, ileriki samimiyetleri bozmaz, hâtıralarda iz bırakmazdı. O kadar ki günümüzün ünlü psikiyatri uzmanlarından milletlerarası şöhreti haiz doktor Izzeddin Şadan'ın hafızasında bu yıllık dayak tayini tamamıyla ters bir şekilde kalmıştır. Yani Izzeddin Şadan'a göre siviller, askerleri döverlermiş. Tabiî buna imkân olmadığı aşikârdır. Belçika hiçbir zaman Almanya'yı yenemez. Askerî Tıbbiyelilerin sivillerden dayak yemesi tabiatı eşyaya aykırıdır. Buna senet verebilirim. Yalnız yıllık ziyaretlerden sayın dostum İzzeddin Şadan'ın payına ne düştüğünü tayin edemem.</p>
<p>Benim, Askerî Tıbbiye’ye girdiğimin ikinci senesi sonuna doğru yine böyle bir hadise oldu: Sivil talebeden Niğdeli Ruhi’ye mükemmel bir ziyafet çekildi. Fakat iş birdenbire vahim bir durum aldı. Dayak atanlar hapse girdiler. Bunlar bizden iki sınıf öncekilerdi. Aralarından Hayri'nin, künyesi bir hayli dolu olduğu için mektepten tardolunmak ihtimali belirdi. İşte o zaman isyan bayrağım çektik.</p>
<p>Askerî Tıbbiye’de büyük bir ihtilâl toplantısı yapamazdık. Fakültenin konferans salonuna geçtik. Arkadaşlarımızdan bir teki bile tardolundugu takdirde mektebi bırakarak Çamlıca'ya çekilmeğe karar verdik. Müzakerenin ateşli bir zamanında Fakülte reisi olan profesör (adı galiba Vâsıf’tı) hiddetle salona girerek bizi çıkarmağa kalktı. Çıkmadık. Bilâkis biz onu salondan çıkardık. Neticede zafer sağlandı. Arkadaşlarımız hapis cezasıyla kurtuldular.</p>
<p>İşte biz böyle bir serkeş tayfa idik. Bizden sonraki sınıflara, Kuleli Askerî Lisesi’ni bitirenlerden de talebe alınmağa başlandı.</p>
<p>Bunlarla birlikte Askerî Tıbbiyeye &quot;İtaat&quot; girdi. Bizden iki sonraki sınıfta yine Türk meşhurlarından Safaeddin Karanakçı vardı. O zamanlar biz ona sadece &quot;Safa&quot; derdik. Kadıköy sultanîsinden sınıf arkadaşımdı. Hakikaten pek safalı ve tuhaf bir çocuktu. Komikti. Fakat kızdırmağa ge mezdi. Sokağın ortasında insanın arkasından &quot;Borcunu vermeden nereye kaçıyorsun?&quot; diye bağırıverirdi. Lisede gazete çıkarır, güldürücü manzumeler yazar, hocaların taklidini yapard . Ben Askerî Tıbbiye'ye girdikten sonra bir yıl daha Sultanî'de okuyarak Harp Okuluna girmiş, Harbiye'den de Tıbbiye'ye naklettiği için benden iki sınıf sonraya kalmıştı. Fakat Tıbbiye'yi Edebiyat Fakültesi veya Gazetecilik Okulu mu sandı, nedir, girer girmez işi edebiyata döktü. Bir dergiye hikâyeler yazmağa başladı. Bunlar hikâye değil, tamamıyla hakikatti. Bu arada bazı Askerî Tıbbiyelilerin aşk maceraları da kaleme geldi. Yalnız vaka kahramanlarının adını aynen değil de, ilk harflerim yazarak gösteriyordu. Fakat işler o kadar açıktı ki gizli kapaklı bir tarafı kalmıyordu.</p>
<p>Derken, günün birinde bir hikâyede, Hukuk talebesi olan bir kızdan bahsetti. Kız, âfeti devrandı. Hukukta birçok âşığı vardı. Bu âşıklar coştular ve Hukuk Fakültesine giden bir arkadaşımızı bir meydan savaşında yendiler. Her ne kadar bizim arkadaş cepheyi yarıp kurtulduysa da epey kayıp verdi.</p>
<p>İşte bunun üzerine Askerî Tıbbîye şahlandı. Ders kitapları kapandı. Hukuk Fakültesine dört kişilik bir keşif heyeti yollanarak kapıların, sınıfların durumu tespit edilip taarruz plânı hazırlandı.</p>
<p>Taarruzdan bir gün önce, yazılarıyla yarınki cihan savaşma sebep olmuş bulunacağı için zavallı Safa bir iyice pataklandı ve ertesi günü Hukuk akültesine taarruz edildi. Askerî Tıbbiye'nin o zamanki mevcudu 200 kişi kadardı ama herkes bizi çok kalabalık sanırdı.</p>
<p>Genç kızlar bizi birkaç bin kişi olarak tahmin ederler, &quot;Nereye gitsek Tıbbiyeli görüyoruz&quot; diyerek bu kadar az olduğumuza inanmazlardı. Demek ki o zaman birimiz on kişi gibi görünüyorduk. Şövalyelik kolay mı?</p>
<p>Hukuk taarruzunu bu 200 kişinin aşağı yukarı 120 kadarı yaptı. Çünkü son sınıf, sözlerini dinlemediğimiz için darılmış. Safa'nın sınıfı da Safa'ya dayak atıldığı için içerleyerek genel taarruza katılmamıştı.</p>
<p>Taarruz günü Adliye Vekili Mahmut Esat Bozkurt, Hukuk Fakültesini ziyaret edeceği için bütün talebe oradaydı. İlahiyat Fakültesi'nin sarıklı ve iriyarı talebeleri de orada bulunuyordu. Bize göre çok kalabalıktılar. Dört Askerî Tıbbiyelinin birkaç gün önce gelerek yaptığı keşiften de şüphelendikleri için hazırlıklıydılar. Sopalar bile hazırlamışlardı. Yani karşı taraf, sayı ve silâh bakımından bize üstündü. Fakat yüksek kumandadan mahrumdular.</p>
<p>Bu sebeple biz, binanın en üst katı Edebiyat Fakültesinden bize gülerek bakan cici bici Edebiyatçı kızların gözleri önünde, bir yıldırım harbi ile birkaç dakikada işi hallettik. Hukuk talebesi olup çoğu yüzbaşı rütbesinde bulunan bir hayli subayın bizi durdurmak teşebbüsü, bizim sınıftan Nurullah'ın, hani yukarıda kendisinden bahsettiğim, şu benim ceketimi yakan Nurullah'ın, &quot;Alın onları da aşağıya&quot; diye bağırması üzerine akim kaldı ve yıldırım harbi tam bir stratejik ve taktik zaferle sona erdi. Bu öyle bir hızdı ki belki de merhum Hitler, yıldırım harbini bizim bu hareketimizden öğrenmiştir. Hitler'e &quot;merhum&quot; dediğim de garipsenmesin ve yine derhal faşistliğime verilmesin. Başta Moskof dostlarımız olduğu halde bunca milyon gâvur ve çıfıt öldüren adama merhum denmez de ne denir?</p>
<p>Yıldırım harbi o kadar tertipli yapılmıştı ki Askerî Tıbbiye idaresi bir türlü suçlu bulamıyordu. Gerçi bozgundan sonra Hukuklular sokaklara dökülerek yaka numarası tespit etmeğe başlamışlar ve Askerî Tıbbiye Müdürlüğüne bir liste takdim etmişlerdi. Fakat bu liste pek beceriks zce üstünkörü idi. Meselâ hâdise günü Tıbbiye revirinde hasta yatanlardan da bir ikisinin numarası verilmiş, bu saf, Askerî Tıbbiye idaresinde bir şüphe uyandırmıştı. Herkes, hâdise olduğu sırada kendisinin başka bir yerde bulunduğunu delillerle ispat ediyor, Askerî Tıbbiye idaresi şaşkına dönüyord . İçimizden bazıları müdürün: &quot;Allah, Allah!.. Kimseyi yakalayamıyoruz. Bu hâdiseyi cinler mi yaptı?&quot; diye bağırdığını işitmişlerdi.</p>
<p>Gazeteler de bize yardım ediyordu. En insaflısı üç dört yü Tıbbiyelinin sopalar ve taşlarla Hukuk'a saldırdığını yazıyor, Tıbbiyeli ordusunu beş altı yüze çıkaranlar bile bulunuyordu.</p>
<p>Hapse tıkılan Tıbbiyelilerden hiç birisinin suçlu olduğuna mektep idaresi emin değildi. Bu yüzden şövalyelerini boşuna harcamak istemiyordu. Fakat bir de koskoca olay vardı. Mutlaka bir suçlu bulmak lâzımdı. Bu suçlu bulundu ve kabak, zavallı Safa'nın başında patladı. Bu baskına, yazılan ile sebep olduğu için Askerî Tıbbiye'den çıkarıldı.</p>
<p>İşte, adalet yerini bulmuştu. Zaten adalet çok defa yerini böyle bulur. Yani boş bir yere oturur da herkes yerini buldu sanır. Safa da buna, tam lâyık olduğu şekilde karşılık verdi: Romanya'ya giderek hukuk tahsil etti. Şüphesiz, Romanya yakın olduğu için oraya gitmişti. Yoksa pekâla Arnavutluk'ta pırasa ziraatı tahsili de yapabilirdi.</p>
<p>Askerî Tıbbiye'den her şey çıktığını yukarıda söylemiştim ya, bu &quot;Safa&quot; de sonradan Safaeddin Karanakçı olarak vali çıkıp Zonguldak ilini idare etti. On altıncı yüzyılda olsaydık, hiç şüphesiz, hazırlayacağı donanma ile Romanya'ya bir çıkarma yapar, büyük doyumluklarla dönerdi. Fakat dönen kendisi değil, talihi oldu. Hem de duyumluksuz olarak döndü. Çünkü şeytan dürtmüş, içinde bir hürriyet aşkı doğmuştu. Bundan dolayı Hürriyet Partisi'nin kurucularından oldu. Tanzimat’tan sonraki tarihimizde, sonuçları bakımından daima uğursuz bir rol oynamış olan hürriyet sevgisi, bu sefer de Millet Meclisindeki faydasız ve mânâsız demeçlerden başka bir şey doğurmadı.</p>
<p>Millet Meclisinde, mebus sayısı bakımından ana muhalefet partisi haline geldikleri sırada, bir gün kendisiyle karşılaştım. &quot;Ne yapıyorsun?&quot; diye sordum. &quot;Adnan ağabeyle uğraşıyoruz&quot; diye cevap verdi. Aramızda kısa bir bir tartışma oldu. Tartışmanın tafsilâtını buraya alamayışım okuyucular için edebî bakımdan da, tarihî bakımdan da kayıptır. Bu tartışmada benim neler söylediğimi öğrenmek isteyenler Karanakçı'ya başvurabilirler. Onun ne dediğini merak edenler de bana gelsin...</p>
<p>Sözün kısası Hürriyetçiler 1957'de bozguna uğradılar. İktidara geçmek isterken 4 mebusçukla politika haritasından silinir gibi oldular. Daha sonra da asıl çıktıkları yere dönerek Cumhuriyet Halk Partisinin sinei hamiyetinde eridiler. Zavallı Fevzi Lûtfi Karaosmanoğlu, Türkiye'nin dördüncü cumhurbaşkanı olmak isterken mebusluktan da oldu. Böylelikle de Türk milleti, Boşnak Kara Osman Ağanın dölünden gelme bir adamın kendisine başkan olması gibi akılların almayacağı acayip bir durumdan kurtuldu. Bu ırkçı ve Turancı veciye savurduktan sonra yine konuya dönerek artık Askerî Tıbbiye masalına bir son verelim: O zaman beş sınıf olan Tıbbiyede, üçüncü sınıfın yarısını birkaç gün geçtikten sonra 4 Mart 1925 tarihinde okuldan çıkarılışım, hayatımdaki dramların ilkidir. Zülfi yâre dokunacağı için tafsilâtını yazamayacağım. Şu kadarını söyleyeceğim ki ona sebep, yıllardır savunduğum, ömrümü ziyan ettiği halde vazgeçmediğim, asla vazgeçmeyeceğim temel prensiptir. Bunun yanında benim serkeşliğim, biraz da kadın parmağı rol oynamadı değil. O zaman Türk ordusunda sanimülâzım rütbesinde bulunan Bağdatlı Mesut Süreyya aleyhimdeki tertipte vazifesini alıp başarı ileyaptı.</p>
<p>Askeri Tıbbiyeden çıktım. Fakat onun hâtırası hafızamdan çıkmadı. Yıllardan sonra, artık Haydarpaşa Lisesi olmuş bulunan o binada edebiyat öğretmeni olarak vazife gör rken hâtıralarla dolardım. Koridorlar, sınıflar bana eski günleri hikâye ederdi. Zaten hayat, birkaç hâtıradan başka nedir ki? O heybetli şatonun muhteşem ruhu kaybolmuştu. Şimdi içinde bulunanlar o eski ruha yabancı insanlardı. Onlar, öğretmenden beş numara koparabilmeğe uğraşan çocuklarla, ay başını iple çeken ve maaş hesabından başka hiç bir şeyle ilgilenmeyen bir takım ölülerdi. Asıl yaşayanlar bir zaman orada bulunmuş, konuşmuş, şakalaşmış, çalışmış, dövüşmüş ve hepsinden fazla olarak da ıstırap çekmiş olan Askerî Tıbbiyelilerdi.</p>
<p>Atmacalar yuvasında şimdi serçeler bulunuyordu.</p>
<p>Doktorluğa karşı hiç bir zaman sevgi ve ilgi duymamıştım. Fakat doktorluk başka, Askeri Tıbbiyeli olmak büsbütün başkaydı.</p>
<p>Bana en ağır gelen şey askeri üniformayı ç karmak oldu. Gariptir: Sivil elbise içinde de en çok boyunbağı sinirime dokunuyordu. Yıllardan sonra, subayların da yakası açılıp onlar da boyunbağı takmağa başladıktan sonra çok müteessir oldum. Çevreye uymakta o kadar kabiliyetsizim ki buna hâlâ alışamadım. Adeta, mabetleri yıkılmış ve dini tahkir olunmuş mutaassıp bir dindara döndüm. Bunu hazmedemedim. Hâlâ da edemiyor ve subayların yakasını kapatacak, bellerine kemer taktıracak, mintanları ceket, berelerle kepleri kasket haline getirecek yeni bir kıyafet talimatnamesinin çıkmasını ümitle bekliyorum.</p>
<p>Askerî Tıbbiyeden ayrılmanın manevî sarsıntısını geçirdikten sonra kendimi Türk tarihine verdim ve yavaş yavaş ilmî yayınları okumağa başladım. Bu arada Türkiyat Mecmuası'nda basılmak üzere gönderdiğim bir makale, Köprülüzade'nin beni evine çağırmasına, tanışmamıza sebep oldu. Merhum Neci Asım ve Alman profesörü Menzel de oradaydı. Bunların ilmî konuşmaları kendime güvenimi arttırdı.</p>
<p>Bu tanışma sırasında ben &quot;Mahmut Şevket Paşa&quot; vapurunun kâtip muavini idim. Köprülünün Edebiyat Fakültesine girmem teklifine müspet cevap verememiştim. Talebe olunca, maaş sahibi olmak vasfımı kaybedeceğim için yeniden baba ocağına dönmem gerekiyor, babama böyle bir teklifte bulunmaya utanıyordum. Onun bunu memnuniyetle karşılayacağı muhakkaktı amma o devirde &quot;utanma&quot; denilen bir şey vardı.</p>
<p>Bu meseleyi merhum arkadaşım Nejat halletti: Beni, ben gemiyle Mersin seferine çıktığım bir sırada hem Edebiyat Fakültesine, hem de Yüksek Muallim Mektebine kaydettirmiş. Benim, böyle bir yatılı mektepten haberim bile yoktu. Yanan Zeynep Hanım konağının üst katındaki bu mektep, Darülfünunun leylî kısmı gibi bir şeydi.</p>
<p>Edebiyat Fakültesinin edebiyat zümresine (şimdiki adı ile Türkoloji dalına) girdiğim zaman birçok arkadaşlarım &quot;Şimdi yerini buldun&quot; diye beni tebrik etmişlerdi. Ne de yerimi bulmuşum ya... Bu yer az kalsın bana mezar vazifesi görecekti. Pek şahane derslerimiz vardı.</p>
<p>Ben daha, bunca ilmin üstesinden nasıl geleceğimi düşünürken beni askere aldılar. Taşkışla’daki Beşinci Alayda askerliğimi yaptıktan sonra Fakülteye devama başladım. Yüksek Muallim Mektebinde de gece dersleri görüyorduk. Bunlar da büyük isimli şeylerdi: Usûli tedris ve pedagoji, Fransızca... İleride öğretmen olacağımız için pedagoji bilmemiz şarttı. Talebeyi olağanüstü yetiştirmemiz için bu bilgiye muhtaçtık. Pedagoji hocamız da Sadreddin Celâl adında sicilli bir komünistti. Halk Partisi, yarının lise hocalarına bula bula bu adamı öğretmen diye seçmişti. Vaktiyle &quot;Aydınlık&quot; adlı komünist dergisini çıkarmış, Moskova'daki Enternasyonale katılmış, sonra komünizmden hapse mahkûm olmuş, umumi aftan faydalanarak hapisten çıkmıştı.</p>
<p>Bunların hepsi olabilirdi. Fakat acaba bir memleketin istiklâlini başka bir memlekete satmak isteyen bir adam, dünyanın neresinde olursa olsun bir telkin müessesesine getirilir miydi? Bu, görülmemiş bir hamakat, yahut eşsiz bir ihanetti. Herifin komünist olduğu yetmiyormuş gibi üstelik pedagogdu da... Malûm ya: Türk milletini tahrip eden başlıca üç türlü mikrop vardı: Stafilokok, gonogog ve pedagog... İlk ikisinin aşısı, ilâcı falan var. Sonuncusu berbat bir şey... İlâ ı yok. Bunların yüzünden değil midir ki okullarda seviye yıldan yıla düşüyor... Pedagogların sistemleri liseleri orta okul, orta okulları da ilkokul derecesine düşürdü. Tabiî bunun neticesinde üniversiteye de imlâ bilmeyen, kültürsüz çocuklar doluyor ve bunlar büyük harfin nerede kullanılacağını bilmedikleri halde her yıl yapılan açılış törenlerinde profesörlerle birlikte nutuk çekmeğe kalkıyor. Peki ama azizim, sen kim oluyorsun da profesörle birlikte konuşmak istiyorsu ? Ne konuşacaksın? Senin sözlüğün topu topu 1000 kelimeliktir. Bununla hangi parlak fikirleri müdafaa edeceksin? Konferanstan vazgeç de vaktinde imtihan vermeğe bak... Yoksa pedag g mikrobu seni öldürür.</p>
<p>Bu Sadreddin Celâl'in Sakallı Celâlle olan binr vaka’sı da, karakterini göstermesi bakımından dikkate değer. Hâdiseyi Sakallı Celâl anlatmıştı.</p>
<p>Sakallı Celâl, malûm, sapma kadar komünisttir. Çok zeki ve orijinal bir adamdır ve işin tuhafı Moskof uşağı olmayan tek komünist kendisidir. Birinci Cihan Savaşı’nın sonunda Moskova'daki beynelmilel komünist kongresine giderlerken bir istasyonda tren durunca Sadreddin Celâl, Sakallı Celâl'e: &quot;İstasyondaki çeşmeden bize biraz su alsana!&quot;demiş. Sakallı Celâl sormuş: &quot;Neden sen almıyorsun?&quot; Sadreddin Celâl'in cevabı şu: &quot;Ya tren kalkarsa...&quot;</p>
<p>Bu hodbinliğe fena halde kızan Sakallı Celâl ise hak ettiği karşılığı hemen yapıştırmış: &quot;Ulan köpoğlu... Benim trenden hızlı koştuğumu sana kim söyledi...&quot; İşte bu zat bize pedagoji okutuyordu. Fransızca hocamız ise meşhur masonlardan ve terbiyecilerden Kâzım Nami idi. Her iki dersin de nasıl bir curcuna olduğunu söylemeğe lüzum yok. Kâzım Nami, serbest terbiye taraftarı olduğunu söyler dururdu. O kadar serbestlik taraftarı idi ki bir gün Fransızca dersinde bizim Orhan</p>
<p>Şaik'e Nedim'in garâmi şiirlerinden birini okutmuştu. Benim ikisiyle de ufak birer bakışmam oldu: Sadreddin Celâl beni sınıfı terk etmeğe davet etti. Fransa ihtilâlini okumuştuk ya... &quot;Beni hiç bir kuvvet çıkaramaz&quot; diye cevap verdim. Kendisi çıktı. Kâzım Nami'ye de, söylediği bir söz için &quot;Bana vız gelir&quot; mukabelesinde bulundum. Meğer bu söz yüreğine işlemiş... Yüreğine işlemiş olduğunu annem öldüğü zaman (18 Mart 1930), &quot;Nasıl, bu da vız geliyor mu&quot; demesinden anladım. Darülfünunu bu şahane şartlar altında 1930'da bitirerek hayat denilen acayip denize atıldım. Bir bakıma çok toy, bir bakıma göre ise çifte kavrulmuştum...</p>
<ul style="list-style:none;"><li>
<p><span style="font-weight:bold;">10. Bölüm CHP'NİN TÜRKÇÜLERE VE KOMÜNİSTLERE KARŞI 1944'TEN EVVEL TUTUMU</span></p></li></ul>
<p>Bu, ikinci bölümle artık asıl konuya giriyoruz. Zamanımızın âdetlerine göre doğrudan doğruya maksada girmek nezaket icaplarına uymadığından ben de nezaket göstermek için öyle yaptım. Başlangıç, belki biraz uzun oldu. Belki bazılarını sıktı. Fakat çaresiz...</p>
<p>Askerî Tıbbiye hayatına dair verdiğim tafsilât, başkaları da bu konuda bir şeyler yazmazsa, ileride tek ana kaynak olacaktır. İnsanlar ot gibi, hayvan gibi yalnız o an için yaşamak istemiyorlarsa ilerisini kollamak mecburiyetindedirler.</p>
<p>Kendilerini dünya zevklerinden mahrum ederek kendisinden çok sonrakilerin bahtiyarlığı için didinen ve &quot;deli&quot; veya &quot;kaçık&quot; denilen insanlar gerçek insanlardır. Hayvanlar gibi yalnız &quot;tagaddî&quot; ve &quot;tenâsül&quot;ü düşünen, bu ikisinin dışında ise ancak rahatına bakan insanlar, hayvanlaşmış kişilerdir. İnsanla hayvanın farkı şuradadır ki: İnsan, bir düşünce veya ü kü için hayatını verebilen yaratıktır. Hayvan ise yalnız menfaati için boğuşabilen bir canlıdır.</p>
<p>Kurtuluş Savaşı bittiği zaman 17 - 18 yaşımda b r gençtim ve millî mânada bahtiyardım. Çünkü Türk milletinde eşsiz bir üstünlük duygusu, yarına inanç, devlet başındakilere güven ve birlik vardı.</p>
<p>İstanbul'un azınlıkları süt dökmüş kedi gibi değil de tam mânasıyla köpek gibi idiler. Yüksek sesle bile konuşamazlardı. Türk milleti onları çok aşağı görüyordu. O zaman dünyanın en kuvvetli devleti olan İngiltere'ye karşı bile maneviyat mükemmeldi. Lozan Barışından sonraki ilk yıllarda İngiltere'yle bir savaş çıksa, millet gözünü kırpmadan ve İngilizleri yeneceğine inanarak bu dövüşe, düğüne gider gibi giderdi.</p>
<p>Halk Partisinin yanlış idaresi yüzünden bu maneviyat yavaş yavaş çöktü, ondan sıfıra indi ve bugünkü aşağılık duygusunu doğurdu. Bunun sebebi neydi? Tabiî, bütün büyük hâdiselerde olduğu gibi bununda bir tek değil, birçok sebepleri vardı. Bu sebeplerden bazılarını açıklamanın daha zamanı gelmemiştir. Diğer bazılarını ise artık tarafsız bir gözle incelemek kabildir. Şimdi ben de burada aynı şeyi yapacağım:</p>
<p>1) Mustafa Kemal Paşa iyi bir kumandan, ondan daha üstün olarak da dâhi bir siyaset adamıdır. Dağınık ve işgal altındaki Türkiye'yi birleşik olarak kurtarmak için başvurmadığı tertip, girmediği kalıp kalmamıştır. Usta bir satranççı yahut damacı nasıl on hamle, on beş hamle, hattâ yirmi hamle ilerisini görerek ve düşünerek ona göre taş sürerse, Mustafa Kemal Paşa da Yunanlıların ne kadar asker çıkarılabileceğini, İngiltere'nin onları nereye kadar destekleyeceğini, Fransa ile İtalya'nın ne zaman İngiliz menfaati aleyhine gizlice çalışacağını isabetle tahmin ediyor, Türkiye'nin depolarında kaç askeri</p>
<p>silâhlandıracak kadar tüfek ve cephane bulunduğunu biliyor, yeni çıkan komünizmden de İngiltere aleyhine ne şekilde faydalanacağını hesaplıyordu. Komünizm, ilk çıktığı sıralarda insanlar için meçhul bir fikirdi, bütün milletlere hürriyet vaat etmesi dolayısıyla çok taraftar toplayacağı belliydi. İlk bakıştan görünüşü çekici idi. Fakat Mustafa Kemal Paşa, hakkında bir şey bilmediği, belki adını bile ilk defa işittiği komünizme ulu orta kapılacak bir insan değildi. Ankara'da ki Rus elçiliği mensuplarının komünizm propagandası yaparak taraftar kazanmaları da gözünden kaçmıyordu. Bu sebeple kendisi bir Komünist partisi kurarak başına kendi adamlarını geçirmeYe ve bütün komünistleri bir araya toplayarak sıkı kontrol altında bulundurmaYa karar verdi. Karar başarı ile tatbik edildi ve Moskova'dan gelen şiddetli propaganda önlendikten sonra da parti lağvolundu. Mustafa Kemal Paşa maksadını herkesten o kadar gizliyordu ki başlangıçta en yakın arkadaşlarından birisi olan Refet Paşa'ya bile bunun bir danışıklı dövüş olduğunu söylememiş, hattâ komünizme samimî taraftar olduğunu göstermek için bir gün Vekiller Heyetine: &quot;Yarın komünizm ilân edeceğiz&quot; diye bir de sürpriz yapmıştı. Bu sürpriz, ilk şaşkınlıktan sonra Refet Paşa ile doktor Rıza Nur Beyin şiddetli muhalefetleri yüzünden boşa çıkmıştı. Hiç şüphesiz, Mustafa Kemal Paşa'nın maksadı gerçekten komünizm ilânı değildi.Bu bir numara idi. Bolşevik casuslarının, kendisi tarafından böyle bir eklif yapıldığını, fakat vekillerin karşı koymaları yüzünden teklifin başarısızlığa uğradığını öğreneceklerini biliyordu. Bolşeviklerin güvenini kazanarak onlardan yardım koparmak, bir de Mustafa Kemal varken ayrıca Türkiye üzerinde uğraşmanın lüzumsuzluğunu telkin için böyle yapıyordu.</p>
<p>Mustafa Kemal Paşa, siyasî dehası ile Rusları kündeden attı. Fakat komünist partisinin faaliyet gösterdiği kısa süre içinde komünistler de Türkiye'de bazı subaşlarına yerleşebildiler. Bunlar hâlâ bulundukları yerlerden atılabilmiş değildirler. Demokratik usullerle atılmalarına da imkan yoktur. Bunlar ancak tam yetkili ve çok namuslu bir adamın bu işe memur edilmesiyle temizlenebilir.</p>
<p>İşte, daha Kurtuluş Savaşı başlarken memlekette ağ kuran komünizm, zamanla ve Rusya'nın cömertçe harcadığı para ile gelişerek önce maarife, sonra basına, tiyatroya, orduya, donanmaya, Millet Meclisine ve kabineye k dar girdi. Fakat Halk Partisi kendisini &quot;sorumsuz ve yanlışsız&quot; saydığından ima yolu ile yapılan tenkitlere dahi tahammül edemedi. Düşünen kafalar da, yavaş yavaş &quot;ekmeğinden olmamak&quot; veya hapse girmemek&quot; için susmağa alıştılar. Böylelikle komünizm yayılmağa ve memleketi top yekûn Bolşevikleştirme plânı üzerinde sistemli bir şekilde yürümeğe başladı.</p>
<p>Komünizme karşı ya milliyetçilikle, yahut dinle durulabilirdi. Bunların ikisini birden kullanmak şüphesiz daha akıllıca olurdu. Bizim milliyetçiliğimiz Türkçülüktü. Fakat Halk Partisi, altı oktan biri milliyetçilik olduğu halde nedense &quot;Türkçülük&quot;ten ürküyordu. Bu yüzden Türk ocakları kapatılmıştı. Halk Partisinin kendisine göre acayip bir milliyetçiliği vardı.</p>
<p>Din ise halkın ruhuna işlemiş bir kuvvet olmak bakımından büyük bir millî enerji ve savunma kaynağı olabilirdi. Fakat Halk Partisi lâiklik ilân etmiş olduğundan kendisini tamamıyla dinin dışında, hattâ dinsiz hissediyordu.</p>
<p>Halk Partisinin en büyük hatalarından biri budur. Medreseler kapatıldığı, tekkeler kaldırıldığı zaman yüksek bir ilahiyat enstitüsü veya fakültesi açılarak memlekete kültürlü, doktora yapmış, Batı dillerini bilen, felsefe öğrenmiş din adamları yetiştirilseydi Türkiye'nin bugünkü manevî durumu bambaşka olur ve bugün din bilgini diye ortalığı kaplayan bilgisizler, gülünç hezeyanlarını savuramazdı.</p>
<p>Mustafa Kemal Paşa gençliğinde tekkelere devam etmiş, zikretmiş, fakat oradaki ahlâksızlığı görerek soğumuştu. Kendisi, zannederim, Allah'a inanıyordu. Fakat etrafında, kendisine Hıristiyanlığa girmemizi telkin eden bir zümre vardı. Bunlar İsviçre ve Fransa'da yüksek öğrenimlerini yapmış, fakat ne Birinci Cihan Savaşı'na, ne de Kurtuluş Savaşı'na katılmamış olan hem yurtsever, hem de dalgacı aydınlardı.</p>
<p>Bunlar korkunç bir aşağılık duygusu içindeydiler. Ya bu aşağılık duygusunun tesiri, yahut da vicdanî kanaatleri ile dinsizdiler. Medeniyet ve teknik bakımından bizi çok geçmiş olan Batının, geçmişteki kuyruk acılan ve süregelen Hıristiyanlık taassubu dolayısıyla Türklüğü yaşatmayacağına; aralıksız 12 yıllık dört savaştan çıkmış olan yıkık, yoksul, bilgisiz, hastalıklı ve seyrek nüfuslu Türkiye'nin, dışarıdan büyük yardım görmezse yok olacağına inanıyorlardı. Onlara göre, yok olmamak için Hıristiyanlığı kabulden başka çare yoktu. Kendilerince nasıl olsa Müslümanlık da, Hıristiyanlık da birer uydurmadan başka bir şey değildi. O halde, yaşamak için, bir uydurmayı bırakarak öteki uydurmayı kabullenmekte hiç bir mahzur yoktu. Hıristiyan olursak birdenbire dünyanın sevgilisi o acak, her yerden yardım görecek, el üstünde tutulacaktık. Kalkınmamız hârikalı bir şekilde olacaktı.</p>
<p>Buna karşılık komünist bir zümre de dinsizlik telkini yapıyor, her türlü dinin ilerlemeği baltaladığını ispata uğraşıyordu. Bunlar Türkçülüğün de devleti batıracak bir macera düşkünlüğünden başka bir şey olmadığını sinsi sinsi yayıyorlardı. İttihat ve Terakki Fırkası, Turan'ı alacağım diye memleketi batırmıştı. Türkiye'nin böyle ikinci bir deneme geçirmeye tahammülü yoktu.</p>
<p>Komünistler, Türkçülüğü ittihatçılığın bir şekli gibi göstermekle Mustafa Kemal Paşa'nın en hassas tarafına dokunmuş oluyorlardı. Çünkü o, genç subaylık çağından beri, aralarına karışmış olmakla beraber ittihatçıları sevmezdi. İttihatçılar ona lâyık olduğu değeri vermemişlerdi. Kurtuluş Savaşı sırasında Enver Paşa Türkiye'ye girerek başkanlığı ondan almak istemiş ve burada kendisine epey taraftar edinmişti. Meselâ Millet Meclisinde Ri e mebusu Rauf tarafından öldürülen Deli Halit Paşa ile Topal Osman tarafından boğdurulan Trabzon mebusu Şükrü bunlardandı. Deli Halit Paşa, vurulduğu sırada Kel Ali ile boğuşmakta olduğu için Kel Ali, canını kurtarmak için onu vurdu diye mesele kapatılmış, Topal Osman da Çankaya köşkünü basmak isterken muhafız taburu askerleri tarafından öldürülmüştü.</p>
<p>İttihatçılar daha sonra İzmir suikastı ile Mustafa Kemal Paşayı yok etmek istemişler, fakat kendileri yok olmuşlardı. İşte bu sebeplerle Mustafa Kemal Paşa ittihatçılardan nefret ediyordu. Kendisine suikastı hazırlayan şebekenin başında olduğu için asılan Selânikli Yahudi dönmesi Cavit'in idamı dünya basınında büyük tepki uyandırmıştı. Çünkü Cavit hem Yahudi, hem de farmasondu.</p>
<p>Fakat Mustafa Kemal Paşa kabadayı adamdı. Dünya gazetelerinin ulumasına aldıracak tiplerden değildi. Cavit'i astırdığı gibi mason localarını da kapatmaktan çekinmedi. Bu da Mustafa Kemal Paşa’nın en müspet icraatından biridir. Çünkü bu localarda mason kardeşliği adına devletin en gizli işlerini Yahudiler, Rumlar ve Ermeniler öğreniyor ve bunların hepsi yabancı casusu olduğundan düşmanlarımızca bilinmedik devlet sırrı kalmıyordu.</p>
<p>İşte, Mustafa Kemal Paşanın ittihatçılardan tiksinmesi, çevresindeki komünistlerin de çok ustaca ve sinsice telkinler ile Türkçülere karşı oldukça çekingen davranmasına sebep oluyordu. Fakat bu arada Türk ocağı kapatılarak teşkilâtlı tek milliyetçi grup ortadan kaldırılmıştı.</p>
<p>Din aleyhtarlığı ve Türkçülüğe karşı çekingenlik, yavaş yavaş bir Moskof dostluğu doğurmaya doğru gidiyordu. Bu hususta İsmet İnönü ve Tevfik Rüştü Araş herkesten ileri idiler.</p>
<p>Onların düşüncesi her halde şu olmalıydı: Kurtuluş Savaşı’nda Rusya bize az da olsa yardım eden tek devlettir. Komşumuz olan bu devlet gayet kuvvetlenmiştir. İngiltere'ye ve diğer Batı devletlerine karşı Rus dostluğu ile bir muvazene kurabiliriz. Memleketimize komünizmi sokmadan onlara mümâşât edersek kendimizi toplamak için vakit kazanabiliriz.</p>
</body>
</html>