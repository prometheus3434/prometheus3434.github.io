<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head><meta name="charset" content="UTF-8"/>
<title></title>
<link rel="stylesheet" href="../Styles/main.css" type="text/css"/>
</head>
<body>
<h1>36</h1>
<h3 id="sigil_toc_id_37">SİYASİ DÜZEN VE SİYASİ ÇÜRÜME</h3>

<div class="b">Siyasi gelişme ve biyolojik evrim; siyasi gelişme ve diğer gelişme boyutlarıyla ilişkisi; uluslararası etkinin önemi; modern bir devlet olmak; siyasi gelişmede şiddetin rolü; liberal demokrasinin gelişmesi evrensel midir?</div>

<p class="n">Bu kitabın iki cildi boyunca siyasi kurumların zaman içinde ortaya çıkışını, gelişimini ve çöküşünü tanımladım.</p>

<p>Siyasi gelişme birçok yönden biyolojik evrime benzemektedir. Biyolojik evrim iki ilkenin ilişkilerine bağlıdır: farklılık ve seçilim. Siyasette de siyasi kurumların yapıları farklılık gösterir. Rekabet ve çevre koşullarla etkileşim sonucu zamanla bazı kurumlar yetersiz olduğu için yok olurken diğerleri ayakta kalır. Çevre koşulları değişince uyumsuz kalan canlı türleri gibi siyasette de uyum gösteremeyen kurumlar çöküşe geçer.</p>

<p>Fakat biyolojik evrimde farklılıklar rastlantısaldır. Siyasette ise insanlar kurumların yapısı üzerinde kontrol sahibidir. Friedrich A. Hayek gibi yazarların iddia ettiği gibi insanlar kurdukları kurumların ve getirdikleri politikaların çıkaracağı sonuçları tahmin edebilecek kadar bilgi sahibi ve akıllı değildir.<a id="dn757" href="../Text/dn.xhtml#d757.">[757]</a>  Fakat insan faktörü tek seferlik bir etki değildir. İnsanlar hataların ders çıkarır ve ilerleyen süreçlerde onları düzeltmeye çalışır. 1949’da Federal Alman Cumhuriyetinin kabul ettiği anayasa Weimar Cumhuriyeti anayasasına kıyasla çok fark gösteriyordu, çünkü Almanlar 1930’ların demokrasisindeki başarısızlıklardan ders çıkabilmişti.</p>

<p>Biyolojik evrimde daha spesifik ve daha özel farklı süreçler vardır. Spesifik evrimde organizmalar belli bir ortama adapte olur ve karakteristikleri açısından farklılık göstermeye başlar. Bu türleşmeyi getirir. Charles Darwin’in meşhur ispinoz türleri kuşların bazı mikro ortamlara adapte olması sonucu oluşmuştu. </p>

<p>İnsanlarda da aynı şey geçerlidir. Elli bin yıl önce davranışlar açısından modern küçük bir grup insan Afrika’dan çıkıp Orta Doğuya geçtikten sonra biraz genetik olarak ama daha çok kültürel açıdan farklılaşmaya başlamışlardır. İncil’deki Babil Kulesi hikâyesinin gerçekte bir örneği bulunuyordu: İnsanlar Avrupa, Asya, Güney Asya, Okyanusya ve son olarak Amerika ya yayıldıktan sonra dilleri ve kültürleri kendi yaşadıkları ekolojik koşullara göre farklılaşmaya başladı. Aynı zamanda genel bir siyasi evrim gerçekleşmekteydi. Kültürel olarak farklı insanlar benzer sorunlara çözüm bulmak zorundaydı ve birbirleriyle hiç temasları olmasalar da birbirlerine paralel çözümleri ortaya koymuşlardı.</p>

<p>Siyasi kurumlar arasında dünya çapında gerçekleşen birkaç büyük dönüşümden bahsetmiştim:</p>

<p class="bosluk1"></p>

<p>• Küçük gruplardan kabile seviyesi toplumlara</p>
<p>• Kabile seviyesi toplumlardan devletlere</p>
<p>• Patrimonyal devletlerden modern devletlere</p>
<p>• Bağımsız hukuk sistemlerinin gelişmesi</p>
<p>• Sorumluluk sağlayacak resmi kurumların ortaya çıkışı</p>

<p class="bosluk1"></p>

<p>Bu siyasi dönüşümler çok farklı kültürlere sahip toplumlarda birbirinden bağımsız bir şekilde gerçekleşmiştir. Bölünmüş soyculuk <i>[segmentary lineages]</i> (kabilecilik) dünyanın her yerinde insan topluluklarının gelişmesinde belli bir dönemde görülmüştür. Hepsi ortak bir atadan gelme ilkesine ve ölü atalar ile doğmamış torunların yaşayanlar üzerinde gücü olduğuna dair dini inançlara dayanır. Akrabalık teşkilatlarındaki antropolojinin ilgilendiği bazı ince farklara rağmen kabile toplumlarının genel yapısı birbirinden çok ayrı coğrafyalarda yaşayan toplumlar için oldukça benzerdi.</p>

<p>Benzer bir şekilde devletler tarihte neredeyse aynı zamanda Mezopotamya, Çin, Mısır ve Meksika’da aynı genel siyasi yapıya sahip olarak ortaya çıktı. Daha büyük çaplı ve zengin toplumlardan oluşan devletler daha az teşkilatlanmış rakiplerine karşı savunma için yeterli bir ordu oluşturabiliyordu. Fakat bunu yapabilmek için siyasi organizasyonun ana ilkesini akrabalıktan daha tarafsız bir yöneticiliğe dönüştürme sorunuyla uğraştılar. Farklı toplumlar bunu farklı yollarla çözdü. Çinliler bürokratik devleti icat etti, Araplar-Osmanlılar askeri kölelik sistemini kurdu. Batı Hıristiyan dünyasında ise akrabalık bağları zayıflatılıp yerine feodal sözleşmeler getirildi. Son olarak eski İsrail, Hıristiyan Batı, Hindistan ve Müslüman dünyasında seküler yöneticilere az da olsa etkisi olan dini hiyerarşi tarafından uygulanan bağımsız hukuk sistemleri ortaya çıktı. Bu kanunların içeriği kültürden kültüre büyük fark gösterdi. Kurumsallaşmalarının şekli ve oranı da fark göstermiştir. Fakat temel olarak hukukun yöneticilere toplumlar üzerindeki kontrollerine karşı kısıtlamalar getiren bir yapı da olması ortam bir gerçekti. Kanunlar aile hayatını, miras ve mülk meselelerini devletten nispeten bağımsız bir alanda düzenlemiş ve çözümlemiştir. Bu şekilde bir hukuk üstünlüğü sisteminin gelişmediği tek büyük dünya toplumu Çin’dir. Bunun sebebi Çin’de hukukun dayanabileceği aşkın bir dinin olmayışıdır.</p>

<p>Bu dönüşümlerin hiçbiri tüm insan toplumları arasında evrensel olarak gerçekleşmemiştir. Kalahari Çölü ve Kuzey Kutbu’nda hâlâ bazı küçük gruplar halinde yaşayan toplumlar ve dağlık, çöllük ve ormanlık bölgelerde kabile halinde yaşayan birçok toplumlar bulunabilir. Bir sonraki siyasi organizasyon seviyesine geçildiği zaman bir önceki seviye tamamen ortadan kalkmaz. Örneğin, Çin, Hindistan ve Orta Doğu’da bölünmüş soyculuk devletlerin inşasında sonra bile varlıklarını sürdürmüştür. Bu sadece Batı Avrupa’da modern devletlerin ortaya çıkışından önce yok edilmiştir. Diğer toplumlarda devletin siyasi gücü sadece var olan soycu yapının üzerine eklenmiş ve bu güçlendikçe devlet zayıflamıştır. Orta Doğu’da kabilecilik hâlâ devletin otoritesine rakip olacak kadar güçlüdür.</p>

<p>Doğal seçilime göre bireyler birbirleri ile rekabet içindedir ve çevresine en başarılı şekilde adapte olan hayatta kalır. Fakat Charles Darwin çoğu zaman ilk süreçle çakışan ikinci bir evrimsel süreçten bahsetmiştir: Cinsel seçilim. Erkekler dişiler için birbirleriyle rekabet eder ve çoğunlukla üreme yeteneklerinin göstergesi olacak karakteristikler edinirler (geyiklerin boynuzları gibi). Fakat bu karakteristikler aynı zamanda diğer türlere karşı adapte oldukları anlamına gelmez ve eğer ortamlarına yeni bir yırtıcı girerse yarardan çok zarar sağlayabilirler. Dışarıdan korunan bir ortamda spesifik evrim doğal seçilimden çok cinsel seçilim üzerinden yürür çünkü yerel “silahlanma yarışı” aynı türün erkekleri arasında yaşanır.</p>

<p>İktisatçı Robert Frank’in dediği gibi siyasette cinsel seçilimin bir karşılığı vardır. Her siyasi veya toplumsal kurum merhametsiz bir hayatta kalma mücadelesi sonucu ortaya çıkmamıştır. Var olan kurumlar rekabeti farklı amaçlar için kullanabilirler. Serbest fon zenginleri fiziksel güç gösterileri düzenleyip birbiriyle bıçaklar sopalarla savaşmazlar. Rekabetleri fonlarının ve sanat koleksiyonlarının büyüklüğü üzerinden olur. Frank’in altını çizdiği gibi bu rekabet gösterilerinin birçoğu göreceli statü üzerinedir ve yapıları gereği sıfır toplamlı oyunlardır. Yani tüketim yalnızca göze çarptığı için değere sahiptir. Bu kazanılamayan bir gösteriş yarışını ortaya çıkarır. Böylece Rönesans İtalya’sının güzel prensesleri sanatçılara himaye altına alma üzerinden yarışmıştı. Bu yatırımların gelecek nesillere çok katkısı olmuş olsa da daha büyük ve daha iyi organize olmuş İspanya ve Fransa gibi dış düşmanlara karşı askeri mücadelelerde bir etkisi olmadı.<a id="dn758" href="../Text/dn.xhtml#d758.">[758]</a> </p>

<h4 class=" sigil_not_in_toc">GELİŞMENİN BOYUTLARI</h4>

<p class="n">Bu cilt Avrupa ve Amerika’da Sanayi Devrimi’nin başlangıcı ile başlayan ve olağanüstü bir ekonomik büyümenin yaşandığı bir dönemi incelemektedir. Birinci ciltte anlattığımız gibi buna kıyasla Avrupa, Çin, Hindistan ve Orta Doğu’daki tarım toplumları yırtıcılığın ekonomik açıdan mantıklı bir hareket olduğu bir Malthusçu ekonomi dünyasında yaşıyorlardı. Teknolojik değişim yaşandı fakat kişi başına düşen etkisi nüfus artım oranı tarafından gölgede bırakılıyordu. Daha verimli yatırımlar için fırsat olmadığından siyasi aktivite bir grubun bir başka gruptan tarımsal fazlalığı almak için teşkilatlanması üzerineydi. Bu sistem muhteşem kültürel eserlerin yaratılmasını ve elitler için lüks yaşama imkânı sağlamış fakat nüfusun çoğunu karın tokluğuna çalışan çiftçiler olmaya mahkûm etmiştir. Elit olmayanlara sistemin esas getirisi güvenlik hissi ve siyasi barış olmuştur.</p>

<p>Bu önemsiz bir fayda değildi. Nüfusun açlık, hastalık, savaş ve işgallerdeki katliamlar sonucu yarıya inebildiği dönemlerde hükümdarın barış güvencesi halk için hayati önem taşıyordu. Bu sistem birkaç yüzyıl boyunca ayakta kalabildi çünkü elitler ve geri kalanlar arasındaki organize olabilme yetisi farkı kendi kendini güçlendiriyordu. Çin ve Türkiye’den Fransa ve Almanya’ya kadar birçok tarım toplumunda köylü ayaklanmaları zaman zaman görülse de bu ayaklanmalar hep kontrol altına alınabilmiş ve genellikle toprak sahibi elitler tarafından şiddetle bastırılmıştır. Bu sistemlerin altında yatan hâkim ideolojiler insanların farklı statü gruplarına veya kastlara ayrılmasını uygun görmüş ve aktif bir şekilde toplumsal hareketliliğin önüne geçmiştir.</p>

<p>Bu düşük kalkınmalı sıfır toplam ekonomik dünyası günümüzdeki birçok gelişmekte olan dünya ülkelerinin içinde bulunduğu durumdur. Teorik olarak Sierra Leone veya Afganistan’ın doğru yatırımlarla kendilerini Güney Kore gibi bir sanayi güce dönüştürmesi mümkün gözükse de bu ülkeler pratik açıdan bunun gerçekleşmesi için gerekli güçlü kurumlara sahip değildir. Bir işe başlamak yerine genç girişimciler siyasete girip kendilerini zenginleştirmeyi, milis kuvvetlere katılmayı veya başka bir yolla ülkenin kaynaklarından kendine pay çıkarmayı tercih etmektedir.</p>

<p>Gördüğümüz gibi tarımsal denge on dokuzuncu yüzyılda sanayileşmenin başlamasıyla alt üst olmuştur. Teknolojinin verimlilikte getirdiği yeni gelişmelerle devamlı yüksek seviyelerde tutulan ekonomik büyüme oranı toplumu köklü olarak değiştirdi. Yüzlerce yıldır pasif olan köylüler şehirlere ve fabrikaların olduğu diğer merkezlere göçüp endüstriyel işçi sınıfına dönüştü. Şehirliler yüksek derecede eğitim gördü ve yeni orta sınıf olarak ortaya çıktı. Adam Smith’in açıkladığı gibi on yedi ve on sekizinci yüzyılda gelişen denizler arası ulaşım ve iletişim teknolojileri piyasaların boyutunu büyük oranda arttırmıştı. Bu iş dağılımında devasa bir değişimin gerçekleşmesine yol açtı. Bu değişim Britanya, Belçika, Almanya ve Fransa’da ve yirminci yüzyılın sonunda Doğu Asya’da başlayıp hâlâ Çin’de devam eden toplumsal değişimlerin arkasındaki faktördü.</p>

<p><img alt="sekil- 29" src="../Images/sekil-29.jpg"/></p>

<p>2. kısımda anlatılan kalkınma modelindeki üç merkezi siyasi kurum -devlet, hukukun üstünlüğü ve sorumluluk- hızlı toplumsal hareketliliğin siyasi temsiliyetin artırılması yönündeki istekleriyle baskı altında kalmıştı. Bu dönüm noktasında eski tarımsal düzenin siyasi kurumları ya yeni katılım isteklerine adapte olmuş ya da çökmüştür (Şekil 29’a bakınız). Büyük toprak sahipleri gibi eski toplumsal gruplar ve onlarla ittifak içindeki devletin parçaları (örneğin ordu) katılım isteklerinin önüne geçmek için çalışır. Yeni toplumsal grupların zorla kendilerini siyasi sisteme ne kadar sokacakları ne kadar organize olabildiklerine bağlıdır. Avrupa ve Amerika’da bu iki aşamada gerçekleşmiştir: İşçi sendikalarının gelişmesi ve yeni çıkarların savunucusu partilerin ortaya çıkışı. Eğer o partiler genişletilmiş bir siyasi sistem içinde olurlarsa sistem dengesini koruyacaktır. Aksine istekleri bastırılırsa büyük çaplı bir siyasi istikrarsızlığın altyapısı hazırlanmış olur.</p>

<p>Bu mücadelelerin sonucu bağlamına göre fark gösterir ve asla sadece yapısal faktörler tarafından belirlenmez. Britanya’da eski tarımsal elitler ya yeni burjuvazi ile evlenerek fark ettirmeden yok olmuş ya da ekonomik konumları bozulmasına rağmen siyasi konumlarını korumanın yollarını bulmuşlardır. Prusya, Arjantin ve diğer Latin Amerika ülkelerinde devletle ittifak kurmuşlar ve otoriter güç kullanarak yeni ortaya çıkan failleri bastırmışlardır. Günümüz Çin’inde devlet işçileri toplu hareketlere yöneltecek işçi sendikalarının oluşumunu önleyerek ve iş imkânlarını yüksek tutup işçileri memnun ederek bu süreci geciktirmektedir.</p>

<p>İtalya, Yunanistan ve on dokuzuncu yüzyıl Amerika’sında ve Hindistan, Brezilya, Meksika gibi günümüzde gelişmekte olan ülkelerde sınıf sorunları bir nebze geleneksel siyasi partilerin yeni toplumsal failleri himayeci teşkilatlarına katmasıyla çözülmüştü. Bu teşkilatlar artan siyasi katılım isteklerini karşılamada çok iyi etki göstermişti ve bu sebeple genel olarak sistemin istikrarının korunmasına yardımcı olmuşlardı. Diğer yandan himayecilik siyasi sınıf arasında yozlaşmayı teşvik ediyordu ve sonuçta sisteme yeni eklenen toplumsal grupların yararına olacak politikaların sisteme ortaya çıkışının önüne geçiyordu.</p>

<p>Şekil 29’da gösterilen süreç Batı Avrupa, Kuzey Amerika ve Doğu Asya’nın kullandığı modernleşmeye giden klasik yoldur. Fakat bu modernleşmenin tek yolu değildir.</p>

<p><img alt="sekil- 30" src="../Images/sekil-30.jpg"/></p>

<p>Çoğu zaman toplumsal hareketlilik sürdürülebilir bir ekonomik büyümenin eksikliğinde yaşanmıştır. Bu fenomene daha önce “kalkınmadan modernleşme” demiştim (Şekil 30’a bakınız). Bu durumda toplumsal değişim yeni endüstriyel iş imkânlarının ortaya çıkması ile değil yoksulluğun baskısı altın olmuştur. Köylüler daha çok seçeneklere ve fırsatlara sahip olacaklarını sanarak şehirlere hücum eder fakat klasik sanayileşme senaryosunda olduğu gibi genişleyen bir iş bölümü sisteminin getirdiği zorluklara maruz kalmazlar. Bunun yerine <i>Gemeinschaft, Gesellschaft</i>’a dönüşür. Sadece şehre eklenenler, akraba grupları ve taşradaki köyler hiçbir şeylerini kaybetmeden şehrin varoşlarına giderler ve taşradaki toplum düzenlerini ve değerlerini aşırı marjinal ekonomik koşullar altında sürdürürler. Bu tip modernleşme Yunanistan ve Güney İtalya’da, Hindistan bölgesindeki ülkelerden Latin Amerika’ya, Orta Doğu’dan Sahra Afrika’sına devasa şehirlerin canlı bir sanayi ekonomisi olmadan ortaya çıktığı birçok ülkede görülmüştür.</p>

<p>Kalkınmadan Modernleşme Doğu Asya dışında modernleşen birçok ülkede yaygın olarak görülür. Modernleşmeye sanayi ile giden klasik yolun aksine önemli siyasi sonuçları beraberinde getirir. Var olan siyasi sistemleri siyasete katılıma imkân vermeyecek şekilde sarsabilir (siyasi çürümeye giden klasik Huntington senaryosu). Fakat istikrarlı bir himayecilik ve rantların paylaşıldığı bir elitler koalisyonu sistemini de ortaya çıkarabilir. İş bölümü köklü bir kapitalist sanayi sektörü yokluğunda çok daha kapsamsız olacağından on dokuzuncu yüzyıl Avrupa'sına kıyasla daha başka toplumsal gruplar ortaya çıkacaktır.</p>

<p>Ne ortaya çıkan büyük bir orta sınıf, yüksek eğitime sahip profesyoneller vardır ne de güçlü bir sanayi proletaryası. Bunlar yerine bu tip toplumlar büyük biçimsiz bir şehirleşmiş bir yoksul gruplar topluluğuna sahiptir. Bu gruplar gayri resmi sektörlerin iş gücünü oluştururlar. Bu insanların çoğu sermayeye ve piyasalara erişim imkânı verildiğinde yüksek oranda girişimci olabilirler. Günümüzde mikro-finans sanayii ve mülkiyet hakları hareketleri yoksullara böyle imkânların verilmesi üzerine kuruludur.<a id="dn759" href="../Text/dn.xhtml#d759.">[759]</a>  Fakat gayri resmi işçilikten gerçek büyüyen ve daha çok iş imkânı üreten sanayileşmeye gidişin açık bir yolu yoktur. Bu koşullar altında himayecilik gelişir. Siyasetçilerin teklif ettiği bireyselleştirilmiş kazançlar ve kamu sektöründe rant edebilme imkânları özel sektöre kıyasla ekonomik güvenceyi sağlamanın daha kolay yollarıdır. Bunun üzerine siyaset programatik politikalar yerine rantın bölüşüldüğü bir sıfır kazanç davasına dönüşür. Şekil 30’da noktalı çizginin gösterdiği gibi bu tip himayecilik kamu sektöründe reform yapılmasının ve devletin kapasitenin artırılmasının önündeki en büyük engeldir.</p>

<p>Meşruiyet üzerine fikirler kalkınmadan bağımsızdır ve siyasi kurumların evriminde büyük etkiye sahiptir. En büyük etkileri toplumsal hareketliliğin yapısı üzerindedir. Kimlik politikaları (milliyetçilik, etnik kaynak veya din üzerine) sıklıkla toplumsal hareketliliğin toplanma noktası olarak sınıfları gölgede bırakmış veya sınıfların yerine geçmiştir. Bu on dokuzuncu yüzyılda Avrupa’da işçilerin işçi statülerinden çok milliyetçilik fikri etrafında toplanmalarında görülmüştür. Bu dinin güçlü bir toplumsal hareketlilik aracı olduğu günümüz Orta Doğusu için de geçerlidir. Bu siyasi gündemi ekonomi politikalar yerine şeriatın getirilmesine veya kadınların toplumsal statülerine getirmektedir. Kenya ve Nijerya’da siyaset rant üzerinden etnik mücadelelerin gerçekleştiği bir ortama dönüşmüştür. Endonezya ve Tanzanya örneklerinde olduğu gibi bu doğal ve kaçınılmaz bir sonuç değildi. Bu ülkedeki siyasi liderler etnik kökenlerin gücünü azaltacak alternatif ulusal kimlik kavramlarını ortaya çıkarmıştı.</p>

<h4 class=" sigil_not_in_toc">İYİ OLAN HER ŞEY BİRBİRLERİYLE UYUMLU OLMAK ZORUNDA DEĞİLDİR</h4>

<p class="n">Modern liberal demokrasinin siyasi düzenini oluşturan üç kol —devlet, hukukun üstünlüğü ve hesap verebilirlik— birçok yönden birbirlerini destekleyicidir. Etkin ve tarafsız olabilmek için devlet kanunları izleyerek çalışmalıdır. En başarılı mutlak rejimler hukuk üstünlüğüyle değil hukuku kullanarak yönetim yapanlardı. Örneğin, bürokrasisiyle geniş topraklara ve nüfusa hükmeden Çin İmparatorluğu veya açık mülkiyet haklarını ortaya koyan ve Alman ekonomik kalkınmasının temellerini atan Prusyalı Rechtsstaat. Hesap verebilirlik resmi şekilde demokratik seçimler yoluyla olsun, gayri resmi şekilde nüfusun önemli ihtiyaçlarına duyarlı bir hükümetle olsun devletin iyi işlemesi için kritik öneme sahiptir. Devletler gücü toplar ve kullanır fakat meşru otorite kullanırlarsa çok daha etkin olabilir ve vatandaşlardan gönüllü itaat bulurlar. Hükümet sorumlu olmayı kestiğinde protestolar, şiddet ve en uç olarak devrimler görülmeye başlar. Liberal demokrasiler iyi işlediğinde devlet, hukuk ve sorumluluk birbirlerini güçlendirir (Şekil 31’e bakınız).</p>

<p>Yine de sürekli olarak siyasi düzenin bu üç kolu arasında bir gerilim vardır. Devlet inşasının getirdiği zorunlulukların demokrasi ile çakıştığı birçok örnek gördük. Etkin modern devletler teknik uzmanlık, beceri ve özerklik üzerine kurulur. Bu yüzden Prusya, Meiji Japonyası Singapur ve günümüzde Çin örneklerinde görüldüğü gibi otoriter koşullar altında kurulabildiler. Diğer yandan demokrasi halkın isteklerini yansıtan bir şekilde devletin siyasi olarak kontrol edilmesini ve daha yüksek seviye katılıma imkân verilmesini ister. Devletin ulaşmaya çalıştığı siyasi hedefler için bu kontrol gerekli ve meşrudur.</p>

<p>Fakat siyasi kontrol birbirleriyle çelişen veya aşırı ayrıntılı olan emirler biçiminde olabilir ve genellikle devleti rant ve iş imkânları için kullanabilir. Kayırmacılık genç demokrasilerde devlet ve kaynaklarının destek arayan siyasetçiler için iyi bir kumbara olmasından ortaya çıkar. Yeni oluşan Amerikan devleti demokratik siyasetçiler tarafından ele geçirilmiş ve çıkar gruplarının Kongre üzerindeki etkisiyle yeniden patrimonyelleştirilmişti. Bu aynı süreç sayısız gelişen demokraside görülmüştür.</p>

<p><img alt="sekil- 31" src="../Images/sekil-31.jpg"/></p>

<p>Aynı zamanda yüksek kalite devlet ile hukuk üstünlüğü arasındaki gerilim de vardı. Etkin devletler kanunları izleyerek çalışır fakat resmi kanunlar gerekli idari sağduyu önünde engeller oluşturabilir. Bu gerilim eski Çin’de iyi anlaşılmış ve Legalistler ile Konfüçyüsçülerin arasındaki tartışmalara yansımıştır. Modern idari hukukta kural üstünlüğü mü, sağduyu mu tartışmalarına da yansır. Kurallar açık ve tarafsız olmalıdır. Fakat her hukuk sistemi belli koşullara uymak için kuralların uygulamasını ayarlar. Savcılar ne zaman ve ne kadar sanıkları suçlayacaklarına dair sağduyularını kullanırlar ve hâkimler nihai kararlarını verirken de sağduyularına baş vururlar. En iyi bürokrasiler karar alma sırasında bağımsız düşünceye, risk almaya ve yeniliğe izin verecek özerkliğe sahip olanlardır. En kötüleri mekanik bir şekilde insanlar tarafından yazılmış ayrıntılı kuralları uygulamaktan başka bir şey yapmazlar. Sıradan vatandaşlar sağduyu kullanamayan ve beyinsizce kuralları izlemekte ısrar eden bürokratlar karşısında çılgına dönerler. Politika yapıcılar arada sırada risk almalı ve daha önce yapmadıkları şeyleri yapmalıdır. Kurallara aşırı riayet bunu imkansız kılar ve hükümetin statükosunu güçlendirir.</p>

<p>Hukuk üstünlüğü ve demokratik sorumluluk arasında uzun yıllardır süregelen bir gerilim bulunmaktadır. Hukuk üstünlüğünün var olması için tüm vatandaşlar üzerinde geçerliliği olması gerekir ki buna demokratik çoğunluklar da dahildir. Birçok demokraside çoğunluklar bireylerin ve azınlıkların haklarını çiğner ve buna karşı yasal kuralları hedeflerine ulaşmadaki engeller olarak görürler. Diğer yandan sonuçta hukukun meşruiyeti toplumun çoğunun normları ve adalet anlayışını ne kadar iyi temsil ettiğine bağlıdır. Dahası kanunlar hükümetin yargı kollarında çalışan insanlar tarafından uygulanır. Bu insanlar toplumun geneliyle uyuşmayan kendi inançlarına ve görüşlerine sahip olabilir. Yargı aktivizmi zayıf veya siyasi olarak işbirlikçi bir yargı kadar tehlikeli olabilir.</p>

<p>Son olarak demokrasi kendi içinde de gerilime sahip olabilir. Demokratik katılım ve şeffaflığı artırma çalışmaları gerçekte sistemin genelinde demokratik temsiliyeti azaltabilir. Demokrasilerde yaşayan bireylerin çoğu ya birikimlerinden ya da doğalarından dolayı karmaşık kamu politikaları üzerine kararlar veremezler. Bu insanlardan bunu yağmaları istendiğinde sıklıkla bu süreç iyi organize olmuş çıkar gruplarının süreci kendi özel çıkarlarına hizmet edecek şekilde manipüle etmesine yol açar. Aşırı şeffaflık müzakere ortamını ortadan kaldırabilir.</p>

<p>Siyasi düzenin farklı kesimleri arasında gerilim olabilmesi iyi olan her şeyin birbirleriyle uyumlu olmak zorunda olmadığının bir kanıtıdır. İyi bir liberal demokrasi üç kolunu da bir tür dengede tutar. Fakat devlet, hukuk ve sorumluluk birbirlerinin gelişmesinin önüne de geçebilir. Bu yüzden kurumların hangi sırayla ortaya çıktıkları büyük önem taşır.</p>

<h4 class=" sigil_not_in_toc">ULUSLARARASI BOYUT</h4>

<p class="n">Kapalı bir sistemde tek bir toplumun bağlamında kalkınmanın altı boyutunun birbirlerini nasıl etkilediklerini ortaya koydum. Fakat gerçekte bu boyutların her biri uluslararası düzeyde olanlardan büyük oranda etkilenirler. Bu en açık meşruiyeti ilgilendiren konularda görülür. Sanayi Devrimi’nden de önce fikirler bir toplumdan diğerine —doğrusu bir medeniyetten bir diğerine— aktarılabiliyordu. Bu aktarımlar genellikle toplumsal değişimlerin arkasındaki ana sebeplerdi. Bir ideoloji olarak İslam Arap yarımadasında geride kalmış kabile insanları arasından çıkıp Güney Asya’ya kadar uzanan büyük bir dünya gücüne dönüşmüştür. Çin’in Konfüçyüsçülüğü komşuları Japonya, Kore ve Vietnam’ı etkilemiş, hiçbir işgal yaşanmadan buralarda Çin tarzı kurumların oluşmasını sağlamıştı. Budizm Hindistan’dan Güney ve Doğu Asya’ya geçti, burada çoğu yerde Hindistan’ın aksine bir devlet dinine dönüştü. İdeolojik yayılım tabi ki modern iletişim teknolojileriyle çok daha yoğunlaşmıştır. Kitaplar ve gazeteler teşkilatlandırıcı bir ilke olarak milliyetçiliğin yayılmasında kritik bir rol oynamıştı. Liberalizm, Marksizm, faşizm, İslamcılık ve demokrasi yirminci yüzyılda radyo, televizyon, İnternet ve sosyal medya gibi elektronik teknolojilerle ülke sınırlarını aşmıştır. 1990’larda dünyayı sarsan Berlin Duvarı’nın yıkılışı olmasaydı Sahra Altı Afrika’daki demokratik dönüşümlerin olma ihtimali çok düşüktü. Benzer bir şekilde Arap Devrimi sırasında otoriter rejimlere karşı düzenlenen protestoların zamanlamaları Al-Jazeera gibi televizyon kanalları ve Twitter, Facebook gibi sitelerin yerel olayları yayınladığı zamanlarla örtüşmüştür. Yirmi birinci yüzyıla gelindiğinde demokrasi gerçek anlamda küreselleşmiştir.</p>

<p>Ne yazık ki bu kurumları sınırlar ötesine taşıyan mekanizmaların çoğu kibarca değildi: Fetihler, işgaller, kölelik ve yerel halkların yok edilmesi. Fakat en zorlayıcı sömürgeciler bile kendi kurumlarını başka yerlerde sadece istemeyle kuramadıklarını fark ettiler. Coğrafya, iklim, yerel nüfuslar ve yerel kurumların hepsi birbirleriyle etkileşime geçerek sömürgeci ülkedeki kurumlardan farklı yeni kurumların ortaya çıkmasına sebep olmuştur.</p>

<p>En başarılı kurumsal transferler düşük nüfuslu yerlere sömürgeci kuvvetlerin kendi adamlarını yerleştirdikleri zamanlarda görülmüştür. Kuzey Amerika, Avusturalya, Arjantin, Şili ve Güney Afrika’nın bazı yerlerinde sömürgeci kuvvetler avcı toplayıcı birkaç istisna hariç devlet seviyesinde teşkilatlanamamış pastoral insanlarla karşılaştılar. Buraları ele geçirmek genellikle uzun acı ve kanlı savaşlar sonucu gerçekleşmiştir fakat sonuçta yerel siyasi kurumlardan geriye bir iz kalmamıştır. Peru ve Meksika’da İspanyollar yoğun nüfuslu ve devlet seviyesinde insanlarla karşılaştılar. Fakat İnka ve Aztek devlet kurumları ne eski, ne de yüksek derecede sofistikeydi. İşgalin ve hastalığın baskısı bu devletleri Kuzey ve Güney Amerika’daki kabilelerden daha hızlı parçaladı. İspanyol fatihler buraya yerleşik sömürgelere dönüştü. Her ne kadar Kreole nüfusları yerel insanlardan çok daha az sayıda olsa da onlara hükmettiler ve onlarla evlenip karıştılar. Peru ve Meksika gibi merkantilist olsun veya Arjantin gibi liberal olsun Latin Amerika’ya aktarılan kurumlar yerleşimin yaşandığı dönemdeki İspanya ve Portekiz’deki kurumlara benziyordu.</p>

<p>Fakat yerleştirilen nüfus ana vatanlarındakine kıyasla çok farklı koşullarla karşılaştığından yerleşimciler asla sadece ana vatanlarındaki kurumları kopyalamakla yetinmediler. Spesifik evrim sonuçlar arasında büyük farklılıklar yarattı. Böylece iklim ve coğrafya Latin Amerika’nın farklı yerlerinde, Karayiplerde ve Amerika’nın güneyinde ortaya çıkan köle topluluklarına şekil vermede büyük rol oynamıştır. Bunlar ithal edilen Avrupalı hiyerarşi ve otoriter hükümet geleneklerini güçlendirmiş, Amerika’nın Güneyinde ülkenin geri kalanında yol alan toplumsal eşitlik hareketini tersine çevirmiştir.</p>

<p>Yoğunlukla Avrupalıların yerleşmediği yerlerde ortaya çıkan siyasi düzenler var olan kurumların yapısına göre şekil almıştır. Sahra Altı Afrika ile Güney Asya bu bakımdan bir eksenin iki ucunda yer alır. Sahra Altı Afrika’nın çoğu sömürgeleşme öncesinde güçlü devlet kurumlarına sahip değildi ve devlet seviyesindeki toplumlarda devlet ya kapsam ya da güç bakımından yeterli konumda değildi. Hastalıklar ve çekici ekonomik fırsatların olmayışı Avrupalıların Afrika’ya büyük çaplı yerleşmesinin önüne geçmiştir (Güney Afrika hariç). Sömürgeci güçler kendi kurumlarını burada yeniden yaratmak için zaman harcama zahmetine girmenin değmeyeceğine karar verdi. Afrika’da kısa süren Avrupa sömürgeciliği bölgenin geleneksel kurumlarını ortadan kaldırmış fakat yerlerine modernlerini koymamıştır.</p>

<p>Buna kıyasla Çin, Japonya ve Kore Avrupa’dan daha uzun süreden beri süregelen bir devletçilik geleneğine sahipti. Bu onların işgale ve sömürgeleşmeye karşı direnişte daha başarılı olmalarını sağladı. On dokuzuncu yüzyılda bu bölgelere yerleşme ve onları ele geçirme çabaları başarısızlıkla sonuçlandı hatta 1997’de Hong Kong’un Çin’e geri verilmesi örneğinde görüldüğü gibi tam tersine çevrildi. Geleneksel Doğu Asya rejimleri Batı ile karşılaştıktan sonra yıkılmış olsa da zamanla yerel siyasi gelenekler ve modern uygulamaların bir karışımından yeni güçlü devlet kurumlarını inşa etmeyi başarmışlardı. Ortaya çıkan devletler Batılı fikirlerde oldukça etkilenmişti. Çin Marksizm-Leninizm’den etkilendiğini iddia eden bir rejim tarafından yönetilmektedir, Japonya ve Güney Kore Batı tarzı liberal demokrasilere sahiptir. Doğu Asya’nın Batı’dan aldıkları kayda değer derecededir. Çin’in kendine has bir yönetim biçimine sahip olduğuna dair tüm övünmelerine rağmen hukuk sistemi ve mikro seviyede kurumlarının hepsi Batı’dan ve uluslararası uygulamalardan çokça etkilenmiştir. Yine de Doğu Asya’nın büyük ülkeleri Batı’dan ithal edilen bir sistem bazında değil kendi tarihsel tecrübelerinden kaynaklanan bir bürokratik çekirdek üzerine kurulmuştur.</p>

<h4 class=" sigil_not_in_toc">ŞİDDET VE SİYASİ KALKINMA</h4>

<p class="n">İnsanlığın en trajik yanlarından biri şiddetin her zaman için siyasi kalkınmada, özellikle modern devletlerin kurulumunda birçok rol almış olmasıdır. İnsanlar işbirliği yapmak için rekabete girer ve rekabete girmek için işbirliği yapar. İşbirliği ve rekabet birbirinin alternatifi değil aynı madalyonun iki yüzüdür. Ve rekabet sıklıkla şiddet içeren bir biçim alır.</p>

<p>Ne yazık ki küçük gruplardan kabilelere, kabilelerden devletlere geçişimizin tarihi kayıtlarına sahip değiliz. Bu dönüşümlerin arkasındaki faktörler hakkında ancak tahminde bulunabiliriz. Büyük çaplı toplumlara dönüşüm tabi ki teknolojik gelişmeler ve bu gelişmelerin getirdikleri ekonomik bolluk olmadan olamazdı. Çevrenin de bu sürece büyük katkısı vardı. Fakat ekonomik teşvikler kendi başlarına bu dönüşümleri getirmeye yetmedi. Nasıl bugün gelişmekte olan ülkelerde köylüler verimliliği artıran teknolojileri kullanmayı sıklıkla reddediyorsa erken dönem toplumlar da üretim metodları ve toplumsal organizasyon hakkında sabit fikirlere takılmışlar ve değişime karşıydılar.</p>

<p>Arkeolojik kayıtlara göre kabilelerden devletlere, devletlerden modern devletlere giden büyük dönüşümün arkasındaki dinamik kuvvet askeri rekabetti. Yalnızca şiddet tehlikesi toplumun hayatta kalmasını güvenceye almak için yeni daha güçlü siyasi teşkilatlanma türlerinin aranmasına sebep oldu. Erken dönem modern Avrupa’da devlet inşası için öne sürülmüş Tilly hipotezine göre “devletler savaşları, savaşlar devletleri yaratmıştır”. Fakat askeri rekabet antik Çin’de de modern devletlerin oluşmasını sağlamıştır. Zhou Hanedanı’nın tarihi kayıtlarına göre şiddet devlet inşası ve devletin modernleşmesinin arkasındaki ana itici güçtü. Gördüğümüz gibi askeri rekabet Fransa, Prusya ve Japonya’da mutlak yönetim koşullarında modern bürokrasilerin oluşmasını sağlayan şeydi. Kırım Savaşı’nın askeri fiyaskoları Britanya’da Northcote-Trevelyan reformlarının yapılmasına sebep oldu. Amerika’nın iki dünya savaşı, soğuk savaş ve sözde terörizm ile savaş sırasında yaptığı birçok atılım ulusal güvenlik adınaydı. Buna karşılık devletler arası savaşların fazla görülmemesi Latin Amerika ülkelerinin nispeten zayıflığını açıklayabilir.</p>

<p>Şiddetin siyasi düzen getirmesi kulağa çelişkili gelebilir çünkü siyasi düzenlerin ama şiddet sorununu çözmektir. Fakat hiçbir siyasi düzen şiddet sorununu tümüyle yok etmemiştir. Sadece şiddet organizasyonda daha üst seviyelere itilmiştir. Günümüzde devlet gücü temel huzur ve güvenlik ortamını milyarlarca insan için sağlayabilir. Fakat bu devletler kendi aralarında çok yıkıcı şiddet mücadeleleri de düzenleyebilirler ve asla yerel asayişi yüzde yüz sağlayamazlar.</p>

<p>Dış rekabet şiddetin veya şiddet tehlikesinin siyasi kurumsallaşmayı teşvik ettiği tek yol değildir. Şiddet çoğu kere kurumsal sabitliklerin ve siyasi çöküşün üstesinden gelmek için kullanılması gerekmiştir. Çöküş sorumlu siyasi faillerin siyasi sisteme yerleşip kurumsal değişimin önünü tıkaması sebebiyle olur. Çoğu zaman bu siyasi failler o kadar güçlü olur ki şiddet onları ortadan kaldırmanın tek yoludur. Bu Fransa’daki eski rejimin bürokratları için doğruydu. Onlar ancak devrimle yerlerinden edilebildiler. Diğer güçlü tarımsal oligarşilerde (Prusyalı Junker sınıfı, Rusya ve Çin’in toprak sahibi sınıfları) sahip olduklarını ancak savaşlar ve devrimler sonucu kaybetmiştir. Japonya, Güney Kore ve Tayvan’da toprak sahibi sınıflar Amerikan askeri gücü karşısında mallarından vazgeçmek zorunda kaldılar. Diğer zamanlarda elit olmayanlar modernleşmenin önündeki engellerdi. Barrington Moore’un gösterdiği gibi İngiltere’de parlamentonun modern kapitalist bir icar sisteminin yaratılması için başlattığı çitleme hareketiyle tarımın ticarileşmesi yavaş bir devrimle köylüleri nesillerdir yaşadığı topraklardan etmesiyle olmuştu.</p>

<p>Şiddet veya şiddet tehlikesinin siyasi kalkınmaya yardım ettiği önemli olduğu bir nokta da başarılı devlet inşası ve başarılı bir siyasi düzenin kurulmasını sağlamayan ulusal kimliklerin oluşturulmasıdır. Bölgesel sınırların içerilerindeki kültürel ayrımları izlemesi gerektiği fikri sınırların yeniden çizilmesi veya nüfusların göç ettirilmesini gerektirdi. Bunların hiçbiri şiddet kullanılmadan yapılamazdı. Ulusal kimliğin kapsayıcı ve etnik kökene bağlı olmadığı yerlerde bile (Tanzanya, Endonezya) otoriter siyasi metotlar aracılığıyla ortak diller ve ortak milliyet hikâyeleri insanların aklına yatırılmıştı. Yirminci yüzyılın ikinci yarısında Avrupa’da uluslar başarılı liberal demokrasilere dönüştü. Bunların hepsi önceki yüzyıllarda şiddet içinde geçen millet inşası çalışmaları sonucundaydı.</p>

<p>Neyse ki askeri mücadele modern devlete giden tek yol değildir. Britanya ve Amerika ulusal güvenlik gerekçeleriyle devlet bürokrasilerini kurmuş olsalar da ikisi de devlet idarelerinin reformlarını barış zamanında reform koalisyonları sayesinde gerçekleştirmiştir. Bu koalisyonlar çoğunlukla eski siyasi kayırmacılık sisteminin parçası olmayan yeni toplumsal gruplarla doluydu. Britanya’da bunlar eski aristokrasinin ayrıcalıklı dünyasına girmek isteyen orta sınıflardı. Ülkenin nispeten küçük elit sınıfı eski sistemin artık etkili olmadığı ve imparatorluğun ihtiyaçlarını karşılayamadığına karar verince izlenen yol hızla değişti. Ülkenin Westminster sistemi gücü öyle konsantre etmişti ki reformlar yirmi yıl gibi kısa bir sürede gerçekleştirilebilmişti. Amerika’da reform koalisyonları daha karmaşıktı. Yeni orta ve profesyonel sınıflar kayırmacılık konusunda fikir birliğinde değildi, kimileri eski sistemden çıkar sağlamanın yollarını bulmuştu. Aksine sanayileşmeyle geride bırakılan bazı eski tarımsal çıkarlar da reform koalisyonlarına katılıp bu çıkarlara karşı savaşmıştı. Kültür burada ölçmesi güç fakat çok önemli bir rol oynamıştı. Protestan elitlerin şehirli parti teşkilatlarının göçmen hamilleriyle ortaya çıkardığı yozlaşmaya karşı ahlâki düzeyde duydukları nefret yüzünden reform hareketlerine destek verdiler.</p>

<p>Bu örnekler ekonomik kalkınmanın patrimonyal veya himayeci bir devletten modern bir devlete dönüşümün başlangıç noktası olabileceğini gösterir. Fakat büyüme kendi başına modern bir devletin ortaya çıkacağının garantisi değildir. Yunanistan ve İtalya örnekleri kayırmacılığın nasıl kişi başına düşen gelirin artışına rağmen günümüze kadar sürdürülebildiğini gösterir. Orta sınıf profesyoneller gibi yeni harekete geçen toplumsal gruplar devletin reform edilmesini destekleyebilir de desteklemeyebilir de; onlar da çok kolay bir biçimde himayeci siyaset ağına çekilebilir. Bu özellikle ekonomik büyümenin piyasa merkezli girişimcilik bazında olmadığında ve reform edilmemiş bir devletin ekonomik kalkınmada başı çektiği zamanlarda doğrudur.</p>

<p>Modern devlete giden birkaç yol vardır. Şiddet tarih boyunca olarak siyasi yeniliği teşvik eden bir faktördü fakat bu daha sonraki gelecek örneklerin reform yapması için zorunlu olduğu anlamına gelmez. Bu toplumlar öncekilerden öğrenme ve diğer toplumların modellerini kendileri için uyarlama seçeneğine sahiptir.</p>

<h4>SİYASİ EVRENSELLER</h4>

<p class="n">Bu kitabın iki cildi boyunca siyasi kalkınmanın spesifik evriminden çok genel evrimi üzerinde durdum. Toplumlar içinde bulundukları spesifik koşullara uyum sağlarken siyasi organizasyonları açısından farklılaşmışlardır. Fakat aynı zamanda farklı ortamlarda yaşamalarına rağmen sorunlarına oldukça benzer çözümler üretmişlerdir.</p>

<p>İyi işleyen siyasi düzenlerin siyasi kurumları içinde üç kolu (devlet, hukuk ve sorumluluk) bir tür dengede tutması gerektiğini iddia etmiştim. Bu iddianın temelinde kuralcı bir düzenin varsayılması vardır. Benim görüşüme göre etkin ve güçlü devletleri hukuk ve demokratik sorumluluk bazlı kurumlarla birleştiren liberal demokrasiler sadece devletin hâkim olduğu sistemlere kıyasla daha adildir ve vatandaşlarına daha iyi hizmet eder. Çünkü demokratik siyasetin içerdiği siyasi faaliyetler sistemin ürettiği hükümetlerin kalitesine bakmaksızın insan hayatına önemli hizmetler sunar. Aristo’nun <i>Politika</i> kitabında öne sürdüğü insanların doğaları gereği siyasi varlık oldukları ve ancak ortak yaşama katılımlarıyla en iyi hallerine ulaşabilecekleri iddiasına katılıyorum. Piyasa bazlı ekonomik sistemler için de benzer iddialar öne sürülebilir. Amartya Sen’e göre bu tarz sistemler yalnızca daha etkin olmakla kalmaz. Planlı bir ekonomi aynı oranda büyüse bile bir vatandaş “itaat düzeni yerine özgür seçim hakkına sahip olduğu senaryoyu tercih etmek için bir sebep bulabilir”<a id="dn760" href="../Text/dn.xhtml#d760.">[760]</a>  Siyasi ve ekonomik faaliyetler sonuçlarına bakmaksızın insan hayatı için çok önemlidir.</p>

<p>Hukuk üstünlüğü vatandaşlara ekonomik büyümeye katkı sağlayıp sağlamadığına bakmaksızın belli haklar vererek bir tür değer atfeder. Bireysel haklar -özgürce konuşabilmek, toplanabilmek, eleştirebilmek ve siyasete katılabilmek- devletin vatandaşlarının onurunu tanıdığı anlamına gelir. Otoriter devletler en fazla vatandaşlarını cahil veya yetişkinlerin gözetimine ihtiyaç duyan çocuklar olarak görür. En kötü halinde onları sömürülecek bir kaynak veya atılacak bir çöp olarak görür. Hukuk üstünlüğü bireysel haklar koruyarak vatandaşlarının bağımsız bir şekilde ahlâki kararlar alabilecek yetişkin insanlar olduğunu kabul eder. Bu yüzden antik Çin i birleştiren Qin Shi Huangdi’den Arap Baharı sırasındaki Mübarek ve Kaddafi’ye kadar birçok diktatör sonunda onurlarını çiğnedikleri vatandaşların öfkesiyle beslenen isyanlarla karşı karşıya kalmışlardır.<a id="dn761" href="../Text/dn.xhtml#d761.">[761]</a> </p>

<p>Bu çalışmanın öne sürdüğü büyük soru devlet, hukuk ve sorumluluk dengesine sahip bir rejimin (yani bir liberal demokrasi) evrensel bir siyaset biçimi mi yoksa sadece Batı’da liberal demokrasilerde yaşayanların kültürlerinin bir yansıması mı olduğu sorusudur.</p>

<p>Bu tip bir rejim apaçık insan doğasına ait bir evrensel özellik değildir çünkü ancak birkaç yüzyıl önce ortaya çıkmıştır. Bu insanlığın tüm siyaset tarihi düşünülürse sadece birkaç gün gibi kısa bir zamandır. Liberal demokrasinin genel olarak herkese uyan bir hükümet türü olduğunu iddia edebilmek için genel bir siyasi evrim ile ilgili olduğunu öne sürmeliyiz. Küçük gruplardan kabilelere, kabilelerden devletlere doğru teşkilatlanma farklı kültürler farklı bölgeler ve farklı tarihlerdeki toplumlarda görülen bir süreçti. Bu tip bir rejim diğer kalkınma boyutları için -ekonomik büyüme, toplumsal hareketlilik ve fikir değişimleri- gereklidir. Küçük gruplar ve kabile seviyesindeki toplumlar bir devlete veya üçüncü şahıslar tarafından uygulanan bir hukuk sistemine sahip değillerdir fakat daha güçlü bir sorumluluk sistemine sahip oldukları söylenebilir. Devlet seviyesindeki toplumlar tarıma dayalı ekonomileriyle uzun yıllarca ayakta kalabilirdi. Bazen hukuka sahip olabilirlerdi fakat sorumluluğa asla yer verilmiyordu. Üç kolun hepsinin dengede olması gereksinimi yalnızca ekonomik büyüme oranı yüksek seviyelere çıktığında ve ülkeleri ekonomik ve toplumsal boyutlarında modernleşmeye başladığında zorunlu hale gelir.</p>

<p>Büyük çaplı ve yüksek oranda harekete geçmiş toplumları hiçbir kanun ve resmi bir sorumluluk mekanizması olmadan yönetmek çok zordur. Ekonomik büyüme ve verimliliği destekleyen büyük çaplı piyasalar devamlı, belli ve etkin bir şekilde uygulanan kurallara ihtiyaç duyar. Yüksek oranda harekete geçmiş ve sürekli değişim içindeki toplumlar yöneticilere sürekli yeni isteklerini sunarlar. Hükümetlerin bu sürekli değişen süreçle başa çıkması için serbest basın ve seçimler hayati öneme sahip bilgi kaynaklarıdır. Dahası Tocqueville’in gözlemlediği gibi insan eşitliği fikri son birkaç yüzyıldır her ne kadar bazı rejimler tarafından uygulamada saygı duyulmasa da önüne geçilmez bir hızla yayılmaktadır. İnsanlar hakları olduğuna inanır ve bu haklarını kullanabilmek için her fırsatı değerlendireceklerdir. Bu koşullar altında hukuk üstünlüğü ve demokratik hesap verebilirlik ile devlet gücünün dengelenmesi yalnızca normatif bir davranış değil modernleşmek isteyen bir toplumun istikrarlı bir siyasi teşkilata sahip olması için bir zorunluluk olur. Huntington otoriter partilerin halkın katılım isteklerini karşılayabileceğine inanıyordu fakat tarihe geri dönüp baktığımızda bunun doğru olmadığını görüyoruz.</p>

<p>Devlet, hukuk ve sorumluluk ile dengelenen bir rejim başarılı bir modern siyasi düzen için gereklidir fakat hukuk ve sorumluluğun çok farklı şekillerde kurumsallaşabileceğini kabul etmemiz gerekir. Amerika gibi ülkelerde oluşan kurumsal biçimler evrensel örnekler teşkil etmemektedir. Farklı toplumlar bu kurumları farklı biçimlerde oluşturabilirler.</p>

<p>Özellikle uygulamada aldıkları spesifik formlardan çok hukuk ve sorumluluğun hizmet etmeye çalıştığı önemli hedeflere dikkat etmeliyiz. Hukukun amacı kurallaştırmak ve toplumun adalet anlayışını şeffaflaştırıp eşit bir şekilde dağıtmaktır. Günümüzde hukukçuların ilgi konusu olan sayısız prosedürler eşit bir şekilde adaletin dağıtılması için kullanılan araçlardır; başlı başlarına bir amaç oluşturmazlar. Fakat prosedürler sıklıkla öncelik alır ve adaletin asıl hedeflerinin önüne geçer. Sayısız hukuk egemenliğine sahip toplumlar aşırı yavaş ve masraflı adalet pahasına prosedür bilgilerini kullanarak çıkar sağlayacak insanları kazandıran adalet sistemlerine sahiptir.</p>

<p>Benzer bir şekilde serbest ve adil seçimlere dair demokratik prosedürler gerçek sorumluluğun sağlanacağının garantisini vermez. Apaçık sahtecilik ve oy yolsuzluğundan daha az farkedilebilir seçim bölgelerini bir partiye avantaj sağlayacak şekilde yeniden düzenleme veya diğer tarafın oylarını geçersiz hale getirmeye kadar birçok yolla seçim prosedürleri manipüle edilebilir. En iyi seçim süreçlerinde bile siyasetçiler destekçilerini himayeci yöntemlerle ve etnik veya dini değerleri kullanarak çıkar sağlayabilirler. Diğer örneklerde güçlü çıkar grupları var olan prosedürleri kendi dar çıkarlarını korumak ve daha geniş kamu çıkarlarının önüne geçmek için kullanabilmiştir. Kamu çıkarları bu koşullar altında sıklıkla toplumsal topluca harekete geçememe sorunundan dolayı zarar görür ve bu sebeple de yeterli temsiliyet sağlayamazlar.</p>

<p>Prosedürlere gerçekten önemli olan şeyler pahasına tapılması günümüz liberal demokrasilerinde siyasi çöküşün önemli bir kaynağıdır. Siyasi çürüme her türlü rejimlerde görülebilir çünkü bu kurumların doğasında vardır. Kurumlar onları yaratan insanlardan daha uzun yaşayan kurallardır. Uzun süre ayakta kalırlar çünkü işe yararlar ve bir yandan da esas bir değer taşıdıklarına inanılır. İnsanların kurallara duygusal anlamlar yükleme eğilimi kuralları uzun sürelerce kalıcı kılan şeydir fakat bu sabitlik koşullar değiştiği zaman zarar verici hale gelir. Sıklıkla bu sorun uzun süren bir barış ve istikrar dönemi sonrası değişimlerin gerçekleşmesiyle gündeme gelir. Dahası özellikle siyasi sistemde ayrıcalıklara sahip elitler arasında sosyalleşmenin en doğal formu olan akrabayı kayırma ve arkadaşlarla karşılıklı hediyeleşmeye doğru doğal bir eğilim vardır. Bunun sonucu hukuk ve prosedür sorumluluğu başta hizmet etmek için yola çıktıkları önemli hedeflere karşı savaşır hale gelir.</p>


<h4 class=" sigil_not_in_toc">GELECEK MODELLER</h4>

<p class="n">Yirmi birinci yüzyıl dünyasında birkaç hükümet kendi ilkelerini liberal demokrasiye alternatif olarak öne sürdüler. Bu ülkeler İran ve Basra Körfezi krallıkları, Rusya ve Çin Halk Cumhuriyeti’dir. Fakat İran kendi içinde bölünmüştür ve rejimin meşruiyetine karşı koyan büyük bir orta sınıfa sahiptir. Körfez krallıkları hep istisna oluşturmuşlardır. Şu anda ayakta kalmalarını yalnızca büyük enerji kaynaklarına borçlulardır. Benzer bir şekilde Putin’in Rusya’sı da bir rantçı devlete dönüşmüştür. Bölgesel olarak güçlü olmasını gaz ve petrol kaynaklarına sahiptir. Rus dünyası dışındaki kimse bu siyasi sistemi taklit etmeyi düşünmez.</p>

<p>Demokratik olmayan alternatiflerden Çin liberal demokrasinin evrensel bir evrim modeli olduğu fikrine karşı duran en büyük tehdittir. Önceki bölümlerde defalarca altını çizdiğim gibi Çin iki bin yıllık güçlü bir merkezi hükümet geleneğine sahiptir ve devlet seviyesine ulaşıp da hukuk üstünlüğü geleneğini edinmeyen nadir toplumlardandır. Çin’in zengin ve karmaşık gelenekleri yöneticileri kısıtlayacak resmi yöntemsel kurallar yerine Konfüçyüsçü ahlâk sistemini getirmiştir. İşte bu gelenek diğer Doğu Asya ülkelerine vasiyet edilmişti ve İkinci Dünya Savaşı sonrası Japonya, Güney Kore ve Tayvan’ı başarıya uğratan şey bu gelenekti. Otoriter hükümetler kimi zaman demokratik olanlara kıyasla geçmişin prangalarından kurtulmakta daha başarılıdır. Mao sonrası Çin’in en büyük avantajlarından biri yüksek özerkliğe sahip Komünist Partisi tarafından yönetiliyor olmasıydı.</p>

<p>Bugün Çin’in aklındaki esas sorular Deng reformlarının başlangıcından sadece 35 yıl sonra Çin rejiminin siyasi çöküş yaşayıp yaşamadığı, önceki başarısını borçlu olduğu özerkliğini kaybedip kaybetmediğidir. Çin’in gelecek on yıldaki siyasi gündemi geçmiş nesile kıyasla çok farklı olacak. Artık Çin yüksek seviye kazanç ülkesi olmaya çalışan bir orta seviye kazanç ülkesidir. Eski ihracata dayalı modelin ömrü bitmiştir ve artık daha yerel ihtiyaçları karşılayacak bir sisteme ihtiyaç duyulmaktadır. Çin artık kapsamlı ekonomik büyüme ve insanların kitlesel sanayileşmesi hareketinden çıkar sağlayamaz. Yüksek büyümeye giden yolda Çin çevreye kayda değer zarar vermiştir. Nefes alınamaz bir atmosfer, “kanser köyleri”, başarısız gıda güvenliği sistemi ve diğer zorlu sorunlarla karşı karşıyadır. Çin’in eğitim sisteminin verimliliğin geniş çaplı olarak artırılması için gereken şeyleri sağlayacak kadar yeterli olup olmadığı belli değildir. Daha önemli olan soru bireysel özgürlüğün olmadığı bir ortamda yeniliğin mümkün olup olmadığıdır. Çin’in karmaşık ekonomisini yönetmek için gereken bilgi birikimi de artmıştır. Hanedan Çininde olduğu gibi yukarıdan aşağı komuta kontrol sisteminin toplumda gerçekten olan şeylerle başa çıkıp çıkamayacağı merak konusudur.<a id="dn762" href="../Text/dn.xhtml#d762.">[762]</a> </p>

<p>En önemlisi Çin kendi nüfusu içinde on dokuz ve yirminci yüzyıl Avrupası’ndaki dönüşümlerden daha büyük ve geniş çaplı bir hareketlilik yaşamıştır. Çin’in hızla büyüyen eğitimli ve gittikçe zenginleşen nüfusu geçmişte nüfusun çoğunluğunu oluşturan köylülere kıyasla farklı isteklere ve hayallere sahiptir.</p>

<p>Bu değişimler üzerine esas sorun Çin rejiminin daha çok ekonomik rekabet ve toplum arasında özgür bilgi aktarımında izin verecek daha liberal bir sisteme geçmeyi teşvik edebilecek kadar özerkliğe sahip olup olmadığıdır. Çin’in hızlı büyüyüşü yeni çıkar noktalarını ortaya çıkarmış, bunlar herhangi bir yargı veya lobicilik sistemi olmadan da partinin karar alma sürecini etkilemiştir. Parti liderliği bir yozlaşma kalıbına girmiş, reform yapmayı tehlikeli hale getirmiştir. Çin’in çoğu yıllardır inanmayı kesse de Parti hâlâ Marksizm-Leninizm ideolojisini kendilerine ilke edinmektedir.</p>

<p>Yeni Çinli orta sınıfın önümüzdeki yıllarda nasıl bir yol izleyeceği liberal demokrasinin evrensel olup olmadığı üzerine büyük bir test olacaktır. Eğer mutlak ve nispi olarak büyümeye devam edip de bir tek parti diktatörlüğünün himayesinde yaşamaya devam ederlerse Çin’in otoriter bir hükümeti desteklemesinin tek açıklamasının kültürel olarak dünyanın geri kalanından farklı olduğunu söylemek gerekir. Fakat eğer şu anki sistemin karşılayamadığı katılım istekleri ortaya çıkmaya başlarsa o zaman dünyanın geri kalanındaki orta sınıflarla benzer bir yolu izlemiş olurlar. Çin sisteminin meşruiyetine gerçek test ekonomi büyürken ve iş imkânları çokken değil kaçınılmaz olarak büyüme duraksadığında ve sistem krizle karşı karşıya geldiğinde olacaktır.</p>

<p>Belki de kalkınmaya en büyük tehdit alternatif daha etkili bir siyasi teşkilatlanma yolunun var olması değil birçok ülkenin zengin olmak isteyeceği fakat liberal demokrasilerin bunu asla başaramayacağı gerçeğidir. Bazı gözlemcilere göre siyasi ve ekonomik kalkınma boyutlarının birbirleriyle ilişkili olmasından dolayı yoksul ülkeler yoksulluklarına “hapsolmuş” olabilirler.<a id="dn763" href="../Text/dn.xhtml#d763.">[763]</a>  Ekonomik büyüme bazı minimum siyasi kurumlara ihtiyaç duyar. Diğer yandan bu kurumları aşırı yoksulluk ve siyasi bölünme ortamında yaratmak çok zordur. Bu tuzaktan nasıl çıkılabilir? Bu kitabın iki cildi boyunca kazaların ve tesadüflerin oynadıkları rolleri gördük. Şanslı liderler plansız bir şekilde kurumların doğru sıralanışı veya savaşlar gibi bazı aktiviteler adına yapılan hamlelerin beklenmedik sonuçları bazı ülkelerin beklenmedik yönlerde evrilmelerine sebep oldu. Yani bu tuzaktan kaçabilen ülkeler sadece şanslı mıydı ve diğerleri için bu fırsat asla gelmeyebilir mi?</p>

<p>Bu çok karamsar bir bakış açısıdır. Şansın ve tesadüflerin tarih boyunca siyasi ve ekonomik dönüşümleri başlattığı doğrudur. Fakat şans ve tesadüf sonradan gelenlerden çok yeni kurumlarını oluşturan ilk toplumlar için büyük önem taşımıştır. Bugün kurumlar hakkında köklü bir tecrübe kaynağına sahibiz ve gittikçe büyüyen uluslararası camia bu bilgileri ve kaynakları paylaşmaktadır. Dahası kalkınmaya giden birden çok farklı yol vardır. Eğer ilerleme bir boyutta duraklarsa zamanla bir diğerinde gerçekleşebilir ve her bir boyut birbirine bağlı olduğundan bunun etkileri duraksayan kısımları da ilerletecektir. Bütün bunları ekonomik, siyasal, toplumsal ve ideolojik boyutlarıyla kalkınmayı anlamamızı sağlayacak genel çerçeve bize bildirir.</p>

<p>Modern demokrasilerde siyasi çöküşün varlığı devlet, hukuk ve sorumluluk dengesi kuran rejim sisteminin hatalı olduğunu mu gösterir? Bu kesinlikle benim çıkarımım değildir. Tüm toplumlar, otoriter olsun demokratik olsun çürüyüşe maruz kalacaktır. Esas mesele buna adapte olabilme ve zamanla kendilerini düzeltebilmeleridir. Yerleşik demokrasiler arasından sistematik bir “yönetilebilirlik krizi” olduğuna inanmıyorum. Demokratik siyasi sistemler geçmişte bu tip krizlerle baş etmek zorunda kalmıştır. 1930’larda ekonomik buhrana düşmüş, faşist ve komünist rekabetle mücadele etmişler; yine 1960’lar ve 70’lerde halk protestoları, ekonomik durgunluk ve yüksek enflasyona karşı savaşmışlardı. Bir siyasi sistemin uzun vadeli performansını sadece bir on yıla bakarak ölçmek çok zordur. Kimi zaman aşılamaz görülen sorunlar bir süre sonra unutulur. Genellikle demokratik siyasi sistemler otoriter olanlara kıyasla biriken sorunlarla mücadelede daha yavaştır fakat zamanı gelince verdikleri kararlar fikir birliği sonucu olduğundan daha etkindir.</p>

<p>Eğer günümüzde yerleşik veya gelişen demokrasilerin karşısında bir sorun varsa bu halkların gerçek isteklerinin hükümetler tarafından karşılanmasındaki başarısızlıkları üzerindendir. Şahsi güvenlik, ortak ekonomik büyüme ve eğitim sağlık ve altyapı gibi konularda kaliteli temel kamu hizmetleri bireylere fırsatların sağlanması için gereklidir. Demokrasi destekçileri anlaşılır sebeplerden dolayı zorba veya saldırgan devlerin güçlerinin kısıtlanmasını ister. Fakat iyi yönetimin nasıl olacağına dair çok fikir üretmezler. Woodrow Wilson’ın dediği gibi onlar “hükümeti düzeltmekten çok kontrol etmenin” peşindedirler.</p>

<p>Bu 2004’te Ukrayna’da Viktor Yanukovich’i deviren Turuncu Devrimin başarısızlığıdır. Etkin bir demokratik yönetim başa geçip yozlaşmayı ortadan kaldırsa ve devlet kurumlarını daha güvenilebilir bir hale getirseydi bu hükümet meşruiyetini yalnızca batıya karşı değil Rusça konuşan doğu Ukrayna’da da Putin’in gelişinden önce sağlayabilirdi. Bunun yerine Turuncu Koalisyon tüm güçlerini iç çekişmeler ve şaibeli anlaşmalarla harcadı ve 2010’da Yanukovich’in geri dönüşüne ve 2014’te kriz sonrası ülkeyi terk edişine zemin hazırladı.</p>

<p>Hindistan benzer bir performans boşluğundan dolayı otoriter Çin’e kıyasla geride kalmıştır. Bir küçük istisna hariç 1947’de temsili demokrasiye geçişinden beri Hindistan’ın ayakta kalmaya devam etmesi etkileyicidir. Fakat Hindistan’ın demokrasisi sosis üretimine benzer’ yakından incelendiğinde çok da iştah açıcı değildir. Sistem yolsuzluk ve kayırmacılıkla doludur. 2014 seçimlerindeki kazananların yüzde 34’ü hakkında çeşitli suçlamalar bulunmaktadır ki bazıları için bunlar cinayet, adam kaçırma ve cinsel saldırı gibi ciddi suçlardır. Hukuk egemenliği vardır fakat o kadar yavaş ve etkisizdir ki çoğu davacı davaları mahkeme önüne çıkmadan hayata gözlerini yumar. Çin’e kıyasla ülke nüfusuna temiz su, elektrik veya temel eğitim gibi modern altyapı ve hizmetleri sağlamada başarısız olmuştur. Bu sebepten dolayı karanlık geçmişe sahip bir Hindu milliyetçisi olan Narendra Modi 2014’te etkileyici bir çoğunlukla başbakan seçildi. Halk onun bir şekilde Hindistan siyasetinin rutinini aşarak gerçek icraatları gerçekleştireceğine inanıyordu.</p>

<p>Etkin bir şekilde yönetememe sorunu ne yazık ki Amerika’ya da uzanır. Ülkenin Madison tarzı Anayasası bilerek zorbalığın önüne geçmek için güçler ayrımını sağlayacak denetim ve denge mekanizmalarının hükümetin tüm seviyelerinde sayılarını arttırdıkça arttırmıştır ve bir vetokrasiye dönüşmüştür. Siyasi kutuplaşma da bunun üzerine eklenince ne ileri ne de geri kolayca gidilemez hale gelinmiştir. Amerika uzun vadede finansal sorunlarla karşı karşıyadır fakat bunları doğru siyasi ödünleri vererek çözüme ulaştırabilir. Fakat kongre kendi kurallarına göre yılladır bir bütçe geçirmemiştir. 2013’te geçmiş borçların ödenmesi üzerine anlaşmaya varılamayınca tüm hükümet kapanmıştır. Amerikan ekonomisi mucizevi bir yenilik kaynağı olmaya devam etse de Amerikan hükümeti bugünlerde dünyanın geri kalanı için bir ilham kaynağı değildir.</p>

<p>Yerleşik liberal demokrasilerde yaşayan kimse sistemin sonsuza kadar hayatta kalacağını düşünerek rahatlamamalıdır. Tarihte bu garantiyi verebilecek veya çöküş ve geri dönüşü engelleyecek bir mekanizma bulunmamaktadır. Demokrasiler ancak onların varlığını isteyen ve bunun için savaşan insanlar sayesinde doğmuşlardır ve hayatlarını sürdürürler. Liderlik, teşkilatlanma yetisi ve sıklıkla sadece iyi şans başarılı olmaları için gereklidir. Gördüğümüz gibi halk katılımı seviyesiyle hükümetin etkinliği arasında bir ters ilişki vardır. Bu dengenin nasıl sağlanacağı her örneğe uyacak bir teoriyle kolayca bulunamaz. Genel evrim bazı geniş kapsamlı kurumların zamanla ortaya çıkacağını söylese de spesifik evrim hiçbir siyasi sistemin çevresiyle sonsuza dek denge içinde kalamayacağını bize söyler.</p>

<p>Yüksek kalite demokratik hükümetlerin kaynakları bazen yetersiz görülüyor olsa da buna karşı duyulan istek günbegün artmaktadır. Yeni toplumsal gruplar dünya çapında harekete geçmiştir. Bunun kanıtını Tunus’tan Kiev’e, İstanbul’dan Sao Paulo’ya hükümetlerinin insanların eşit onura sahip olduklarını kabul etmelerini ve söz verdikleri reformları yapmalarını isteyen kitlelerin beklenmedik bir şekilde ortaya çıkan protestolarında görüyoruz. Bu gerçek her yıl milyonlarca yoksul insanın Guatemala City veya Karaçi gibi yerlerden Los Angeles ve Londra gibi yerlere göç etmesinde de görülür. Sadece bu gerçekler bile siyasi kalkınmanın belli bir yönü izlediğini gösterir ve halka karşı sorumlu hükümetlerin vatandaşlarının eşit onurlarının tanıması evrensel olarak aranan bir özelliktir.</p>
</body>
</html>