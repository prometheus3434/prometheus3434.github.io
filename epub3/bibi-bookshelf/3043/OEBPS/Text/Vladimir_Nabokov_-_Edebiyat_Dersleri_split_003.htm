<?xml version='1.0' encoding='utf-8'?>
<html xmlns="http://www.w3.org/1999/xhtml" xmlns:o="urn:schemas-microsoft-com:office:office" xmlns:v="urn:schemas-microsoft-com:vml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css"/>
  <link href="../Styles/page_styles.css" rel="stylesheet" type="text/css"/>
</head>

<body class="calibre">
  <div class="WordSection">
    <div class="calibre1">
      <div class="calibre1">
        <div class="calibre1">
          <div class="calibre1">
            <div class="calibre1">
              <div class="calibre1">
                <div class="calibre1">
                  <div class="calibre1">
                    <div class="calibre1">
                      <div class="calibre1">
                        <div class="calibre1">
                          <div class="calibre1">
                            <div class="calibre1">
                              <div class="calibre1">
                                <div class="calibre1">
                                  <b class="calibre3"><span class="calibre14"><br class="calibre15" id="calibre_pb_2"/></span></b>

                                  <p class="calibre2"><a class="pcalibre pcalibre1" id="bookmark2"></a></p>

                                  <p class="calibre2"><b class="calibre3"><span class="calibre6">MADAME BOVARY<a class="pcalibre pcalibre1" id="footnote1"></a><sup class="calibre16"><a class="pcalibre pcalibre1" href="Vladimir_Nabokov_-_Edebiyat_Dersleri_split_016.htm#bookmark3"><span class="calibre17">1</span></a></sup></span></b></p>

                                  <p class="calibre18"><span class="calibre6">Şimdi, bir başyapıtın bir peri masalının tadını çıkarmaya girişiyoruz. <span>Madame Bovary,</span> bu dizideki peri masalları arasında en romantik olanıdır. Biçem açısından, şiirden beklenen etkiyi düzyazıda yaratır.</span></p>

                                  <p class="calibre18"><span class="calibre6">Çocuğa bir öykü okursunuz, çocuk size ‘gerçekten olmuş mu’ diye sorar. Gerçek değilse, çocuk ısrarla gerçek bir öykü ister sizden. Elbette, biri kalkar da size, Mr. Smith biraz önce hızla geçip giden küçük, yeşil pilotlu mavi bir uçan daire görmüş derse; o <span>zaman</span> gerçek mi diye sorarsınız. Çünkü bunun gerçek olması, şu ya da bu biçimde yaşamımızı etkileyecek, pratik yaşamla ilgili sayısız sonuçlar doğuracaktır. Ama bir roman ya da şiir için ‘gerçekten olmuş mu?’ diye sormayın ne olur. Kendimizi aldatmayalım; unutmayın ki edebiyatın hiçbir pratik değeri yoktur, <span>meğer ki</span> çok kuraldışı bir durum söz konusu olsun da adamın biri kalkıp, onca meslek dururken, ‘edebiyat profesörü olacağım’ diye tuttursun. Emma Bovary denen kız hiç yaşamadı: <span>Madame Bovary</span> kitabı ise sonsuza dek yaşayacak. Kitaplar kızlardan çok daha uzun ömürlüdür.</span></p>

                                  <p class="calibre18"><span class="calibre6">Kitap evlilik dışı ilişkileri ele alıyor ve zamanında o tutucu, <span>philistine</span> III. Napoleon yönetimini dehşete düşüren durumlar ve anıştırmalar içeriyor. Hatta bu roman müstehcen bulunarak mahkeme önüne çıkarılmış. Düşünün bir kere. Sanki bir sanatçının yapıtı ‘müstehcen' olabilirmiş gibi. Davayı Flaubert’in kazandığını söylemekten mutluluk duyuyorum. Bunlar yüz yıl önceymiş. Bizim zamanımızda, bizim yaşadığımız günlerde ise... Neyse, ben konudan uzaklaşmayayım.</span></p>

                                  <p class="calibre18"><span class="calibre6">Madame Bovary’</span><span class="calibre6">yi Flaubert’in gönlüne göre tartışacağız: yapılar, (o <span>mouvements,</span> —muvmanlar ya da <span>devinimler</span>— demişti buna), izleksel çizgiler ve roman kişileri açısından. Roman, her biri onar sayfa uzunluğunda otuzbeş bölümden oluşmakta, sırasıyla Rouen ve Tostes’da, Yonville’de, Yonville ve Rouen’da ve gene Yonville’de geçmektedir. Kuzey Fransa’da bir katedral kenti olan Rouen dışında bütün bu yerler uydurmadır.</span></p>

                                  <p class="calibre18"><span class="calibre6">Kitaptaki olayların 1830’larda, 1840’larda, Kral Louis Philippe’in (1830 1848) yönetimi sırasında geçmekte olduğunu varsayacağız. I. Bölüm 1827 kışında başlar ve bir çeşit sonsözde, kimi roman kişilerinin yaşamları getirilip, 1856’ya, yani III. Napoleon’a ve hatta Flaubert’in kitabı bitirdiği tarihe dayandırılır. <span>Madame Bovary,</span> Rouen yakınındaki Croisset’de 1851 Eylül’ünün 19’unda yazılmaya başlanmış, 1856 Nisan’ında tamamlanmış, Haziran'da yayımcıya gönderilmiş ve aynı yılın sonlarına doğru <span>Revue de Paris’te</span> tefrika edilmiştir. Flaubert 1853 yazında romanın ikinci bölümüne geldiğinde, Rouen’in yüz mil kuzeyindeki Boulogne’da Charles Dickens <span>Bleak House'u</span> (Yaslı Ev) bitirmektedir; bundan bir yıl önce Rusya’da Gogol ölmüş, Tolstoy ise ilk önemli yapıtı olan <span>Çocukluk'</span>u yayımlamıştır.</span></p>

                                  <p class="calibre18"><span class="calibre6">İnsanoğlunu yoğurup ona biçim veren belli başlı üç güç vardır: kalıtım, çevre ve bilinmeyen ‘x’ faktörü. Bunlardan İkincisi, yani ‘çevre’ en önemsiz olanı, ‘x’ faktörü ise en etkin olanıdır. Kitaplarda yaşayan kahramanlar sözkonusu olduğunda bu üç gücü de denetleyen, yönelten ve uygulayan elbette ki yazardır. Madame Bovary’nin içinde yaşadığı toplumsal çevre, tıpkı Madame Bovary’nin kendisi gibi, Flaubert tarafından, kendi amacına uygun biçimde yaratılmıştır; onun için, Flaubert toplumunun Flaubert kişisi üzerindeki etkilerinden dem vurmak kuyruğunu kovalayan köpek durumuna düşmektir. Kitabı ateşleyen ilk önemsiz dürtü ne olursa olsun, Flaubert Fransa’sındaki koşullar ya da Flaubert’in bunları yorumlayışı nasıl olursa olsun, kitapta olup bitenler yalnızca Flaubert’in zihninde olup bitmektedir. Emma Bovary’ye etki eden nesnel toplumsal koşulların belirleyiciliği üzerinde durmakta direnenlere karşı çıkmam bundan. Flaubert’in romanı insan yazgısının o pek duyarlı hesap cetvelini konu edinmektedir, toplumsal koşullandırmaların aritmetiğini değil.</span></p>

                                  <p class="calibre18"><span class="calibre6">Madame Bovary</span> <span class="calibre6">romanındaki kahramanların çoğunun burjuva olduğu söylenir hep. Her şeyden önce, Flaubert’in <span>burjuva</span> sözcüğüne yüklediği anlamı açıklığa kavuşturalım. <span>Kentte yaşayan</span> anlamı dışında (Fransızca’da çoğunlukla bu anlamda kullanılır) <span>burjuva, Flaubert’in</span> sözlüğünde <span>philistine,</span> yani yaşamın maddi yönü ile ilgili ve yalnızca yerleşik geleneksel değerlere bağlı kişi demektir. O, burjuva nitelemesini hiçbir zaman Marksist anlamda kullanmaz. Flaubert’in <span>burjuva'</span>sı bir zihin durumudur, bir cüzdan durumu değil. Kitabımızın ünlü bir sahnesinde, patronu olan çiftçi için canı çıkıncaya kadar çalıştığı için madalya alan yaşlı bir köylü kadın, ona gülücükler yağdıran tuzu kuru burjuvalardan oluşan bir jüri önüne çıkar. Dikkat ederseniz, bu sahnede her iki taraf da <span>philistine’dir,</span> sırıtkan politikacılar da, boş inanları olan yaşlı kadın da — her iki taraf da Flaubertçi anlamıyla burjuvadır yani (...) Flaubert’in burjuva sözcüğünü kullanışına en iyi örnek Mösyö Homais’nin <span>philistine</span> davranışlarıdır. Daha iyi anlaşılsın diye ekleyeyim, Marx, Flaubert’e politik ekonomik anlamda burjuva derdi, Flaubert ise Marx’a tinsel-kültürel anlamda... Her ikisi de haklı olurdu, çünkü Flaubert gerçek yasamda varlıklı bir beyefendi idi, Marx ise sanatlara karşı olan tutumunda gerçek bir <span>philistine...</span></span></p>

                                  <p class="calibre18"><span class="calibre6">Burjuva Kral <span>(le roi bourgeois)</span> Louis Philippe’in 1830’dan 1848’e kadar süren krallığı, Napoleon’un yüzyıl başındaki delifişek imparatorluğu ve yüzyılımızın türlü karışıklıkları gözönünde tutulduğunda, hoş bir durgunluk içinde geçmiştir. 1840’larda «Guizot’nun buz gibi yönetimi altında Fransa tarihi pek olaysız seyretmiştir.» Oysa <span>«</span>1847 yılı Fransız Hükümeti için kara haberler getirecektir; tedirginlik, yokluk, daha popüler ve parlak bir yönetime duyulan istek. Yüksek mevkilerde yolsuzluk ve yalan almış yürümüştür.» 1848 Şubat’ında bir ayaklanma olur. Louis Philippe «William Smith takma adıyla, onursuz bir krallığı bir kira arabasında onursuzca kaçarak noktalar» <span>Œncyclopedia Britannica,</span> 1879<span>)</span>. Bu kadarcık tarih sokuyorum işin içine, çünkü faytonu ve şemsiyesiyle zavallı Louis Philippe’cik tam bir Flaubert kahramanıdır. Öte yanda, bir başka Flaubert kahramanı olan Charles Bovary, benim hesaplarıma göre 1815’de doğar; 1828’de okula başlar; 1835’de ‘sağlık memuru’ olur (doktorun bir altı) aynı yıl, ilk karısı dul Dubuc ile tıp öğrenimine başladığı Tostes’da evlenir. O ölünce 1838’de Emma Rouault’la (kitabın başkişisi) evlenir; 1840’da başka bir kente, Yonville’e yerleşir; 1846’da ikinci karısını da kaybettikten sonra 1847’ de, otuziki yaşında ölür.</span></p>

                                  <p class="calibre19"><span class="calibre6">İşte size kitabın hap kadar ufaltılmış bir zamandizini.</span></p>

                                  <p class="calibre19"><span class="calibre6">Birinci bölümde ilk izleksel çizgiyi yakalıyoruz: <span>katlar</span> ya da <span>kat kat pasta</span> izleği. 1828 sonbaharı; Charles onüç yaşındadır ve okula başladığı gün sınıfta şapkasını bir türlü dizlerinin üzerinden ayıramaz:</span></p>

                                  <p class="calibre19"><span class="calibre6">Tüylü takke, pamuk takke,</span> <span class="calibre6">Lancer’ların <span>şapka'sı,</span> (bir çeşit yassı miğfer) <span>yuvarlak şapka, samur kasket bozması bir şeydi bu, kısacası, sessiz çirkinliği budala yüzleri gibi derin anlamlar taşıyan zavallı nesnelerden biriydi. <span>Yumurta biçimindeydi, balinalarla kabartılmıştı, halka biçiminde üç büklümle başlıyordu; sonra, kırmızı bir şeritle birbirinden ayrılan, kadifeden, tavşan tüyünden eşkenar dörtgenler yükseliyordu; arkasından karışık şeritlerden meydana gelmiş nakışlarla kaplı, kartonlu bir çokgenle biten bir çeşit torba geliyor, buradan da, pek ince bir uzun kaytanın ucunda, sırma tellerden bir küçük püskül sarkıyordu.</span> Yeniydi; siperliği parlıyordu.</span></span></p>

                                  <p class="calibre18"><span class="calibre6">(Bunu, Gogol’ün <span>Ölü Canlarda,</span> anlattığı Çiçikov’un yolculuk sandığı ve Korobaçka’nın arabası ile karşılaştırabiliriz — gene bir ‘katlar izleği’!).</span></p>

                                  <p class="calibre18"><span class="calibre6">Burada ve üzerinde duracağımız öteki üç örnekte, görüntü kat kat, sıra sıra, oda oda, tabut tabut açılacak, gelişecektir. Yukarıdaki şapka pek acınası ve zevksiz bir şeydir; zavallı Charles’ın aynı derecede dokunaklı ve bayağı geleceğini özetler gibidir sanki.</span></p>

                                  <p class="calibre18"><span class="calibre6">Charles’ın ilk karısı ölür. 1838 Haziran’ında, yirmiüç yaşındayken, Charles ve Emma görkemli bir taşra düğünüyle evlenirler: kaçınılmaz olarak, kat kat bir pasta —gene pek zevksiz, pek zavallıca bir şey— sunulur çağrılılara. (Pasta yöreye yeni gelen bir pastacının elinden çıkmadır, bu yüzden de çok özenilmiştir).</span></p>

                                  <p class="calibre18"><span class="calibre6">Altta, kemerleri, sıra sütunları, mermer tozu hamurundan heykelcikler ile bir tapınak gösteren, mavi kartondan</span> <span class="calibre6">[şapkanın bittiği yerden başlarız sanki: şapka karton bir kare ile bitmişti] <span>bir kare vardı; sonra, ikinci katta, Savoie pastasından yapılmış, melek otundan, bademden</span>, <span>kuru üzümden, portakal dilimlerinden minik surlarla çevrili bir kale burcu vardı; daha sonra, yukarıda, üzerinde reçelden göller, <span>fındık kabuğundan</span> gemiler, kayalıklar bulunan bir yeşil çayırda, iki direği ucunda küreler yerine iki sahici gül tomurcuğu bulunan, çikolatadan bir salıncakta küçük bir Kupid<a class="pcalibre pcalibre1" id="footnote2"></a><sup class="calibre16"><a class="pcalibre pcalibre1" href="Vladimir_Nabokov_-_Edebiyat_Dersleri_split_016.htm#bookmark4"><span class="calibre17">2</span></a></sup> sallanıyordu.</span></span></p>

                                  <p class="calibre18"><span class="calibre6">Buradaki reçelden göl yeni yeni tomurcuklanmaya başlayan vefasız eş Emma Bovary’nin, düşlerinde Lamârtine’in o sıralar pek moda olan lirik şiirlerine kulak vererek üzerlerinde süzüleceği romantik İsviçre göllerinin uğursuz bir minyatürüdür. Küçük Küpid’i sorarsanız ona da Emma’nın ikinci âşığı Leon’la buluştuğu Rouen’deki otel odasının döküntü görkemi içinde, bronz çalar saatin üzerinde yeniden rastlayacağız.</span></p>

                                  <p class="calibre19"><span class="calibre6">Hâlâ 1838 Haziran’ında ama bu kez Tostes’dayız. Charles bu evde <span>1835 1836</span> kışından beri, önce ilk karısının 1837 Şubat’ındaki ölümüne kadar onunla, sonra da tek başına oturmuştur. O ve yeni karısı Emma, Yonville’e taşınmadan önce Tostes’da iki yıl (1840 Mart’ına kadar) geçireceklerdir. İlk kat:</span></p>

                                  <p class="calibre19"><span class="calibre6">Evin tuğlalardan yapılmış ön duvarı, sokağın, daha doğrusu yolun tam hizasındaydı.</span> <span class="calibre6">[İkinci Kat:] <span>Kapının ardında, küçük yakalı bir palto, bir gem, kara meşinden bir kasket asılı duruyordu, yerde, bir köşede de hâlâ kuru çamurla kaplı bir çift kalçın vardı.</span> [Üçüncü Kat:] <span>Salon, yani yemek yedikleri, oturdukları oda, sağdaydı. Üst yanında solgun çiçeklerden bir çelenk bulunan, kanarya sarısı bir kâğıt, iyi gerilmemiş bezinin üstünde <span>baştan başa</span> titriyordu; kırmızı bir şeritle çevrili, ak hassadan perdeler, pencereler boyunca kesişiyorlardı, şöminenin pervazı üzerinde, iki gümüş şamdan arasında, yumurta biçimi küreler altında, Hippocrate başlı bir duvar saati parıldıyordu.</span> [Dördüncü Kat:] <span>Koridorun öbür yanındaki oda Charles’ın muayene odasıydı, içinde bir masa, üç iskemle, bir koltuk vardı, aşağı yukarı altı ayak genişliğinde bir odaydı çam ağacından yapılmış bir kitaplığın alt katını, nerdeyse yalnızca,</span> Tıp Bilimleri Sözlüğü’nün <span>ciltleri süslüyordu, sayfaları kesilmemişti ama birbirini izleyen satışlarda kapakları pek yıpranmıştı. <span>Muayene odasından hastaların öksürüşü, dertlerini anlatışları geldiği gibi, <span>[Beşinci Kat:]</span> salça kokuları da muayene sırasında duvarlardan geçiyordu: <span>[Altıncı Kat:]</span> Ondan sonra, <span>[«venait ensuite», tıpkı şapkanın anlatılışındaki gibi]</span> doğrudan doğruya ahırın bulunduğu avluya açılan, içinde bir fırın bulunan, şimdi odunluk, kiler, ambar işi gören, eski demirlerle, boş fıçılarla, kullanılmaz olmuş tarım araçlarıyla, ne işe yaradıkları anlaşılamayan bir sürü tozlu eşyalarla dolu, büyük, harap bir oda geliyordu.</span></span></span></p>

                                  <p class="calibre19"><span class="calibre6">1846 Mart’ında, sekiz yıllık evlilik yaşamından ve kocasının hakkında hiçbir şey bilmediği iki fırtınalı aşk serüveninden sonra, Emma Bovary karabasan gibi üzerine çöken bir sürü borç biriktirir ve bunları ödeyemeyeceği için de canına kıyar. Kitapta yaşarlığı fak romantik düş anında zavallı Charles onun cenazesini şöyle tasarlar kafasında:</span></p>

                                  <p class="calibre20"><span class="calibre6">Charles muayene odasına kapandı, eline bir kalem aldı, bir zaman hıçkırdıktan sonra şunları yazdı.</span></p>

                                  <p class="calibre20"><span class="calibre6">Gelin elbisesiyle, beyaz iskarpinleriyle, başında taçla gömülmesini istiyorum. Saçları omuzlarının üstüne yayılsın;</span> <span class="calibre6">[Burada katlar izleği geliyor] <span>üç tabut, biri meşeden, biri akajudan, biri kurşundan. Bana bir şey söylenmesin, cesur olacağım. Hepsinin üstüne büyük, yeşil bir kadife örtülsün. Bunu istiyorum. Yapın.</span></span></p>

                                  <p class="calibre21"><span class="calibre6">Kitaptaki tüm ‘kat’ izlekleri burada birleşir. Charles’ın okula başladığı gün elinde tuttuğu acınası şapkayı oluşturan parçaları ve kat kat düğün pastasını hatırlarız.</span></p>

                                  <p class="calibre20"><span class="calibre6">İlk Madame Bovary bir icrâ memurunun duludur, o deyim yerindeyse ilk ve sahte Madame Bovary’dir. 2. bölümde Charles Bovary’nin ilk karısı henüz yaşıyorken, ikinci karısı yavaş yavaş ufukta belirir. Nasıl Charles eski doktorun yerini, almak için erken davranırsa, ikinci Madame Bovaryde daha birincisi ölmeden ortaya çıkar. <span>[</span>Flaubert, ikinci Madame Bovary’nin düğün töreninin tadı azalmasın diye ilk Madame Bovary’nin düğününü anlatmaz, Charles’ın ilk karısına sırasıyla şu adları verir Flaubert: Madame Dubuc (ilk kocasının soyadı), sonra Madame Bovary, Küçük Madame Bovary (Charles’ın annesine oranla), sonra Heloise, noter cebinde kadının paralarıyla sırra kadem bastığında Dul Dubuc ve son olarak da gene Madame Dubuc. Başka türlü söylersek, Charles Emma Rouault'a âşık olduğunda, o küçücük aklıyla ilk karısını aynı aşamalardan —ama bu kez geriye doğru— geçirerek ilk yerine yerleştirir. Ölümünden sonra, yani Charles Bovary Emma ile evlendiğinde zavallı ölü Heloise, gerisin geriye, baştaki Madame Dubuc’lüğüne iade edilir. Dul kalan Charles’dır ama onun dulluğu bir biçimde, aldatılmış ve öbür dünyaya göçmüş Heloise’ciğe aktarılır. Kitapta Emma’nın, Heloise Bovary’nin dokunaklı alın yazısına pek aldırış etmediğini görüyoruz. Rastlantıya bakın Charles’ın her iki karısının da ölümlerine yardımcı olan parasal çıkmazlardır.</span></p>

                                  <p class="calibre18"><span class="calibre6">Romantik</span> <span class="calibre6">lafının birçok anlamı vardır. <span>Madame Bovary</span>’yi sözkonusu ederken —kitabı da, hanımın kendisini de— <span>romantik</span>'i şu anlamda kullanacağım: «en belirleyici özelliği, büyük ölçüde edebiyattan derlenmiş <span>pitoresk</span> olasılıklar üzerinde yoğunlaşmak olan hülyalı, hayâli bir zihin alışkanlığı» (Romantik’den çok romanesk bir edebiyat). Aklı ya da heyecanlarıyla gerçekdışında yaşayan romantik kişinin, derin ve da sığ olması, zihinsel niteliklerine bağlıdır. Emma Bovary akıllıdır, duyarlıdır, az çok iyi öğrenim görmüştür ama boş kafalıdır; çekicidir, güzeldir, incedir ama bunlar ondaki ölümcül <span>philistine'lik</span> eğilimini dışlamaz. Kurduğu egzotik düşler içten içe genel geçer yargılara dört elle sarılan, geleneksel’i çiğnemek için en geleneksel yollara başvuran (gelenekseli aşmanın en geleneksel biçimi de evlilik dışı ilişkidir çünkü) bir taşra burjuvası olmasını engelleyemez. Lükse olan düşkünlüğü ise, Flaubert’i ona romanın bir iki yerinde ‘köylü hesaplılığı’, ‘taşralı bir işini bilirlik’ gibi özellikleri yakıştırmaktan alıkoymaz. Gene de, olağanüstü güzelliği, alışılmamış zerâfeti, kuş gibi, cıvıl cıvıl neşesi —bütün bunlar dayanılmaz ölçüde çekicidir ve kitaptaki üç erkeği, kocasıyla iki âşığını büyüler. Âşıklarının ikisi de serseridir; onda hergün düşüp kalktığı <span>orospularda</span> olmayan hülyalı bir sevecenlik bulan Rodolphe ve gerçek bir hanımefendiyle âşıkdaşlık ettiği için pek gururlanan o gözü yükseklerde, vasatlık örneği, Leon.</span></p>

                                  <p class="calibre18"><span class="calibre6">Peki ya koca, Charles Bovary? O da cansıkıcı, hantal, miskin bir adamdır, albeni, beyin, kültür denen şeylerden nasibi olmadığı gibi, kendisine geleneksel kavram ve alışkanlıklardan, eksiksiz bir de takım edinmiştir. O da <span>philistine'dir</span> ama aynı zamanda acınacak bir insandır da. Şu iki nokta son derece önemli; Emma’da onu baştan çıkaran özellik Emma’nın aradığı ve kurduğu hayâllerde bulamadığı şeyin ta kendisidir. Charles, belli belirsiz de olsa Emma’da büyük bir yoğunlukla pırıldayan bir güzellik, lüks, hülyalı bir uzaklık, şiir, romans olduğunu sezer. Önemli noktalardan biri bu, biraz sonra birkaç örnek de vereceğim. İkinci nokta ise, Charles’ın Emma’aya neredeyse farkına varmadan duyduğu aşkın, kendini beğenmiş ve bayağı âşıklar olan Leon ile Rodolphe’un kaba ve sırıtkan heyecanlarıyla kesin karşıtlık oluşturan derin ve gerçek bir duygu olmasıdır. Flaubert'in peri masalındaki hoş paradoks da buradadır işte; ölü ya da diri, Emma’ya beslediği her şeye yeten, bağışlayıcı, sarsılmaz aşkla Yücelen ve arman tek kişi kitabın en yavan ve tatsız kahramanından başkası değildir. Kitapta Emma’ya âşık olan bir dördüncü kişi var, bu da Dickens romanlarından fırlamış bir çocuk, Justin. Hiç önemi yok, ona da sevecen bir ilgiyle yaklaşmanızı öneririm.</span></p>

                                  <p class="calibre18"><span class="calibre6">Charles Bovary’nin Heloise Dubuc’la evli olduğu günlere dönelim. 2. bölümde Bovary’nin atı —atlar bu kitapta son derece önemli bir<sub class="calibre22">=</sub> rol „oynar hatta karınca kararınca bir izlek bile oluştururlar— dalgın bir tırıs tutturmuş giderken, Charles’ı hastalarından birinin, bir çiftçinin kızı olan Emma’ya götürür. Ne var ki, Emma bildiğimiz çiftçi kızlarından farklıdır; zarif bir genç kadın, iyi bir yatılı okulda kibar kişilerin kızlarıyla birlikte öğrenim görmüş bir ‘küçükhanım’dır. Ve işte karşınızda Charles; teri çoktan soğumuş, evlilik yatağından silkinerek kalkmış Charles Bovary <span>(</span>ilk karısını, o yaşlıca, tahta göğüslü, dört bir yanında baharın goncaları gibi sivilceler açan o bahtsız kadını hiç sevmemiştir. Flaubert Charles’a onun hep başka bir adamın dulu olduğunu hatırlatır durur<span>)</span>; evet, işte bu Charles Bovary, yavan yatağından bir haberci tarafından dürtülerek kaldırılmış, çiftçinin birinin bacağını iyileştirmek için Les Bertaux çiftliğine doğru yollara düşmüştür. Çiftliğe yaklaşırken. Charles’ın uysal atı ansızın şöyle bir ürker, sanki genç adamın sakin yaşamının tuzla buz olacağını sezmiş gibidir.</span></p>

                                  <p class="calibre18"><span class="calibre6">Bu ilk gelişinde çiftliği, sonra da Emma’yı hâlâ o bahtsız dulla evli bulunan genç adamın gözünden görürüz. Avludaki yarım düzine kadar tavuskuşu pek zayıf bir umut, gökkuşağı pırıltılarının güvenilmezliği üzerine bir ders gibidir. Emma’nın güneş şemsiyesi izleğiyle bu bölümün sonuna doğru karşılaşırız. Bir iki gün sonra buzlar eriyip de, ağaçların gövdeleri ıslaklıktan pırıl pırıl parlar, çiftlik binalarının tepelerindeki karlar erirken Emma eşikte durup dışarıya bakar, sonra da gidip güneş şemsiyesini getirir. Şemsiyenin prizma benzeri ipeğinden geçen güneş ışığı Emma’nın beyaz tenini durmadan değişen ışık oyunlarıyla donatır. Emma kendisini okşayan bu ılıklığın altında durmuş” gülümserken, su damlacıkları düzenli aralarla, bir davula vurur gibi, birer birer gergin ipek muare kumaşın üzerine düşerler.</span></p>

                                  <p class="calibre18"><span class="calibre6">Emma’nın duyumsal zarafeti değişik yönleriyle Charles Bovary’nin bakış açısından verilir; üç farbelalı mavi giysisi, zarif tırnakları ve saç biçimi. Bu İngilizce’ye birçok kereler öylesine kötü çevirildi ki, eksiksiz bir çevirisini yapmadan anlaşılması mümkün değil:</span></p>

                                  <p class="calibre18"><span class="calibre6">İki <span>kara baş</span> sargısının her biri tek bir parçadanmış gibi görünüyordu, öylesine düzdü saçları, başın eğilişine göre hafiften derinleşen ince bir çizgiyle</span> <span class="calibre6">[bakan genç bir doktordur, unutmayın] <span>ayrılmışlardı; kulaklarını örtüyor, ancak kulak memelerini</span> [kulak memelerini, bütün çevirmenlerin dediği gibi üst uçlarını değil; üst uçları kara, düz dalgalar örtüyordu elbette] <span>gösteriyorlardı, şakaklara doğru dalgalı bir hareketle gidiyor, arkada gür bir topuzda birleşiyorlardı, köy hekimi ömründe birinci kere görüyordu böyle birşeyi. Elmacık kemiklerinin üzeri pembeydi.</span></span></p>

                                  <p class="calibre18"><span class="calibre6">Bizim genç doktorda uyandırdığı duyusal izlenim, içeriden, oturma odasından görülen bir yaz gününün betimlenmesiyle daha da vurgulanır:</span></p>

                                  <p class="calibre18"><span class="calibre6">Pancurların aralıklarından döşeme taşlarının üzerine büyük, ince güneş çizgileri uzanıyordu, eşyaların köşelerinde, tavanda titriyorlardı. Masanın üstünde sinekler, az önce kullanılmış bardaklara tırmanıyor, dipte artakalmış elma şırasının içinde boğularak vızıldıyorlardı. Şömineden inen ışık, kaplamanın kurumunu kadifeleştiriyor, soğuk külleri azıcık mavileştiriyordu. Emma, pencere ile ocak arasında, dikiş dikiyordu; atkı matkı yoktu üzerinde, çıplak omuzlarında küçük ter damlaları görünüyordu.</span></p>

                                  <p class="calibre18"><span class="calibre6">Kapalı pancurların aralıklarından içeri sızan ince uzun güneş ışıklarına, bardakların kenarından yukarıya doğru tırmanan (çevirmenlerin dediği gibi ‘sürünen’ değil; sinekler sürünmez’, yürürler, ellerini birbirine sürterek yürürler) tırmanan ve elma şırasının son damlalarında boğulan sineklere dikkat edin. Aynı zamanda, şöminenin arkasındaki kurumu kadifeleştiren, soğuk külleri azıcık mavileştiren uğursuz günışığını da unutmayın. Emma’nın omuzlarındaki ter damlacıkları (açık bir giysi vardır üzerinde), onları da unutmayın. İşte size kusursuz imgeler.</span></p>

                                  <p class="calibre18"><span class="calibre6">Tarlaların arasından kıvrılarak ilerleyen düğün alayı cenaze alayı <span>ile,</span> ölü Emma’yla, onun kitabın başında başka tarlaların arasından kıvrılarak ilerleyişi ile karşılaştırılmalı. Düğünde:</span></p>

                                  <p class="calibre18"><span class="calibre6">Düğün alayı renkli bir yazma gibi birleşikti önce, kırda, yeşil buğdaylar arasında kıvrılan, dar bir keçi yolu boyunca dalgalanıyordu, hemen sonra uzandı, konuşmaya dalıp geciken değişik topluluklara bölündü. Kemancı, ucu püsküllü kemanıyla önden gidiyordu, sonra gelin güvey, akrabalar, dostlar geliyordu darmadağın çocuklar geride kalıyorlardı, yulaf saplarının küçücük çanlarını koparıyor, oynuyor, kimseler görmeden eğleniyorlardı. Emma’nın elbisesi çok uzundu, eteği yerde sürükleniyordu; ikide bir durup eteğini çekiyor, eldivenli parmaklarıyla küçük dikenleri, sert otları kibar kibar çıkarıyordu, Charles da, elleri boş, bitirmesini bekliyordu. Rouault baba yeni bir ipek şapka giymişti, kara elbisesinin kolundaki süsler, ellerini tırnaklarına kadar örtmüştü, Charles'ın annesine kolunu vermişti. Babasına gelince, bütün bu insanları küçümsüyordu içinden, asker biçimi, bir sıra düğmeli bir redingotla gelmişti yalnızca, sarışın bir köylü kızına, bütün ömrü kahvede geçen insanların ağzına yaraşan, çapkın sözler söylüyordu. Kız selâm veriyor, kızarıyor, ne diyeceğini bilemiyordu. Öteki insanlar işlerden sözediyor, ya da eğlenceye önceden hazırlanarak birbirlerine şeytanca oyunlar oynuyorlardı; biraz kulak verildi mi, çalmasına hiç mi hiç ara vermeyen kemancının cızırtısı</span> <span class="calibre6">[cırcırböceğinin sesi] <span>duyuluyordu.</span></span></p>

                                  <p class="calibre18"><span class="calibre6">Emma toprağa veriliyor:</span></p>

                                  <p class="calibre18"><span class="calibre6">Her iki yanda üçer kişiden altı adam, kısa adımlarla yürüyordu, biraz soluyorlardı. Papaz, ilâhiciler, iki korocu çocuk.</span> <span class="calibre6">De Profundis’i <span>söylüyorlardı; sesleri ovanın üzerinde inişlere çıkışlara göre yükselip alçalarak gidiyordu. Bazı bazı, patikanın dönemeçlerinde kayboluyorlardı, ama büyük gümüş haç, ağaçlar arasında dimdik görünüyordu</span> (Düğündeki kemancıyla karşılaştırın).</span></p>

                                  <p class="calibre18"><span class="calibre6">Kadınlar, kukuletaları inik, kara mantolar giymişler, arkadan geliyorlardı; ellerinde birer iri mum yanıyordu; Charles duaların ve mumların bu sürekli tekrarıyla, bu tatsız mum ve lâta kokularının etkisi altında bayılacak gibi oluyordu. Serin bir yel esiyordu, çavdarlar, kolzalar</span> <span class="calibre6">(lahana tohumu) <span>yeşil yeşildi, yolcuların kıyısında, dikenli çitlerin üzerinde çiy damlacıkları titriyordu. Her çeşit sevinçli gürültüler dolduruyordu ufku: uzakta tekerlek izlerinin üzerinde giden bir arabanın takırtısı, tekrarlanıp duran bir horoz sesi, elma ağaçlarının altında <span>dört nala</span> koşan bir tay. Dupduru gök pembe bulutlarla beneklenmişti; süsenlerle kaplı kulübeler üzerine mavimtrak duman halkaları düşüyordu. Charles, geçerken, evleri tanıyordu. Bunun gibi sabahlar, bir hastaya baktıktan sonra çıkıp karısına döndüğü sabahlar geliyordu aklına.</span> (Garip ama Charles düğünü hatırlamıyor; okur ondan daha avantajlı bir konumda)</span></p>

                                  <p class="calibre19"><span class="calibre6">Üstüne ak gözyaşları serpilmiş kara örtü zaman zaman aralanıyor tabut görünüyordu. Yorulan taşıyıcılar yavaşlıyorlardı; Emma sürekli sarsıntılarla, her dalgada yalpalanan bir kayık gibi ilerliyordu.</span></p>

                                  <p class="calibre19"><span class="calibre6">Düğün sonrası bizim genç doktorun gündelik yaşamındaki mutluluk ise bir başka duyumsal paragrafla canlandırılır.</span></p>

                                  <p class="calibre19"><span class="calibre6">Sabahları, yatakta, yastığın üzerinde yan yana oluyorlardı, başlığının ince bağlarının yan yarıya örttüğü yanaklarının incecik tüyleri arasından güneş ışığının geçişine bakıyordu. Böylesine yakından bakınca, gözleri büyümüş gibi geliyordu ona, hele uyandığı sırada, gözkapaklarını birçok kereler üst üste açıp kapadığı zaman; gölgede kara, bol ışıkta koyu maviydiler, art arda renk tabakaları vardı ya yüzeye doğru aydınlanarak geliyorlardı <span>sanki,</span> dipte daha yoğundular.</span> <span class="calibre6">(Katlar izleğinin uzak bir yankısı)</span></p>

                                  <p class="calibre19"><span class="calibre6">VI. bölümde geriye dönülüp bakılır ve Emma’nın çocukluğu, sığ romantik kültür, okuduğu kitaplar ve bunlardan edindikleri açısından irdelenir. Emma romansların, az çok egzotik denebilecek romanların, romantik şiirlerin bıkmak bilmez bir okurudur. Aşinalık kurduğu yazarların bazıları birinci sınıftır; Walter Scott ya da Victor Hugo gibi. Bazıları ise pek parlak sayılmaz, Bernardine de SaintPierre ya da Lamartine gibi. Ama önemli olan yazarların iyi ya da kötü olmaları değil. Önemli olan onun kötü bir okur olmasıdır. Kitap okurken heyecanlarına kapılır, sığ ve çocukça bir biçimde kendini şu ya da şu kadın roman kişisinin yerine koyar. Flaubert çok ince bir hileye başvurur. Emma’nın pek sevdiği romantik klişeleri birkaç satır içinde art arda dizer; beri yandan bu ucuz imgeleri seçişindeki hınzırlıkla, bunların bir <span>kadans</span> oluşturacak biçimde bükümlü bir cümle içine dizilişleri bir uyum ve sanatsallık etkisi uyandırır. Manastırda, okuduğu romanlar:</span></p>

                                  <p class="calibre19"><span><span class="calibre6">Hepsi de aşklar, sevgililer, ıssız köşklerde çile dolduran hanımlar, her konakta öldürülen seyisler, her sayfada gebertilen atlar, karanlık ormanlar, coşkun yürekler, yeminler, hıçkırıklar, gözyaşları, öpüşler, ay ışığında sandallar, koruluklarda bülbüller, aslanlar kadar yiğit, kuzular kadar yumuşak başlı, görülmedik derecede erdemli, hep güzel giyinmiş</span> <span class="calibre6">beyefendiler, <span>mezar başlarında gözyaşı döken beyefendiler üstüneydi.</span></span></span> <span class="calibre6">Emma, on beş yaşında, altı ay boyunca, elini bu eski okuma odalarının tozuna buladı. Daha sonra, Walter Scott'u okudu, tarihle ilgili şeylere tutuldu, kocaman sandıkların, muhafız koğuşlarının, eski ozanların, eski bir köşkte, duvarın yonca biçimi nakışları altında, dirsekleri taşa dayalı, çenesi ellerinde, ovanın ötelerinden kara bir at üzerinde dörtnala gelen, ak tolgalı atlıyı seyretmekle gün geçiren şu uzun korsajlı şato hanımları gibi yaşamak isterdi.</span></p>

                                  <p class="calibre23"><span class="calibre6">Flaubert, aynı sanatsal numarayı Homais’nin bayağılıklarını ardarda dizerken de kullanır. Konu, kaba saba ve tiksinç olabilir. Ama romanda dile getirilirken sanatsal açıdan dönüştürülmüş, dengelenmiştir. Biçem budur işte. Sanat budur. Edebiyatta gerçekten önemli olan tek şey budur.</span></p>

                                  <p class="calibre19"><span class="calibre6">Emma’nın düş kurması izleğinin, bir korucunun ona armağan ettiği ufak köpekle de bağlantısı vardır. Emma bu köpeği:</span></p>

                                  <p class="calibre19"><span class="calibre6">Dolaşmaya giderken yanına alıyordu; bazı bazı bir an yalnız kalmak, gözlerinin önünde tozlu yolu, değişmez bahçeyi görmemek için dolaşmaya çıkıyordu...</span></p>

                                  <p class="calibre19"><span class="calibre6">Düşüncesi, önce bir erek gütmüyor, kırda halkalar çizen, sarı kelebeklerin ardından havlayan, bir buğday tarlasının kıyısında gelincikleri dişleyen, sivri sıçanlar avlayan tazısı gibi, gelişigüzel dolaşıyordu. Sonra yavaş yavaş bir noktada toplanıyordu aklı, Emma çimenliğin üzerine oturuyor, şemsiyesinin ucuyla çimenleri karıştırıyor, tekrarlayıp duruyordu:</span></p>

                                  <p class="calibre19"><span class="calibre6">— <span>Allahım, ne diye evlendim?</span></span></p>

                                  <p class="calibre18"><span class="calibre6">Başka bir rastlantıyla başka bir adama rastlayamaz mıydım diye düşünüyordu; bu gerçekleşmemiş olayların</span><span class="calibre6">, <span>bu farklı hayatın, bu tanımadığı kocanın nasıl olabileceğini kafasında canlandırmaya çalışıyordu. Gerçekten de hiçbiri bu adama benzemiyordu. Güzel, akıllı, seçkin, çekici bir kimse de olabilirdi kocası, eski manastır arkadaşlarının evlendikleri adamlar öyleydiler şüphesiz. Onlar ne yapıyorlardı şimdi? Kentte, sokakların gürültüsü, tiyatroların uğultusu, baloların parıltısı içindeydiler, yüreğe ferahlık veren, duyguları çiçeklendiren bir yaşayışları vardı. Kendi yaşayışına gelince, penceresi kuzeye bakan bir çatı katı gibi soğuktu, sıkıntı denen sessiz örümcek de karanlıkta yüreğinin dört bir köşesine ağlar örüyordu.</span></span></p>

                                  <p class="calibre18"><span class="calibre6">Bu köpeğin Tostes’den Yonville’e giderken kaybedilmesi, Emma’nın Tostes’da edindiği hafif tertip romantik, hüzünlü düşler kurma alışkanlığının sona erişini ve kaderin Emma’ya türlü oyunlar hazırladığı Yonville’de onu bekleyen fırtınalı yaşantıların başlangıcını simgeler.</span></p>

                                  <p class="calibre18"><span class="calibre6">Oysa daha Yonville’e gelmeden önce bile, Emma’nın kafasında, Vaubyessard’dan dönerken ıssız bir köy yolunda yerde bulup aldığı ipek kılıflı puro tabakasıyla somutlanan romantik bir Paris imgesi vardır. 'Tıpkı yüzyılımızın ilk yarısının en büyük romanı olan, Proust’un <span>Kaybolan Zamanı Ararken'</span>inde, küçük Combray kentinin, tüm bahçeleriyle birlikte (bir anı) bir çay fincanından çıkıp gelivermesi gibi... Emma’nın gözünde canlanan bu Paris, kitapta birbirini izleyen düşlerden yalnızca biridir. Çok geçmeden tuzla buz oluveren bir başka düş ise Bovary adını kocası Charles aracılığıyla ünlü kılmaktır.</span></p>

                                  <p class="calibre18"><span class="calibre6">Geceleri kitaplar üzerinde, sessiz bir hamaratlıkla çalışan, sonra, altmış yaşına, romatizmalar çağına gelince de kötü dikilmiş, kara elbisesinin üzerinde haç biçiminde</span></p>

                                  <p class="calibre2"><span><span class="calibre6">bir</span></span> <span class="calibre6">altın madalya taşıyanlardan bir kocası bile yoktu. Kendisinin olan bu Bovary adı ünlü bir ad olsun isterdi, kitapçı camekânlarına serildiğini, gazetelerde tekrarlandığını, bütün Fransa’da tanındığını görmek isterdi. Ama Charles’ da zerre kadar hırs yoktu!</span></p>

                                  <p class="calibre18"><span class="calibre6">Gündüz gözüyle düş kurma izleği büyük bir doğallıkla hile izleğiyle örtüşür. Bakıp bakıp düşler kurduğu puro tabakasını saklar Emma, daha başından, kocası onu başka bir yere götürsün diye onu kandırır. Hasta numarası yaparak Yonville’e taşınmalarını sağlar.</span></p>

                                  <p class="calibre18"><span class="calibre6">Bu düşkünlük böyle sürüp gidecek miydi? Sıyrılamayacak mıydı bundan? Oysaki mutlu yaşayanların hiçbirinden aşağı kalmazdı! Vaubyessard’da beli daha kalın, tavırları daha beylik düşesler görmüştü, Tanrı’nın adaletsizliğine lânet ediyor, ağlamak için başını duvarlara yaslıyordu; gürültülü hayatları, maskeli baloları, bilmediği ve vermeleri gereken bütün çılgınlıklarıyla birlikte aykırı <span>bazları</span> kıskanıyordu.</span></p>

                                  <p class="calibre18"><span class="calibre6">Sararıp soluyordu, yürek çarpıntılarına tutuluyordu. Charles ona kedi otu verdi, kâfur banyoları yaptırttı. Neyi denese, hepsi de Emma’yı daha çok kışkırtır gibiydi...</span></p>

                                  <p class="calibre18"><span class="calibre6">Durmadan Tostes'den dert yandığı için, Charles hastalığın nedenini bölgenin etkisine yordu, bu görüşün üzerinde durarak, ciddi olarak, buradan gitmeyi, başka bir yere yerleşmeyi düşünmeye başladı.</span></p>

                                  <p class="calibre18"><span class="calibre6">Emma, bunun üzerine, zayıflamak için sirke içti, kuru bir öksürük tutturdu, iştahını bütün bütün yitirdi.</span></p>

                                  <p class="calibre18"><span class="calibre6">Kader onu Yonville’de yakalayacaktır. Gelin buketinin başına gelenler, birkaç yıl sonra kendi canına kıyacak oluşunun uğursuz bir habercisi ya da işareti gibidir. Charles’ın ilk karısının gelin buketini bulduğunda kendi buketinin başına neler geleceğini düşünmemiş midir? İşte Tostes’den ayrılırken buketi yakışı aşağıdaki nefis bölümde şöyle anlatılır:</span></p>

                                  <p class="calibre18"><span class="calibre6">Emma bir gün, yolculuğu düşünerek bir çekmeceyi düzeltiyordu, parmaklarına bir şey battı. Evlilik demetinin teliydi bu. Portakal tomurcukları tozdan sapsarıydı, gümüş kenarlı, saten kurdelanın uçları tiftiklenmişti. Ateşe attı bunu. Kuru samanlardan bile daha çabuk tutuştu.</span></p>

                                  <p class="calibre2"><span class="calibre6">Sonra küller üzerinde, yavaş yavaş eriyen bir çalıyı andırdı. Emma yanışını seyretti. Küçük, kâğıt yemişler patlıyor, sarı tel bükülüyor, şerit eriyordu, kâğıt çiçek yaprakları sertleşmişlerdi, kara kelebekler gibi sallandılar, ocakta havalanıverdiler en sonunda.</span></p>

                                  <p class="calibre18"><span class="calibre6">Flaubert, 22 Temmuz 1852’de yazdığı bir mektupta bu bölüm için geçerli olabilecek bir görüş ileri sürer: «Gerçekten iyi bir düzyazı cümlesi, iyi bir şiir dizesi olmalıdır, değiştirilemez, bir şiir dizesi kadar âhenkli ve ritmiktir.»</span></p>

                                  <p class="calibre18"><span class="calibre6">Emma kızına koymayı düşündüğü adları aklından geçirirken düş kurma izleği yeniden belirir:</span></p>

                                  <p class="calibre18"><span class="calibre6">Clara, Louisa, <span>Amanda</span>, Atala gibi, İtalyan ekleriyle biten adları gözden geçirdi ilkin; Galsuinde'i oldukça beğeniyordu, Yseult ya da Leocadieyi daha çok beğeniyordu.</span></p>

                                  <p class="calibre2"><span class="calibre6">Charles çocuğa annesinin adı verilsin istiyor, Emma da buna karşı çıkıyordu. Takvimi bir baştan bir başa gözden geçirdiler, yabancılardan akıl danıştılar.</span></p>

                                  <p class="calibre18"><span class="calibre6">Romanın öteki kişileri önerdikleri adlarda kendi kendilerine ters düşmezler. «Charles çocuğa annesinin adının verilmesini istiyordu; Emma buna karşı çıktı» «Mösyö Leon,» der Homais, <span>«</span>neden Madeleine adını seçmediğinizi merak ediyor. Şimdilerde pek moda.<span>»</span></span></p>

                                  <p class="calibre18"><span class="calibre6">Ama Bovary ana bu günahkâr kadın adını duyunca yaygaralar kopardı. M. Homais'ye gelince, büyük bir adamı, ünlü bir olayı, ya da yüksek bir kavramı hatırlatan adları severdi.</span></p>

                                  <p class="calibre18"><span class="calibre6">Sonunda Emma’nın neden Berthe adını seçtiğine dikkat edin.</span></p>

                                  <p class="calibre2"><span class="calibre6">En sonunda, Emma, Vaubyessard şatosunda, markizin</span> <span class="calibre6"><span>genç bir kadına Berthe diye seslendiğini hatırladı; hemen bu ad seçildi.</span></span></p>

                                  <p class="calibre18"><span class="calibre6">Çocuğa ad vermekte duyulan romantik kaygılar onun (<span>süt anne</span> yanına çiftliğe verilmesiyle — o günlerde sıkça benimsenen akılalmaz bir âdet — karşıtlık oluşturur. Emma, Leon’la birlikte çocuğu görmeye gider:</span></p>

                                  <p class="calibre18"><span class="calibre6">Evi bir ihtiyar ceviz ağacı gölgelendirirdi, bundan tanıdılar. Basık bir evdi, koyu renkli tuğlalarla örtülüydü, dışarıda, çatı penceresinin altında bir dizi soğan asılıydı. Dikenlik çite dayanmış çalı çırpı demetleri, bir mercimek evleğini, birkaç kök lavanta otunu, hereklere tırmanmış, çiçekli bezelyeleri çevreliyordu. Otlar üzerine yayılmış bir kirli su akıyordu, her yanda ne oldukları anlaşılmayan paçavralar, elle örülmüş çoraplar, kırmızı alacadan bir kadın gömleği, uzunlamasına çitin üzerine serilmiş, kocaman bir kalın bez vardı. Tahtaperdenin gürültüsü üzerine sütanne göründü, meme emen bir çocuk tutuyordu kucağında. Öteki eliyle de yüzü sıracalarla kaplı bir cılız çocuğu sürüklüyordu, Rouen takkecisinin oğluydu bu, büyükleri ticarete fazla daldıklarından köyde bırakmışlardı zavallıyı.</span></p>

                                  <p class="calibre18"><span class="calibre6">Emma’nın heyecanlarındaki iniş ve çıkışlar —özlemler, tutku, düşkırıklığı, aşklar, umduğunu bulamama— iyi günleri kadar kötü günleri de olan bir yaşam çizgisi izledikten sonra şiddet dolu ve çok berbat bir intiharla sona erer. Emma’dan ayrılmadan önce, ondaki pek belli belirsiz bir fiziki kusurla, kuru ve kemikli elleriyle simgelenen, yaradılışındaki sertliğe de değinelim; elleri bakımlı, zarif, beyaz, belki hoş bile olabilir ama güzel eller değildir bunlar.</span></p>

                                  <p class="calibre18"><span class="calibre6">Yaradılış olarak sahte, yalancıdır Emma; Charles’ı ta başında, daha evlilik dışı ilişkiler kurmadan önce aldatır. Emma’nın kendisi de <span>philistine'</span>ler arasında yaşayan bir <span>philistine’</span>dir. Kafasının bayağılığı Homais’ninki kadar belirgin olmayabilir. Homais’nin yaradılışındaki yavan, hazırlop, güya ilerici niteliklerin Emma’da dişi ve güya romantik bir biçimde ortaya çıktığını söylemek insafsızlık olabilir. Ama Emma ile Homais’nin birbirlerini sadece fonetik olarak yankılamakla kalmayıp, ortak bir şeyi paylaştıkları duygusundan da bir türlü kurtulamayız. Bu ‘bir şey’ yaradılışlarındaki bayağı acımasızlıktır. Emma’da, bayağılığı ve <span>philistine'</span>liği gözlerden gizleyen kurnazlığı, güzelliği, onu kâh oraya kâh buraya sürükleyen zekâsı, idealize etme gücü, sevecenlik ve anlayış anları ve tabii bir de o kısacık, kuş kadar ömrünün çok insanca bir felâketle sona ermesidir.</span></p>

                                  <p class="calibre19"><span class="calibre6">Homais’de durum farklıdır. O başarılı bir <span>philistine’</span>dir. Bu işgüzar Homais ile sıkıcı rahip Bournisien sonuna kadar zavallı Emma’nın ölüsünün başucundan ayrılmazlar. Kitapta bu ikisinin —biri ilâca öteki Tanrı’ya tapınan bu iki herifin— Emma’nın ölüsünün yanı başındaki iki koltukta suratları birbirine dönük olarak uyumalarını anlatan nefis bir sahne vardır. Karşılıklı geçmiş, koca göbekleri, açılmış ağızları ile horlamaktadırlar; her ikisi de uyku denen insanca zaafta buluşmuşlardır. Sonra, Homais’nin Emma’ya bulduğu mezar yazısı — zavallı Emma’nın kaderine ne büyük bir hakaret! Homais’nin aklı yavan Latince klişelerle doludur ama ilk elde <span>sta viator</span>'dan daha doğru dürüst bir şey gelmez aklına: bekle yolcu. <span>(</span>Ya da dur yolcu. <span>Nerede</span> dur?<span>)</span> Bu latince sözün gerisi <span>heroam</span> calcas'dır — bir kahramanın küllerine basıyorsun. Ama Homais sonuçta her zamanki çılgınca cüreti ile ‘kahramanın küllerine basıyorsun’u ‘sevgili eşinin küllerine basıyorsun’a çevirir. Dur yolcu, sevgili karını çiğneyip geçiyorsun — bütün aptallığına karşın Emma’yı derin, dokunaklı bir aşkla sevmiş olan Charles’a söylenecek en son söz. (Emma’nın ölümünden hemen önce, kısacık bir an içinde farkına varır bu sevginin) Ya Charles nerede ölür? Emma’yla Rodolphe’un seviştikleri çardakta.</span></p>

                                  <p class="calibre19"><span><span class="calibre6">(</span></span><span class="calibre6">Sırası gelmişken; Charles’ın bu son yaşam sayfasında o bahçedeki leylâkları ziyarete gelenler bal arıları değil parlak yeşil bitki böcekleridir. Ah bu alçak, yalancı, <span>philistine</span> çevirmenler! Flaubert’i İngilizce’ye çevirenin biraz İngilizce bilen Homais olduğuna inanası geliyor insanın<span>)</span> .</span></p>

                                  <p class="calibre19"><span class="calibre6">Homais’nin kabahatleri de epeycedir:</span></p>

                                  <p class="calibre19"><span class="calibre6">l) Bilime ilişkin malumatını ufak el kitaplarından, genel kültürünü ise gazetelerden edinmiştir; edebiyat zevki, özellikle sayıp döktüğü yazar adları yan yana getirildiğinde tiksinçtir. «Geçen gün bir gazetede okuduğum gibi; <span>‘işte bütün sorun bu'»,</span> derken Rouen’li bir gazeteciden değil Shakespeare’den alıntı yaptığını bilmez. (Rouen’li gazetecinin de kimden alıntı yaptığını bildiği kuşkulu ya).</span></p>

                                  <p class="calibre18"><span class="calibre6">2) Doktorluk yapmaya kalkıştığı için hapse atılmasına ramak kaldığını hatırladıkça korkuyla ürperir.</span></p>

                                  <p class="calibre18"><span class="calibre6">3) Bir hain, bir alçak ve bir dalkavuktur, işine geldiğinde ya da bir nişanla onurlandırılmak uğruna kendisine olan saygısını ayaklar altına almaktan çekinmez.</span></p>

                                  <p class="calibre18"><span class="calibre6">4) Korkaktır ve atıp tutmasına bakmayın, aslında kandan, ölümden, cesetlerden çok korkar.</span></p>

                                  <p class="calibre18"><span class="calibre6">5) İnsafsızdır, içinde zehirli intikam duyguları taşır.</span></p>

                                  <p class="calibre18"><span class="calibre6">G) Kendini beğenmiş bir eşşek, züppe bir hilekâr, müthiş bir <span>philistine'</span>dir çoğu <span>philistine'</span>ler gibi de toplumun temel direklerinden biridir.</span></p>

                                  <p class="calibre18"><span class="calibre6">7) Romanın sonunda 1856’da gerçekten bir nişan verilir kendisine. Flaubert içinde yaşadığı çağı, kendisinin <span>muflisme</span> olarak adlandırdığı bir <span>philistine’</span>lik çağı olarak tanımlıyordu. Ne var ki bu sadece belli yöntemlerde ya da rejimlerde görülen bir şey değildir; aslını ararsanız, <span>philistine’</span>lik devrimlerde ve polis devletlerinde geleneksel rejimlerde olduğundan daha sık görülür. Şiddet eylemlerine kalkışmış bir <span>philistine,</span> evinde televizyonun karşısına kurulmuş oturandan daha tehlikelidir her zaman.</span></p>

                                  <p class="calibre18"><span class="calibre6">Gelin, Emma’nın platonik ve platonik olmayan aşklarını şöyle bir özetleyelim:</span></p>

                                  <p class="calibre18"><span class="calibre6">1) Okullu bir kızken müzik öğretmenine âşık olmuş olabilir; çünkü bu müzik öğretmeni, kitabın geriye dönüşlü paragraflarından birinde, elinde keman kutusuyla geçecektir.</span></p>

                                  <p class="calibre18"><span class="calibre6">2) Charles’ın genç karısı konumundayken (başında âşık değildir Charles’a) Leon Dupis adında bir noter kâtibiyle, teknik açıdan platonik denebilecek bir aşk ilişkisi yaşar.</span></p>

                                  <p class="calibre18"><span class="calibre6">3) İlk ‘serüven’i, yörenin toprak ağası Rodolphe Boulanger iledir.</span></p>

                                  <p class="calibre18"><span class="calibre6">4) Bu serüvenin tam ortasında, Rodolphe, Emma'nın ulaşmaya çalıştığı romantik idealden çok daha kaba bir herif çıktığı için, Emma düşlerindeki erkeği kocasında bulmaya kalkışır; onu büyük bir hekim olarak görmeye çalışır, sevecenlik ve geçici bir gururla dolu kısa bir süre yaşanır.</span></p>

                                  <p class="calibre18"><span class="calibre6">5) Zavallı Charles ahırda çalışan zavallı yamağın yumru ayağını ameliyat edeyim derken her şeyi yüzüne gözüne bulaştırınca —kitabın en güzel bölümlerinden biri— Emma eskisinden daha da büyük bir tutkuyla Rodolphe’a döner.</span></p>

                                  <p class="calibre18"><span class="calibre6">6) Rodolphe, Emma’nın kaçıp İtalya’da yaşamalarını öngören son romantik düşünü de bozunca, ağır bir hastalık geçirir ve romantik bir sevgiyle Tanrıya yönelir.</span></p>

                                  <p class="calibre18"><span class="calibre6">7) Birkaç dakikalığına opera şarkıcısı Lagardy hakkında düşlere dalar.</span></p>

                                  <p class="calibre18"><span class="calibre6">8) O korkak, yavan Leon’la tekrar karşılaştıktan sonra başlattığı ilişki, kurduğu düşlerin çarpık ve dokunaklı bir biçimde gerçekleşmesine yol açar.</span></p>

                                  <p class="calibre18"><span class="calibre6">9) Ölmeden önce, Charles’ın insani ve ölümsüz yönünü, kendisine duyduğu büyük sevgiyi keşfeder; yaşamı boyunca bir türlü farkedemediği şeyi görmüştür.</span></p>

                                  <p class="calibre18"><span class="calibre6">10) Ölümünden birkaç dakika önce öptüğü, haça gerili İsa’nın fildişinden bedeni; bu aşkın da önceki düşkırıklıkları gibi sona erdiği söylenebilir, çünkü ölürken o</span></p>

                                  <p class="calibre2"><span class="calibre6"><span>iğrenç</span> çingenenin söylediği korkunç ezgiyi duyar ve yaşam boyu çektiği bütün dertler yeniden döner gelir.</span></p>

                                  <p class="calibre18"><span class="calibre6">Kitabın ‘iyi’ kişileri kimlerdir? Kötü adam Lheureux’ dür, kabul, peki ama zavallı Charles bir yana, iyiler kimlerdir? Emma’nın babası yaşlı Rouault elbette, burası yeterince açık; Emma’nın mezarı başında ağlayan küçük Justin, o pek de inandırıcı değildir, biraz solgun ve kasvetli kaçar; Dickens’vâri kişilere geçtik <span>madem ki</span>, öbür iki bahtsız yavrucağı da unutmayalım. Emma’nın küçük kızı, bir de tabii unutulmamalı, Lheureux’ye kâtiplik eden, onüç yaşındaki, beti benzi solgun, küçük, kambur hizmetçi kız, zavallı bir supericiği. Başka? En iyi kişi üçüncü doktor, o büyük adam, Lariviere’dir ya, doğrusu ölmekte olan Emma için döktüğü o pek saydam gözyaşlarından ben hep nefret etmişimdir. Şunu diyenler çıkabilir; Flaubert’in babası doktordur, bu yüzden de bu roman kişisi oğlunun yarattığı roman kişisinin başına gelen felâketlere gözyaşı döken baba Flaubert’den başkası değildir.</span></p>

                                  <p class="calibre18"><span class="calibre6">Bir soru: <span>Madame Bovary’ye gerçekçi y</span>a da <span>doğalcı</span> diyebilir miyiz? Sanmıyorum.</span></p>

                                  <p class="calibre18"><span class="calibre6">İçinde genç ve sağlıklı bir kocanın her gece her gece uyanıp da yatağın karısının yattığı tarafını boş bulduğu; bir âşığın penceredeki kepenklere attığı kum ve çakıl taşlarını duymadığı; yöredeki işgüzarlardan biri tarafından yazılmış bir mektup almadığı;</span></p>

                                  <p class="calibre18"><span class="calibre6">İçinde, işgüzarların en büyüğü Homais’nin, sevgili Yonville’in bütün boynuzlu kocalarını istatiksel bir gözle değerlendirmesi gereken Mösyö Homais’nin Emma’nın gönül serüvenlerini hiçbir zaman farketmediği, hiçbir zaman öğrenmediği;</span></p>

                                  <p class="calibre18"><span><span class="calibre6">İçinde, küçük Justin’in —kan görünce bayılan, sırf eli ayağı birbirine dolaştığı için tabak çanak kıran ondört yaşında, aşırı duyarlı bir oğlan— gece, in cin top oynarken kalkıp da mezarlıkta bir kadının (üstelik de, kendisine ölümün anahtarını vermeyi reddettiği için mezarından kalkıp kendisini paylayabilecek bir kadının) mezarı üzerine kapanıp, hıçkıra hıçkıra ağladığı;</span></span></p>

                                  <p class="calibre18"><span class="calibre6">İçinde, olmayacak ayrıntıların bulunduğu —bir faytoncunun olmayacak saflığı gibi— bir roman, işte bu roman, gerçekçilik denen şeyin —o da her neyse— kilometre taşlarından biri sayılmıştır.</span></p>

                                  <p class="calibre18"><span class="calibre6">Aslını isterseniz, bütün kurmaca kurmacadır. Bütün sanat aldatmacadır. Bütün büyük yazarların dünyaları gibi Flaubert’in dünyası da kendi mantığı, kendi kuralları, kendi rastlantıları olan bir düş dünyasıdır. Yukarıda saydığım garip imkânsızlıklar kitabın izlediği şemayla çatışmazlar — bunları tek bulup çıkaran da yavan üniversite</span></p>

                                  <p class="calibre2"><span><span class="calibre6">hocalarıyla</span></span> <span class="calibre6">parlak öğrenciler olacaktır zaten. <span>Üstelik,</span> Jane Austen’in <span>Mansfield Park</span>’ından bu yana olanca sevgiyle incelediğimiz tüm peri masallarının da yazarları tarafından yarım yamalak belli tarihi çerçevelere iliştirildiklerini unutmayın. Tüm gerçeklikler görecedir, çünkü herhangi bir gerçeklik, gördüğümüz pencere, aldığımız kokular, duyduğumuz sesler, bunlar sadece kaba bir duyu alışverişine değil, çeşitli bilgilenme düzlemlerine dayanır. Flaubert, yüz yıl önce Emma’nın pek sevdiği duygusal beylerle hanımların kaleminden çıkanlarla beslenmiş bir okurlar kuşağına gerçekçi ya da doğalcı gelmiş olabilir. Ama gerçekçilik de doğalcılık da göreceli kavramlardır. Bir kuşağın yazarlarda doğalcılık olarak gördüğü şey, daha önceki bir kuşak için iç kapayıcı bir ayrıntının abartılmasından başka bir şey değildir, öte yandan daha genç bir kuşak da söz konusu ayrıntının yeterince iç kapayıcı olmamasından yakınabilir. ‘İzm’ler gider, ‘izm’ler ölür; sanat kalır.</span></p>

                                  <p class="calibre18"><span class="calibre6">Şunu iyice bir düşünün bakın; ancak Flaubert ayarında sanatsal gücü olan bir usta, sahtekârlar, <span>philistine’</span>ler, vasatlıklar, insan kılıklı hayvanlar ve yolunu şaşırmış hanımkızlarla dolu olarak algıladığı, çirkef bir dünyayı alıp başka bir şeye dönüştürebiliyor. Bunu da bu dünyayı oluşturan parçaları, biçemin içten zorlamasıyla uyuma kavuşturarak başarıyor; bir izlekten ötekine geçerken karşıses (<span>counterpoint</span>) tekniğini kullanmak, gelecekteki olayları önceden sezdirmek ya da ileride yansılatmak gibi çözümlere başvuruyor. Flaubert olmadan Fransa’da Marcel Proust, İrlanda’da James Joyce olamazdı. Flaubert’in yazınsal etkileri konusunda bu kadarını söylemek yeter.</span></p>

                                  <p class="calibre18"><span class="calibre6">Flaubert’in ‘karşıses’ yöntemi olarak adlandırılabilecek bir tekniği vardı; birbirine koşut olarak ilerleyen iki ya da daha çok konuşma ya da düşünce çizgisinin birbirlerine karışmasına ya da birbirini kesintiye uğratmasına dayalı bir teknikti bu. Bunun ilk örneği Leon Dupis’nin romana girmesinden hemen sonra görülür. Genç noter kâtibi Leon, Emma’yı anlatırken sokulur romana; hanın şöminesindeki kırmızı ateş âdeta Emma’yı içinden aydınlatmaktadır. Daha sonra, başka bir erkek, Rodolphe Boulanger işin içine girdiğinde, Emma gene onun bakış açısından anlatılır ama Rodolphe’un gözleriyle görülen Emma, Leon’un algıladığı temiz, saf Emma’dan çok daha duyumsal bir yaratıktır. Sırası gelmişken, Leon’un saçı ileride kestane rengi (<span>chataine</span>) olarak geçecektir; oysa burada sarışındır ya da Emma’yı aydınlatmak üzere yakılmış ateşin ışığında öyle görünmektedir.<span>)</span></span></p>

                                  <p class="calibre19"><span class="calibre6">Aşağıda, Charles ile Emma’nın Yonville’deki hana ilk indiklerinde aralarında geçen konuşmadaki ‘karşıses' izleği... Kitaba başlamasından tam bir yıl sonra (bir yılda seksen, doksan sayfa yol alır — tam gönlüme göre bir yazar) Flaubert sevgilisi Louise Colet’ye 19 Eylül 1852’de şunları yazar: <span>«</span>Şu Bovary denen adam da ne başbelâsı... Han sahnesi üç ayımı alacak gibi görünüyor. Zaman zaman ağlama raddelerine geliyorum; çaresizliğim o kadar büyük. Ama o sahneyi atlamaktansa kafa patlatmaya razıyım. Bir tek konuşmaya beş altı kişiyi (konuşuyor olacak bunlar), başkalarını (haklarında konuşulacak), bütün o bölgeyi, kişi ve eşya betimlemelerini, eş zamanlı olarak sokmak zorundayım. Üstelik bütün bunlar olup biterken, zevkleri ortak olduğu için birbirlerine âşık olmaya başlayan bir beyle hanımı anlatacağım. Keşke yetecek kadar yerim olsaydı! Sahne hem hızlı geçmeli, hem de kuru olmamalı, hem oturaklı olmalı hem de lök gibi olmamalı.<span>»</span></span></p>

                                  <p class="calibre19"><span class="calibre6">Böylece hanın geniş oturma odasında bir söyleşmedir başlar. Konuşanlar dört kişidir. Bir yandan Emma ile henüz yeni tanıştığı Leon konuşurlarken bu konuşma Homais’nin monologları ve rastgele söylediği sözlerle kesintiye uğrar; Homais aslında Charles Bovary ile konuşmaktadır çünkü yeni doktorla dost olmaya can atmaktadır.</span></p>

                                  <p class="calibre19"><span class="calibre6">İlk sahnedeki ilk <span>devinim,</span> dördü arasındaki hızlı bir söz alışverişi ile açılır:</span></p>

                                  <p class="calibre18"><span class="calibre6">Homais, nezle olmaktan korkarak Elen başlığının başında kalmasına izin verilmesini istedi.</span></p>

                                  <p class="calibre18"><span class="calibre6">Sonra komşusuna döndü:</span></p>

                                  <p class="calibre18"><span class="calibre6">— <span>Hanımefendi biraz yorgundur şüphesiz! Öyle müthiş sarsar ki Hirondelle’imiz!</span></span></p>

                                  <p class="calibre18"><span class="calibre6">— <span>Doğru, diye karşılık verdi Emma; ama yolculuk her zaman eğlendirir beni; yer değiştirmeyi severim.</span></span></p>

                                  <p class="calibre18"><span class="calibre6">Noter kâtibi içini çekti:</span></p>

                                  <p class="calibre18"><span class="calibre6">— <span>Aynı yerlerde çivilenip yaşamak öylesine bıktırıcı bir şey ki! <span>dedi</span>.</span></span></p>

                                  <p class="calibre18"><span class="calibre6">— <span>Benim gibi hep at üstünde bulunmak zorunda olsaydınız! <span>dedi</span> Charles.</span></span></p>

                                  <p class="calibre18"><span class="calibre6">Léon, Madame Bovary’ye döndü:</span></p>

                                  <p class="calibre18"><span class="calibre6">— <span><span>Ama,</span></span> <span>bana kalırsa, bundan daha hoş bir şey yoktur; insan bunu yapabilirse elbet, diye ekledi.</span></span></p>

                                  <p class="calibre18"><span class="calibre6">(At izleği burada bir görünür ve kaybolur)</span></p>

                                  <p class="calibre21"><span class="calibre6">İkinci <span>devinim,</span> Homais’nin çektiği uzun bir söylevden ibarettir, bu söylev Homais’nin Charles’a satın alınmaya değecek bir ev hakkında akıl vermesiyle sona erer.</span></p>

                                  <p class="calibre18"><span class="calibre6">— <span>Zaten bizim buralarda hekimlik etmek güç değildir, diyordu eczacı, yollarımızın durumu araba kullanmaya elverişlidir; çiftçilerin hali vakti yerinde olduğu için de genel olarak iyi ücret verirler. Tıp bakımından, her zaman görülen barsak iltihapları, bronşit, safra hastalıkları, v.s. bir yana, bırakılırsa, zaman zaman, harmanda, sıtma nöbetlerine rastlanır; kısacası tehlikeli durumlar enderdir, dikkate değer bir şey yoktur, yalnız pek çok sıracayla karşılaşılır, bu da hiç şüphesiz köy evlerimizin sağlık bakımından acıklı bir durumda olmasından ileri gelmektedir. Ya çarpışılacak bir sürü köksüz inançla karşılaşacak, bunlarla çarpışmak zorunda kalacaksınız, M. Bovary; bilimsel çabalarınızı köstekleyecek bir sürü bağnazlıkları vardır; doğal olarak hekime ya da eczacıya gelmek dururken, dokuz günlük ibadetlere, kutsal emanetlere, papaza başvuruyorlar hâlâ. <span>Ama,</span> ne olursa olsun, iklim hiç de kötü değildir doğrusu, birkaç tane doksanlığımız bile var bucakta. Termometre (yapmış olduğum gözlemlere dayanarak konuşuyorum) kışın dört dereceye kadar düşer, sıcak mevsimde yirmi beşi bulur, fazla fazla otuz santigrad, yani haydi haydi yirmi dört Reaumur, ya da elli dört Fahrenheit (İngiliz ölçüsü), fazla değil! <span>Gerçekten de, bir yandan Argueil ormanıyla kuzey yellerinden korunuruz; öte yandan, Saint Jean bayırıyla da batı yelinden; ama bu sıcaklık, ırmaktan çıkan buhar ve çayırlarda önemli sayıda büyük baş hayvanlar bulunması yüzünden, bilirsiniz, çok amonyak çıkarır bunlar, yani azot, hidrojen ve oksijen (hayır, yalnız azotla hidrojen) çıkarırlar, sonra toprağın çürümüş bitki özlerini çekerek, bütün bu değişik uçuntuları karıştırarak, deste deste toplayarak, havada elektrik bulunursa bu elektrikle kendiliğinden birleşerek, sıcak bölgelerde olduğu gibi, zamanla, sağlığa zararlı buğular doğurabilirler; bu sıcaklık, diyordum, tam geldiği, daha doğrusu geleceği yerde ılınmış bulunur, yani güney taraftan, güney doğu yelleriyle ılınır ki bunlar, Rusya meltemleri gibi, Seine üzerinden geçerek serinledikten sonra, bize bazan birdenbire geliverirler.</span></span></span></p>

                                  <p class="calibre19"><span class="calibre6">Söylevin orta yerinde bir yanlış yapar; onun o <span>philistine</span> zırhında her zaman bir çatlak vardır. Termometresinin 54 Fahrenheit değil, 86 Fahrenheit göstermesi gerekir, bir sistemden ötekine geçerken 32 eklemeyi unutmuştur. Topraktan çıkan buhardan sözederken az kaldı bir yanlış daha yapar, ne var ki son anda topu yakalar. Bütün fizik ve kimya bilgisini dev bir cümleye tıkıştırmaya çalışmaktadır; gazetelerle broşürlerden aklında kalan ufak tefeği iyi hatırlar ama işte o kadar.</span></p>

                                  <p class="calibre19"><span class="calibre6">Homais’nin söylevi nasıl yarı bilgi yarı gazete malumatı ise, konuşmanın üçüncü <span>devinim’</span>i olan Emma ile Leon’un konuşmalarından da bayat bir şiirsellik akmaktadır:</span></p>

                                  <p class="calibre19"><span class="calibre6">— <span>Dolaylarda bazı gezinti yerleriniz var mı bari? <span>diye</span> devam etti.</span></span></p>

                                  <p class="calibre19"><span class="calibre6">— <span>Pek az! <span>diye</span> karşılık verdi genç adam. Bayırın yukarısında, ormanın kapısında, Otlak denilen bir yer var.</span></span></p>

                                  <p class="calibre2"><span class="calibre6">Pazarları bazı bazı oraya giderim, elimde bir kitapla durur, güneşin batışını seyrederim.</span></p>

                                  <p class="calibre18"><span class="calibre6">— <span>Batan güneşi seyretmek kadar hoş bir şey yoktur; dedi Emma, hele deniz kıyısında!</span></span></p>

                                  <p class="calibre18"><span class="calibre6">— <span>Ah, denize bayılırım! <span>dedi</span> M. Léon.</span></span></p>

                                  <p class="calibre18"><span class="calibre6">— <span>Düşünce bu sınırsız mesafede daha serbest dolaşır, diye atıldı Emma, bu sonsuzluğu seyretmek ruhunuzu yükseltir, insana pek yüce düşünceler verir, değil mi?</span></span></p>

                                  <p class="calibre18"><span class="calibre6">— <span>Dağ görünümleri de öyledir, dedi M. Léon.</span></span></p>

                                  <p class="calibre18"><span class="calibre6">Emma-Léon çiftinin güya estetik heyecanlar içinde, en az bilim konusunda bilgi gösterisine kalkışan cahil, gösteriş budalası Homais kadar yavan, sıradan, çalçene olduklarına dikkat edin. Sahte sanatla sahte bilim buluşur bu sahnede. Sevgilisine yazdığı bir mektupta (9 Ekim 1852) Flaubert, bu sahnedeki ince buluşa işaret eder: <span>«</span>Genç bir hanımla genç bir bey arasında geçen, edebiyata, denize, müziğe ve bütün şiirsel denilen konulara ilişkin bir konuşma yazmaktayım. Sıradan okur ciddiye alabilir, ama asıl amacım grotesk yanı ortaya çıkarmak. Kadın roman kişisi ve sevgilisiyle <span>matrak</span> geçilen ilk roman bu olacak herhalde. Ama alay, duygu yüküne zarar vermez, tam tersine alay dokunaklılığı arttırır.<span>»</span></span></p>

                                  <p class="calibre18"><span class="calibre6">Leon kendi yetersizliğini, <span>kendi</span> zırhındaki çatlağı, piyanistten sözederken dile getirir:</span></p>

                                  <p class="calibre18"><span class="calibre6">Geçen yıl bir akrabam İsviçre’ye gitmişti, göllerdeki şiirin, çağlayanlardaki büyünün, buzulların büyük etkisinin akıllara sığmaz bir şey olduğunu söylüyordu bana. İnanılmaz büyüklükte çamlar varmış, sellerin kıyısına, uçurumlar üzerine asılmış kulübeler, bulutlar aralandı mı, bin ayak aşağınızda vadiler. Bu görünümler coşturur herhalde insanı duaya, coşkuya hazırlar! Bu bakımdan, hayâl gücünü coşturmak için bir güzel görünüm karşısına gidip piyano çalan müzisyene şaşmıyorum artık.</span></p>

                                  <p class="calibre18"><span class="calibre6">İsviçre görünümleri insanı ille de secdeye kapanmaya, zevkten erimeye götürmelidir! Ünlü müzisyenin düşgücünü coşturmak için görkemli bir görünüm önünde çalmaya koyulmasına şaşmamalı. Şahane doğrusu!</span></p>

                                  <p class="calibre18"><span class="calibre6">Hemen ardından kötü okurun İncili olan her şey</span> <span class="calibre6"><span>—iyi okurun yapmayacağı şeyler</span>— <span>sıralanır bir bir:</span></span></p>

                                  <p class="calibre18"><span class="calibre6">— <span>Karım pek uğraşmaz, dedi Charles; bedenini çalıştırması salık verilmiştir ya hep odasında kalmaktan, okumaktan hoşlanır.</span></span></p>

                                  <p class="calibre18"><span class="calibre6">— <span>Ben de öyleyim, diye atıldı Léon; gerçekten de, gece, lâmba yanıp yel camları sarsarken, bir kitap alıp ateş başına oturmaktan daha güzel bir şey var mıdır?</span></span></p>

                                  <p class="calibre18"><span class="calibre6">Emma iyice açılmış, büyük, kara gözlerini onun üzerine dikti:</span></p>

                                  <p class="calibre18"><span class="calibre6">— <span>Değil mi ya? <span>dedi</span>.</span></span></p>

                                  <p class="calibre18"><span class="calibre6">— <span>Hiçbir şey düşünmezsiniz, diye devam ediyordu Léon, saatler geçer. Görür gibi olduğunuz bir ülkede, kımıldamadan dolaşırsınız, düşünceniz düşlerle sarmaş dolaş olur, peşinde koşar durur. Roman kahramanlarına karışırsınız; onların elbiseleri içinde kendiniz varsınızdır sanki.</span></span></p>

                                  <p class="calibre18"><span class="calibre6">— <span>Doğru! Doğru! <span>diyordu</span> Emma.</span></span></p>

                                  <p class="calibre18"><span class="calibre6">Kitaplar, Leon’la Emma’nın sandıkları gibi, insanı ağlatan şiirleri sevenler ya da soylu roman kişilerinden hoşlananlar için yazılmaz. Kendini kitaplardaki kişilerle özdeşleştirmek ya da kötü yazılmış serüvenlerden tat almak ancak çocuklukta bağışlanabilecek bir huydur; Emma ile Léon’un yaptıkları ise bundan başka bir şey değildir.</span></p>

                                  <p class="calibre18"><span class="calibre6">— <span>Bazı bazı bir kitapta, bir zamanlar kafanızdan geçmiş, belirsiz bir düşünceye, uzaktan gelen, en ince duygunuzun ortaya serilişi gibi olan, kararmış bir benzetmeye</span></span></p>

                                  <p class="calibre2"><span><span class="calibre6">rastladığınız</span></span> <span class="calibre6">oldu mu hiç? <span>dedi</span> Léon.</span></p>

                                  <p class="calibre18"><span class="calibre6">Emma.</span></p>

                                  <p class="calibre18"><span class="calibre6">— <span>Bunu duydum, diye karşılık verdi.</span></span></p>

                                  <p class="calibre18"><span class="calibre6">— <span>İşte bunun için daha çok şairleri severim, dedi Léon,</span> <span>mısraları düz yazıdan daha duygulu bulurum, onlar daha iyi ağlatır.</span></span></p>

                                  <p class="calibre18"><span class="calibre6">— <span>Ama zamanla yorarlar, dedi Emma, ben şimdi bir solukta okunan, korku veren öykülere bayılıyorum. Doğadakilere benzeyen beylik kahramanlardan, ılımlı duygulardan nefret ediyorum.</span></span></p>

                                  <p class="calibre18"><span class="calibre6">— <span>Gerçekten de öyle, diye doğruladı noter kâtibi, bu yapıtlar yüreğe işlemiyor, bunun için de sanatın gerçek ereğinden uzaklaşıyorlar gibi geliyor bana. Hayatın düş kırıklıkları içinde, düşüncede soylu kişilere, temiz sevgilere, mutluluk tablolarına dalabilmek öyle tatlıdır ki.</span></span></p>

                                  <p class="calibre18"><span class="calibre6">Flaubert romanına yüksek düzeyde sanatsal bir yapı sağlamayı öngörüyordu. ‘Karşıses’ tekniğinin yanı sıra romandaki öteki numaralarından biri de bir konudan ötekine geçişleri olduğunca zarif ve yumuşak bir biçimde çözümlemesidir. Dickens’in <span>Bleak House’</span>unda, genel olarak bir konudan ötekine geçiş bölümden bölüme geçişlerle olur; mahkeme sahnesinden Dedlock’lara örneğin, vb. Oysa <span>Madame Bovary’de</span> bölümler arasında, hiç kesintiye uğramadan akıp giden bir hareket vardır. Bu tekniğe <span>yapısal geçiş</span> diyeceğim. Bunun kimi örneklerini göreceğiz. <span>Bleak House’</span>daki geçişler basamak basamak yükselen bir merdivene benzetilebilirse, burada, <span>Madame</span> Bovary’deki geçişler sürekli akarak birbirine karışan bir dalgalar sistemini andırır.</span></p>

                                  <p class="calibre18"><span class="calibre6">Oldukça basit bir örnek olan ilk geçiş, kitabın başındakidir. Öykü, yedi yaşındaki yazarla onüç yaşındaki Charles Bovary’nin Rouen’de okul arkadaşı olduklarının varsayılmasıyla başlar. Her şey öznel bir anlatı biçiminde, birinci çoğul <span>biz</span> ile anlatılır, oysa bu sadece yazınsal bir oyundur, çünkü Charles’ı tepeden tırnağa yaratanın Flaubert'in ta kendisi olduğunu biliriz. Bu güya öznel anlatı üç sayfa kadar sürdükten sonra öznel’den nesnel’e geçilir; şimdi’nin dolaysız biçimde anlatılmasından, Bovary’nin geçmişinin alışageldiğimiz roman tarzında anlatılmasına yani... Geçiş şu cümleyle belirlenir; «Ona Latinceyi ilk öğreten köyün papazı olmuştu.» Anababası doğumu hakkında bilgi edinir, sonra yeniden çocukluğunun ilk yılları boyunca yol alarak, şimdiki zamana yani okul yıllarına geri döneriz; burada iki paragraf boyunca birinci tekili kullanır, üçüncü sınıfı okurken Charles’ın yanıbaşında oluruz. Bundan sonra anlatıcının sesi bir daha duyulmaz ve bizler de ağır ağır Bovary’nin üniversite günleriyle, hekimlik öğrenimine doğru yöneliriz.</span></p>

                                  <p class="calibre18"><span class="calibre6">Yonville’de, tam Léon’un Paris’e gitmek üzere yola çıkışından önce, daha karmaşık bir yapısal geçiş yer alır. Emma’dan ve onun içinde bulunduğu ruh durumundan Léon’a ve Léon’un yola çıkışına geçeriz. Flaubert bu geçişi yaparken, kitabın birçok yerinde olduğu gibi, geçişin yapı gereği bir oraya bir buraya uğrayarak yol almasından yararlanarak, roman kişilerinden bazılarını yeniden gözden geçirmeyi, sanki neredeyse onların kimi özelliklerini alıp şöyle bir evirip çevirmeyi amaçlar. Emma, rahiple yaptığı umut kırıcı görüşmeden sonra (Léon’un yaktığı ateşi söndürmeye çalışmaktadır) eve döner. Kendi içinde fırtınalar kopmaktayken evde her şeyin sakin olmasına kızan Emma, kızı Berthe’nin onu kucaklamaya kalkışmasına sinirlenerek onu iter, kız da düşerek yanağını keser. Biraz yapışkan sargı bezi alıp Berthe’nin yanağına yapıştırmak üzere Charles eczacı Homais’ye koşar. Emma’ya yaranın ciddi olmadığını söyleyip içini rahatlatmaya çalışırsa da Emma yemeğe inmemeyi yeğler ve bunun yerine, çocuk uykuya dalıncaya kadar onun yanıbaşında kalır. Charles yemekten sonra sargı bezinin geri kalanını götürür ve biraz eczahanede oyalanır, Homais ve karısıyla çocukların başına gelebilecek kazalardan sözederler. Charles, Léon'u bir kenara çekerek o acıklı kendini beğenmişliği içinde, karısına armağan etmeyi düşündüğü bir fotoğrafını çektirmenin Rouen’de kaça patlayacağını sorar. Homais, Léon’un Rouen’de bir gönül serüveni yaşadığından kuşkulanır ve hancı Madam Lefrançois, Léon konusunda vergi tahsildarı Binet’nin ağzını arar. Léon’un Binet ile konuşması, belki de Léon’un Emma’yı sonuçsuz bir aşkla sevmekten duyduğu bıkkınlığı belirginleştirmeye yarar. Yer değiştirme konusundaki korkaklığı yeniden gündeme getirilir ve kalkıp Paris’e gitmeye karar verir. Flaubert istediğini elde etmiş, Emma’nın ruh durumundan Léon’unkine, oradan da onun Yonville’den ayrılma kararına kusursuz bir geçiş sağlamıştır. İleride, Rodolphe Boulanger’le tanıştığımızda, çok daha özenli bir geçişle karşılaşacağız.</span></p>

                                  <p class="calibre18"><span class="calibre6">15 Ocak 1853’de, ikinci kitaba başlamak üzereyken Louise Colet’ye şunları yazar Flaubert: <span>«</span>Bir sayfa yazmak beş günümü aldı. Kitabımda beni rahatsız eden, deyim yerindeyse ‘eğlendirici unsur’ denen şeyin yetersizliği. Az hareket var. İmge harekettir diyorum ben gene de. Kitabın gerilimini bu yolla ayakta tutmaya çalışmak daha zor ama başarısızlık, biçemin başarısızlığı demek olacak. İkinci kitapta ardarda beş bölüm yazdım, beşinde de olay yok.</span></p>

                                  <p class="calibre2"><span class="calibre6">Kasaba yaşamıyla eylemsiz bir aşkın kesintisiz anlatımını amaçlıyorum. Hem ürkek hem de derin bir aşk bu ama içten içe korkunç bir tutku da var, onun için anlatımı güç oluyor. Léon, benim genç âşık, yumuşakbaşlı biri. Birinci kitapta da böyle bir şey vardı; koca da karısını aşağı yukarı benim âşık gibi seviyor. İkisi de aynı ortamın vasat kişileri ama gene de farklılaştırmalar gerekiyor. Başarırsam, harika bir bölüm olacak; bir rengin üzerine bir ötekini sürüyorum çünkü. Üstelik de tonlar çok kesin saptanmış değil.<span>»</span> Her şey bir biçem sorunu ya da daha doğrusu bir ‘karar ve kıvam’ sorunudur demek istiyor Flaubert.</span></p>

                                  <p class="calibre18"><span class="calibre6">Emma’nın Léon’a beslediği duygulardan kaynaklanan belli belirsiz mutluluk, onu hiç farkında olmaksızın Lheureux’ye (alaylı bir ad bu, şeytanca işler çevirecek kader ulağına ‘mutlu kişi’ adına vermiş Flaubert) götürür. Kumaşçı ve tefeci Lheureux, ‘mutluluğun’ gerektirdiği bütün alet edevatla gelir Emma’ya. Bir solukta hem ödünç para verdiğini bildirir, hem kocasının tedavi ettiğini sandığı kahvehane sahibi Tellier’nin sağlığını sorar, hem de kendisinin de sırt ağrıları yüzünden bugünlerde kocasını görmeye geleceğini söyler. Sanatsal anlamda söylüyorum, bunların hepsi de uğursuzluk işaretidir. Flaubert öyle bir plan kuracaktır ki, Lheureux, Tellier’ye yaptığı gibi Emma’ya</span></p>

                                  <p class="calibre2"><span><span class="calibre6">da</span></span> <span class="calibre6">borç para verecek ve onu da, ölmeden önce mahvettiği ihtiyar Tellier gibi mahvedecektir. Dahası, derdine şifa bulmak için de, Emma zehiri aldıktan sonra çağrılan ve çabaları sonuçsuz kalan hekime görünecektir. Bir sanat yapıtı böyle tasarlanır işte.</span></p>

                                  <p class="calibre18"><span class="calibre6">Leon’a olan aşkından ne yapacağını şaşıran Emma:</span></p>

                                  <p class="calibre18"><span class="calibre6">Evin bayağılığı lüks hevesini, evlilik sevgisi evliliğe ihanet isteklerini kamçılıyordu.</span></p>

                                  <p class="calibre18"><span class="calibre6">Manastırda geçirdiği okul günlerinin düşünü kurarken:</span></p>

                                  <p class="calibre18"><span class="calibre6">Bir keder sardı içini, fırtınada dönüp duran incecik bir kuştüyü gibi yumuşak ve bırakılmış buldu kendini; hiç farkında olmadan kiliseye doğru yürüdü, her türlü sofuluğa hazırdı, ruhu oraya eğilsin bütün hayat orada erisin de ne olursa olsundu.</span></p>

                                  <p class="calibre18"><span class="calibre6">Rahipli sahne hakkında 1853 Nisan'ının ortalarında Louise Colet’ye şunları yazar Flaubert: <span>«</span>Sonunda şu Allah’ın cezası köy papazı sahnesindeki karşılıklı konuşmalarda bir umut ışığı belirir gibi oldu... Şunu anlatmak istiyorum; benim hanımkız, dini bir heyecana kapılarak köy kilisesine gidecek; kilisenin kapısında yörenin papazıyla karşılaşıyor. Aptal da olsa, bayağı da olsa bu benim papaz iyi yürekli, hatta basbayağı dört dörtlük bir adam. Ne var ki aklı sadece fiziki acılara (yoksulların çektikleri yiyecek ve yakacak sıkıntısı) çalışıyor, bu yüzden ahlâki acılardan, tinsel yönelimlerden pek bir şey anladığı yok. Bu bölüm, çok çok altı ya da yedi sayfa sürecek, yazar ne bir görüş belirtmek ne de açıklama yapmak için araya girmeyecek (tümü doğrudan konuşma olacak).<span>»</span> Bu bölümün karşıses yöntemine göre düzenlendiğine dikkat edelim; papaz, Emma’nın <span>söylediğini sandığı</span> şeyleri cevaplamakta ya da açıkçası cemaatinden birinin sorduğu rutin sorulara geleneksel cevaplar vermektedir, Emma ise berikinin aldırış bile etmediği bir <span>iç sesle</span> yakınmaktadır. Aynı anda kilisede oynayıp duran çocuklar da zaten söyleyecek pek bir şeyi olmayan papazın dikkatini daha çok dağıtmaktadırlar.</span></p>

                                  <p class="calibre18"><span class="calibre6">Emma’nın apaçık erdemi Leon’u o kadar ürkütür <span>ki,o</span> Paris’e gittiğinde meydan rahatlıkla çok daha gözüpek bir âşığa kalır. Buradaki geçiş, Emma’nın Leon’un gidişini izleyen hastalığından Rodolphe’a ve kasaba panayırına doğrudur. Bu karşılaşma sahnesi Flaubert’i günlerce uğraştıran yapısal geçişlere birinci sınıf bir örnektir. Amacı yörenin kibar beylerinden biri Rodolphe Boulanger’i işin içine sokmaktır; bu bey de öteki kadar ucuz ve bayağıdır ya, karşısındakini sersemleten, hayvansı bir çekiciliği vardır. Sözünü ettiğim geçiş şöyle olur; Charles, Emma’nın gidişi konusunda bir karara varmak için günden güne sararıp solmaktadır çünkü annesini Yonville’e çağırmıştır. Anne gelir, Emma’nın çok fazla kitap okuduğuna karar verir, ‘fena’ kitaplardır bunlar, bu yüzden de dönüşte Rouen kütüphanesine uğrayarak Emma’nın kaydını sildirir. Anne, Yonville pazarının kurulduğu Çarşamba günü ayrılır oradan. Çarşamba kalabalığını seyretmek üzere pencereden sarkan Emma, yeşil kadife (Charles onun tabut örtüsü için de yeşil kadife seçecektir) paltolu bir adam görür, adam kan aldırmak isteyen bir köylü çocuğunu yanına katmış, Bovary’lerin evine doğru gelmektedir. Aşağıdaki bekleme odasında hasta bayıldığında Charles, Emma’ya aşağı inmesi için seslenir (Dikkat ederseniz, Emma’ya âşıklarını tanıştırmakta ya da ona onlarla görüşmekte sürekli yardımcı olan Charles’dan başkası değildir — kaderin cilvesi). Aşağıdaki güzel sahneyi seyreden (okurla birlikte) Rodolphe’dur:</span></p>

                                  <p class="calibre18"><span class="calibre6">Madame Bovary kıravatını çekmeye haşladı. Gömleğinin şeritlerinde bir düğüm vardı; hafif parmaklarım delikanlının, boynunda oynattı birkaç dakika; sonra patiska mendiline sirke döktü; bununla hafif hafif vurarak şakaklarını ıslatıyor, incelikle üzerine üflüyordu.</span></p>

                                  <p class="calibre18"><span class="calibre6">Arabacı ayıldı...</span></p>

                                  <p class="calibre18"><span class="calibre6">Madame Bovary leğeni alıp masanın altına koydu; eğilirken, elbisesi (dört volanlı, geniş etekli, uzun, sarı bir yaz elbisesiydi bu) çevresine, odanın döşeme taşları üzerine yayıldı; Emma eğilmiş durumda, kollarını çekerken biraz sendelediği için, kumaşın şişkinliği, korsajının büzülüşüne göre, yer yer oyuluyordu.</span></p>

                                  <p class="calibre18"><span class="calibre6">Kasabadaki panayır sahnesi Rodolphe ile Emma yı bir araya getirmeye yarar. 15 Temmuz 1853’te şunları yazıyordu Flaubert: <span>«</span>Bu gece kasaba panayırında geçen o büyük sahnenin bir ön taslağını yaptım. Uzun olacak — elyazısı otuz sayfa kadar. Yapmak istediğim şu. Sözü geçen kırsal eğlentiyi anlatırken kitabımın bütün ikinci derecedeki kişileri gözükecek, konuşacak ve birşeyler yapacaklar burada, asıl peşine düşeceğim şey... <span>sahnenin</span> ayrıntılarını gözden kaybetmeden... <span>sahnenin</span> önünde... <span>bir</span> beyle bir hanım olacak ve erkek kadını baştan çıkarmak için işe girişecek. Dahası, belediye meclisi üyelerinden birinin konuşmasının tam ortasında ve sonunda daha tam olarak yazıp bitiremediğim bir şey, Homais tarafından kaleme alınmış bir gazete yazısı bulunacak, bu yazıda Homais en felsefi, en şiirli, en ilerici üslubuyla şenliklerin bir özetini yapmaya kalkışacak.<span>»</span> Otuz sayfalık bu bölümün yazılması üç ayda tamamlandı. 7 Eylül tarihli başka bir mektupda Flaubert şöyle der: <span>«</span>Ne kadar zor... <span>Çetin bir bölüm.</span> Burada kitabın bütün kişileri olay ve diyalogla iç içe geçmiş biçimde karşımıza çıkıyorlar, bir de... <span>çevrelerini</span> kuşatan geniş bir görünüm. Başarırsam, son derece senfonik bir bölüm olacak.<span>»</span> 12 Ekim’de: «Bir senfoninin değerlerinin edebiyata geçirilmesi ‘eğer olursa’ ilk olarak kitabımın bu bölümünde gerçekleşecek. Çın çın çınlayan bir ses bütünlüğü olacak. Okur öküzlerin böğürmesini, aşkın mırıltısını ve politikacıların konuştuklarını aynı zamanda duymalı. Güneşle dolu ışıl ışıl bir bölüm, ara sıra büyük beyaz boneleri kımıldatan bir esinti çıkıyor... Dramatik hareketliliği sadece diyalogların karşılıklı etkileşimi (<span>interplay)</span> ve karakter zıtlıkları yoluyla sağlıyorum.<span>»</span></span></p>

                                  <p class="calibre18"><span class="calibre6">Genç roman kişilerinin aşkları onuruna bir gösteri düzenlenmiş gibi, Flaubert romanın bütün kişilerini bir biçem gösterisi yapmak üzere pazar meydanında biraraya toplar; bu bölümün aslı esası budur. Rodolphe (sahte tutkunun simgesi) ve Emma (kurban) çifti, Homais (Emma’ yı öldürecek zehrin sahte bekçisi), Lheureux (Emma’yı arsenik şişesine koşturacak parasal yıkım ve utancın simgesi olan kişi) ile yanyana gelirler, elbette bir de Charles (evlilik kurumunun rahatlığı) vardır.</span></p>

                                  <p class="calibre18"><span class="calibre6">Kasaba panayırının başında roman kişilerini öbeklemekle Flaubert tefeci kumaşçı Lheureux ve Emma açısından özellikle önemli ve anlamlı bir şey yapar. Hatırlayacaksınız, kısa bir süre önce, Lheureux, Emma'ya hizmetlerini sunarken —giyim eşyası ve gerekirse, para— hanın karşısındaki kahvenin sahibi Tellier’nin hastalığıyla merak uyandıracak ölçüde ilgilenmiştir. Şimdi ise hanın sahibesi, Mösyö Homais’ye bayağı keyiflenerek, karşılarındaki kahvehanenin kapanacağını söylemektedir. Lheureux’ nün kahvehane sahibinin sağlığının giderek kötülediğini öğrendiği apaçıktır; artık ondan, borç verdiği kabarık tutarları geri istemenin zamanı gelmiştir, sonuçta zavallı Tellier beş parasız kalır. «Ne korkunç bir yıkım!» diye bağırır Homais (Flaubert onun her duruma uyan sözler bulmakta usta olduğunu belirtmiştir). Ama bu alayın gerisinde gizli olan bir şey vardır. Çünkü tam Homais kendi sersemce, abartılı, rüküş yordamınca ‘ne korkunç bir yıkım!’ diye bağırırken, hanın sahibesi meydanın karşı tarafını göstererek; ‘işte Lheureux karşıda, Madame Bovary’ye reverans yapıyor, Mösyö Bovary de Mösyö Boulanger’nin koluna giriyor’<span>»</span> der. Bu yapısal çizginin güzel yanı, kahvehanenin sahibini mahveden Lheureux’nün burada izleksel olarak Emma’yla yanyana getirilmesidir. Emma <span>aşıkları</span> kadar Lheureux yüzünden de ölecektir ve onun ölümü gerçekten ‘korkunç bir yıkım’ olacaktır. Flaubert’in romanında alaylı olanla dokunaklı olan güzelce kaynaşmıştır birbirine.</span></p>

                                  <p class="calibre18"><span class="calibre6">Kasaba panayırında <span>koşut araya girme</span> ya da <span>karşıses</span> yönteminden bir kere daha yararlanılır. Rodolphe üç tabure bulur, bunları bir sıra oluşturacak biçimde yanyana dizer ve Emma ile Rodolphe sahnedeki gösteriyi seyretmek, konuşmacıların söylediklerini dinlemek ve kırıştırmak üzere belediye sarayının balkonuna otururlar. Henüz ‘âşık’ sayılmazlar. Karşıses tekniğinin ilk aşamasında belediye meclisi üyesi eğretilemeleri (metaphor) korkunç biçimde birbirine karıştırarak konuşur ve sırf dilsel bir kendini kapıp koyverme sonucu saçmalar:</span></p>

                                  <p class="calibre18"><span><span class="calibre6">«</span></span><span class="calibre6">Baylar,</span></p>

                                  <p class="calibre18"><span><span class="calibre6">«Müsaadenizle ilkönce (sizinle bugünkü toplantının konusu üzerinde konuşmadan önce ve eminim, siz de bu duyguyu paylaşacaksınız), müsaadenizle, diyordum, yüksek idarenin, hükümetin, hükümdarın, baylar başbuğumuzun milli ya da şahsi hiçbir ikbal, refah dalma ilgisiz kalmayan ve zaten savaş, endüstri, ticaret, tarım ve güzel sanatlar gibi barışı da saydırmasını bilerek devlet gemisini fırtınalı bir denizin sonu gelmez tehlikeleri arasında hem öylesine güçlü, hem de öylesine faziletli bir elle yürütmesini bilen sevgili krala karşı saygı borcumu ödemek isterim</span><span class="calibre6">...»</span></span></p>

                                  <p class="calibre18"><span class="calibre6">İlk aşamada Rodolphe ile Emma’nın konuşmalarının arasına parça parça belediye meclisi üyesinin çektiği söylev karışır:</span></p>

                                  <p class="calibre18"><span class="calibre6">— <span>Ben biraz gerilesem iyi olur, dedi Rodolphe.</span></span></p>

                                  <p class="calibre18"><span class="calibre6">— Niçin? <span>dedi</span> Emma.</span></p>

                                  <p class="calibre18"><span class="calibre6">Ama bu sırada, danışmanın sesi olağanüstü bir perdeyle yükseldi. Elini kolunu sallayarak haykırıyordu:</span></p>

                                  <p class="calibre18"><span class="calibre6">«Vatandaşlar arasındaki geçimsizliğin şehir meydanlarını kana buladığı, mal sahibinin, tüccarın, hattâ işçinin, akşam sakin bir uykuya daldıktan sonra birdenbire yangın çanlarıyla uyanarak tir tir titredikleri, en yıkıcı fikirlerin yurdu temelinden yıkmak cüretini gösterdiği günler geçti, baylar...»</span></p>

                                  <p class="calibre18"><span class="calibre6">— <span>Beni aşağıdan görebilirler de ondan, dedi Rodolphe; sonra on beş gün boyunca özür dileyip durmak zorunda kalırım, adım da kötüye çıkmıştır da...</span></span></p>

                                  <p class="calibre18"><span class="calibre6">— <span>A! kendinize iftira ediyorsunuz, dedi Emma.</span></span></p>

                                  <p class="calibre18"><span class="calibre6">— <span>Hayır, hayır, berbat bir ünüm vardır, yemin ederim size.</span></span></p>

                                  <p class="calibre18"><span class="calibre6">«<span>Ama,</span> baylar, bu karanlık tabloları aklımdan çıkarır</span></p>

                                  <p class="calibre2"><span><span class="calibre6">da</span></span> <span class="calibre6">gözlerimi güzel vatanımızın bugünkü durumuna çevirirsem: ne görürüm?»</span></p>

                                  <p class="calibre18"><span class="calibre6">Flaubert gazeteci ve politikacı ağzının mümkün olan bütün klişelerini bir araya getirir; ama burada çok daha önemli olan, resmi söylevlerin ‘gazetecilik bozması’ ise, Rodolphe ile Emma arasındaki romantik konuşmanın da ‘aşk romanı bozması’ olduğunun altının çizilmesidir. Olup bitenin tüm güzelliği, iyi ile kötünün birbirini kesmesi değil, bir (kötü) türünün bir başkasıyla içiçe girmesidir. Flaubert’in deyimiyle, yazar renk üzerine renk çeker bu bölümde.</span></p>

                                  <p class="calibre18"><span class="calibre6">İkinci deyim, Belediye Başkanı Lieuvian oturup Mösyö Derozerays’ın konuşmaya başlamasıyla açılır:</span></p>

                                  <p class="calibre18"><span class="calibre6">Onun söylevinde hükümetin övgüsü daha az, din ile tarım daha fazla yer tutuyordu. Aralarındaki bağlar, uygarlığı nasıl destekledikleri belirtiliyordu. Rodolphe, Mme Bovary ile düşlerden, önsezilerden, manyetizmadan konuşuyordu.</span></p>

                                  <p class="calibre18"><span class="calibre6">Bir önceki <span>devinim’</span>in tersine başlangıçta ikisi arasındaki konuşma ve kürsüden yükselen ve rüzgârla Emma’yla Rodolphe’un oturdukları yere taşman bölük pörçük haykırışlar herhangi yorum ya da betimlemeye gidilmeksizin onların konuşmalarına karışır, bir onu bir ötekini duyarız:</span></p>

                                  <p class="calibre18"><span class="calibre6">Rodolphe yavaş yavaş manyetizmadan yakınlıklara, ilgilere geçmişti, başkan bey, arabaya binmiş Cincinnatus’ tan, lahana diken Diocletien'den, yılı ekinlerle açan Çin. İmparatorlarından dem vururken, genç adam da genç kadına bu dayanılmaz çekimlerin nedeninin daha önce yaşamış varlıklar olduğunu açıklıyordu.</span></p>

                                  <p class="calibre18"><span class="calibre6">— <span>Örneğin biz, diyordu, niçin tanıdık birbirimizi? Bunu hangi rastlantı istedi? Uzaklıklar içinde, birbirleriyle birleşmek için akan iki nehir gibi, özel eğilimlerimiz bizi birbirimize doğru ittiler de ondan.</span></span></p>

                                  <p class="calibre18"><span class="calibre6">Elini tuttu, Emma da geri çekmedi.</span></p>

                                  <p class="calibre18"><span class="calibre6">«İyi üretimlerin bütünü!» diye bağırdı başkan.</span></p>

                                  <p class="calibre18"><span class="calibre6">— <span>Örneğin geçende, evinize geldiğim zaman...</span></span></p>

                                  <p class="calibre19"><span class="calibre6">«Quincampoix'dan M. Bizet'ye</span><span class="calibre6">.»</span></p>

                                  <p class="calibre19"><span class="calibre6">— <span>Size eşlik edeceğimi nereden bilirdim?<span>»</span></span></span></p>

                                  <p class="calibre19"><span class="calibre6">«Yetmiş frank</span><span class="calibre6">»</span></p>

                                  <p class="calibre19"><span class="calibre6">— <span>Yüz kere gitmek istedim <span>hattâ,</span> ama sizin ardınızdan geldim, kaldım.</span></span></p>

                                  <p class="calibre19"><span class="calibre6">«<span>Gübreler.»</span></span></p>

                                  <p class="calibre19"><span class="calibre6">— <span>Bu akşam da, yarın da, başka günlerde de, kısacası bütün ömrümce nasıl kalacaksam öyle...</span></span></p>

                                  <p class="calibre19"><span class="calibre6">«Argueil'den M. Caron'a bir altın madalya!»</span></p>

                                  <p class="calibre19"><span class="calibre6">— <span>Çünkü insanlar arasında böylesine tam bir güzelliğe hiçbir zaman rastlamadım.</span></span></p>

                                  <p class="calibre19"><span class="calibre6">«GivrySaintMartin'den M. Bain'e!»</span></p>

                                  <p class="calibre19"><span class="calibre6">— <span>Bunun için, anınızı hep aklımda taşıyacağım.</span></span></p>

                                  <p class="calibre19"><span class="calibre6">«Bir merinos koyunu için...»</span></p>

                                  <p class="calibre19"><span class="calibre6">— <span>Ama beni unutacaksınız, bir gölge gibi geçip gideceğim.</span></span></p>

                                  <p class="calibre19"><span class="calibre6">«NotreDame'dan M. Belot’ya...»</span></p>

                                  <p class="calibre19"><span class="calibre6">— <span>Hayır, hayır, değil mi, düşüncenizde, yaşantınızda benim de bir yerim olacak, değil mi?</span></span></p>

                                  <p class="calibre19"><span class="calibre6">«Domuz cinsi,</span> <span class="calibre6">ex aequo <span>armağan: M. Lehérissé ve M. Cullembourg; altmış frank!»</span></span></p>

                                  <p class="calibre19"><span class="calibre6">Rodolphe onun elini sıkıyordu yeniden havalanmak isteyen bir tutsak kumru gibi sıcak, titrek buluyordu onu; ama Emma ya elini çekmek istediğinden, ya da bu baskıya karşılık verdiğinden, parmaklarını kımıldattı. Rodolphe atıldı!</span></p>

                                  <p class="calibre19"><span class="calibre6">— <span>Oh! <span>teşekkür</span> ederim! Beni geri çevirmiyorsunuz! İyisiniz! Sizin olduğumu anlıyorsunuz! Bırakın da göreyim sizi, bırakın da seyredeyim!</span></span></p>

                                  <p class="calibre19"><span class="calibre6">«Yağlı tohum posalarının kullanılışı,» diye devam etti başkan.</span></p>

                                  <p class="calibre19"><span class="calibre6">Acele ediyordu:</span></p>

                                  <p class="calibre19"><span class="calibre6">«Felemenk gübresi</span> <span class="calibre6">— <span>keten üretimi</span> — <span>bataklık kurutma keresteler</span> — <span>uşak hizmetleri.»</span></span></p>

                                  <p class="calibre19"><span class="calibre6">Dördüncü <span>devinim</span> bu noktada başlar ikisi de susmuşlardır, kürsüden özel bir ödülün verilmekte olduğu duyulur, yazar yorumunu da katar burada işin içine:</span></p>

                                  <p class="calibre18"><span class="calibre6">«<span>Sassetotla Guerriere'den Catherine Nicaise Elisabeth Leroux’ya, aynı çiftlikte elli yıllık hizmetinden dolayı, yirmi beş frank değerinde bir gümüş madalya!»</span></span></p>

                                  <p class="calibre18"><span class="calibre6">O zaman, peykenin üzerinde, korkak duruşlu, biçare elbiselerinin içinde büzülen ufacık bir ihtiyar kadının ilerlediği görüldü.</span></p>

                                  <p class="calibre18"><span class="calibre6">Keşişlere özgü bir sertlik vardı yüzünde. Bu solgun bakışı, üzgün ya da içli hiçbir şeyle yumuşamıyordu. Hayvanlarla düşüp kalka kalka, onların sessizliğine, durgunluğuna bürünmüştü. Ömründe birinci kere böyle bir kalabalık içine çıkıyordu.</span></p>

                                  <p class="calibre18"><span class="calibre6">Yarım yüzyıllık kulluk, bu keyifli burjuvalar önünde böyle duruyordu.</span></p>

                                  <p class="calibre18"><span class="calibre6">Tuvache koltuğundan fırladı:</span></p>

                                  <p class="calibre18"><span class="calibre6">— <span>Sağır mısınız? <span>dedi</span>.</span></span></p>

                                  <p class="calibre18"><span class="calibre6">Sonra kulağına eğilip bağırmaya başladı:</span></p>

                                  <p class="calibre18"><span class="calibre6">— <span>Elli dört yıllık hizmet! Bir gümüş madalya! Yirmi beş frank! Bunlar sizin!</span></span></p>

                                  <p class="calibre18"><span class="calibre6">Sonra kadın madalyasını aldı, gözden geçirdi. O zaman tam bir mutluluk gülümsemesi yayıldı yüzüne, giderken mırıldandığı duyuluyordu:</span></p>

                                  <p class="calibre18"><span class="calibre6">— <span>Bizim oranın papazına vereyim bunu, bana âyin okusun.</span></span></p>

                                  <p class="calibre18"><span class="calibre6">Eczacı notere doğru eğilerek:</span></p>

                                  <p class="calibre18"><span class="calibre6">— <span>Şu yobazlığa bakın! <span>dedi</span>.</span></span></p>

                                  <p class="calibre18"><span class="calibre6">Homais'nin yöre gazetesinde yazdığı yazı.</span></p>

                                  <p class="calibre18"><span class="calibre6">"Bu demetler, bu çiçekler, bu çelenkler niçindi? Sürülmüş topraklarımıza sıcaklık saçan tropikal bir güneşin selleri altında, azgın bir denizin dalgalarını andıran bu kalabalık nereye koşuyordu?<span>»</span></span></p>

                                  <p class="calibre18"><span class="calibre6">Kendisini jürinin başlıca üyeleri arasında sayıyor, hattâ bir yerde, eczacı M. Homais’nin Tarım Kurumu na elma şırası üzerine bir inceleme yollamış olduğunu hatırlatıyordu. Armağan dağıtımına gelince, armağan alanların sevincini kasidemsi satırlarla anlatıyordu.</span> <span class="calibre6"><span>«Baba oğulu, kardeş kardeşi, koca karıyı kucaklıyordu.» Birçokları, gösterişsiz madalyalarını gururla gösteriyorlardı, hiç şüphe yoktu ki, evlerine, hanımcıklarının yanma gelince, bu madalyayı kulübeciklerinin duvarına ağlayarak asacaklardı.</span></span></p>

                                  <p class="calibre19"><span><span class="calibre6">«</span></span><span class="calibre6">Saat altıya doğru, M. Liegeard’ın otlağında kurulan bir şölen sofrası, şenliğin önde gelen kişilerini bir araya getirdi. Çok büyük bir dostluk hüküm sürdü. Birçok kadehler kaldırıldı, M. Lieuvain hükümdarın şerefine! M. Tuvache valinin şerefine! M. Derozerays tarımın şerefine! M. Homais endüstri ile güzel sanatların bu iki kızkardeşin şerefine! M. Leplichey ıslahatın şerefine kadeh kaldırdı. Akşam, gökler pek parlak hava fişekleriyle aydınlandı. Sahici bir hayalnüma, gerçek bir opera dekoru diyeceği gelirdi insanın; küçük bucağımız kendini bir</span> <span class="calibre6">Binbir Gece <span>düşünde sanmış olsa gerektir.</span></span></p>

                                  <p class="calibre19"><span class="calibre6">Bir anlamda, Sanayi ve Güzel Sanatlar, bu ikiz kızkardeşler, domuz yetiştiricileri ile nazlı çiftin ortaklaşa oluşturdukları gülünç sentezin simgeleridirler. Harika bir bölümdür bu. James Joyce’u derinden etkilemiştir; üstelik ben, bazı yüzeysel yeniliklere karşın, Joyce’un Flaubert’den daha öteye gittiği kanısında da değilim.</span></p>

                                  <p class="calibre19"><span><span class="calibre6">«</span></span><span class="calibre6">Bugün... <span>hem</span> erkek hem kadın, aynı bedende hem âşık hem metres [düşüncede] bir sonbahar öğleden sonrası at sırtında ormanda sarı yapraklar arasında gezindim, hem at, hem yaprak, hem rüzgâr, söylenen sözler, kızıl güneş... <span>romanımdaki</span> iki sevgili, hepsi bendim.» Flaubert 23 Aralık 1853’de, ikinci kitabın ünlü dokuzuncu bölümü, Rodolphe’un Emma’yı baştan çıkardığı bölüm hakkında bunları yazar.</span></p>

                                  <p class="calibre19"><span class="calibre6">XIX. yüzyıl romanının genel çerçevesi ve şeması içinde bu çeşit sahneler (teknik terimle) kadının düşüşü ya da erdemin yenilgisi sahneleri olarak anılır. Nefis bir yazarlık becerisi olan bu sahne süresince Emma’nın uzun mavi peçesinin —yılan gibi kıvrılan başlı başına bir roman kişisi— marifetlerine özellikle dikkat edilmeli. Atlarından indikten sonra yürürler Emma ile Rodolphe:</span></p>

                                  <p class="calibre19"><span class="calibre6">Sonra, yüz adım ötede, Emma gene durdu; erkek şapkasının üzerinden eğrilemesine kalçalarına kadar inen örtüsünün dışından, yüzü mavimsi bir saydamlık içinde görünüyordu, sanki gök dalgalarının altında yüzmüştü.</span></p>

                                  <p class="calibre18"><span class="calibre6">Sonra eve döndüklerinde odasında aynı olayı yeniden zihninde canlandırır Emma:</span></p>

                                  <p class="calibre18"><span class="calibre6">Kendini aynada görünce, yüzüne şaştı. Gözleri hiçbir zaman böylesine büyük, böylesine kara olmamıştı, böylesine derin de olmamıştı. Benliğine yayılmış, yüce bir şey, yüzünü değiştiriyordu.</span></p>

                                  <p class="calibre18"><span class="calibre6">‘Bir sevgilim var! <span>bir</span> sevgilim var!’ diye tekrarlıyordu, yeni gelmiş bir başta ergenlik çağından zevk alır gibi zevk alıyordu bu düşünceden. Aşkın sevinçlerine, çoktan umudunu kestiği mutluluk ateşine en sonunda kavuşacaktı demek. Her şeyin tutku, coşkunluk, sayıklama olacağı, olağanüstü bir alana giriyordu; mavimsi bir sonsuzluk çevreliyordu her yanını; düşüncelerinin altında duygu tepeleri kıvılcımlanıyordu, gündelik yaşama ancak ta uzakta, aşağılarda, gölgede, bu yüksekliklerin aralıklarında görünüyordu.</span></p>

                                  <p class="calibre18"><span class="calibre6">İleride arseniğin de mavi bir şişede karşımıza çıkacağını unutmayalım; cenazesinde dağ bayır her yanı saran mavi sisi de.</span></p>

                                  <p class="calibre18"><span class="calibre6">Emma’yı gündüz gözüyle düşler kurmaya götüren olayın kendisi ise tek ve son derece anlamlı bir ayrıntıyla kısaca özetlenir:</span></p>

                                  <p class="calibre18"><span><span class="calibre6">«</span></span><span class="calibre6">Etekleri, onun elbisesinin kadifesine takılıyordu, bir iç çekişle kabaran ak boynunu arkaya eğdi; gözyaşları içinde, bitkin, uzun bir titreyişle yüzünü saklayarak kendini bıraktı.</span></p>

                                  <p class="calibre18"><span class="calibre6">Akşam karanlığı çökmeye başlamıştı; ta aşağılara inmiş güneşin ışıkları, dallar arasından geçerek gözlerini kamaştırıyordu. Şurda burda, her yanında, yapraklar arasında ya da yerde, ışıklı lekeler titriyordu. Sanki sinek kuşları<a class="pcalibre pcalibre1" id="footnote3"></a><sup class="calibre16"><a class="pcalibre pcalibre1" href="Vladimir_Nabokov_-_Edebiyat_Dersleri_split_016.htm#bookmark10"><span class="calibre17">3</span></a></sup> uçarken tüylerini saçmışlardı. Her yer sessizdi;</span> <span class="calibre6"><span>ağaçlardan tatlı tatlı birşeyler çıkar gibiydi; yüreğinin yeniden çarpmaya başladığını, kanının etinde bir süt ırmağı gibi aktığım duyuyordu. Çok uzaklarda, ormanın ötesinde, öteki tepelerde, uzun, belirsiz bir haykırış, sürüklenen bir ses duydu, sessiz sessiz dinliyordu bu sesi, bu ses duygulanmış sinirlerinin son titreşimlerine bir musiki gibi karışıyordu. Rodolphe, ağzında püro, elinde çakı, kopmuş bir gemi onarmaktaydı</span>.<span>»</span></span></p>

                                  <p class="calibre18"><span class="calibre6">Emma aşk sarhoşluğundan uyanıp kendine geldiğinde sessiz ormanların ötesinden kulağına ulaşan sese —uzaklardan gelen o ahenkli iniltiye— lütfen dikkat edin; bütün ' gönül okşayıcılığına karşın bu ses iğrenç bir çingenenin boğuk sesiyle söylediği şarkıdan başka bir şey değildir. Derken Emma ve Rodolphe at gezintisinden dönerler; yazarın yüzünde bir gülümseme belirir. Çünkü boğuk sesle söylenen o şarkı aradan daha beş yıl geçmeden çirkin bir biçimde Emma’nın ölümündeki kemik takırtısına karışacaktır.</span></p>

                                  <p class="calibre18"><span class="calibre6">Emma’nın Rodolphe tarafından ortada bırakılıverdiği (tam da âşığının onu alıp romantik düşlerinin mavi sisine kaçırmasını beklerken) gönül serüveninin bitimini, Flaubert’in pek sevdiği karşıses yapısına uygun olarak yazılmış, birbirine bağlı iki sahne izler. Bunlardan ilki Emma’ nın Leon’la Paris dönüşü yeniden karşılaştığı <span>Lucia di Lammermoor</span> operasının temsil gecesidir. Tam balkonun altına gelen yerde Emma’nın gözüne ilişen, eldivenli ellerinin avuçlarım bastonlarının parlak topuzlarına dayamış zarif genç erkekler, akord edilmekte olan çeşit çeşit müzik aletinin konser öncesi çıkardığı o uğultulu gürültüye bir giriş gibidirler.</span></p>

                                  <p class="calibre18"><span class="calibre6">Sahnenin ilk <span>devinimi</span>nde tenorun ahenkli yakarışları Emma’yı sarhoş eder. Emma’ya Rodolphe’a duyduğu, çoktan bitmiş aşkı hatırlatır bunlar. Charles operaya ilişkin 'ayağı yere basan’ yorumlarla onun duygulanımlarının müziğini böler. Charles operayı budalaca el kol hareketlerinden oluşan, karman çorman bir şey olarak görmektedir ama Emma romanın Fransızcasını okuduğu için konuyu izleyebilmektedir. İkinci <span>devinim’</span>de, sahnede Lucy’ nin kaderini seyrederken aklı kendi kaderindedir. Kendisini sahnedeki kızla özdeşleştirir ve sahnedeki tenorla özdeşleştirebileceği herhangi bir erkekle sevişmeye hazır duruma gelir. Ama üçüncü <span>devinimde</span> roller tersine dönecektir. Cansıkıcı bir biçimde araya giren, söylenen şarkılar yani opera olur, gerçekte önemli olansa Leon’la sürdürdüğü konuşmadır. Oysa zorla bir kahvehaneye sürüklendiği sırada operadan zevk almaya başlamış olan Charles’dir. Dördüncüsü; Léon, Emma’ya Pazar günü gelip kaçırdıkları dördüncü perdeyi görmeyi önerir. Buradaki eşlemeler gerçekten şematiktir: Emma için opera önce gerçekliğe eşittir; şarkıcı başta Rodolphe sonra kendisi, yani Legardy, bir âşık adayıdır; âşık adayı, Léon’a dönüşür; son olarak da Léon gerçekliğe eşitlenir ve Emma opera binasının boğucu sıcağından kurtulup onunla kahvehaneye gitmek istediği için operaya ilgi duymaz olur.</span></p>

                                  <p class="calibre2"><span class="calibre6">karşıses izleğinin başka bir örneği de katedral bölümüdür. Katedraldeki buluşmadan önce Léon, Emma’yı handa ziyaret ettiğinde ufak bir ağız dalaşı olur. Bu ön konuşma Emma’nın panayırda Rodolphe’la yaptığı konuşmayı hatırlatır bize ama bu defa Emma’nın ağzı çok daha iyi laf yapmaktadır. Katedral sahnesinin ilk <span>devinim</span>'inde Léon, Emma'yı beklemek üzere kiliseye girer. Buradaki karşılıklı gidiş gelişe dayalı örgü, bir yandan gardiyan kılığındaki kilise hademesi (kiliseyi gezmek isteyenleri kollayan ebedi rehber) ile kilise gezmekle hiçbir ilgisi olmayan Léon arasında gelişir. Katedralde dikkatini çeken şeyler —gökkuşağının bütün renkleriyle yeri benekleyen ışık vb.— de Emma üzerinde yoğunlaştırdığı düşüncelerine uygundur; onu Fransız şairi Musset’nin şiirlerinde anlattığı, kıskanç kocalarından kaçıp âşıklarına aşk mektupları vermek üzere kiliseye giden İspanyol hanımları gibi canlandırır gözünün önünde. Hademe, kiliseyi kendi başına gezmek küstahlığında bulunan, elden kaçmış müşteriyi gördükçe öfkeden kudurur.</span></p>

                                  <p class="calibre18"><span class="calibre6">İkinci <span>devinim</span> Emma’nın içeri girip Léon’un eline bir kâğıt sıkıştırması (ayrıldıklarını bildiren mektup) ve dua etmek üzere Meryem şapeline girmesiyle başlar:</span></p>

                                  <p class="calibre18"><span class="calibre6">Kalktı, gideceklerdi, hademe hemen yanlarına yaklaştı:</span></p>

                                  <p class="calibre18"><span class="calibre6">— <span>Hanımefendi buralı değil galiba? <span>dedi</span>. Hanımefendi katedralin meraka değer yerlerini görmek isterler mi?</span></span></p>

                                  <p class="calibre18"><span class="calibre6">— <span>İstemez! <span>diye</span> haykırdı noter kâtibi.</span></span></p>

                                  <p class="calibre18"><span class="calibre6">Emma:</span></p>

                                  <p class="calibre18"><span class="calibre6">— <span>Niçin olmasın? <span>dedi</span>.</span></span></p>

                                  <p class="calibre18"><span class="calibre6">Erdemi sarsılmıştı <span>çünkü,</span> Meryem Ana’ya, heykellere, her fırsatta sarılıyordu.</span></p>

                                  <p class="calibre18"><span class="calibre6">Burada hademenin çevreyi anlatırken bir laf sağanağı halinde konuşması, Léon’un içinde bulunduğu fırtınalı ruh durumuna koşut ilerler. Hademe onlara tam —çok gerekliymiş gibi— kilisenin çan kulesini gösterecekken Léon Emma’yı aceleyle çeker çıkarır kiliseden. Ama üçüncü kere, bu defa da dışarı çıktıklarında, hademe arkalarından katedrallerle ilgili büyük, ciltli satılık kitaplar koşturarak bir daha aralarına girmeyi başarır. Sonunda gözü hiçbir şeyi görmez olan Léon, önce bir atlı araba bulmaya çalışır, sonra da Emma’yı buna bindirmek için elinden geleni yapar. Emma mırın kırın edecek olduğunda ‘Paris’te —Emma’nın gözünde yeşil ipekliden püro tabakalarının Paris’i olan Paris’te— böyle yapılır’ der Léon ve Emma bu karşı çıkılmaz kanıt karşısında boyun eğer.</span></p>

                                  <p class="calibre18"><span class="calibre6">Araba bir türlü gelmiyordu. Léon, Emma gene kiliseye döner diye korkuyordu. En sonunda araba göründü. Hademe eşikte kalmıştı:</span></p>

                                  <p class="calibre18"><span class="calibre6">— <span>Hiç değilse kuzey kapısından çıkın! <span>diye</span> bağırdı,</span> Diriliş’i, Hesap Günü’nü, Kral Davut’u, <span>cehennem ateşlerinde yanan</span> Mel’unlar’ı <span>görün.</span></span></p>

                                  <p class="calibre18"><span class="calibre6">— <span>Beyefendi nereye gidiyorlar? <span>diye</span> sordu arabacı.</span></span></p>

                                  <p class="calibre18"><span class="calibre6">— <span>Nereye isterseniz! <span>dedi</span> Léon, Emma'yı arabaya itti.</span></span></p>

                                  <p class="calibre18"><span class="calibre6">Ağır araba yürüdü.</span></p>

                                  <p class="calibre18"><span class="calibre6">Panayırdaki tarımla ilgili konular (domuz ve gübre) nasıl âşığı Rodolphe’un evine yaptığı yürüyüşlerden sonra Emma’nın ayakkabılarına yapışan ve sonra küçük Justin tarafından temizlenen çamurun habercileri ise, kilise görevlisinin papağanınkini andıran lafazanlığının son demleri de Emma’nın, Léon’la o arabaya binmemiş olsa hâlâ kurtulabileceği cehennem alevlerinin habercisidir.</span></p>

                                  <p class="calibre18"><span class="calibre6">Karşıses’in katedral bölümü böylelikle sona erer. Arabanın içinde geçen bir sonraki sahnede katedral bölümünün yansılandığını görürüz.<a class="pcalibre pcalibre1" id="footnote4"></a><sup class="calibre16"><a class="pcalibre pcalibre1" href="Vladimir_Nabokov_-_Edebiyat_Dersleri_split_016.htm#bookmark11"><span class="calibre17">4</span></a></sup> Burada da, arabasına binen çifti bütün saflığıyla turist sanan, durumdan habersiz arabacının aklı fikri onlara Rouen kentinin görülmeye değer yerlerini, örneğin bir şairin heykelini göstermektedir. Sonra gene arabacının aklına eser, arabayı tren istasyonuna doğru sürer ya da buna benzer işlere kalkışır. Ama her defasında arabanın gizemli derinliklerinden bir yerden gelen bir ses ona durmamasını söyler. Bu oldukça eğlenceli araba gezintisinin ayrıntılarına girmeye gerek yok, bir alıntı ne demek istediğimi anlatacaktır. <span>Ama,</span> bütün perdeleri indirilmiş, Rouen’lilerin gözleri önünde kenti fır dönen bir grotesk kira arabasıyla koyu kumral gölgelerle kaplı korularda mor süpürge otu çalılıklarının üzerinden aşarak yapılan at gezintisi arasında dağlar kadar fark olduğunu hatırlatmadan geçmeyelim. Emma’nın evlilik dışı ilişkileri ucuzlamaktadır:</span></p>

                                  <p class="calibre18"><span class="calibre6">GrandPont sokağını indi, Arts meydanını, Napoléon rıhtımını, Yeni Köprü'yü geçti, Pierre Corneille heykelinin önünde duruverdi.</span></p>

                                  <p class="calibre18"><span class="calibre6">İçeriden gelen bir ses:</span></p>

                                  <p class="calibre20"><span class="calibre6">— <span>Devam edin! <span>dedi</span>.</span></span></p>

                                  <p class="calibre20"><span class="calibre6">Araba yeniden hareket etti, La Fayette yolundan inişe bıraktı kendini, dörtnala tren istasyonuna girdi.</span></p>

                                  <p class="calibre20"><span class="calibre6">— <span>Hayır, dosdoğru git! <span>diye</span> bağırdı aynı ses.</span></span></p>

                                  <p class="calibre20"><span class="calibre6">Araba parmaklıklardan çıktı, az sonra ırmak boyuna</span> <span class="calibre6"><span>geldi, büyük karaağaçlar arasında, yavaş bir tırısla gitti. Arabacı alnını kuruladı, meşin şapkasını bacaklarının arasına koydu, arabayı yan yolların dışına, çimenliğin yanına, su kıyısına sürdü.</span></span></p>

                                  <p class="calibre20"><span class="calibre6">Araba ırmak boyunca, kuru çakıltaşlarıyla döşeli yolda ilerledi, sonra, uzun süre, Oyssel tarafında adaların ötesinde.</span></p>

                                  <p class="calibre20"><span class="calibre6">Ama birden, bir sıçrayışta Quatremares’a, Sotteville'e, GrandChaussée'ye, Elbeuf sokağına atıldı, Hayvanat Bahçesinin önünde üçüncü duruşunu yaptı.</span></p>

                                  <p class="calibre20"><span class="calibre6">— <span>Sürsenize! <span>diye</span> bağırdı ses, eskisinden daha hiddetliydi.</span></span></p>

                                  <p class="calibre20"><span class="calibre6">Hemen yeniden başladı koşusuna, SaintSever’den, Curandiers rıhtımından, Meules rıhtımından, bir kere daha köprüden, ChampdeMars meydanından, sarmaşıklarla yemyeşil olmuş taraçasında, güneş altında, kara ceketli ihtiyarlar dolaşan yoksullar hastanesinin bahçeleri ardından geçti. Bouvreuil bulvarını tırmandı, Cauchoise bulvarını, sonra Dcville bayırına kadar bütün MontRiboudet'yi dolaştı.</span></p>

                                  <p class="calibre20"><span class="calibre6">Sonra bir yol düşünmeden, bir yön seçmeden, rastlantıya göre, gelişigüzel dolaştı. SaintPol’de, Lescure’de, Gargan tepesinde, RougeMare’da Gaillardbois’da; Maladrine sokağında, Dinanderie sokağında, SaintRomain, SaintVivien, SaintMaclou, SaintNicaise önlerinde,</span> <span class="calibre6">—<span>Douane’ın önünde</span>— <span>BasseVieilleTour’da, TroisPipeste, Cimetrière Monumental’de göründü. Zaman zaman, arabacı umutsuz gözlerle meyhanelere bakıyordu. Bu insanlar hangi gitme çılgınlığına tutulmuşlardı da böyle hiç durmak istemiyorlardı, anlamıyordu. Bazan durmaya kalkıyordu ya arkasından hiddetli sesler geliyordu hemen. Kanter içinde kalmış iki beygirini daha fazla kamçılıyordu</span> o <span>zaman, sar</span></span></p>

                                  <p class="calibre2"><span class="calibre6">smtılara aldırmıyor, şuraya buraya takılıyor, kulak asmıyordu, yılmıştı, susuzluktan, yorgunluktan kederinden ağlayıverecekti nerdeyse.</span></p>

                                  <p class="calibre18"><span class="calibre6">Ve limanda boya kovaları ve fırçalar ortasında, büyük sokaklarda, sınır taşlarının yanında, insanlar, bu taşrada görülmedik şeyi, bu sürekli olarak beliren, perdeleri iyice gerili, mezarlar kadar kapalı, gemiler gibi sarsıntılı arabayı görünce, şaşkın şaşkın gözlerini ayırıyorlardı.</span></p>

                                  <p class="calibre18"><span class="calibre6">Bir kere, gün ortasında, ovada, eski gümüşlü fenerleri güneşin en çok kızardığı sırada, sarı bezden perdeler arasından bir çıplak el çıktı, yırtılmış kâğıtlar attı, kâğıt parçaları yelde dağıldı, uzaklarda, <span>ak kelebekler</span> gibi, çiçek açmış bir kırmızı yonca tarlasına düştü.</span> <span class="calibre6">[Bu Emma’nın katedralde Leon’a verdiği olumsuz mektuptur.]</span></p>

                                  <p class="calibre18"><span class="calibre6">Sonra saat altıya doğru, araba Beauvoisine mahallesinde, küçük bir sokakta durdu, bir kadın indi, örtüsünü indirmiş, başını çevirmeden yürüyordu.</span></p>

                                  <p class="calibre18"><span class="calibre6">Yonville’e döndüğünde Emma’yı hizmetçisi karşılar. Emma’nın hemen Mösyö Homais’nin evine gitmesi gerekmektedir. Eczahaneye gittiğinde çevrede garip bir felâket havası kol gezmektedir (örneğin ilk gözüne ilişen şey devrilmiş yatan büyük koltuk olur), ama bu kargaşa sadece Homais’lerin harıl harıl reçel yapmakta olmalarından ötürüdür. Emma bu çağrıdan biraz telâşlanmıştır; Homais ise ona söylemek istediği şeyi tamamen unutmuştur. Derken Homais’nin Charles tarafından Emma’yı üzmeyecek biçimde ona kayınbabasının ölüm haberini vermekle görevlendirildiği anlaşılır. Homais, küçük Justin’e çektiği öfkeli söylevin sonunda baklayı ağzından çıkarır ve Emma haberi büyük bir kayıtsızlıkla karşılar. Justin’e, reçel için bir kap daha alması söylenmiş, o da gidip yüklükten içinde arsenik bulunan mavi şişenin yakınlarındaki kaplardan birini almıştır. <span>Bu nefis sahnenin incelikli yanı Emma’ya verilen, Emma’nın zihnine kazılan asıl mesajın, asıl bilginin zehir şişesinin varlığı, nerede durduğu, yüklüğün anahtarının küçük Justin’de bulunduğu olmasıdır; o anda evlilik dışı serüvenlerin tatlı sarhoşluğu içinde bulunmasına ve ölümü aklına getirmemesine rağmen, ihtiyar Bovary’nin ölüm haberine karışan bu bilgiler, Emma’nın güçlü belleğinin bir kenarında duracaktır.</span></span></p>

                                  <p class="calibre19"><span class="calibre6">Emma’nın Rouen’e, çok geçmeden âşıklara bir ev kadar tanıdık gelen o çok sevdikleri otel odasında Leon’la buluşmaya gitmek için zavallı kocasından izin koparmak üzere kalkıştığı hilelerin ayrıntılarına girmeye gerek görmüyorum. Burada Emma, Leon’la yaşadığı mutluluğun en uç noktasına ulaşır; duygusal göl düşleri, Lamartine’in ahenkli dizeleri eşliğinde kurduğu genç kızlık düşleri, bunların hepsi gerçekleşmiştir; su, kayık, âşık ve kayıkçı, hepsi bir aradadır. Kayıkta bir ipek kurdela bulurlar. Kayıkçı birinden, kısa bir süre önce arkadaşları ve kızlarla birlikte kayığına binen neşeli bir hergeleden —Adolphe mu, Dodolphe mu ne— sözeder. Emma ürperir.</span></p>

                                  <p class="calibre19"><span class="calibre6">Ama yaşamı eski dekor parçaları gibi giderek sarsılmaya ve çökmeye başlar. Üçüncü kitabın dördüncü bölümüyle birlikte, kaderi Flaubert’in de kışkırtmasıyla onu gıpta edilecek bir şaşmazlıkla mahvetmeye koyulur. Roman yazımı tekniği açısından bakıldığında bu sanatla bilimin buluştuğu en uç kesişme noktasıdır. Emma ne yapar, eder, o dokunsan devriliverecek, Rouen’daki piyano dersleri yalanını ayakta tutmayı becerir; bir süre için, Lheureux’nün koca bir yığın haline gelen faturalarını başka faturalarla desteklemeyi de başarır. Karşıses sahnesi olarak görülebilecek bir başka sahne daha geçer; Homais, Leon’dan kendisini —tam Emma’nın Leon’u otelde beklediği saatte — Rouen’da ağırlamasını ister. Katedral bölümünü hatırlatan çok grotesk ve eğlenceli bir sahnedir bu, hademenin yerini Homais almıştır. Rouen’daki gösterişli bir kıyafet balosu da ne mene rezil insanlar arasında bulunduğunu anlayan Emma’ya hiç iyi gelmez. Sonunda kendi evi de başına yıkılmaya başlar. Bir gün kentten dönüşte 24 saat içinde 3000 franka varan borçlarını ödemezse eşyalarının satılacağına ilişkin bir not bulur. Bu noktada, para bulmak üzere ondan ona koşarak son yolculuğuna çıkar. Bu trajik doruk noktasına bütün roman kişileri katılır.</span></p>

                                  <p class="calibre18"><span class="calibre6">İlk elde daha fazla zaman kazanmaya çalışır:</span></p>

                                  <p class="calibre18"><span class="calibre6">— <span>Yalvarırım, monsieur Lheureux, birkaç gün daha!</span></span></p>

                                  <p class="calibre18"><span class="calibre6">Hıçkırıyordu.</span></p>

                                  <p class="calibre18"><span class="calibre6">— <span>Hadi, hadi, gözyaşı istemez!</span></span></p>

                                  <p class="calibre18"><span class="calibre6">— <span>Umutlarımı kırıyorsunuz!</span></span></p>

                                  <p class="calibre18"><span><span class="calibre6">— <span>Umurumda mı! dedi</span></span></span> <span class="calibre6">Lheureux, kapıyı kapayıverdi.</span></p>

                                  <p class="calibre18"><span class="calibre6">Lheureux’den Rouen’a gider ama Léon artık ondan kurtulmak istemektedir. Emma ona çalıştığı yerden para çalmasını bile önerir:</span></p>

                                  <p class="calibre18"><span class="calibre6">Alevli gözbebeklerinden başdöndürücü bir ataklık fışkırıyordu, gözkapakları şehvet ve cesaret verici bir tarzda birbirlerine yaklaşıyordu; öyle ki, genç adam kendisinden bir</span> <span class="calibre6">suç <span>işlemesini isteyen bu kadının sessiz buyrultusu karşısında zayıfladığını hissediyordu.</span></span></p>

                                  <p class="calibre18"><span class="calibre6">Verdiği sözler boş çıkar ve o akşamüzeri buluşmaya gelmez.</span></p>

                                  <p class="calibre18"><span class="calibre6">Elini sıktı ama onu pek cansız buldu. Emma’da hiçbir duygunun gücü yoktu artık.</span></p>

                                  <p class="calibre18"><span class="calibre6">Saat dördü vurdu, Yonville’e dönmek üzere kalktı, bir makina adam gibi alışkanlıkların itkisine uyuyordu.</span></p>

                                  <p class="calibre18"><span class="calibre6">Rouen’dan ayrılırken <span>cakalı</span> siyah bir ata binmiş giden Viskont Vaubyessard’a —yoksa başkası mıydı?— yol vermek zorunda kalır. Tiksinç, kör bir dilenciyle karşılaşır; belleğini dağlayan bu olaydan sonra Homais ile aynı arabada geri döner. Yonville’de noter Mösyö Guillammin’e yanaşır, noter ona kur yapmaya kalkışır.</span></p>

                                  <p class="calibre18"><span class="calibre6">Dizlerinin üzerinde, ona doğru sürükleniyordu, robdöşambrına aldırdığı bile yoktu.</span></p>

                                  <p class="calibre18"><span class="calibre6">— <span>Durun, ne olur! <span>sizi</span> seviyorum!</span></span></p>

                                  <p class="calibre18"><span class="calibre6">Emma’yı belinden yakaladı.</span></p>

                                  <p class="calibre18"><span class="calibre6">Birden bir kırmızılık dalgası belirdi Mme Bovary'nin yüzünde, korkunç bir tavırla geriledi, <span>haykırdı :</span></span></p>

                                  <p class="calibre18"><span class="calibre6">— <span>Darlığımdan edepsizce faydalanmaya kalkıyorsunuz, beyefendi! Acınacak durumdayım, ama satılık değilim!</span></span></p>

                                  <p class="calibre20"><span class="calibre6">Sonra çıktı.</span></p>

                                  <p class="calibre20"><span class="calibre6">Ardından Binet’ye <span>gider,</span> ve Flaubert burada bakış açısını kaydırır; bizler iki kadınla birlikte sahneyi bir pencereden izler ama bir şey duymayız.</span></p>

                                  <p class="calibre20"><span class="calibre6">Tahsildar anlamıyormuşçasma gözlerini ayırarak dinler gibiydi. Emma tatlı, yalvaran bir tarzda devam ediyordu. Yaklaştı göğsü inip inip kalkıyordu; artık konuşmuyorlardı.</span></p>

                                  <p class="calibre20"><span class="calibre6">— <span>Bir şeyler mi vadediyor acaba? <span>dedi</span> Mme Tuvache.</span></span></p>

                                  <p class="calibre20"><span class="calibre6">Binet kulaklarına kadar kızarmıştı. Emma ellerini tuttu.</span></p>

                                  <p class="calibre20"><span class="calibre6">—</span> <span class="calibre6">Aa! <span>bu</span> kadarı da fazla!</span></p>

                                  <p class="calibre20"><span class="calibre6">Hiç şüphesiz Emma iğrenç birşey teklif ediyordu; çünkü tahsildar</span> <span class="calibre6"><span>—ne olursa olsun yiğit adamdı, Bautzen’de, Lutzen’de çarpışmış, Fransa savaşma girmişti nişan bile kazanmıştı</span>—, <span>birdenbire, bir yılan görmüşcesine geriledi, pek ötelere çekildi haykırdı:</span></span></p>

                                  <p class="calibre20"><span class="calibre6">— <span>Madame! siz böyle bir şeyi<span>?..</span></span></span></p>

                                  <p class="calibre20"><span class="calibre6">Böyle kadınları kırbaçlamalı! <span>dedi</span> Mme Tuvache.</span></p>

                                  <p class="calibre20"><span class="calibre6">Sonra, bir iki dakika dinlenmek üzere yaşlı dadı Rollet’ye gider ve Leon’un parayla birlikte dönüp geldiğini düşledikten sonra:</span></p>

                                  <p class="calibre20"><span class="calibre6">Emma birdenbire elini alnına vurdu, bir çığlık kopardı, karanlık gecede bir büyük şimşek gibi, Rodolphe’un anısı geçmişti içinden. O öyle iyiydi ki, öyle kibar, öyle cömertti ki o! Zaten o, bu yardımı yapmakta kararsızlığa düşecek olursa, Emma ona, göz açıp kapayıncaya kadar kaybolmuş aşklarını hatırlatmasını, onu buna zorlamasını bilirdi. Huchette’e doğru ilerledi, bir zamanlar öylesine kızdığı adama kendini vermeye koştuğunu farketmeden, bu alçalışı, bu düşüklüğü aklına bile getirmeden...</span></p>

                                  <p class="calibre20"><span class="calibre6">Kendini beğenmiş ve bayağı Rodolphe’a anlattığı uydurma öykü, kitabın başındaki gerçek olaya, gerçek bir noterin kaçmak yoluyla ilk Madame Bovary’nin ölümüne neden olmasına tıpatıp benzemektedir. Rodolphe’un okşayışları Emma’nın 3.000 frank istemesi üzerine o an sona erer:</span></p>

                                  <p class="calibre18"><span class="calibre6">— <span>Ya! <span>diye</span> düşündü Rodolphe, birdenbire sapsarı kesildi, demek bunun için gelmiş!</span></span></p>

                                  <p class="calibre18"><span class="calibre6">En sonunda, pek sakin bir tavırla:</span></p>

                                  <p class="calibre18"><span class="calibre6">— <span>Param yok, sayın bayan, dedi.</span></span></p>

                                  <p class="calibre18"><span class="calibre6">Yalan söylemiyordu. Böylesine güzel davranışlarda bulunmak genel olarak hoş olmasa bile, parası olsa verirdi şüphesiz; parayla ilgili bir istek aşk üstüne inen kasırgaların en soğuğu, en yıkıcısı, olsa bile verirdi.</span></p>

                                  <p class="calibre18"><span class="calibre6">Emma ilkin, birkaç dakika ona bakıp kaldı.</span></p>

                                  <p class="calibre18"><span class="calibre6">— <span>Demek paran yok!</span></span></p>

                                  <p class="calibre18"><span class="calibre6">Birçok kereler tekrarladı:</span></p>

                                  <p class="calibre18"><span class="calibre6">— <span>Demek paran yok<span>!..</span> Bu son alçalıştan olsun sakınmalıydım. Beni hiç sevmedin! Sen de ötekiler gibisin!</span></span></p>

                                  <p class="calibre18"><span class="calibre6">Rodolphe boyun eğmiş kızgınlıkları bir kalkan gibi örten şu kusursuz sakinlikle:</span></p>

                                  <p class="calibre18"><span class="calibre6">— <span>Param yok! <span>diye</span> karşılık verdi.</span></span></p>

                                  <p class="calibre18"><span class="calibre6">Emma dışarı çıktı.</span></p>

                                  <p class="calibre18"><span><span class="calibre6">«</span></span><span class="calibre6">Ayaklarının altında toprak, sulardan daha yumuşaktı, tekerlek izleri uçsuz bucaksız kahverengi dalgalar gibi göründüler, çatlıyorlardı. Kafasında anı olarak, düşünce olarak ne varsa, hepsi birden bir sıçrayışta bir hava fişeğinin bin parçası gibi fırlıyordu. Babasını Lheureux’nün odasını, kendi odalarını gördü, bir başka görünüm gördü. Çılgınlık başlıyordu, korktu, kendini toplamayı başardı ama bulanık bir biçimde; çünkü korkunç durumun nedeni, yani para sorunu aklında bile değildi. Aşkının acısını çekiyordu yalnız, bu anıyla ruhunun kendisini bıraktığını duyuyordu, yaralılar gibi can verirken kanayan yaralarından hayatın akıp gittiğini duyan yaralılar gibi. Sonra, nerdeyse sevinç veren bir kahramanlık taşkınlığı içinde, koşa koşa bayırdan indi, ineklerin kalasını, keçi yolunu, ağaçlık yolu, pazar yerini geçti, eczanenin önüne geldi.<span>»</span></span></p>

                                  <p class="calibre18"><span class="calibre6">Orada yüklüğün anahtarını Justin’den alır.</span></p>

                                  <p class="calibre18"><span><span class="calibre6">«</span></span><span class="calibre6">Anahtar kilidin içinde döndü. Emma dosdoğru üçüncü rafa gitti, öylesine iyi hatırlıyordu. Mavi kavanozu kaptı tapasını çıkardı, elini daldırdı, ak bir tozla doldurup çekti, ak tozu yemeye başladı.</span></p>

                                  <p class="calibre18"><span class="calibre6">— <span>Durun! <span>diye</span> haykırdı Justin, üzerine atıldı.</span></span></p>

                                  <p class="calibre18"><span class="calibre6">—</span> <span class="calibre6">Sus! <span>bir</span> gelen olur.</span></p>

                                  <p class="calibre18"><span class="calibre6">Justin, umutsuzluğa düşüyor, bağırmak istiyordu.</span></p>

                                  <p class="calibre18"><span class="calibre6">— <span>Kimseye söyleme sakın, efendinin başı belâya girer!</span></span></p>

                                  <p class="calibre18"><span class="calibre6">Sonra, birden rahatlamış bir durumda, nerdeyse bir görevi yerine getirmenin huzuru içinde, geri döndü.<span>«</span></span></p>

                                  <p class="calibre18"><span class="calibre6">Emma’nın giderek artan ölüm acıları sonuna kadar, acımasızca, soğuk ve ayrıntılı bir biçimde anlatılır.</span></p>

                                  <p class="calibre18"><span class="calibre6">Göğsü hemen hızlı hızlı inip kalkmaya başladı. Dili bütünüyle ağzından dışarı çıktı; gözleri yuvar yuvar dönüyor, sönen iki lâmba küresi gibi soluyorlardı, sanki ruh kopmak için çırpınıyormuşçasına, kızgın bir solukla sarsılan kaburga kemiklerinin tüyler ürpertici atışları olmasa, şimdiden ölü sanılabilirdi. M. Canivet dalgın dalgın meydana bakarken, Félicité haçın önünde diz çöktü, eczacı bile hafiften dizlerini büktü. Bournisien, yüzü yatağın kıyısına doğru eğilmiş, arkasında, odada sürüklenen uzun cüppesi, yeniden duaya başlamıştı. Charles öte yandaydı, diz çökmüş, kolları Emma’ya doğru uzanmıştı. Ellerini tutmuştu, sıkıyordu, yüreğinin her vuruşunda yıkılan bir harabenin geri tepmesine uğramış gibi titriyordu. Hırıltı sertleştikçe, din adamı da dualarını hızlandırıyordu, duaları Bovary’nin boğuk hıçkırıklarına karışıyor, kimi zaman da bir yas çanı gibi acı acı çınlayan lâtince hecelerin boğuk mırıltısında her şey silinir gibi oluyordu.</span></p>

                                  <p class="calibre18"><span class="calibre6">Birdenbire, kaldırımın üzerinde bir kundura gürültüsü, bir deyneğin yeri sıyırışı duyuldu; bir ses yükseldi, türkü söyleyen, boğuk bir ses:</span></p>

                                  <p class="calibre2"><span class="calibre6">Güzel günlerin sıcağı Küçük kıza aşkı düşündürür.</span></p>

                                  <p class="calibre18"><span class="calibre6">Emma galvanize edilen bir ceset gibi doğruldu, saçları çözük, gözbebekleri kımıltısız, açık.</span></p>

                                  <p class="calibre2"><span class="calibre6">Çabuk toplayayım diye Orakla biçilen başakları,</span></p>

                                  <p class="calibre2"><span class="calibre6">Gider Nanette’ciğim eğile eğile Başakları veren toprağa.</span></p>

                                  <p class="calibre18"><span class="calibre6">— <span>Kör! <span>diye</span> haykırdı Emma.</span></span></p>

                                  <p class="calibre18"><span class="calibre6">Emma gülmeye başladı, dayanılmaz, şiddetli, umutsuz bir gülüşle, sonsuz karanlıklarda sefilin bir büyük korku gibi dikilen çirkin yüzünü görürcesine.</span></p>

                                  <p class="calibre2"><span class="calibre6">O gün zorlu bir yel vardı Kısa etek havalandı.</span></p>

                                  <p class="calibre18"><span class="calibre6">Bir sarsıntı döşeğin üzerine devirdi Emma'yı. Herkes yaklaştı. Emma ölmüştü.</span></p>

                                  <p class="calibre2"></p>

                                  <p class="calibre2"><span class="calibre6">NOTLAR:</span></p>

                                  <p class="calibre18"></p>

                                  <p class="calibre18"><span class="calibre6">Biçem:</span> <span class="calibre6">Gogol, <span>Ölü Canlarıını</span> düzyazı şiir olarak nitelendirmişti; Flaubert’in romanı da düzyazı şiirdir ama daha iyi örülmüş, dokusu daha sık, daha ince bir düzyazı şiir. Dosdoğru konuya girmek ve ilk olarak Flaubert’in ‘ve’ sözcüğünü önüne noktalı virgül getirerek kullanışına dikkatinizi çekmek istiyorum. <span>(İngilizce çevirilerde noktalı virgülün yerini bazan aksak bir virgülcük almaktadır ama biz noktalı virgülleri yerli yerine koyacağız) Bu <span>'noktalı virgül</span> — <span>ve</span> ardarda sıralanan olay, durum ya da nesnelerden sonra gelmektedir; noktalı virgül burada bir nefeslik bir ara yaratmakta, arkasından gelen, şiirli, melankolik ya da eğlenceli olabilen canlı bir ayrıntıyı işin içine katmayı mümkün kılmaktadır.</span> Bu Flaubert’in biçeminin kendine özgü bir niteliğidir:</span></p>

                                  <div class="calibre1">
                                    <p class="calibre2"><span class="calibre6">Evliliğin başlarında:</span></p>
                                  </div>

                                  <p class="calibre18"><span class="calibre6">Durmamacasma tarağına, yüzüklerine, atkısına dokunmaktan kendini alamıyordu; bazan yanakları üzerine, kocaman, ağız dolusu öpüşler konduruyor, bazan da çıplak kolu boyunca, parmaklarının ucundan omuzuna kadar, ufacık öpüşler <span>sıralıyordu;</span> ve Emma onu itiyordu, yarı güleç, yarı sıkıntılı, arkasına takılan bir çocuğu iter gibi.</span></p>

                                  <p class="calibre18"><span class="calibre6">İlk kitabın sonunda evlilikten sıkılan Emma:</span></p>

                                  <p class="calibre18"><span class="calibre6">Pazar günü, ikindi çanları çaldı mı ne kadar kederleniyordu! Dikkatli bir sersemlik içinde, çanın çatlak vuruşlarının bir bir çınlayışını dinliyordu. Çatılar üzerinde bir kedi ağır ağır yürüyor, güneşin solgun ışıkları altında sırtını kamburlaştırıyordu. Büyük yolun üzerinde, yel tozları sürüklüyordu. Bazı bazı uzaklarda bir köpek <span>uluyordu;</span> ve çan, eşit vuruşlarla, yeknesak seslerini sürdürüyor, sesi ovada kayboluyordu.</span></p>

                                  <p class="calibre18"><span class="calibre6">Leon’un Paris’e gidişinden sonra Emma penceresini açar ve bulutları seyreder:</span></p>

                                  <p class="calibre18"><span class="calibre6">Bulutlar, batıda, Rouen yönünde kümeleniyor, kara kara, kıvrım kıvrım parçaları hızla yuvarlanıyordu, duvara asılmış bir silâh takımının altın okları gibi, büyük güneş çizgileri geçiyordu arkalarından, boş göğün gri kısmında bir porselen aklığı vardı. Ama bir bora çıktı, kavakları eğdi, birdenbire yağmur başladı; yeşil yapraklar üzerinde hışırdadı durdu. Sonra güneş yeniden belirdi, tavuklar öttü; serçeler ıslak fundalıklarda kanat <span>çırpıyorlardı;</span> ve kumlar üzerinden akan sular bir akasyanın pembe çiçeklerini götürüyordu.</span></p>

                                  <p class="calibre18"><span class="calibre6">Emma ölmüş, yatıyor:</span></p>

                                  <p class="calibre18"><span class="calibre6">Emma’nın başı sol omuzunun üzerine eğilmişti. Ağzının köşesi açık duruyor, yüzünün alt yanında kara bir oyuk gibi görünüyordu; <span>baş parmakları</span> avuçlarının içine doğru bükülmüştü; kirpiklerine bir çeşit ak toz serpilmişti; gözleri, ince bir perdeye benzeyen, yapışkan bir solgunlukla kaybolmaya başlıyordu, üzerine örümcekler ağ örmüşlerdi sanki. Çarşaf, göğüslerinden dizlerine kadar oyuluyor, ayak parmaklarının ucunda <span>dikleşiyordu;</span> ve Emma'nınüstüne sonsuz kitleler, korkunç bir ağırlık çöküyormuş gibi geliyordu Charles'a.</span></p>

                                  <p class="calibre18"><span class="calibre6">Flaubert’in biçeminin ‘ve’ kullanımının kimi örneklerinde ana çizgileriyle beliren başka bir özelliği de ‘kat kat açılma’ yöntemidir deyim yerindeyse; görsel ayrıntıların ardarda, sıralı olarak dizilmesi, şunun ardından bunun gelmesi, şu ya da bu duygunun gitgide yoğunlaşarak birikmesi. Bunun iyi bir örneği ikinci kitabın başıdır. Burada sanki yanı başımızda bir film kamerası yürümekte ve katları henüz açılmamış bir doğa görünümünü aşamalı olarak gözler önüne sererek bizi Yonville’e götürmektedir:</span></p>

                                  <p class="calibre18"><span class="calibre6">Boissière'de büyük yoldan ayrılırsınız, Leux bayırının yukarısına kadar düz olarak devam edersiniz, oradan vadi görünür. Ortasından geçen dere, görünüşü farklı iki ayrı bölgeye benzetir vadiyi: solda her şey ot, sağda her şey ekindir. Çayır, basık tepelerden meydana gelmiş bir yastık altında uzanır, arkadan Bray toprağının otlaklarına bağlanır, doğuda yavaş yavaş yükselip, genişleyerek ilerler, göz alabildiğine, parça parça, sarışın buğday tarlaları serpilmiştir. Otların kıyısından akan su, çayırların ve tekerlek izlerinin rengini ayırır, böylece kır, kadife yakası gümüş şeritle çevrili büyük ve açılmış bir mantoya benzer.</span></p>

                                  <p class="calibre18"><span class="calibre6">Ufkun sonuna vardınız mı, SaintJean bayırının yukarıdan aşağı, değişik büyüklüklerde, uzun, kırmızı serpintileriyle çizgi çizgi olmuş, dik yamaçları ile Argeuil ormanının meşeleri serilir önünüzde; bu serpintiler yağmur izleridir, dağın boz rengi üzerinde, ince ağlar gibi beliren bu tuğla renkleri de çevredeki birçok maden suyu kaynağının varlığından ileri gelir.</span></p>

                                  <p class="calibre18"><span class="calibre6">Üçüncü bir özellik de —düzyazıdan çok şiire ait bir özellik—</span> <span class="calibre6">Flaubert’in duyguları ya da zihin durulmanın anlamsız konuşmalar aracılığıy</span><span class="calibre6">la vermesidir. Charles karısını yeni kaybetmiş, Homais onu bırakmamıştır.</span></p>

                                  <p class="calibre18"><span class="calibre6">Homais ıtır çiçeklerini sulamak için rafın üzerinden bir sürahi aldı.</span></p>

                                  <p class="calibre18"><span class="calibre6">— <span>Ah! <span>teşekkür</span> ederim, dedi Charles, çok iyisiniz!</span></span></p>

                                  <p class="calibre18"><span class="calibre6">Eczacının bu hareketiyle aklına gelen anı yığını altında boğuldu, bitiremedi.</span></p>

                                  <p class="calibre20"><span class="calibre6">O <span>zaman, sıkıntısını dağıtmak için, Homais biraz bahçevanlıktan sözetmeyi uygun gördü; bitkileri susuz edemezdi. Charles bunu doğru bulduğunu göstermek için başını eğdi.</span></span></p>

                                  <p class="calibre20"><span class="calibre6">— <span>Zaten, güzel günler de geri dönmek üzere.</span></span></p>

                                  <p class="calibre20"><span class="calibre6">— <span>Ya, dedi Bovary.</span></span></p>

                                  <p class="calibre20"><span class="calibre6">Eczacı söyleyecek başka bir şey bulamadı, camekânlı bölmenin küçük perdelerini usul usul aralamaya başladı.</span></p>

                                  <p class="calibre20"><span class="calibre6">—</span> <span class="calibre6">Bak, M. Tuvache geçiyor.</span></p>

                                  <p class="calibre20"><span class="calibre6">Charles da elinde olmadan tekrarladı:</span></p>

                                  <p class="calibre20"><span class="calibre6">— <span>M. Tuvache geçiyor.</span></span></p>

                                  <p class="calibre20"><span class="calibre6">Anlamsız sözler ama sayısız anlamlara açık.</span></p>

                                  <p class="calibre20"><span class="calibre6">Flaubert’in biçemini çözümlerken karşılaştığımız başka bir özellik de süreklilik gösteren, alışkanlık haline gelmiş bir eylem ya da durumun anlatımı olan, Fransızca’daki geçmiş zamanın <span>imparfait</span> (hikâyesi) biçiminin kullanılışıdır. İngilizce’de buna en yakın biçimler <span>'would'</span> (yapardı ederdi) ve <span>‘used to'</span> (yaklaşık, yapmak, etmek alışkanlığındaydı); yağmurlu günlerde şöyle şöyle yapma alışkanlığındaydı; sonra kilise çanları çalardı; yağmur dururdu vb. Proust bir yerde Flaubert’in zaman konusundaki, zamanın akışı konusundaki ustalığının <span>imparfait'</span>yi kullanışında belirginleştiğini yazar. Bu <span>imparfait,</span> der Proust, Flaubert’e zamanın sürekliliğini ve birliğini, bütünlüğünü dile getirme imkânı verir.</span></p>

                                  <p class="calibre20"><span class="calibre6">Çevirmenler bu konu üzerinde hiç kafa yormamışlardır. Bir sürü bölümde her şeyin, yinelendiği duygusu, Emma’nın yaşamındaki yavanlık duygusu —örneğin, Tostes’ daki yaşamını anlatan bölümde— İngilizce’ye gereğince aktarılamamıştır çünkü çevirmenler şuraya buraya bir ‘yapıyordu, ediyordu’ ya da ‘alışkanlığındaydı’ ya da bir dizi ‘yapardı, ederdi’ koymak zahmetine katlanmamışlardır.</span></p>

                                  <p class="calibre20"><span class="calibre6">Tostes’da Emma küçük köpeğiyle gezintiye çıkar:</span></p>

                                  <p class="calibre20"><span class="calibre6">Son gelişinden bu yana değişmiş bir şey olup olmadığını anlamak için ilk önce bütün çevreye bir bakıyordu.</span> <span class="calibre6">[‘baktı’ değil] <span>Yüksük otlarını, yaban turplarını, iri çakıl taşlarını çevreleyen ısırgan demetlerini, kapalı pancurları paslı demirler üzerinde çürüyüp ufalanan üç pencere boyunca yosun tabakalarını hep aynı yerlerde buluyordu.</span> [‘buldu’ değil] <span>Düşüncesi, önce bir erek gütmüyordu...</span></span></p>

                                  <p class="calibre18"><span class="calibre6">Flaubert çok eğretileme (metaphor) kullanmaz ama kullandı mı da, kullandığı eğretilemeleri duygu ve heyecanları roman kişilerinin kişiliklerine ters düşmeyecek biçimde aktarır. Leon’dan ayrıldıktan sonra Emma:</span></p>

                                  <p class="calibre18"><span class="calibre6">Bulanık bir biçimde her şeyin üstünde dalgalanan kara bir havaya bürülü gibi gördü dört yanı; keder, boş şatolarda kış yelleri gibi, hafif uğultularla işliyordu ruhuna.</span></p>

                                  <p class="calibre18"><span class="calibre6">(Kuşkusuz, sanatsal deha sahibi olsa Emma da böyle dile getirirdi kendi acısını).</span></p>

                                  <p class="calibre18"><span class="calibre6">Rodolphe, Emma’nın tutkulu yeminlerinden sıkılır:</span></p>

                                  <p class="calibre18"><span class="calibre6">Bu sözleri başkalarından da o kadar çok işitmişti ki onun için hiçbir özgünlükleri yoktu. Emma bütün sevgililere benziyordu; yeniliğin büyüsü yavaş yavaş bir elbise gibi düşüyor, her zaman aynı biçimleri taşıyan, aynı dili konuşan tutkunun değişmez tekdüzeliği çırılçıplak ortaya çıkarıyordu. Bu o kadar görmüş geçirmiş adam, sözlerin benzerliği altında duyguların benzemezliğini sezemiyordu. Çapkın ve satılık dudaklar da kendisine tıpkı böyle cümleler söylemiş olduğu için, bunların içtenliklerine kolay kolay inanamıyordu; bayağı sevgileri gizleyen şişirme söylevlerin şişini indirmeliydi, öyle düşünüyordu, sanki ruhun dopdoluluğu bazan en boş benzetmelerden taşmazmış gibi. Oysa taşardı; öyle ya, hiç kimse, hiçbir zaman gereksinmelerin görüşlerini, acılarını tam ölçüsüyle belirtemez; insan sözü, yıldızları duygulandırmak isterken, üzerinde ayılara göbek attıracak havalar çaldığımız bir çatlak kazandır.</span></p>

                                  <p class="calibre18"><span class="calibre6">(Flaubert’in metin denen şeyi oluşturmanın güçlüklerinden yakındığını duyar gibiyim)</span></p>

                                  <p class="calibre18"><span class="calibre6">Birlikte kaçacakları günün arifesinde Emma’ya veda mektubu yazmadan önce Rodolphe eski aşk mektuplarını karıştırır:</span></p>

                                  <p class="calibre18"><span class="calibre6">En sonunda canı sıkıldı, üstüne bir ağırlık çöktü, kutuyu dolaba götürdü.</span></p>

                                  <p class="calibre18"><span class="calibre6">— <span>Bir sürü palavra<span>!...</span> <span>diye</span> söyleniyordu.</span></span></p>

                                  <p class="calibre18"><span class="calibre6">Bu söz düşüncesinin özetiydi; çünkü hazlar, bir okul avlusunda öğrenciler gibi yüreğinin üzerinde öylesine tepinmişlerdi ki, artık hiçbir yeşillik bitmiyordu, buradan gelip geçenler, çocuklardan da gafildiler, çocuklar kadar da olamıyor, duvara kazılmış bir ad bile bırakmıyorlardı.</span></p>

                                  <p class="calibre18"><span class="calibre6">(Flaubert’in Rouen’daki eski okulunu yeniden ziyaret edişini görür gibiyim).</span></p>

                                  <p class="calibre2"></p>

                                  <p class="calibre2"><span class="calibre6">İMGE DÜZENİ:</span></p>

                                  <p class="calibre18"></p>

                                  <p class="calibre18"><span class="calibre6">Flaubert’in sanatçı gözüyle seçtiği, içlerine sızdığı, öbeklere ayırdığı duyu verilerini en olgun biçimleriyle kullanışına tanık olduğumuz birkaç betimleyici bölüm.</span></p>

                                  <p class="calibre18"><span class="calibre6">İhtiyar Rouault’un bacağını iyileştirmeye giderken Charles’ın atla ortasından geçtiği kır manzarası:</span></p>

                                  <p class="calibre18"><span class="calibre6">Düz ova göz alabildiğine uzanıyordu, çiftliklerin çevresindeki ağaç kümeleri, uzak aralıklarla, ufukta, gökyüzünün donuk renginde silinen bu büyük, boz yüzeyin üzerinde, kararmış, mor lekeler meydana getiriyorlardı.</span></p>

                                  <p class="calibre18"><span class="calibre6">Emma ile Rodolphe’un aşk buluşmaları:</span></p>

                                  <p class="calibre18"><span class="calibre6">Yapraksız yaseminin dalları arasında yıldızlar parlıyordu. Arkalarında, akan ırmağın sesini, arada sırada da ırmağın yamacındaki kuru sazların hışırtısını duyuyorlardı. Karanlığın şurasında burasında benek benek gölgeler şişkinleşiyor, bazan hepsi tek bir hareketle titriyor, or&gt; <span>lan</span> örtmek için ilerleyen kara dalgalar gibi kalkıp eğiliyorlardı. Gecenin soğukluğu birbirine daha sıkı sarılmalarına yol açıyordu; dudaklarının iniltileri daha bir güçlü geliyordu onlara; güçlükle seçebildikleri gözlerini daha büyük görüyorlardı, sessizlik ortasında konuştukları tek tük sözler, ruhları üzerine bir billur sesiyle düşüyor, devamlı titreşimlerle uzayıp gidiyordu.</span></p>

                                  <p class="calibre18"><span class="calibre6">Leon’un gözünden opera olayını izleyen gün, Emma handaki odasında:</span></p>

                                  <p class="calibre18"><span class="calibre6">Emma pazen bir penyuar giymiş, saç topuzunu eski bir koltuğun arkalığına yaslamışti; sarı duvar kâğıdı altın bir fon gibi duruyordu arkasında; açık başı, ortasındaki ak çizgisi, saç bağlarını aşan kulak uçlarıyla aynada görünüyordu.</span></p>

                                  <p class="calibre2"></p>

                                  <p class="calibre2"><span class="calibre6">AT İZLEĞİ</span></p>

                                  <p class="calibre18"></p>

                                  <p class="calibre18"><span class="calibre6">Romanda at izleğiyle karşılaştığımız yerleri bulup çıkarmak bütün <span>Madame</span> Bovary’nin bir özetini vermek demektir.</span></p>

                                  <p class="calibre18"><span class="calibre6">İzlek, «Charles ve ilk karısının bir gece kapının önünde duran bir atın çıkardığı gürültüyle uyanmalarıyla» başlar. Bacağını kıran ihtiyar Rouault’dan bir haberci gelmiştir.</span></p>

                                  <p class="calibre18"><span class="calibre6">Charles aradan bir dakika geçmeden Emma ile karşılaşacağı çiftliğe yaklaşırken bindiği at sanki Charles’la Emma’nın kaderlerinin gölgesini görmüş gibi şiddetle ürker.</span></p>

                                  <p class="calibre18"><span class="calibre6">Kamçısını ararken, kamçıyı bir un çuvalının arkasından çekip çıkarmaya çalışan Emma’ya yardım etmek ister ve ayağı takılarak onun üzerine abanmak zorunda kalır. (Freud, karanlık çağlardan kalma o şarlatan doktor, bu sahneye bayılırdı mutlaka.)</span></p>

                                  <p class="calibre18"><span class="calibre6">Sarhoş konuklar ayışığında düğünden dönerlerken, atları dörtnala gittiği için yoldan çıkan arabalar sulama İçin yapılan kanalların içine dalarlar.</span></p>

                                  <p class="calibre18"><span class="calibre6">Emma’nın yaşlı babası, genç çifti uğurlarken, yıllar önce kendi genç karısını eğerin arkasına bir yastık yerleşlitirek nasıl atının terkisine atıp götürdüğünü hatırlar.</span></p>

                                  <p class="calibre18"><span class="calibre6">Pencereden aşağı bakarken Emma’nın ağzından düşürdüğü çiçeği hatırlayın; taç yaprakları kocasının atının yelesinin üzerine düşer.</span></p>

                                  <p class="calibre18"><span class="calibre6">Emma’nın manastırla ilgili anılarından biri; rahibecikler ona bedenin iffeti ve ruhun kurtuluşu konusunda o kadar çok öğüt vermişlerdir ki, sonunda Emma da tıpkı «dizginleri iyice sıkılmış atlar» gibi yapmıştır; «dizginini çekip dururdu, gem dişlerinin arasından kayıp gitti.»</span></p>

                                  <p class="calibre18"><span class="calibre6">Vaubyessard’daki ev sahibi ona atlarını gösterir.</span></p>

                                  <p class="calibre18"><span class="calibre6">O ve kocası şatodan ayrılırlarken viskontla başka atlılar yanlarından dörtnala geçip giderler.</span></p>

                                  <p class="calibre18"><span class="calibre6">Charles, onu hastalarına götüren ihtiyar atın tırısıyla yetinir.</span></p>

                                  <p class="calibre18"><span class="calibre6">Emma’nın Yonville’deki handa Leon’la ilk sohbeti at konusuyla açılır. «Sen de benim gibi sürekli at sırtında olsaydın» der Charles. «Ama ata zevk için binmek çok güzeldir...» der Leon, Emma'ya yöneliktir sözleri. «Hem de çok güzeldir.»</span></p>

                                  <p class="calibre18"><span class="calibre6">Rodolphe, Charles’a ata binmenin Emma’ya çok iyi geleceğini söyler. Rodolphe’la Emma’nın koruda at sırtında yaptıkları aşk gezintisini Emma’nın amazon giysisinin uzun, mavi tülünün gerisinden seyrederiz demek yalan olmaz. Pencereden kendisine bakan çocuğun yolladığı öpücüğe kamçısını kaldırarak karşılık verişine de dikkat edin.</span></p>

                                  <p class="calibre18"><span class="calibre6">Daha sonra babasının çiftlikten yolladığı mektubu okurken, çiftliği hatırlar — kişneyen ve dörtnala koşan, koşan tayları.</span></p>

                                  <p class="calibre18"><span class="calibre6">Bovary’nin iyileştirmeye çalıştığı yamağın yumru ayağının <span>equinus</span> (at nalı biçimi) türünden oluşu da aynı izleğe grotesk bir çeşni katar.</span></p>

                                  <p class="calibre18"><span class="calibre6">Emma, Rodolphe’a armağan olarak güzel bir binici kırbacı verir. (İhtiyar Freud karanlıkta kıs kıs gülüyor.)</span></p>

                                  <p class="calibre18"><span class="calibre6">Emma’nın Rodolphe’la yeni bir yaşam kurma düşü gündüz gözüyle gördüğü düşlerden biriyle başlar: «dörtnala koşan dört atın nal şakırtıları eşliğinde çeker gider» İtalya’ya.</span></p>

                                  <p class="calibre18"><span class="calibre6">İki kişilik, iki tekerlekli mavi bir araba, hızlı bir tırıs tutturmuş atlarıyla Rodolphe’u Emma’nın yaşamından alır götürür.</span></p>

                                  <p class="calibre18"><span class="calibre6">Başka bir ünlü sahne — o kapalı at arabasındaki Emma ve Leon. At izleği oldukça bayağılaşmıştır artık.</span></p>

                                  <p class="calibre18"><span class="calibre6">Son bölümlerde Yonville ve Rouen arasında sefer yapan yolcu arabası Hirondelle, Emma’nın yaşamında oldukça önemli bir rol oynamaya başlar.</span></p>

                                  <p class="calibre18"><span class="calibre6">Rouen’da viskont’un siyah atı şöyle bir görünüp kaybolur Emma’nın gözüne; bir anı...</span></p>

                                  <p class="calibre18"><span class="calibre6">Rodolphe’a yaptığı son trajik ziyarette Rodolphe, Emma'nın para isteğine parası olmadığını söyleyerek karşılık verince Emma alaylı sözler söyleyerek Rodolphe’un binici kırbacının üzerindeki pahalı süslemelere işaret eder. (Karanlıktaki kıkırdama artık iblisçe bir hal almıştır.)</span></p>

                                  <p class="calibre18"><span class="calibre6">Emma’nın ölümünden sonra, bir gün Charles yaşlı atını —elinde kalan son şey— satmaya gider ve Rodolphe’la karşılaşır. Artık Rodolphe’un karısının âşığı olduğunu bilmektedir. At izleği burada sona erer. Simge midir derseniz, günümüzdeki üstü açılır kapanır otomobillerden daha simgesel değildir bence at.</span></p>

                                  <p class="calibre2"></p>

                                  <p class="calibre2"></p>

                                  <p class="calibre2"></p>

                                  <p class="calibre2"></p>

                                  <p class="calibre2"></p>

                                  <p class="calibre2"></p>

                                  <p class="calibre2"></p>

                                  <p class="calibre2"></p>

                                  <p class="calibre2"></p>

                                  <p class="calibre2"></p>

                                  <p class="calibre2"></p>

                                  <p class="calibre2"></p>
                                </div>
                              </div>
                            </div>
                          </div>
                        </div>
                      </div>
                    </div>
                  </div>
                </div>
              </div>
            </div>
          </div>
        </div>
      </div>
    </div>
  </div>
</body>
</html>