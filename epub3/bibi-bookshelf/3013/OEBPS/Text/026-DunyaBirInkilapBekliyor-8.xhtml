<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>026-DunyaBirInkilapBekliyor-8</title>
  <link href="../Styles/026-DunyaBirInkilapBekliyor.css" rel="stylesheet" type="text/css" />
</head>

<body id="x026-DunyaBirInkilapBekliyor" xml:lang="tr-TR">
  <div class="Basic-Text-Frame">
    <p class="TocStyle" id="toc_marker-9" xml:lang="tr-TR"></p>

    <p class="Normal para-style-override-3"><span class="char-style-override-1" xml:lang="tr-TR">B</span><span class="Normal char-style-override-13">u konferans, çok defa alışılan siyasî ucuz bahisler etrafında heyecan kabartma konuşması değildir. Sâf fikir ve bediî heyecan... Gayemiz bu... Bunun için, zannediyorum, lûtfedip buraya gelenler, sadece bir fikir ve bediî heyecan adına beni dinlemek zahmetine katlanacaklar...</span></p>

    <p class="Normal para-style-override-2"><span class="Normal char-style-override-13">Evvelâ ruh, sonra muvazene...</span></p>

    <p class="Normal para-style-override-2"><span class="Normal char-style-override-13">Ruh nedir? Ezelî ve ebedî bilmece... İnsan yeryüzüne ayağını attı atalı bu suâli soruyor; ve bu suâlin cevabını bugün, 20’nci asırda, mutlaka her hâdiseye hâkim, fakat mutlaka kanunları bilinmeyen şey diye veriyor. Ruh; madde üstü, maddeye hâkim, lâtif ve şekilsiz unsur... Maddeyi aşan, maddeyi fıkırdatan ve en büyük hüviyeti görünmez ve görülmez, bilinmez ve kavranmaz oluşu...</span></p>

    <p class="Normal para-style-override-2"><span class="Normal char-style-override-13">Birşeyin bilinmezliği içinde bir “bilinir” tarafı olmak gerekir. Sırların izahı böyle... Sır, bilinmezliği içinde bilinendir. Bir mısramı hatırlıyorum:</span></p>

    <p class="Normal para-style-override-2"><span class="Normal char-style-override-13">“Bildim seni ey Rab, bilinmez meşhur!”</span></p>

    <p class="Normal para-style-override-2"><span class="Normal char-style-override-13">Ruh, bütün eşyayı saran, mânalar âleminin merkezi olmak gerek... Öyle bir merkez ki, bütün madde, emrinde... Madde tamamı ile ona tâbi...</span></p>

    <p class="Normal para-style-override-2"><span class="Normal char-style-override-13">Şu, göz dediğimiz âlet var ya; o ne belâlı şey, ne aldanıcı vasıta!..</span></p>

    <p class="Normal para-style-override-2"><span class="Normal char-style-override-13">Denizden bir maşrapa su alınca, bütün denizi almış olmak iddiası kadar sınırlı bir vasıta... O, maşrapayı deniz sanır. İşte maddeci ile ruhcu arasındaki en büyük fark... Tasavvufta Allahın niçin gaip olduğuna dair bir teşhis vardır: “Allah zuhurunun şiddetinden gaiptir!” İşte gözün gururu ve ahmaklığı!..</span></p>

    <p class="Normal para-style-override-2"><span class="Normal char-style-override-13">O günahsız âlet, sahibine göre değişiyor, Sahibinin –ruhu kastederek söylüyorum– gözü ile, kulağı ile, bütün fakülteleri ile maddeye bakan insan, bir şeyin farkındadır ve duygusundadır ki, gördüğü her şeyin bir ötesi vardır. Maddenin kesafetten letafete doğru seyri gibi, herşey o öteye doğru akmaktadır. İmam-ı Rabbani’nin tabiri ile “–İnnallahe yetecellâ, sümme vera-ül-vera...” Allah, ötelerin ötesinde, namütenahi ötenin ötesinde... İşte ruh maddenin letâfete doğru gidişi içinde ve esrarı öteden öteye intikâl ettirişi içinde Allah’la insan arasında, insana tevdi edilmiş en büyük emanet...</span></p>

    <p class="Normal para-style-override-2"><span class="Normal char-style-override-13">Gökler ruh dolu... İnsansa, ayağı toprakta, başı gökte, toprakla gök arasındaki muadeleyi çözmeye ve memuriyetini tayin etmeye vazifeli, herşeyi toplayıcı ve eşref mahlûk... Bir Hadîs-i Kudsî şöyle söylüyor, Allah’ın diliyle: “Ben insanın en büyük sırrıyım; ve insan benim en büyük sırrım!..”</span></p>

    <p class="Normal para-style-override-2"><span class="Normal char-style-override-13">Buraya kadar ruhu anlatmış değiliz. Ruhu anlatmaya doğru –ki anlatılmaz olduğunu evvelâ söyledik– bir plân çizdik. Allah’ın Resûlü nübüvvetlerini ilân ettikleri zaman, yahudiler toplanıyorlar ve kendisinin Nebî olup olmadığını anlamak için sorular yöneltiyorlar. Bu soruların bir tanesi, “ruh nedir?” suâli... Mühlet istiyor Allah’ın Resûlü ve âyet geliyor. Meâli: “De ki ruh, Allah’ın bir emridir ve insanlar ondan çok az şey bilecektir.”</span></p>

    <p class="Normal para-style-override-2"><span class="Normal char-style-override-13">Asırlar sonra bütün hikmetleri ruhta toplayan Batı felsefesi ve (Bergson) ekolü, Kur’ân’ın bu ifadesindeki inceliğe yaklaşmış gibidir. (Bergson), ruhu, bilinmeden bilinen şey diye tarif eder ve bütün hikmetleri onda bulur. Ruhun bilinmezliği içinde tam tarifini tasavvuftan başka yerde bulamayız. Tasavvuf, Resûlün bâtınıdır, şeriat onun zâhiri olduğu gibi... Bütün dâva Resûlün ruhunda erime, o ruha bürünme dâvası, onu örnek alma dâvası... Tasavvuf insanı derinliğine fethetme ilmidir. Bakınız tasavvufta ruh nedir? Kalb dediğimiz şu et parçası üstüne taalluk etmiş bir nur, bir lâtife... Lâtif olan şey mânasına lâtife... Ruh orada yalnız değil, nefs, ruhun (anti-tez)i olarak oraya taalluk etmiş bulunuyor. Ruh ile nefs, kalbin hakikatini teşkil ediyor. Ruh ve nefs...</span></p>

    <p class="Normal para-style-override-2"><span class="Normal char-style-override-13">Nefs, arapçada şahane bir kelimedir ve garp lisanlarının hiç birinde yoktur. Nefs, zat mânasına her lisanda mevcut, fakat arapçadaki nefs olarak, ruhun mâkûs kutbunun ifadesi olarak, tek ve şâhane mefhum ve yalnız arapçada mevcut...</span></p>

    <p class="Normal para-style-override-2"><span class="Normal char-style-override-13">Ruh, bütün iyiliklerin, olgunlukların ve güzelliklerin merkezi... Nefs ise bütün inkârların, bütün kötülüklerin... Fakat o da ruhun bir ters tezahürü halinde onun mukabil kutbu... Ondan ayrılmıyor ve insanda toplanıyor, kalb hakikatini meydana getiriyor. Ruhu saf mânasiyle, ilmî mânasıyle, dinî mânasıyle alıyoruz. Kalbin hakikatı budur!</span></p>

    <p class="Normal para-style-override-2"><span class="Normal char-style-override-13">Şimdi kalbde toplanan, Fransızların (düalite) dediği, ikilik halinde birbirinin tersi ve yüzü, fakat bir ahenk içinde iki his merkezi hasıl oluyor ve bunun ahenginden kalb hakikati meydana geliyor.</span></p>

    <p class="Normal para-style-override-2"><span class="Normal char-style-override-13">Kalbteki nur... Şimdi nur üzerinde duracağız. Bu da ne muazzam mefhum. Nur... Işığın ötesi... Işık nurun belki ayak izi, kendisi değil... Işık ne kadar harikalaşırsa harikalaşsın, bir madde parçası... Işığın, izini verip de kendisini göstermediği şey nur! Denilebilir ki ışık nurun gölgesi... Kalbimizde bir nur var; ruh işte budur. O nur olmasa hiçbir şey mümkün olamaz. Göz onunla görüyor, kulak onunla duyuyor, insan o nurla seziyor, düşünüyor ve hareket ediyor. İnsana basit gibi gelen bu ifade çile çekenler için ne büyük mâna ifade eder?</span></p>

    <p class="Normal para-style-override-2"><span class="Normal char-style-override-13">Akıl ne kadar küçüktür! Sırma kaftanlı cüce!.. Biraz sonra ruh ile aklı bir arada kısaca göreceğiz. Nitekim Kur’ân’da, Allah kendisini; “Semaların ve arzın nuru” olarak ifade eder. O, nurun ötesi... Çünkü hiçbir şey, O değildir. Ondandır, ama O değildir... Burada tasavvufun çok ince bir noktası var. İnsandaki ruh Allah’ın nurundan, kulunda, en üstün mahlûku olan insanda, bir akisten, bir sıçrayıştan ibaret... Ruhu, ruhla, ruhî sezişle izah ediyoruz; yoksa bu dâvayı akılla çözmenin imkânı yok...</span></p>

    <p class="Normal para-style-override-2"><span class="Normal char-style-override-13">Bütün ilâhî sırlar ruhta... Bu işin de en büyük kahramanları tasavvuf ehli... Velîler, yani Resûlullah’ın bâtın yoluna bağlı olanlar... Onlar ruhun topoğrafyasını bir harita katiyeti ile çıkarmışlardır. Ve insanı genişliğine değil, derinliğine vâhid hakikat üzerinde hudutsuz incelemişler, son merhalesine kadar götürmüşler ve tarif etmişlerdir. Ruh, ilâhî nurdan bir akis olunca insanda azîm bir mesuliyet doğuyor. Allah’ın emanetini yerine koyma mesuliyeti... Nitekim Allah Kur’ân’da bunu da bir âyetle ifade ediyor:</span></p>

    <p class="Normal para-style-override-2"><span class="Normal char-style-override-18">“Emaneti dağlara, taşlara teklif ettik; çekindiler, sakındılar, almayız dediler! İnsan ki zalûm ve cehuldür, kabûl etti, aldı.”</span></p>

    <p class="Normal para-style-override-2"><span class="Normal char-style-override-13">Bu da, insanın, bir kutbu ile ne büyük bir memuriyete namzet olduğu, bir kutbu ile de hiçbir mahlûkun düşemiyeceği sefalete namzet olduğunu gösterir. Bunun içindir ki Allah, zıt kutba bağlı olanlara “Belhüm adal – Hayvandan aşağı” sıfatını vermiştir. Bunlar nefs kutbuna, öbürleri ruh kutbuna bağlı olanlar...</span></p>

    <p class="Normal para-style-override-2"><span class="Normal char-style-override-13">Buraya kadar ruhu, dinî ve tasavvufî plânda anlattık. Bir de ruhun umumî tefekkür plânında anlaşılır şekli var; şimdi ona döneceğiz.</span></p>

    <p class="Normal para-style-override-2"><span class="Normal char-style-override-13">Ruh fikri, insanî tefekkürün ilk metinlerini ve numunelerini elde ettiğimiz Yunan’dan, hattâ Çin’den, Hint’ten beri daima insana hâkim olmuş, hiçbir zaman kanavası çizilememiş, tesbit edilememiş, ama insanda en haysiyetli bir duyguyu temsil etmiş ana düşünce... Geceyi gündüz, hayatı ölüm, gençliği ihtiyarlık, teki çift takip ediyor. Bu ahenk içinde ruh sabit olarak, zamanın üstünde, mekânın üstünde bir kuvvet halinde hissediliyor ve ebediyeti de böylece duyuluyor. Bunun içindir ki, ruhumuzda, biri inanmaya ve tasdike, birisi de inkâra ve tekzibe memur iki fakülte beliriyor: Ruh ve nefs...</span></p>

    <p class="Normal para-style-override-2"><span class="Normal char-style-override-13">Bütün kavga bundan, bu ikilikten, bu zıtlıktan çıkıyor. Bunu böyle görünce, yani eşyanın birbirinin zıtları içinde tezahürüne bakınca, ruhun bir aksi, yankısı halinde eşyayı anlıyoruz. Tarihte büyük ruhçular, (Sokrat), (Eflâtun), İmam-ı Gazali, (Paskal), (Bergson) ve (Blondel) gibiler olarak ifade edilebilir. (Sokrat), eski Yunan cemiyetinde –ki muvazene bahsinde onun ne kadar dengeli bir cemiyet olduğunu göreceğiz– insanların madde plânına ve madde plâstikasına, yani maddenin dış kabartmalarına bağlılığını şiddetle yermiş, putlara inanmamış, onların dış görünüşlerine bağlı (Sofistik) mantığı çiğnemiş, üstün ruh mantığına çıkmaya çalışmış ve büyük metodu getirmiş insan... Fakat onun talebesi (Eflâtun), doğrudan doğruya ruhçu... O, bir üstün fikirler âlemi tasavvur eder ve bütün maddeyi fikirler âleminin imzası halinde görür. (İdealizm) budur.</span></p>

    <p class="Normal para-style-override-2"><span class="Normal char-style-override-13">İmam-ı Gazali, akıl yolundan kemâli araya araya nihayet aklı iflâs ettirmiş; dünyanın en büyük kafa buhranını çekmiş, büyük idrak kahramanı... Öyle ki, bastığı yere bile inanamaz, içtiği bir damla suyu bile hazmedemez hale gelir.</span></p>

    <p class="Normal para-style-override-2"><span class="Normal char-style-override-13">Ve der ki:</span></p>

    <p class="Normal para-style-override-2"><span class="Normal char-style-override-13">“– Herşey ruhtan ibaret; ruh ise Allah ve Resûlünün ruhu... Ona teslim olmaktan başka çare yoktu, ben de teslim oldum ve kurtuldum!”</span></p>

    <p class="Normal para-style-override-2"><span class="Normal char-style-override-13">(Paskal) da İmam-ı Gazali’ye benzer. Dokuz yaşında riyazî keşifleri olan Paskal, akılla bir hayli uğraştıktan sonra nihayet aklı yırtar. Akıldan akıl üstü bir mıntıkaya geçer, buhran halindeyken bir ışık görür. Tam teslim olur, herşeyi ruhta bulur, aklı onun bir hademesi telâkki eder. Yine tekrar edeyim; der ki:</span></p>

    <p class="Normal para-style-override-2"><span class="Normal char-style-override-13">“–Bana Allah gerek, filozofların anlattığı değil, peygamberlerin haberini getirdiği Allah...”</span></p>

    <p class="Normal para-style-override-2"><span class="Normal char-style-override-13">Ve sayar, “İbrahim’in, Musa’nın, İsa’nın...” Bütün bunların bağlı olduğu son Resûle gelince, susar. Rehbersiz, mürşitsiz olduğu için nasibini almadan gider. İslâm’a bu kadar yaklaştığı halde, son anda gemiyi kaçırır. Tıpkı tam atlanacağı anda gemiyi kaçırmanın hali...</span></p>

    <p class="Normal para-style-override-2"><span class="Normal char-style-override-13">(Bergson), insanî seziş ve anlayış fakültesinin sadece ruhta olduğunu laboratuar katiyetiyle isbat etmiş, 20. asrın en büyük filozofudur. O güne kadar düşünce meydanına hâkim olan akılcılar, (Bergson)dan sonra perişan olmuşlardır!..</span></p>

    <p class="Normal para-style-override-2"><span class="Normal char-style-override-13">(Blondel), Fransa’da katolikliğin koyu destekçisiydi. “Aksiyon” isimli eserin sahibi... Ruhun tecellisini aksiyonda görür. Herşeyi, faaliyette, hamlede, harekette bulur, onun da motorunu ruh olarak gösterir. Fransa’da bu mektebin adı, yani katolikliği ihya mektebinin adı (Modernizm)dir, yeniciliktir. Aynı işi burada yaptığımız halde adımız gericidir!.</span></p>

    <p class="Normal para-style-override-2"><span class="Normal char-style-override-13">Nihayet ruh üzerinde fikrî ve umumî hüküm şudur: Bir mâna merkezi ki, madde cümbüşlerine kadar herşey onun emrinde ve her sır onda...</span></p>

    <p class="Normal para-style-override-2"><span class="Normal char-style-override-13">Bir şiirimde şu dört mısra vardır:</span></p>

    <p class="Normal para-style-override-2"><span class="Normal char-style-override-19">Ne yalanlarda var, ne hakikatta,</span></p>

    <p class="Normal para-style-override-2"><span class="Normal char-style-override-19">Gözümü yumdukça gördüğüm nakış.</span></p>

    <p class="Normal para-style-override-2"><span class="Normal char-style-override-19">Boşuna gezmişim, yok tabiatta,</span></p>

    <p class="Normal para-style-override-2"><span class="Normal char-style-override-19">İçimdeki kadar iniş ve çıkış...</span></p>

    <p class="Normal para-style-override-3"><span class="Normal char-style-override-13">&nbsp;</span></p>

    <p class="Normal para-style-override-2"><span class="Normal char-style-override-13">Bütün bu kâinata, bu madde âlemine, bir üstün ruhun, küllî ruhun beyaz perdeye akseden projeksiyon levhası gözü ile bakabiliriz. Bütün bu kâinat, görünen ve görünmeyen mevcudu ile küllî ruhun emrinde bir filmden başka birşey değildir. Kendisiyle yoktur, onun billûrlaşması halinde vardır.</span></p>

    <p class="Normal para-style-override-2"><span class="Normal char-style-override-13">Gelelim ruh muvazenesine:</span></p>

    <p class="Normal para-style-override-2"><span class="Normal char-style-override-13">Muvazene, nisbetler arasındaki ahenk demektir. Bunu en güzel bir banka muhasebesi ifade eder. Banka muhasebesi büyük bir nizam tablosudur. Hesaba geçen herşey bir zimmetse, mukabilinde bir matlubu vardır. Bir buraya, bir öteki tarafa geçince, bütün zimmetler ve matluplar iki müsavi halinde toplanır. İşte bu, banka muhasebesinin belirttiği nisbet ölçüsü, muazzam muvazene fikrine en parlak misal...</span></p>

    <p class="Normal para-style-override-2"><span class="Normal char-style-override-13">Terazi... O ne güzel ahenk belirtisi... Vezinler birbirine uyunca ibre ortada durur ve ölçü teşekkül eder. Terazi bir şiirdir. Müzik, sesler arasında bir nisbet; mimarî, biçimler arasında bir kıyas ahengi...</span></p>

    <p class="Normal para-style-override-2"><span class="Normal char-style-override-13">Muvazene budur.</span></p>

    <p class="Normal para-style-override-2"><span class="Normal char-style-override-13">Dümdüz bir çizgi üzerinde uçan bir kuş tasavvur edelim. O ne ahenk!.. Kanatları üzerinde süzülüşü, Allah’tan aldığı hisle, fikir üstü fikir halinde belirttiği o hayvânî ruh... O ne ahenk ve ne çarpıcı nizam harikası... Suda bir tekne, her şeyden evvel muvazene hesabını gösterir. İpteki cambaz da... Sonsuz misal verebiliriz. En güzel misalimiz de şudur: Yemek yiyoruz, birtakım unsurlardan ibaret bu yemek; yağ, şeker, yumurta, şu bu... Aralarında bir nisbet var ki, nisbet tutar tutmaz meydana muazzam bir muvazene geliyor ve lezzet doğuyor. Lezzet bir muvazene ifadesidir ve ruh o lezzetin merkezi... Bütün bu dünya muvazenelerinin içinde lezzet halinde vücudunu duyduğumuz ruhtur.</span></p>

    <p class="Normal para-style-override-2"><span class="Normal char-style-override-13">Ne oluyor şimdi netice?</span></p>

    <p class="Normal para-style-override-2"><span class="Normal char-style-override-13">Muvazene, ruhun başlıca kanun ve vasfı oluyor. Şimdi temel noktaya geldik: Ruh bir muvazene âmili... İhtişamlı bir muvazene vâhidi... Her şeyin ondan işaret verip de onun gâipte kaldığı esasî bir vâhid...</span></p>

    <p class="Normal para-style-override-2"><span class="Normal char-style-override-13">Estetiği ele alalım; güzellik ilmi... Her güzel şey muhteşem bir muvazenenin ifadesidir. Bir at görüyoruz; cins bir at; hayran oluyoruz çizgilerine. Bir güzel kadın, güzel bir eşya... İşte bunları güzel gösteren teşekküllerindeki muvazenedir.</span></p>

    <p class="Normal para-style-override-2"><span class="Normal char-style-override-13">Din inceliklerinde bütün hikmet muvazenede toplanıyor. Bu inceliği içtimaî meselelerde de göreceğiz.</span></p>

    <p class="Normal para-style-override-2"><span class="Normal char-style-override-13">Dinde kibir en büyük günahtır, fakat zillet de kötü bir şey... Vakar ise güzel... Çünkü kibirle zillet arası muvazene hali... Daha böyle birbirine zıt neler var ki muvazenesini bulduğu zaman ruha büyük hakikat ufku açılıyor. Meselâ, ruhbaniyet bizde haram, bizde yok! Çünkü nefs o kadar korkunç bir köpek ki, kendisini sıktığınız zaman bu işkenceden hazzediyor ve bir nevi esaret şehvetine düşüyor, yine nefs meydana çıkıyor. Hıristiyanlardaki ruhbaniyet, nefsi kıra kıra gene nefsaniyeti ortaya çıkarmanın mektebidir. Bizde böyle değil... Bizde nefsin hakkını vererek onu ruhun emrine almak var... Abdulkadir Geylani bir gün nefsinin ağzından köpek şeklinde çıktığını görür. Nefs yürür, orada duran yemeğe doğru gider. O zaman Abdulkadir Geylanî şöyle der: “ Nihayet ağzımdan çıktın; bir daha seni içime almayacağım.” Bu sırada bir hitap duyulur: “Nefsini içine al, biz seni onunla seviyoruz!” Dâva nefsi atmak değil, nefsi adam etmektir. Dinin ne kadar büyük bir hikmet ve hakikat ifade ettiğini nefse giran gelmesinden anlayabilirsiniz. Şeriat ne kadar muazzam, ne kadar aziz ki, nefs onu hiç sevmez. Bu incelikleri sezenler gerçek imana kavuşur ve nefsi anlar. Demek ki dinde yine muvazene şart oluyor. Şimdi konferansımızın ünvanı olan ruh muvazenesinden ne kastettiğimizi söyleyeceğiz. Ruhun vazifesi inanmaktır ve inandığı şeyle yoğurmuya memur bulunduğu fert ve cemiyet arasında muvazene kurmaktır!..</span></p>

    <p class="Normal para-style-override-2"><span class="Normal char-style-override-13">Ruhi muvazene hem fertte, hem de cemiyette olacak... Fertte ruh muvazenesi, ferdin fert olarak olgun hale gelmesi... Yani, inandığı ile eseri ve işi arasında bütün nisbetleri, âhenkleri kurmuş olması... Cemiyette ruhî muvazene: Bir toplum hâlinde aynı âhenk kemâlini ifade etmek ve muvazenesiz cemiyetlere doğru akın, fetih, sirayet hakkı kazanmak... Nerede kuvvetli bir cemiyet görürseniz, orada muazzaz bir ruh muvazenesi bulursunuz. Fertlerinde ve kendisinde... Cemiyette aşk ve imar, hamle ve iş (potansiyel)i... Tıpkı deminki müzik misâlinde olduğu gibi... Unsurları arasındaki alâka ve rabıtayı buldu mu, o cemiyet kurtulmuş ve dışarıya sarkma hakkına ermiştir.</span></p>

    <p class="Normal para-style-override-2"><span class="Normal char-style-override-13">Muvazeneler de derece derece... Bir bataklıkta da muvazene var; göğün üstünde de... Muvazene olmayan yerde hayat yürümez. Hak veya bâtıl, her inanış, bir muvazene doğurur. Aşağı veya üstün... Bugün bazı Avrupalı mütefekkirlerin iddiasınca Batıda ve memleketimizde son derece artan ruh hastalıkları, sadece iman yokluğundan doğuyor. İnanamıyan insan hasta olup, devrilip gidiyor. Çünkü muvazenesini kuramıyor.</span></p>

    <p class="Normal para-style-override-2"><span class="Normal char-style-override-13">Şimdi eski cemiyetlere bakalım: Eski Yunan, harikulâde bir muvazeneye sahip, kendi inanışına göre... Bu muvazene devrini onda, (Perikles) zamanında görüyoruz. (Attik) dedikleri devir... Tiyatrosuyle, felsefesiyle, ilmiyle, her şeyiyle... (Solon) gibi bir hakim, devlet reisi mevkiindeki insanıyle, hem ruhu, hem bedeni besleyici, dengeli talim ve terbiyesiyle...</span></p>

    <p class="Normal para-style-override-2"><span class="Normal char-style-override-13">Eski Roma, azîm bir nizam örneği... Bunlar, ille de hak veya bâtıl olma meselesinde aranmaz. Bâtılda da bir muvazene olduğunu söyledim. Eski Roma’nın (Stoisizm) ahlâkı, kendini bütün dünyaya hâkim görme şuuru yürüdüğü müddetçe, inandığına bağlı olduğu müddetçe Roma, Roma olarak kaldı. Fakat bütün dünyayı sarıp da müstemlekelerinden gelen kötü ahlâk, gurur ve rehavete düşer düşmez, derhal muvazene bozuldu. Büyük muvazeneler bozulunca sukutlar da büyük olur. İşte bizim bugünkü halimiz!..</span></p>

    <p class="Normal para-style-override-2"><span class="Normal char-style-override-13">En büyük muvazeneyi Batıda; (Rönesans)tan sonra, 19. asır ortalarına kadar Avrupa’da görüyoruz. Akılda eski Yunan’a gitmek, nizamda Roma’ya erişmek; ve ahlâkta, hassasiyette Hıristiyanlığa yapışmak... Bu üç (faktör) ressamının, mütefekkirinin, heykeltraşının, mimarının eserindeki büyük ruhî muvazene karşısında hayran olmamak kabil değil... Ve 19. Asır ortalarına kadar, aşağı yukarı, muvazene hali devam etti.</span></p>

    <p class="Normal para-style-override-2"><span class="Normal char-style-override-13">Eğer sarsılmaz, başka yollarla varılmaz, bulunmaz, en büyük ve ilâhî muvazeneye tam bir misal istiyorsak; bunu İslâmın kendisinde görürüz. Düşünün İslâmın zuhur ettiği plânı... O devrin insanını, o devrin inkârını, o devrin bâtıl taassuplarını, putlarını... Peygamber nefesi bir üfleyişte bir kum tanesinin içine El-Hamra Sarayını yerleştirmiştir. Ve en büyük insanî ideâle yol açmıştır. En kısa zaman içinde İslâmın kumandanı, inancıyle, aksiyonu arasındaki âhenk ve muvazeneye örnek olarak, okyanusa çıkar, atını sürer denize ve “Allahım, şu denizi önüme çıkarmasaydın, ismini daha çok ileriye götürürdüm!” der. Bir avuç Arap atlısının mahvettiği İran ordusu, kendi başkumandanını muhakeme ederken başkumandan bir ok ister, oku alır, bir çekişte bir kayayı tuzla buz eder ve der ki; “Eğer ben bunların karşısında muvaffak olamadımsa, o halde kimse muvaffak olamaz! Çünkü bunlarda bizde olmayan bir şey var!” İşte o; ruh, ruh ve muvazenedir. Bu muvazenedir ki, Bağdat sitesini kurdu, (Rönesans) hareketini yapan Avrupalılara ilk metinlerini Arapça olarak teslim etti ve daha ne büyük eserler meydana getirdi.</span></p>

    <p class="Normal para-style-override-2"><span class="Normal char-style-override-13">Kanunî’ye kadar Osmanlı cemiyetinde bu muvazeneyi görürüz. İmanın, aşkın, vecdin, aksiyonuyle, hayat hikmetiyle, varlık sebebiyle bir arada âhenk ifade etmesi... Muvazene sembolü bir kuş gibi iki kanat üzerinde süzülüp mesafe alması... Bir Âşık Paşa, bir Süleyman Çelebi, Hacı Bektaş Velî, Yunus Emre, Emîr Buharî, Mevlâna, Zembilli, İbn-i Kemâl ve bütün, bildiğimiz ilk Padişahlar... Bunlar arasındaki âhenk, bunlar arasındaki mânada büyük mimarî haşmeti hemen hiçbir ülkede eşine rastgelinmez bir heybet belirtir. Öyle ki, Yıldırım gibi yanlış yolda giden bir Padişah, bir yanlışı yüzünden cemiyeti helâke götürdüğü halde, cemiyet bir doğruluşta, paramparça olmuş bir solucan durumunda iken, toplanıvermiş ve İstanbul’u fethetmiştir arkasından... Demek ki, o ruh var, o fert var ve o cemiyet var. Ruhun tam muvazene arzettiği cemiyet... Kanunî devrinde inhitatımız başlamakta olduğu veya başlamaya namzet olduğu halde büyük fertler arasındaki muvazeneyi de harikulâde olarak yerinde görüyoruz. Şeyhülislam, Ebusuud Efendi’dir; Şair, Bakî’dir; Amiral, Barbaros’tur; Mimar, Sinan’dır... Ne azîm muvazene!..</span></p>

    <p class="Normal para-style-override-2"><span class="Normal char-style-override-13">Peşinden muvazenesizlik, ruhun öz muvazenesini kaybetme devirleri gelir. Daha evvel bizde, bizden sonra Avrupa’da, ondan sonra gene bizde... Netice şurda toplanıyor ki, ruh muvazenesinin birinci şartı iman; aşk ve vecd halinde tezahüre geçmesi... Ve hiçbir maddenin lâyık olmadığı nezaket itinasiyle canlı tutulması ve korunması... Bu iman eskidi mi, bu iman kabuk tuttu mu, bu iman ezberciliğe döküldü mü, esnaflığa geçti mi, yerinde yeller esiyor ve hiçbir şey kalmıyor.</span></p>

    <p class="Normal para-style-override-2"><span class="Normal char-style-override-13">Şimdi size birdenbire haber vereyim ki, ruhî muvazenemizin bozulduğu devirlerde meydana çıkan bozgun devrimizin menfî kahramanı olan ham softa ve kaba yobaz bir muvazene suçlusudur. Çünkü dinin dış unsurlarını, hikmetlerini bilmeden müdafaa etmeye çalışmakta, tek kanat üzerinde uçmaya kalkmaktadır. Böylece basit tebliğde kalmakta ve ulvî telkine yanaşamamakta...</span></p>

    <p class="Normal para-style-override-2"><span class="Normal char-style-override-13">Avrupa’da 19. Asrın ortalarına kadar büyük muvazene yerinde devam etti. Hattâ Fransız İnkılâbına rağmen, birçok şeye rağmen... Fakat 19. Asırda müsbet bilgiler terakki edince, bir nevi akıl gururu başlayınca birçok keşifler birbirini takip edince ruh, sultasını, tahakkümünü kaybetmeye başladı. Ve feci bir iklimden işaretler göründü ufukta... Bugünün iklimi... İşte şair ki, cemiyetinin habercisidir, 19. Asır sonrası ikliminin kara bulutlarından nem kapmaya başlar. Elimizde iki tane büyük misal var, o türlü şairden... (Bodler) ve (Rembo)... “Hafakan ve İdeâl” şiiriyle (Bodler) gelmek üzere bulunan, bütün muvazenelerin kaybolduğunu haber veren dehşetli bir dünyanın habercisidir. “Fenalık Çiçekleri” ismindeki eserin sahibi, kötülük ifade eden zehirli ruhu içinde büyük bir haberciydi. (Rembo) da, “Sarhoş Gemi”siyle aynı... (Bodler) her yerde üstün nizamı arıyordu. “Orada her şey nizam ve güzellik...” meşhur mısralarından bir tanesi... Şaire tahtlar ve hâkimiyetler arıyor. (Rembo)ya gelince: O, suların ters aktığı ve üzerinde, boğulmuş, düşünen insanların gittiği bir cemiyet görmekte... Müsbet bilgi ve keşifler, o dakikada ruhun müthiş bir şahlanmasını gerektirmeliydi. Yoksa ruh hiçbir şeyden korkmaz ve hiçbir madde kapanına sıkıştırılamaz. Eğer Batı aynı müsbet bilgi terakkileriyle bir arada üstün tefekküre çıkabilseydi, maddeye hâkim bir dünya görüşü kurabilirdi. Öyle olmadı, müsbet bilgiler ruhun haklarını insandan çalmaya başladılar ve kendi kendilerini (idealize) etmeye koyuldular.</span></p>

    <p class="Normal para-style-override-2"><span class="Normal char-style-override-13">Makine, bir nevi, insanı burnundan yakalayan bir vahşet timsali halinde meydana çıktı. Makineyi putlaştırdılar, kendi eserlerine mahkûm oldular ve Avrupa o tarihten itibaren büyük hafakan devresine girdi. Bu arada bir de buhranın fikirde destekçisi bir (Froyd) çıktı ki, ruhu en basit ve kaba mânada maddeye irca eder ve birtakım ulvî hislerin kabûl edemiyeceği esaslara götürür. Her şeyi şehvete bağlar, çocuğun annesinin memesinden süt emmesini dahi şehvet diye gösterir. Birçok intiharlara sebebiyet vermiş ve Batının buhran devrinde buhran felsefesini temsil etmiş insanlardan biri...</span></p>

    <p class="Normal para-style-override-2"><span class="Normal char-style-override-13">Birinci Dünya Harbi, bu asırlık felâketi fâşetti. Birinci Dünya Harbine kadar, böyle, sendeleye sendeleye gelen Batı dünyası, ondan sonra, sade deri değiştirme değil, et ve kemik değiştirdi. Her şey allak–bullak oldu. İkinci Dünya Harbi bu kadarını yapamadı. Her memlekette eski ruhî nizam kayboldu ve müeyyideler eridi gitti. Şiir, insanın ancak 40 derece ateşle, içine doğan şeyleri kusarcasına ortaya dökmesi oldu. Müzik, vahşilerin musikisi... Mimarî; dört köşe kübiğin menşei, eski, ruh muvazenesini gösteren eserler yanında emeksiz ve zevksiz, basite, hiçe gitmenin çizgilerinden ibaret kaldı. Resim kâbuslarda bile insanın göremiyeceği birtakım efsanevî mahlûkların cehennem şekilleri... Dansa bakın, bir (vals) ile bugünün dansına!.. Böylece dünya büyük bir değişme geçirdi. Büyük hafakan devresi açıldı.</span></p>

    <p class="Normal para-style-override-2"><span class="Normal char-style-override-13">Komünizm ve materyalizm de 19. Asrın ortalarında yoğrulduğu halde 20. Asırda patlak verdi. Komünizm ile (materyalizm)e, Batının ruh muvazenesini kaybedişinin sefil bir muvazene iddiası içinde ilk tezahürü ve resmî (manifestasyon)u, nümayişi diyebiliriz. Komünizm –dâvamız şimdi komünizm değil– hudutsuza âşık insanın mahduda sığamayan ve hudutsuzu doldurumayan ruhunu tavla zarı kadar küçük ve sıkıntılı bir dünyaya davet etti. Her şeyi maddeye bağladı, ruhu inkâr etti ve ablak bir dünya getirdi. Bu dünya bâtıl, fakat tam bir sistem halinde geldiği için, aşağı, en aşağı, aşağının da aşağısında sahte bir muvazene kurmadı değil... Ve büyük mânada Batı muvazenesinin bozulmasına işaret teşkil etti. Nitekim (Bergson), en güzel teşhisi şöyle yaptı: “Komünizma, çaresini bulamayan, keşiflerine tahakküm etmek kudretini kaybeden Batılı entellektüelin intiharıdır.” (Bergson)un ifade ettiği bu intihar, komünizmin en mühim bir şairinde fiilen vaki oldu. Nazım Hikmet, (Mayakovski) isimli bu şairin çırağıdır... Yani kopyacısı...</span></p>

    <p class="Normal para-style-override-2"><span class="Normal char-style-override-13">Komünizma konferansımda bu bahis geçer. O konferansta derim ki: Bizde her şey taklit edilir ve taklit eden taklit ettiği adamın son oluşuna eremez de, terkettiği ilk oluşu üzerinde kalır. (Mayakovski) bir gün tabancasını çıkardı; masasına koydu ve birkaç satır yazdı; “Komünizmin getirdiği dünyaya inanmıyorum ve ruhumu kaybetmeye razı değilim!” Çekti, vurdu kendisini!..</span></p>

    <p class="Normal para-style-override-2"><span class="Normal char-style-override-13">Şimdi Türk cemiyetinde kaybolan muvazenelere gelelim:</span></p>

    <p class="Normal para-style-override-2"><span class="Normal char-style-override-13">Muvazene devrimizden sonra, üç devrimiz var:</span></p>

    <p class="Normal para-style-override-2"><span class="Normal char-style-override-13">1 – Tanzimata kadar gelen bozgun ve çürüme devrimiz...</span></p>

    <p class="Normal para-style-override-2"><span class="Normal char-style-override-13">2 – Tanzimattan Meşrutiyete, hattâ Cumhuriyete kadar taklit ve özeniş devrimiz...</span></p>

    <p class="Normal para-style-override-2"><span class="Normal char-style-override-13">3 – Cumhuriyetten bugüne kadar ana ruh kökünü büsbütün kurutma devrimiz...</span></p>

    <p class="Normal para-style-override-2"><span class="Normal char-style-override-13">Bu üç devrimiz ve bu üç devrin de bu son kısmında ilk tezahür, göze görünen geniş tezahür, ruh muvazenesinin her ân bozula bozula nihayet bugün iflâs haline gelmiş olmasından ibarettir.</span></p>

    <p class="Normal para-style-override-3"><span class="Normal char-style-override-13">&nbsp;</span></p>

    <p class="Normal para-style-override-2"><span class="Normal char-style-override-13">İkinci Dünya Harbi, Birincisinin artık müzminleşen hâd halini getiremedi ve ilkine göre basit kaldı. Onda, Batı buhranının tasfiyesine ait bir hamle gayreti görüldü. Faşizma ve Nazizma ile eski ruh muvazenesini yerine getirebileceği vehmini yaşayan bazı Batı ülkeleri, Batı muvazene hastalığının kaynağı olan Demokrasiler ve Liberaller tarafından boğuldu. Sahte muvazeneci komünizma âlemi de, kendisine tam zıt dünya ile elele vererek boğuculara katılmanın açıkgözlüğünü ihmâl etmedi. Böylece, Batı dünyası, “ruhumdaki sakatlığı gidereyim” derken büsbütün sakatlığa düştü. O gün, bugün, muvazenesizlik, bütün dünyada ve (kronik) plânda devam eder oldu.</span></p>

    <p class="Normal para-style-override-2"><span class="Normal char-style-override-13">Batıya yeni bir ruhî muvazene sağlama dâvasındaki Faşizma ve Nazizma hamlesinin iki filozofu vardır: (Haydeger) ve (Rozenberg)... Birincisinin meşhur eseri (Angst Filozofi – Sıkıntı Felsefesi)... İşte deminden beri tesbitine çalıştığımız Batı ruh muvazenesi hastalığını, kendi dilleriyle teşhis tespiti... Bu eserde Batı insanı ruh muvazenesini kaybetmekten gelen bunalımına en parlak tecelli zeminini bulmuştur.</span></p>

    <p class="Normal para-style-override-2"><span class="Normal char-style-override-13">Nihayet bugünkü hal olanca açıklığı ile kendisini ortaya vurmuş oluyor. Neticede mesele şu manzara üzerinde düğümlenmiş bulunuyor:</span></p>

    <p class="Normal para-style-override-2"><span class="Normal char-style-override-13">(Rönesans)tan sonra kendisine göre bir muvazeneye eren ve 19. Asır makine keşiflerinin arkasından bu muvazeneyi yitiren ihtiyar Avrupa bir yanda... Onun doğusunda kafasıyle (materyalist) ruhuyle (mistik) Rusya; batısında da kafasıyle (anti materyalist), fakat hayatıyle (materyalist) Amerika... Yani, ikisi de birbirinin zıd halinde, birbirinin aynı iki âlem... Ve işte hıristiyanlık menbâlı (Greko – Lâtin) dünyasının korkunç ruh muvazenesizliği!..</span></p>

    <p class="Normal para-style-override-2"><span class="Normal char-style-override-13">Batı âlemi bu hali yaşarken, biz tek–çift oynar gibi taraflar arasında ayak değiştirmeye bakıyoruz. Böylece hiçbir taraftan olamıyor; ve kendimizden olmadığımız için de en acıklı devri yaşıyoruz.</span></p>

    <p class="Normal para-style-override-2"><span class="Normal char-style-override-13">Sonunda (eksistansializm)... Bunalım Felsefesi... (Jan Pol Sartr) aslında (Haydeger)den büyük ilham almış, fakat onu kendisine göre yeni bir ifadeye kavuşturmuş olan tefekkür adamı... (Sartr) sadece Batının içinde yaşadığı büyük ruh muvazene buhranının ifadecisi... Ama hiçbir tarafta bir şifa, bir çare formülü getiren yok. Şu var ki Batı, içinde yaşadığı faciayı biliyor ve ruhunu imana teslim edemediği için çırpınıp duruyor.</span></p>

    <p class="Normal para-style-override-2"><span class="Normal char-style-override-13">Batı âlemi illetini isimlendiriyor, tanıyor, teşhis ediyor. Biz ise bu kadarını bile bilmiyoruz. Bütün fark bu kadar... Bizim bugünkü muvazenesizliğimiz en iptidai mânada şuurunu kaybetme halidir. Bunun için bu memlekette iktisadî, içtimaî, siyasî, idarî, harsî; ne derseniz deyin, mesele yoktur. Bir tek mesele vardır: Ruhî... İdrakin bu kadar uçtuğu, bu kadar yerini bomboş bıraktığı bir devir gelmemiştir.</span></p>

    <p class="Normal para-style-override-2"><span class="Normal char-style-override-13">Her şey ruhta ve bütün felâketler onda tecelli ediyor. Bugün bizim halimiz şuurunu kaybetme halidir. Oraya geldikten sonra iş tenkidi de geçiyor artık, ihtarı da aşıyor. Bünyemizi kaplayan tezatları hazmetmenin imkânı yok. Bir sağ sol hikâyesidir gitmekte... Bir de aşırı sağ, aşırı sol diye bir cürüm sınıflandırması peşinde hükûmetler... Sanki bunların azı iyi de aşırısı kötü... Bu ölçü, hiçbir şeyi anlamamak, bilmemektir. Sol, demin söylediğim sahte muvazenesiyle adım adım gelmektedir, adım adım yürümekte... Geride, her taraf hayretler içinde. Bilgisizlikler içinde, tedbirsizlik içinde...</span></p>

    <p class="Normal para-style-override-2"><span class="Normal char-style-override-13">En büyük ruhî muvazenesizliğimiz Cumhuriyetin başından bugüne kadarki gidişimizin neticesi olarak nesiller arasında bütün rabıtaların makasla kesilmiş olmasındandır. “Ahşap Konak” adlı piyesimde bu manzara şöyle gösterilir: 3. katta yetmişbeşlikler oturuyor, namaz nesli... Orta katta ellilikler, yani namaz neslinin evlâtları; eroin, kumar, (jigolo) nesli... Ve alt katta yirmibeşlikler; torunlar, (Hipi)ler nesli... Bütün vaka bu üç neslin birbirleriyle çarpışmasından ibaret... Arada rabıta kesilmiştir. Her kat birbirinden iğreniyor, birbirini beğenmiyor. Bakalım (Hipi)ler neslinin çocukları nasıl olacak? İşte ruh muvazenesinden en çarpıcı (enstantane)... Kökle ağaç üzerinde noel ağaçları gibi yapma çiçekler asılıdır. Fikirde mevsim, tabiattaki mevsimler gibi değildir. Ruh muvazenesi yalpalamaya başlayınca nesil âhengi kaybolmaya yüz tutar ve şimdiki manzara doğar. Ve işte bu gidişe el kaldıran ve “Bu cadde çıkmaz sokak!” diye haykıran bizim gibilere de “tutucu, gerici” ismi verilir.</span></p>

    <p class="Normal para-style-override-2"><span class="Normal char-style-override-13">Yüzdeyüz ilmî ifadeyle diyoruz ki; hâlimiz bugün, ruh muvazenesinin bozulmuş olması bakımından, tarihin hiçbir devrinde ve hiçbir milletinde müşahede edilmemiş denecek kadar fecidir. Birtakım tedbirler alınıyor. Toprak reformu deniliyor, Avrupa’ya işçi gönderme deniliyor, nüfus kontrolü deniliyor, petrol dâvası deniliyor... Bunların ruhî muvazene bakımından ne felâketler ifade ettiğini, ne şaşkınlıklar belirttiğini kestiren yok...</span></p>

    <p class="Normal para-style-override-2"><span class="Normal char-style-override-13">Gelir–gider dengesini (enflâsyon) parasıyle kapatan, (montaj) sanayiini makineleşme sayan, dış ülkelere ham beygir kuvveti insan kiralamakla övünen ve onların (döviz)lerine el açan, particilik adına şemsiye üzerine iskambil kâğıtlarını dizip “bul karayı, al parayı!” oyunundan ileriye geçemeyen, sağlı ve sollu, gençliğin ruh açlığı yüzünden birbirini yemesini ve bunun en feci bir ihtilâl demek olduğunu anlamayan, bütün yayınları ve eserleriyle yangın kulesi şeklinde ve tenasül âleti biçiminde bir puta boyun eğen bir diyara ait tek ve toplayıcı teşhis, müthiş bir ruh muvazenesizliğidir.</span></p>

    <p class="Normal para-style-override-2"><span class="Normal char-style-override-13">Mâzi, hâl ve istikbâl arasında muvasala kesilmiştir. Bu (armonyum)un, âhengin bozulması, bir milletin ölümü için kâfidir. Vaktiyle Yahya Kemâl’e, “Sen harabîsin, harabatîsin!” demişler, o da her zamanki seziş kuvvetiyle, nasılsa (ideolojik) bir lâf ediyor:</span></p>

    <p class="Normal para-style-override-2"><span class="Normal char-style-override-19">Ne harabî ne harabatî’yim,</span></p>

    <p class="Normal para-style-override-2"><span class="Normal char-style-override-19">Kökü mazîde olan atîyim...</span></p>

    <p class="Normal para-style-override-2"><span class="Normal char-style-override-13">Bugünün moda gencine bakalım; kızına, politikacısına, profesörüne, muharririne...</span></p>

    <p class="Normal para-style-override-2"><span class="Normal char-style-override-13">Bugünün genci Türkçe bilmez. Bildiği lisandan da Hotantolu bile anlamaz, vahşi olduğu halde... Bütün dili 40 – 50 kelimenin içine girmiştir. Kadın erkek meselesi... Meselelerin en girifti... Erkekte, kadın bir sırdır. Ve meselesiz erkeğe tâbi olacak bir kadın da, bence, gemicilerin içi sıcak su dolu lâstikten kadını... Bugün mart kedilerinden daha meselesizdirler. İki harhara ile anlaşırlar ve bir taşın arkasına geçerler. Bugünün politikacısı da ne âciz mahlûk... Hele profesörü... Dünyanın hiçbir yeri yoktur ki, orada esersiz profesörler bulunsun... Ve abideleşmiş hakikatlere sahte ilim yaparak karşı dursun... Bugünün muharriri... Var mı gerçek bir romancısı, bir şairi, bir mütefekkiri, bu devrin? Eğer bize ufak bir kıymet veriyorsanız, haber verelim; biz bir köprü nesliyiz ve bir nağme örmeğe bakıyoruz ki, bunu gençlik teslim alsın ve götürsün. Biz, gider–ayak bu nağmeyi öremezsek, bir kazak örer gibi ilk düğümünü atamazsak, herşey yok olmuş gitmiştir.</span></p>

    <p class="Normal para-style-override-2"><span class="Normal char-style-override-13">Bu hâle sebep ne?.. Tek sebep son devrede, ruhun bütün fakülteleriyle unutulması ve kurutulması diye işaretleyebileceğimiz son yarım asırlık devrede... Ruhu unutmak, Allahı unutmak demektir... Ruhun büyüklüğünü şuradan anlayın ki, herkesin bedâhet hâlinde anladığı bu günkü felâketimiz, unutulan ruhun bizden intikam almasından başka bir şey değildir. Bunu gösteriyor her şey... Batı, hastalığını biliyor ve çaresini arıyor. Biz de, demin söylediğim gibi, onu bile bilmekten âciz yaşıyoruz.</span></p>

    <p class="Normal para-style-override-2"><span class="Normal char-style-override-13">Devânın da ta kendisine malik olduğumuz halde, onu her ân lekelemekten, her ân berbat etmekten başka gaye beslemiyoruz. Nihayet, ileri, ileri, ileri diye diye, yalnız kelimesini geveleye geveleye uçurumun başına gelmiş bulunuyoruz.</span></p>

    <p class="Normal para-style-override-2"><span class="Normal char-style-override-13">Şimdi bütün dâva 180 derece bir çark hareketiyle yığını kurtarmak ve düzlüğe iade etmekten ibaret... İşte tek gayemiz bu dâvanın neslini yoğurmak, onu meydana getirmek, heykelleştirmek... Bunun da biricik şartı ruhî dayanakları aramaktan, ruhu bulmaktan, hissetmekten ve onun ayna teşkil ettiği Allahı, hikmetleri ve âhengi bulmaktan ve tek metod İslâmiyete sımsıkı sarılmaktan ibarettir.</span></p>

    <p class="Normal para-style-override-2"><span class="Normal char-style-override-13">Bir mucize karşısındayız! Allah Resûlünün asrımızda tecelli eden mucizesi... Mucize... Gelip geçmiş bütün nebî ve resûllerin mucizelerinden üstün bir mucize... İlk ve son Resûle ait ve O’nun bütün mucizelerini doğrulayan ve tamamlayan bir mucize... O mukaddes parmağın göğe döner dönmez kameri ikiye bölmesi, okunu yerleştirdiği kurumuş pınardan su fışkırtması, temasiyle hastaları şifaya kavuşturması ve daha niceleri gibi, akıl ve hesap üstü harikaların 1300 şu kadar yıl sonra hakikatini suratlara çarpan bir mucize...</span></p>

    <p class="Normal para-style-override-2"><span class="Normal char-style-override-13">Bir mucize ki, Burak isimli at üzerinde ışıktan hızlı bir süzülüşle fezâ ötesine geçen ölümsüzlük müjdecisinin nurundan mahrum kalmadaki dipsiz karanlığı, mucizeler arasında en büyüğü, toplayıcı ve belirticisi olarak göstermekte; fakat kimse, güneş söndürülünce ne olacağını gösteren bu mucizeyi farketmemekte...</span></p>

    <p class="Normal para-style-override-2"><span class="Normal char-style-override-13">Anlaşıldı mı?</span></p>

    <p class="Normal para-style-override-2"><span class="Normal char-style-override-13">Türkiye’nin ve İslâm âleminin bugünkü hâli, Allah Resûlüne ait mucizelerin, hiçbir peygambere nasip olmamış, en büyüğü!.. Tersinden mucize... Onun nuruna malik olmanın tarih dolusu mucizeleri yanında aynı nurdan mahrumluğun bir milleti ne hâle getirdiğini belirten, mucize üstü mucize...</span></p>

    <p class="Normal para-style-override-2"><span class="Normal char-style-override-13">Bu mucize, yükselişini o nura borçlu milletlerin tecellî çerçevesindedir ve bunların başında Türkiye vardır.</span></p>

    <p class="Normal para-style-override-2"><span class="Normal char-style-override-13">Başkalarının; büyük hayatı O’nun nur dairesi içinde tadmamış ve yükselişleriyle alçalışlarını kendi çalışma veya uyuşma sebeplerine bağlamış olanların bu mucize tecellisine yerleri ve payları yok...”Müslümanım!” dedikten, onun mukaddes misakını imzaladıktan ve dünya çapında mükâfatını cebe indirdikten sonra, bütün bir devre boyunca vecd ve aşkını yitirenlere, peşinden de hikmet ve hakikatine dil çıkaranlara, tek kelimeyle İslâmın nurunu kaybedenlere hiçbir pay yok!..</span></p>

    <p class="Normal para-style-override-2"><span class="Normal char-style-override-13">İşte şu anda biz, asırlarca İslâmın kılıcını ve tahtını temsil etmiş tarihimiz önündeki yürekler acısı vaziyetimizle, en büyük mucize çapında bu ters tecellinin mihraklaştığı bir ülke manzarası arzediyor ve başımıza ne geldiyse sadece o nuru kaybetmekten geldiği hikmetini yaşatıyoruz.</span></p>

    <p class="Normal para-style-override-2"><span class="Normal char-style-override-13">Malûm tarihi devreler içinde terakki ede ede gelen bu hal, felâketimizin hasad mevsimi diye gösterebileceğimiz İkinci Dünya Savaşı ve sonrasında birdenbire patlak vermiştir. Her sahada bütün dayanak noktaları çökmüş, muvazeneler bozulmuş, demokrasi (palyatif)leri altında maraz büsbütün azmış, gidenlerden hiçbiri tam suçlandırılamamış ve gelenlerden hiçbiri teşhise yanaşamamış, bunlara karşı yapıcı olmak isteyenler kökünden yıkıcı olmuş, arada inkısar ve hayal sukutundan başka hiçbir zuhur görünmemiş; ve nihayet, işte, bizim için, göğün bütün güneşleri söndürülmüş gibi bir manzara doğmuştur.</span></p>

    <p class="Normal para-style-override-2"><span class="Normal char-style-override-13">Bu güneşleri, nurunu, ahlâkını ve idrakini kaybettiğimiz için söndüren, Allahın sevgilisi, adı ve saniyle Muhammed Mustafa (salât ve selâm Ona)dır ve böylece O, mucizelerinin en büyüğünü ihtar etmektedir!!!</span></p>

    <p class="Normal para-style-override-2"><span class="Normal char-style-override-13">İkinci Dünya Savaşı sıralarında memlekete girmesi yasak edilen bir İsviçre gazetesi hakkımızda şöyle yazmıştı: “Bugün bir halk ihtilâli için her sebebe malik bulunan Türkiye’de, buhran, ne siyasî, ne idarî, ne içtimaî, ne ahlâkî, ne iktisadî, ne de ilmîdir; sadece ruhî... Türkiye bir (psikoz – ruh hastalığı) içindedir!”</span></p>

    <p class="Normal para-style-override-2"><span class="Normal char-style-override-13">Yâni bu hale düşebilmek için insanın deli olması lâzım, demek isteniyor. Acından ölecek hâle gelen delinin önüne bir tabak pilâv konulduğu zaman, deli kaşığı ağzına götüreceği yerde kulağına tıkmaya kalkışırsa hali ne olur? Yemek önündeyken acından ölür!</span></p>

    <p class="Normal para-style-override-2"><span class="Normal char-style-override-13">İnönü devrini, bütün malikiyetler içinde (total – topyekûn) mahrumiyet bakımından bu misal derecesinde, canlandırabilecek ikinci bir kıyas unsuru bulunamaz.</span></p>

    <p class="Normal para-style-override-2"><span class="Normal char-style-override-13">Ondan sonra gelenler, derken gelenlerin arkasından, onların da ardından sökün edenler, marazı en ileri dereceye vardırmakta, yani (psikasteni – ruh inhitatı) illetini derinleştirmekte hiçbir ihmâl göstermemişler, aksine İnönü’ye taş çıkartıcı hünerlerini belli etmişlerdir. Zâten çent zamandan beri, Türkiye’de vebâlini hafifletme usûlü, bir idarenin, kendisinden sonraki sayesinde elde ettiği “beterin beteri” avantajından başka bir şey değildir. Fakat beteri olmayan en korkunç “beter”, Muhammedî Nuru peçeleme ve çuvallama davranışıdır ki, bunun mes’uliyeti bütün devrelere şâmil, bellibaşlı kahramanları da malûmunuzdur!</span></p>

    <p class="Normal para-style-override-2"><span class="Normal char-style-override-13">Bu nuru ve onun gerektirdiği ruh ve ahlâkı bütün Türkiye göklerinde mayalaştırmadıkça, ne tarlayı, ne fabrikayı, ne mektebi, ne kitabı, ne daireyi, ne kışlayı, ne mahkemeyi, ne zabıtayı, ne bakkalı, ne çakkalı, ne sokağı, ne meydanı, ne aileyi, ne gençliği, ne malı, ne canı, ne ırzı, ne namusu, ne ahlâkı, ne idrakı ayakta tutabilirsiniz!..</span></p>

    <p class="Normal para-style-override-2"><span class="Normal char-style-override-13">Bu tersinden tecelli eden mucizeye karşılık, bizde müspet tarafından tezahür halinde bir mucize:</span></p>

    <p class="Normal para-style-override-2"><span class="Normal char-style-override-13">Yeni Anadolu gençliği örneği... İşte bu örnek, Allah’ın verdiği nimetleri dile getirmek borcu adına söyleyelim ki, yine Hakk’ın iradesiyle, doğrudan doğruya bizim eserimizdir; ve –daima Hakkın iradesi icabı– biz olmasaydık, onları dış yüzünden “ilm-i hâl” bilgileriyle uyandırmanın imkânı bulunamayacak ve hep aynı yılgın, bitkin, süklüm–püklüm ve yamyassı, sözde iman nesilleri sürüp gidecekti.</span></p>

    <p class="Normal para-style-override-2"><span class="Normal char-style-override-13">İşte bizim hesabımız, gözyaşı döke döke kayaları süngere çevirircesine bir yırtınışla meydana getirdiğimiz bu gençlikledir; muhatabımız da yalnız onlardır. Yalnız onlardır ki, bizim, en küçük cüzünü feda etmektense dünya ve mâsivâyı kaybetmekten çekinmeyecek derecede şeriat bağlılığımızı bilirler, bu zamana kadar iman ve itikat bütünlüğümüzden “virgül”lük tâviz vermediğimizi takdir ederler; ve hususiyle, İslâmın, dış çizgilere mıhlanıp kalan bir göz yerine aynı ölçülerden ışık alıcı ve bütün dünya ve fezayı tarayıcı bir projektör istediğini, bu projektörün de bizde bulunduğunu ve şimdi ucuz tarafından din satıcılığı gayretinde bazı kabalarla aramızdaki farkın bu olduğunu sezerler.</span></p>

    <p class="Normal para-style-override-2"><span class="Normal char-style-override-13">Bu gençliğin tohumlarını atmaya başladığımız 1943 yılının “Allah” demeyi bile yasaklayıcı şartlarını bilenler, bugünün ruh ihtiyarları diye vasıflandırdığımız, malıyla hasis, eliyle korkak, diliyle muvazaacı ve gönlüyle halisiyetsiz tiplerine bizi nispet edebilirler. Paltosunu bile rizikoya sokmadan milyonlar kazanan müslüman tacir, ekmeğinden haysiyetine kadar her şeyini verdikten sonra boynunu da ipin altına süren Büyük Doğu dâvasında, kazancının kaç meteliğini ona tahsis etmek insafını gösterebilmiştir? Bugün bizim mücadele metodumuzu şeriat adına yerenlerse, o gün, bu mukaddes kelimenin (ş) harfini olsun, dudaklarına alabilmiş midir?</span></p>

    <p class="Normal para-style-override-2"><span class="Normal char-style-override-13">İşte ruhu pörsümüşlerin hali!.. Her şey ucuzladıktan ve ayağa düştükten sonra boy göstermeye kalkan bu tiplerle hiçbir işimiz kalmamış ve olanca takdir ve anlayış ümidimiz, yeni gençliğe bağlanmıştır. Onlar yetişecek, gelişecek, kendilerinden daha hararetli çocuklara baba olacak, İslâm ateşiyle dolu ruhlarını dölleştirecek ve böylece yepyeni bir İslâm milletine tohumluk ve fidelik kuracaklardır. Başka hiçbir yol yoktur!..</span></p>

    <p class="Normal para-style-override-2"><span class="Normal char-style-override-13">Biz, aradığımız yeni gençliğin ilk filiz başını, dördüncü mücadele yılımızda (1947), Kayseri’de bulduk. Bu, ondan sonra fasılalarla yıllar boyu sürecek olan hapislerimizin ilkinde aklını kaybedecek derecede sarsılan Kayserili bir gencin nihayet hastalanarak “Allah” ve “Büyük Doğu” diye diye ruhunu teslim edişindeki muazzam tecellidir ve 24 yıldan beri, Anadolu’nun en zengin mânevi maden merkezlerinden biri olarak gözlerimizi Kayseri’ye çevirtmiştir.</span></p>

    <p class="Normal para-style-override-2"><span class="Normal char-style-override-13">Büyük Doğu ideâli karşısında Erzurum, Rize, Elâzığ, Malatya, Maraş, Konya, Manisa, Turgutlu, Tavşanlı, Kütahya ve daha nice yerin bu mânevî elmas madeni mıntıkalarından en büyük payları almış noktalar olduğunu kaydetmek fırsatı içinde bildirelim ki, bizim esasta gayemiz, ne şurası, ne burası! Van gölünden Meriç kıyılarına ve hattâ sınır dışı yerlere kadar, Allah’a can borcumuzu ödemeden tam demetlendiğini görmek hasretiyle kavrulduğumuz yeni Türk gençliğidir. O zaman ölümü, tabutumuzu taşıyacak bu gençlik aşkına, Temmuz sıcağında buzlu bir şerbet dikercesine, rahat rahat, zevk ve lezzetle içebiliriz.</span></p>

    <p class="Normal para-style-override-2"><span class="Normal char-style-override-13">Bizi bu gençlik görsün, anlasın, ayırd etsin ve terazisinde ölçsün, yeter!</span></p>

    <p class="Normal para-style-override-2"><span class="Normal char-style-override-13">Biz 60 yaşını aşkın çağımızda bu gençliği hedef alıyor ve ondan başka hiçbir yerden alâka ve anlayış beklemediğimizi bildirmek ihtiyacını duyuyoruz!..</span></p>

    <p class="Normal para-style-override-2"><span class="Normal char-style-override-13">Yeni Türk gençliği!.. İnşaallah sen ve ben, birbirimize yeteriz! Şimdi sana soruyorum:</span></p>

    <p class="Normal para-style-override-2"><span class="Normal char-style-override-13">Ne gün birleşeceksin, yekpâreleşeceksin, madde âleminde, fizik bağlantıların mânâda en çözülmeziyle, atom atom birbirine kenetleneceksin?.. Ne gün açıkta gördüğü bir zina sahnesi üzerine cübbesini atıp:</span></p>

    <p class="Normal para-style-override-2"><span class="Normal char-style-override-13">“– Yârabbi, gizlenecek yerleri de yok!</span></p>

    <p class="Normal para-style-override-2"><span class="Normal char-style-override-13">Diye ağlayan velînin ahlâkına eş, birbirinin ayıbını örteceksin?..</span></p>

    <p class="Normal para-style-override-2"><span class="Normal char-style-override-13">Yine bir velînin:</span></p>

    <p class="Normal para-style-override-2"><span class="Normal char-style-override-13">“– Bana kötülüklerimi söyle!”</span></p>

    <p class="Normal para-style-override-2"><span class="Normal char-style-override-13">Diye kendisine başvuran dostuna verdiği cevaptaki:</span></p>

    <p class="Normal para-style-override-2"><span class="Normal char-style-override-13">“– Ben sende iyilik ve faziletten başka bir şey görmüyorum! Kötülüklerini söylemesi için onları görebilen birine başvur!”</span></p>

    <p class="Normal para-style-override-2"><span class="Normal char-style-override-13">Hikmet ve rikkatine ne gün ulaşacaksın?..</span></p>

    <p class="Normal para-style-override-2"><span class="Normal char-style-override-13">Sana maya tutturmak, şekil vermek, seni, nâkilleri sökülmüş bir elektrik santrali halinde tarihinin ve cedlerinin ruh dinamosuna bağlamak için tam 28 yıldır, karanlık zindan köşelerinde, gaz sandığından farksız masalarda, döşemesi patlak idarehane koltuklarında kan kusarcasına çırpındık.</span></p>

    <p class="Normal para-style-override-2"><span class="Normal char-style-override-13">Nihayet sen, oldun! Allah’ın fazliyle oldun! Benimki, bağlı olduğum Büyük Kapı yoluyle elime verilen bir avuç tuzu, şaraba döndürülen nesillerin üzerine atmaktan ileriye geçmez. Bir avuç tuzun bir fıçı şarabı sirkeye çevirdiğini bilirsin... Oldun!.. Fakat kendi iç bünyende zümre zümre birbirine girmek gibi, şeytanî illetlerin en tehlikelisine düşmekten korunamadın!..</span></p>

    <p class="Normal para-style-override-2"><span class="Normal char-style-override-13">Bugün aynı vatanın çocukları ayrıca birbirine girer ve kökünü dışarıda arayanlarla içeride kurtarmaya çalışanlar arasında, tam, kesin, en katı çizgilerle belirli bir cephe kurulurken, sen kendi öz safındaki yıkıntıları derinleştiriyor, yahut derinleştirenleri mazur görüyor, yahut da onları cinayetle suçlamak celâdetine uzak kalıyorsun!..</span></p>

    <p class="Normal para-style-override-2"><span class="Normal char-style-override-13">Ne yapıyorsun!..</span></p>

    <p class="Normal para-style-override-2"><span class="Normal char-style-override-13">Ben bu dâvada haklı, haksız aramıyorum! Haklıların da hangi taraflar ve kimler olduğunu biliyorum!</span></p>

    <p class="Normal para-style-override-2"><span class="Normal char-style-override-13">Dikkat:</span></p>

    <p class="Normal para-style-override-2"><span class="Normal char-style-override-13">Bence en büyük haksız, haklıyken, karşı tarafın eteğine yapışıp, ona: “Gönüldaş! Ne yapıyorsun?.. Küfür topyekûn üzerimize gelirken takındığın bu ayrılık ve aykırılık tavrı ne faciadır!” demeyendir!..</span></p>

    <p class="Normal para-style-override-2"><span class="Normal char-style-override-13">Bence en büyük haksız, her itişe, kakışa, hattâ her hakaret ve acı mukâbeleye katlanıp sonuna kadar ara bulmaya çalışmayandır.</span></p>

    <p class="Normal para-style-override-2"><span class="Normal char-style-override-13">Taraflar arasında, küfür ve ihanetten gayrı her, her şey, her şey görmemezlikten gelinecek, böyle bir şey zuhur ettiği anda da, o taraf, her tarafça, gık demesine, saflarımızdaki bir anlık boşluğu ilân etmesine bile imkân bırakılmadan tepelenecektir.</span></p>

    <p class="Normal para-style-override-2"><span class="Normal char-style-override-13">İslâm hikmeti budur, İslâm siyaseti budur; ve bizim şu zavallı halimiz “ayrılık çıkaranlar bizden değildir!” hadîsinin kılıcına karşıdır.</span></p>

    <p class="Normal para-style-override-2"><span class="Normal char-style-override-13">İyice bilmek lâzımdır ki, bu memlekette, bütün şubeleriyle küfrün, boğazlamak üzere her an bıçağını bilediği, ne şu, ne bu birlik, dernek, ocak, ne Süleymancı, ne Nurcu, ne İmam Hatipli vardır; sadece Müslüman vardır; Müslümanlık ve Müslüman!..</span></p>

    <p class="Normal para-style-override-2"><span class="Normal char-style-override-13">Esir kampları halinde Müslümanları depo etmekte kullanılan hangar mânasıyle değil, kâinata hâkim saray mânasıyle camii ve ruhu kurtarmak isteyenler, birleşiniz!..</span></p>

    <p class="Normal para-style-override-2"><span class="Normal char-style-override-13">Komünistler, 19. Asrın ortalarında yayınladıkları meşhur (Manifest)lerinde şöyle bağırıyorlardı:</span></p>

    <p class="Normal para-style-override-2"><span class="Normal char-style-override-13">“– Dünya proleterleri birleşiniz!”</span></p>

    <p class="Normal para-style-override-2"><span class="Normal char-style-override-13">Biz de 20. Asrın sonuna doğru şöyle haykırıyoruz:</span></p>

    <p class="Normal para-style-override-2"><span class="Normal char-style-override-13">– Müslüman Anadolu gençliği! Birleşiniz! Gerçek İslâmlığın bu sahada ruhu kurtarıcı ve muvazeneyi kurucu hakikatini bütün insanlığa arzederek, her haliyle yeni ve güzel örneği nefsinizde çizgileştiriniz, renklendiriniz, maddeleştiriniz! Ve dünyaya haykırınız: “Ben İslâmın gerçeğindeyim; ve gerçek İslâm bende!.. 20. Asır tufanından kurtulmak isteyen, Nuh’un yeni gemisine buyursun!”</span></p>

    <p class="Normal para-style-override-2"><span class="Normal char-style-override-13">Evet, ey yeni gençlik! Sana düşen, bu tayfun ve kasırga asrında Nuh’un yeni gemisini kızağa koymaktır.</span></p>

    <p class="Normal para-style-override-3"><span class="Normal char-style-override-13">&nbsp;</span></p>

    <p class="Normal para-style-override-2"><span class="Normal char-style-override-13">Hak yardımcın olsun!..</span></p>
  </div>
</body>
</html>
