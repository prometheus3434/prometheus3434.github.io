<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>026-DunyaBirInkilapBekliyor-10</title>
  <link href="../Styles/026-DunyaBirInkilapBekliyor.css" rel="stylesheet" type="text/css" />
</head>

<body id="x026-DunyaBirInkilapBekliyor" xml:lang="tr-TR">
  <div class="Basic-Text-Frame">
    <p class="TocStyle" id="toc_marker-11" xml:lang="tr-TR"></p>

    <p class="Normal para-style-override-3"><span class="char-style-override-1" xml:lang="tr-TR">İ</span><span class="Normal char-style-override-13">nsanda, dünya yaratıldı yaratılalı, hakikatin merkezini ötelerde arama cehdinin; Maddeyi aşma ve kabuğu içinde taşma cehdinin; gökleri kurcalama, kapıları tırmalama, perdeleri aralama cehdinin; sığamadığı hudutludan, dolduramadığı hudutsuza doğru, fışkırma, atılma, ulaşma cehdinin; insan başını sıçan kafasından ayırt edici mübarek cehdin; madde üstü inanış sistemleri ve onun müesseseleri halinde tecelli eden bu ulvî cehdin, kırıcısı, tıkayacısı, boğucusu olan komünizm, fikir bakımından, üç ayaklı bir sehpadır.</span></p>

    <p class="Normal para-style-override-2"><span class="Normal char-style-override-13">Gerçekte, insan ruhunun basübadelmevtsiz bir ölümle ipe çekildiği sehpa...</span></p>

    <p class="Normal para-style-override-2"><span class="Normal char-style-override-13">Bir ayağı (Engels), bir ayağı (Marks), bir ayağı (Lenin)...</span></p>

    <p class="Normal para-style-override-2"><span class="Normal char-style-override-13">Bu üç ayaklı sehpanın sahte bir istinatla dayanak aradığı büyük fikir zemini de, filozof (Hegel)...</span></p>

    <p class="Normal para-style-override-2"><span class="Normal char-style-override-13">Sehpanın birinci ayağı (Engels), kendi mücerret gerçeğini, Filozof (Hegel)i tahrif ederek temelleştirir; (Marks), daima kendilerince, bu mücerret gerçeği içtimaî ve iktisadî tatbik yollarında plânlaştırır; (Lenin) de, aynı bâtıl gerçeğin deli vecdi içinde aksiyoncu olarak meydana çıkar, ihtilâlini yapar ve devletini kurar.</span></p>

    <p class="Normal para-style-override-3"><span class="Normal char-style-override-13">&nbsp;</span></p>

    <p class="Normal para-style-override-1"><span class="Normal char-style-override-20">●</span></p>

    <p class="Normal para-style-override-1"><span class="Normal char-style-override-13">&nbsp;</span></p>

    <p class="Normal para-style-override-2"><span class="Normal char-style-override-13">Gaî ve nihaî illet teşhisini, Allahı inkâra varmaksızın muhteşem bir tabiat ve madde felsefesi kurmuş olan (Hegel), gerçek bir filozofa lâyık tecrit haysiyetini, hakikat avcılığı çilesini, (Engels)e bedava kaptırmış bulunuyor. Bu bir zaaf ise onu da (Engels)den ziyade (Hegel)de aramak lâzımdır.</span></p>

    <p class="Normal para-style-override-2"><span class="Normal char-style-override-13">Bu kapmaca ve yakıştırmaca oyununu bizzat (Engels) itiraf eder ve arkadaşlarıyle beraber kurduğu ilk tabiat felsefesini desteksiz ve yetersiz bulduğunu söyler. Peşinden de (Hegel) diyalektiğini, mistik unsurlarından ayıklayarak, yani büyük gizliye ve sırra giden yollarını keserek kullandığını açığa vurur.</span></p>

    <p class="Normal para-style-override-2"><span class="Normal char-style-override-13">Büyük bir Filozoftan, sebep ve usul manzumesi aynıyle alınıyor, fakat kendi öz terkip ve netice istikametinden koparılıyor ve başka bir terkip ve neticeye âlet ediliyor. Yine (Engels)in itirafına göre, Materyalist düşüncelerinde, kendisine idealist bir mantık hâkim olmaktadır. Bu da, öldürdüğü adamın ruhu gibi bir şey...</span></p>

    <p class="Normal para-style-override-2"><span class="Normal char-style-override-13">(Engels)in maddeciliği, maddeyle ruhun ayrılığını inkâr eden; daha doğrusu, ruha müstakil bir mevcut kabûl etmez. Ve işte bu soydan maddecilik, ruhu, beş hassemize çarpan kaba hayat şeridi gibi, dış görünüş cünbüşleriyle, hareketlerle izah eder.</span></p>

    <p class="Normal para-style-override-2"><span class="Normal char-style-override-13">Eski maddeciler, maddenin ruh üzerindeki tesirini her sahada araştırmış olmakla beraber, ruhu, ne kökünden, ne de dallarından inkâra yeltenmişlerdi.</span></p>

    <p class="Normal para-style-override-2"><span class="Normal char-style-override-13">Açıkgöz aktarıcı ve altedici (Engels)e göre ise:</span></p>

    <p class="Normal para-style-override-2"><span class="Normal char-style-override-13">(Sokrat) ve (Platon)dan, (Bergson) ve (Haydeger)e kadar, hem de zıt kollarıyle, bütün cins kafalara kan terletmiş olan o görünmez “var”, ruh, yoktur!</span></p>

    <p class="Normal para-style-override-2"><span class="Normal char-style-override-13">O ki, onun da ötesine geçtiğimiz zaman, tek, tekten de tek, mutlak “var”da biter.</span></p>

    <p class="Normal para-style-override-2"><span class="Normal char-style-override-13">İşte, (Engels)e göre, insandaki bu şahane kılavuz, her şeye hâkim ve sahip sultanî vücut, mevcut değildir. Mevcut olan, yalnız madde ve onun başsız ve sonsuz hareketleri...</span></p>

    <p class="Normal para-style-override-2"><span class="Normal char-style-override-13">Ve işte, böyle bir neticeye sürüklenebileceğini kestirmiş olsaydı maddeyi inkâr yoluna gireceği şüphesiz bulunan (Hegel) materyalizmine geçirdikleri külâh, (Engels) markalı (Materyalizm historik – tarihî maddecilik) külâhı!..</span></p>

    <p class="Normal para-style-override-3"><span class="Normal char-style-override-13">&nbsp;</span></p>

    <p class="Normal para-style-override-1"><span class="Normal char-style-override-20">●</span></p>

    <p class="Normal para-style-override-3"><span class="Normal char-style-override-13">&nbsp;</span></p>

    <p class="Normal para-style-override-2"><span class="Normal char-style-override-13">Tarihî maddeciliğin her şeyi maddeye ve maddî harekete irca edici vahşi hatasını, değil mücerret tefekkür tezgâhı, saf bir madde ilmi olan “Mukayeseli Anatomi” bile ispat etmiştir.</span></p>

    <p class="Normal para-style-override-2"><span class="Normal char-style-override-13">Aynıyle aldığımız şu ilim ölçüsüne dikkat ediniz:</span></p>

    <p class="Normal para-style-override-2"><span class="Normal char-style-override-13">“Ruh ve şuur aynasında mürtesimler çizmeden, tek başına hareketin, kendi kendisine bir oluş belirtemiyeceği, felsefenin çok kolay içinden çıktığı bir hakikattir. Evet, tek başına, yani bir hareketsizlik, boşluk ve doluluk âleminde ruh ve şuur kendi nefsini hisseder de, mücerret hareket, ruhsuz ve şuursuz, hissedilemez.”</span></p>

    <p class="Normal para-style-override-2"><span class="Normal char-style-override-13">Şu basit lâboratuvar tesbitinde bile, madde üstü ve maddeye hâkim sultanî varlığın vücudundan ne güzel bir nişane var...</span></p>

    <p class="Normal para-style-override-2"><span class="Normal char-style-override-13">İşte, tersine dönmüş bir (mistik) halinde her şeyi maddeye bağlayan bu görüş, gide gide, (Engels) ve (Marks)a şöyle bir nâs, inkâr nâsı ilham etti:</span></p>

    <p class="Normal para-style-override-2"><span class="Normal char-style-override-13">“– Dinî, siyasî, ahlâkî hâdiselerle, bu hâdiselerin doğurduğu ve içlerinde cereyan ettiği müesseseler, cemiyetin sadece maddî ve iktisadî faaliyetlerinin, talî ve tâbi inikâslarından başka bir şey değildir.”</span></p>

    <p class="Normal para-style-override-2"><span class="Normal char-style-override-13">Bu, sapıklığı kadar karışık ve dolaşık ifadeyi aydınlatalım: Yani, bir cemiyette ana faktör, baş âmil, temel müessir, esas ölçü, sadece maddî ve iktisadîdir. Cemiyete hâkim sanılan bütün mânevî değerler, zatlarıyle, bu ölçülere tâbi ve ikinci sınıf bir takım akislerden ibarettir. Yani zatsız, vücutsuz bir takım gölgeler, vehimler...</span></p>

    <p class="Normal para-style-override-2"><span class="Normal char-style-override-13">Tasavvufta, Allahın mutlak varlığına nisbetle dış âleme, masivaya atfedilen gölge vücudun, aynen ruha ve onun müesselerine, dolayısıyle Allaha; mutlak varlığın da maddeye ve onun hareketlerine, dolayısıyle puta bağlanması...</span></p>

    <p class="Normal para-style-override-2"><span class="Normal char-style-override-13">Yüzde yüz tersine döndürülmüş (Mistik), tam tepe taklak edilmiş hakikat, budur!</span></p>

    <p class="Normal para-style-override-3"><span class="Normal char-style-override-13">&nbsp;</span></p>

    <p class="Normal para-style-override-1"><span class="Normal char-style-override-20">●</span></p>

    <p class="Normal para-style-override-3"><span class="Normal char-style-override-13">&nbsp;</span></p>

    <p class="Normal para-style-override-2"><span class="Normal char-style-override-13">(Hegel)in ölümünde 11 yaşında olan (Engels), ana hususiyetini çerçevelediğimiz ucuz münevver sıfatıyle türedikten sonra, kendisinden 2 yaş büyük olan (Karl Marks)la beraber, aynı ucuzculuğun amelî fikir tezgâhını kurdu: 1841 – 42 sıraları... İlk basamak şu oldu: Köhne cemiyetin bütün köhne itikatlarından sıyrılmak; ve o günedek kimsenin, içtimaî bir dâva bayrağı halinde açmaya cesaret edemediği yekûn halindeki inkâr hükmünü basmak... Bayrağı açtılar ve hükmü bastılar:</span></p>

    <p class="Normal para-style-override-2"><span class="Normal char-style-override-13">“– Bütün manevî değerler, baskı altında kabûl ettirilmiş ve semerelendirilmiş birer vehimden ibarettir ve Allah yoktur!!!”</span></p>

    <p class="Normal para-style-override-3"><span class="Normal char-style-override-13">&nbsp;</span></p>

    <p class="Normal para-style-override-1"><span class="Normal char-style-override-20">●</span></p>

    <p class="Normal para-style-override-3"><span class="Normal char-style-override-13">&nbsp;</span></p>

    <p class="Normal para-style-override-2"><span class="Normal char-style-override-13">(Marks)ın dostlarından bir Yahudi, büyük bir Yahudi mütefekkirine bir mektup yazıyor... Dikkat buyurunuz; (Marks) Yahudidir ve böyleyken yine gizli bir Yahudi tıynetiyle Yahudiliğe çatmış, Yahudiyi para ve sermaye çıfıtı diye göstermiştir. İşte mektubu yazan Yahudi, işbu yahudi (Marks) için diyor ki:</span></p>

    <p class="Normal para-style-override-2"><span class="Normal char-style-override-13">“– Zamanımızın en büyük ve en gerçek Filozofu, doktor (Marks)... Benim putumun adı budur! Henüz çok genç bir adam... Ortaçağ politikasına ve dine, son can alıcı darbeyi bu adam indirecek!”</span></p>

    <p class="Normal para-style-override-2"><span class="Normal char-style-override-13">İşte bu adam ve o adam... (Marks) ve (Engels)... (Engels), sosyalizmden komünizme doğru bir hat çeken Alman kollektivizminin de kurucularından biri... (Marks) ise bu meseleyi komünizme götüren en keskin hamlenin ve tamamlayıcı tahlil ve terkip örgüsünün sahibi... Elele veriyorlar; ve dâvalarının madenini (Hegel) Materyalizminin ateşinde kızdırıp (Materyalizm Historik) buzunda soğuttuktan sonra, şekil şekil billûrlaştırmış olarak meydana çıkarıyorlar. Artık onlar, 1847’de bütün kalıbı dökülmüş olan nazarî “Komünist Federasyonu”nun ana direkleridir. Meşhur “Komünist Beyannamesi” kaleme alınıyor. Her taraftan kovuldukları için en sonra Belçika’ya sığınmışlar, nihayet oradan da kovulmuşlardır. Sağda ve solda, serseri, fakat bâtıl dâvalarına tam sadık bir hayat...</span></p>

    <p class="Normal para-style-override-2"><span class="Normal char-style-override-13">1866... “Birinci Enternasyonal” toplanır. (Marks), bu müeyyidesiz teşekkülün ruhu ve merkezi... “Sermaye” isimli meşhur eserini yazar: 1867...</span></p>

    <p class="Normal para-style-override-2"><span class="Normal char-style-override-13">1870 Alman – Fransız harbi ve neticeleri... (Marks) Londra’ya geçer... Bir müddet sönüklük...</span></p>

    <p class="Normal para-style-override-2"><span class="Normal char-style-override-13">(Enternasyonal); Komünizm kurmaylarının bu çekirdek topluluğu, 1872’de Amerika’ya “nakli hane” eder. Fakat daima cansız ve küçük bir kulübe kadrosundan ibaret... Bu çekirdek teşekkül, 1876’ya doğru büsbütün söner. 1883’te (Marks), sefalet ve mahrumiyet içinde, kan kusarak ölür. 1889 yılı 1 Mayısında ikinci (Enternasyonal).</span></p>

    <p class="Normal para-style-override-2"><span class="Normal char-style-override-13">(Engels) artık tek başına kalmış, (Marks)ın eserlerini derlemekle meşgûl... İkinci (Enternosyonal)da fiilî rolü yok... Zaten orta yerde ciddî ifade sahibi olan ve mekân işgâl etme haysiyetini gösteren, kol kol Sosyalizm hareketleridir. Komünizmin tehlikeli (fantazi)sine henüz kimsenin metelik verdiği yoktur.</span></p>

    <p class="Normal para-style-override-2"><span class="Normal char-style-override-13">Nihayet 20’nci asra beş yıl kala, (Engels) 75 yaşında ölür. Birçok ameliyeye heves etmiş, fakat sadece amelî bir nazariyeci olarak kalmış ve (Marks)la beraber büyük bâtılı, işaret ettiğimiz çizgilerle, kâğıt üzerinde esaslandırmıştır.</span></p>

    <p class="Normal para-style-override-3"><span class="Normal char-style-override-13">&nbsp;</span></p>

    <p class="Normal para-style-override-1"><span class="Normal char-style-override-20">●</span></p>

    <p class="Normal para-style-override-3"><span class="Normal char-style-override-13">&nbsp;</span></p>

    <p class="Normal para-style-override-2"><span class="Normal char-style-override-13">(Marks) ve (Engels) elinde esaslandırılan bu bâtıl, Garp Dünyasının birçok köşesinde, bünyelerin gizli mikropları gibi, fakat vücudun müdafaa ifritleriyle çevrili olarak saman altından yürüyecek; bu arada hiç hatıra gelmez bir köşe olan Rusya’da ve 20’nci asrın 17’nci yılında birdenbire patlak verip, bu hayâl edilemez sahada, kendisine inanılmaz bir tatbik muhiti bulacaktır.</span></p>

    <p class="Normal para-style-override-2"><span class="Normal char-style-override-13">Bu nokta, Komünizmin başlıca “püf”lerinden biri olarak, üzerinde hassasiyetle durulacak bir cihet...</span></p>

    <p class="Normal para-style-override-2"><span class="Normal char-style-override-13">Her şeyden evvel Komünizm, doğrudan doğruya işçi, (Proletarya) hâkimiyetini esas tutan bir mezhep olduğuna göre, nasıl oluyor da büyük sanayi çevreleri, Merkezî ve Garbî Avrupa dururken, o zamanki Rusya gibi bu bakımdan da iptidaî bir memlekette patlak veriyor? Öyle ya; bu mezhebin fikirde beşiği Merkezî Avrupa, beşiğin sallandığı ve içindeki veledi yetiştirmeye çalıştığı yer de Garbî Avrupa’dır. Fikrin kendisi de, mevzuu da oralarda... Zaten (Proleter) ihtilâli, ümidini buralara bağlamış ve aslâ Rusya’yı hatıra getirmemiştir.</span></p>

    <p class="Normal para-style-override-2"><span class="Normal char-style-override-13">O halde?</span></p>

    <p class="Normal para-style-override-2"><span class="Normal char-style-override-13">Bu fevkalâde nâzik püf noktası probleminin cevabını, büyük Fransız içtimaiyatçısı Profesör (Bugle) veriyor.</span></p>

    <p class="Normal para-style-override-2"><span class="Normal char-style-override-13">Diyor ki:</span></p>

    <p class="Normal para-style-override-2"><span class="Normal char-style-override-13">“– Komünizme karşı en büyük istidat, Merkezî ve Garbî Avrupa’daydı. Böyleydi ama, mevcut istidat ve tehlike bakımından en tedbirli ve muhafazalı sahalar da yine buralarıydı. Bir kotranın devrilmesi ihtimali, bir salapuryadan fazla olduğu gibi... Fakat kotranın altındaki safra onu kurtarır da, safrasız salapurya birdenbire alabora olabilir. Merkezî ve Garbî Avrupa (Burjuvazi) sınıfının kuvvet ve hâkimiyeti bu bakımdan safra rolünü oynamış; Komünizm, Orta ve Batı Avrupa’da patlak veremediği halde, illet unsurlarından nisbeten uzak ve iptidaî bir sahada meydana çıkıvermiştir.”</span></p>

    <p class="Normal para-style-override-2"><span class="Normal char-style-override-13">Profesör (Bugle)un bu teşhisi çok yerindedir. Nasıl ki, hastalıklı vücutlar, bir takım âfetlere karşı, gûya sıhhatli bünyelerden daha fazla mukavemet ve muafiyet sahibidirler.</span></p>

    <p class="Normal para-style-override-2"><span class="Normal char-style-override-13">Fakat bu teşhise eklenecek, kolaylaştırıcı ve kavratıcı bir unsur daha var:</span></p>

    <p class="Normal para-style-override-2"><span class="Normal char-style-override-13">O zamanki Rusya’da –bugün de aynı şey– ana nüfusu teşkil eden köylü sınıfın, (Mujik)ler sürüsünün, dünyadan habersizliği, derisi üzerinde gezen ve beynini istilâ eden haşerelere karşı alâkasızlığı, içine kapanıklığı...</span></p>

    <p class="Normal para-style-override-2"><span class="Normal char-style-override-13">Bu tip, ruhunda taşıdığı gayet vahşî ve iptidaî bir (Mistik) icabı, kabuğunu ve maddesini asırlar boyunca Çarların ve derebeylerinin esaretine terketmiş; kendisini küstah ve gözü kara bir hareketle zapt ve fethedecek her hamleye açık bırakmıştır.</span></p>

    <p class="Normal para-style-override-3"><span class="Normal char-style-override-13">&nbsp;</span></p>

    <p class="Normal para-style-override-1"><span class="Normal char-style-override-20">●</span></p>

    <p class="Normal para-style-override-3"><span class="Normal char-style-override-13">&nbsp;</span></p>

    <p class="Normal para-style-override-2"><span class="Normal char-style-override-13">(Niçevo)... Sonsuz steplerde içi geçip başı dönen Rusun en korkunç mefhumu budur: (Niçevo)... “Hiç” demek, hiçliğin, yokluğun kelimesi...</span></p>

    <p class="Normal para-style-override-2"><span class="Normal char-style-override-13">İşte bu (Niçevo)nun Rusu, Anadolu’nun gurbet türkülerine benzer bir âhenkle kovaladığı ufuklara karşı Ortodoks salibi altında gûya yaratıcıyı doğrular; ve Allaha taktığı sıfatın küçülmüşü olarak Çarlara “Küçük Baba” diye hitap ederken, kendisini ters tarafından, ters mistiğe bağlayacak hamleye de “Hayır!” diyemez bir mizaç taşıyordu.</span></p>

    <p class="Normal para-style-override-2"><span class="Normal char-style-override-13">Nitekim Komünizm ihtilâli, (mujik) için, başlangıçta, bir Fransız mütefekkirinin ifadesiyle şöyle olmuştur:</span></p>

    <p class="Normal para-style-override-2"><span class="Normal char-style-override-13">“– Başka şartlar getiren, başka angaryalar ve işkenceler hediye eden başka derebeyleri sayesinde, eski derebeylerinden alınan intikam...”</span></p>

    <p class="Normal para-style-override-3"><span class="Normal char-style-override-13">&nbsp;</span></p>

    <p class="Normal para-style-override-1"><span class="Normal char-style-override-20">●</span></p>

    <p class="Normal para-style-override-1"><span class="Normal char-style-override-13">&nbsp;</span></p>

    <p class="Normal para-style-override-2"><span class="Normal char-style-override-13">Materyalizm ve Komünizmin bütün muvaffakiyet sırrı, artık anlaşılmaya başlıyor ki, sadece (taktik) ve kolay istismar oyunlarından başka bir şeye dayanmaz ve mücerret hak ve fikir kaygısına yanaşmaz.</span></p>

    <p class="Normal para-style-override-2"><span class="Normal char-style-override-13">(Engels) ve (Marks)dan yarım asır küçük olan (Lenin), işte bu (Mujik) tipinin, içi dışına çıkmış bir limon kabuğu halinde, tam aksiyonsuzluktan tam aksiyona geçen ve soydaşlarını pek iyi sezen, garip ve ters bir tecellisidir. Halis Asyalı suratı taşıyan bu adam, Asyalılıkla Avrupalılık arası bocalayıcı ve bir türlü zarını tam yıpratamayıcı Çarlık Rusyasının bütün zaaflarını gördükten ve tek tek mükemmel istismar noktaları diye mimleyip Rusya’daki binbir ihtilâl temayülü arasına Komünizmi de yerleştirdikten sonra, 1905 tecrübesinin iflâsı önünde şöyle düşündü:</span></p>

    <p class="Normal para-style-override-2"><span class="Normal char-style-override-13">“– Rus ihtilâlinde burjuvazi sınıfı, başa geçmek liyakatini hâiz değildir. Bu ihtilâl, daha başlangıçta burjuvalar tarafından terkedilebilmiştir. İhtilâl, derebeylik idaresine karşı ayaklanan köylü yığınlarını ancak amele sınıfına idare ettirmek suretiyle iyi bir neticeye bağlanabilir.”</span></p>

    <p class="Normal para-style-override-2"><span class="Normal char-style-override-13">(Lenin)e:</span></p>

    <p class="Normal para-style-override-2"><span class="Normal char-style-override-13">“– Bu bir manevraydı; çok ders aldık!”</span></p>

    <p class="Normal para-style-override-2"><span class="Normal char-style-override-13">Dedirten fiil ve müflis 1905 tecrübesi, “Amele Meclisi” mânasına gelen ilk (Sovyet)i meydana çıkardı ve klişeleştirdi. Tecrübe, çabucak ezilmişti. Çünkü (Mujik)ler, alelusul apışmış kalmış, ne tarafa yöneleceğini bilememiş ve tam kendilerine gelip harekete geçecekleri zaman, amele sınıfı çoktan tepelenmiş, bitmişti. Fakat ihtilâl tohumları ve mahut ölçüler manzumesi, Rusya’da köprü başlarını tutmuştu. (Lenin) Rusya’da kalamıyor, sağda ve solda, kaçak, dolaşıyordu.</span></p>

    <p class="Normal para-style-override-2"><span class="Normal char-style-override-13">Nihayet Birinci Dünya Harbi ve bu harbin Çarlık Rusyasını bütün iç bünye zaaflarıyle teşhir eden sarsıntısı... Birdenbire, ihtilâle en müsait zemin hazırlanmıştı. Fakat ihtilâl, saf bir Komünist hareketi seciyesini taşımaktan çok uzaktı.</span></p>

    <p class="Normal para-style-override-2"><span class="Normal char-style-override-13">Türkiye’nin nice devirlerdeki haline eş olarak, gafletler, tezatlar ve zaaflar diyarı Rusya’da birdenbire bütün sınıfların karma karışık ayaklanması... İhtilâl böyle oldu. Amele, asker, halk, içiçe... Nitekim muvakkat hükûmette, Çarlık taraftarlarından başka bütün fırkalar erkânı toplandı. Ötedenberi anarşistler yatağı Rusya’da, o anda hâkim olan, tam bir anarşidir. (Niçevo) kargaşalığı... Ana baba günü...</span></p>

    <p class="Normal para-style-override-2"><span class="Normal char-style-override-13">Komünistler bu ana baba günü kargaşalığını ustaca istismar etmişler; ve anarşi mefhumuyle aslâ bağdaşamaz tek müessese olan orduyu bir anarşi vasıtası olarak kullanıverince her şeyin altını üstüne getirmişlerdir. O zamanki taktikleri, kendi kafalarına göre yalçın bir (kozmos) meydana getirmek üzere, mevcut dünyayı toz duman edip (kaos)a çevirmek...</span></p>

    <p class="Normal para-style-override-2"><span class="Normal char-style-override-13">Ordulara verilen meşhur (1) numaralı emrin hülâsası:</span></p>

    <p class="Normal para-style-override-2"><span class="Normal char-style-override-13">“– Orduda rütbeler, ünvanlar ve bunların imtiyazları kökünden mülgadır. Subayların hiçbir nüfuz ve hakkı kalmamıştır. Bütün birliklerde, bunların temsilcilerinden birer komite seçimi yapılacak ve her salâhiyet bu komitelerde olacaktır.”</span></p>

    <p class="Normal para-style-override-2"><span class="Normal char-style-override-13">Her şeyin başını koparmaya ve her yerde ayağı başa hâkim kılmaya bakarken, subay gibi, askerî nizamın birlik ruhunu temsil eden şahsiyet merkezlerini iptal ile işe başlayan komünizmin, bir o günkü halini, bir de bugünkü, Mareşaller kumandasında (Emperyalist) Kızılordu nizamını gözden kaçırmayalım... Bu tezadı ileride göreceğiz.</span></p>

    <p class="Normal para-style-override-3"><span class="Normal char-style-override-13">&nbsp;</span></p>

    <p class="Normal para-style-override-1"><span class="Normal char-style-override-20">●</span></p>

    <p class="Normal para-style-override-3"><span class="Normal char-style-override-13">&nbsp;</span></p>

    <p class="Normal para-style-override-2"><span class="Normal char-style-override-13">Birinci Dünya Harbinin sonlarına doğru (Lenin) birdenbire çıkageldi. (Lenin) ki, 1914’de partisinin izmihlâliyle beraber çıktığı vatanına dönerken, o vatanı yıkmak için Almanlar ve Avusturyalılarla işbirliği etmiştir. İhtilâlin sevk ve idaresini Avusturya hududundan sağlamış, Avusturyalıların elinden bu hiyaneti sayesinde kurtulmuştur. Oradan İsviçre’ye, oradan da Almanya’ya... Nihayet Rusya’ya karşı harp halindeki düşman ülkelerinden, bir Alman zabiti gibi zırhlı tren içinde geçirtilerek Rus hududuna bırakılmıştır.</span></p>

    <p class="Normal para-style-override-2"><span class="Normal char-style-override-13">(Lenin)den evvelki (Marks)çılar, Rusya’nın felâketi karşısında her sınıfı içine alan müşterek bir Millî Müdafaa Cephesi kurmaya bakarken, o; Vlâdemir İliç Ulyanof, namı diger (Lenin), felâket istismarını bile o kadar ileriye götürüyor ki Rus bozgununu düşmanla elele gerçekleştirmeğe gitmekte tereddüt etmiyor.</span></p>

    <p class="Normal para-style-override-2"><span class="Normal char-style-override-13">(Lenin)in, bu ana baba gününde ve doğan Yeni Dünyanın eşiğinde, garlarda, şaşkın şaşkın bakınan insan kalabalıklarına ilk narası şudur:</span></p>

    <p class="Normal para-style-override-2"><span class="Normal char-style-override-13">“– Yaşasın dünya ihtilâli!”</span></p>

    <p class="Normal para-style-override-2"><span class="Normal char-style-override-13">Zırhlı bir otomobil içinde geçirildiği Petersburg’ta, işçi ve asker kalabalığına da ilk hitabı şu:</span></p>

    <p class="Normal para-style-override-2"><span class="Normal char-style-override-13">“–Sermayeciler hükûmetini desteklemeye paydos! Hükümdarlar harbi yerin dibine batsın! Yaşasın sosyal ihtilâl!”</span></p>

    <p class="Normal para-style-override-2"><span class="Normal char-style-override-13">(Lenin) daha öyle şeyler söyledi ki, başta eski (Marks)çı (Plekhanof) olmak üzere herkes şaşırdı. Herkes tepeden inme bir çığ altında kalmış gibiydi. Onu, hayâl duvarına merdiven dayamış ve bulutlar üstüne tırmanmış olmakla suçlandırdılar. (Menşevik)ler ona deli, ihtilâlci sosyalistler hain dediler. Burjuvalar ise (Lenin)e, Almanya’ya satılmış bir paçavra gözüyle bakıyordu. Fakat o, korkunç cesaret ve gözü karalığıyla, aptallığı, cahilliği, şaşkınlığı, mahcupluğu, dehşeti, nefreti, hasreti, her şeyi istismar ederek ortalığı zapt ve fethetmekte gecikmiyordu.</span></p>

    <p class="Normal para-style-override-2"><span class="Normal char-style-override-13">(Lenin) hakkında bir müşahidin notu:</span></p>

    <p class="Normal para-style-override-2"><span class="Normal char-style-override-13">“– (Lenin), hayranlarının bazıları üzerinde, elle tutulabilecek bir bora, bir kasırga gibi esmeğe başladı. Bütün (Bolşevik) dinleyiciler heyecanla sarsılıyordu. Bu müthiş tesir, yüksek belâgat ve talâkatten değil, işitilmemiş, görülmemiş bir cesaret ve gözü karalıktan geliyordu. O, en imkânsız şeyleri, misilsiz bir cür’et ve emniyet tavrıyle, âdeta tasarrufu altında gösteriyordu. Onu dinlediğim yerden ayrıldığım zaman, bütün bir gece, başıma demirden bir topuz yemiş gibi oldum.”</span></p>

    <p class="Normal para-style-override-2"><span class="Normal char-style-override-13">İşte, başından beri üzerinde durduğumuz ve Komünizmin fikir bünyesine kadar şümullendirdiğimiz küstah ve en vahşi tarafından gözü kara seciye... Bu seciyeyi, ileride, Komünizm dünyasının sanat eserlerinde de takip etmek kabildir. Nâzım Hikmet’in bütün (politik) telâkkisi demirden bir balyoz halinde ham kafalara inmek ve körü körüne apıştırmaktan başka nedir ki?.</span></p>

    <p class="Normal para-style-override-2"><span class="Normal char-style-override-13">İnkâr edilemez ki, bu gözü karalık seciyesinin, hele Rusya gibi bir dünyada, insan yığınlarını arkasından çekmeye mahsus tılsımlı bir tesiri vardır.</span></p>

    <p class="Normal para-style-override-2"><span class="Normal char-style-override-13">Şu da vardır ki, bu seciye, ister doğruya, ister eğriye olsun, inanmayan insanlarda bulunmaz. Doğruya inananlarda ise bu ham cesaret, teenni ve sırlara riayet kaygısıyle bir aradadır ve ismi şecaittir. Fakat o, sadece gözü karalık için gözü karalıktan ibaret bulunur, bir de müthiş bir istismar dehâsiyle birleşirse, artık önüne çıkanı yıkar ve geçer... Tâ, gerçek iman ve şecaate rast gelinceye kadar...</span></p>

    <p class="Normal para-style-override-2"><span class="Normal char-style-override-13">Komünizmin kuruluşu –hâlâ devam ettiği gibi– böyle olmuş; ve aksiyoncusunun bu seciyesi, hareketin bütün seyrine, kadrosuna ve iş hedeflerine umumî bir sirayet halinde yürümeği bilmiştir.</span></p>

    <p class="Normal para-style-override-2"><span class="Normal char-style-override-13">İstismar dehâsı o kadar büyük ve sahtekârlığa öyle yakındır ki, (Lenin)in ütopyasında, tam zıddı olan ideâlizm kurucusu (Plâton)un “Cumhuriyet” eserinden tersine kopyalar bile vardır.</span></p>

    <p class="Normal para-style-override-2"><span class="Normal char-style-override-13">Artık her ölçü, (Thomas Morus), (Vilyam Godvin), (Prüdon) ve (Bakunin)in dövizleriyle beraber şu mihrakta toplanmıştır:</span></p>

    <p class="Normal para-style-override-2"><span class="Normal char-style-override-13">“– Ne Allah, ne patron!...”</span></p>

    <p class="Normal para-style-override-2"><span class="Normal char-style-override-13">(Tolstoy), Ruslar için şöyle demişti:</span></p>

    <p class="Normal para-style-override-2"><span class="Normal char-style-override-13">“– Rus kavmi, harpte, tepeden inme, beklenmedik bir angarya görür. Birdenbire gelen, fakat hayatın her günkü angaryasından farksız bir angarya... Buna sonuna kadar katlanmak ve gereğini yerine getirmek lüzûmuna bir kere inanmıştır.”</span></p>

    <p class="Normal para-style-override-2"><span class="Normal char-style-override-13">İşte rus kavmine ait bu seciye, komünistlerin eline geçer geçmez, Rus kavminin bütün angaryaları kaldırılmış; ve yerine, insan oğlunun tarihte en büyük angarya ve işkencesi olan komünizm geçirilmiştir. İnanmanın merkeziyle beraber bütün inanış müesseselerinin inkârı ve iptâli işkencesi... Ruhu boğmak işkencesi... Rus kavmi ona da tahammül etmiştir. Bakınız, ne, neyi istismar ediyor. Ve her şeyi, ferdin elinden alınarak, (Kamenef)in belirttiği şu kıstasa bağlanmıştır:</span></p>

    <p class="Normal para-style-override-2"><span class="Normal char-style-override-13">“– Sovyet idaresi, beş hâkim tepeyi elde tutmaktan ibarettir. Sanayiin devletleştirilmesi, bankaların devletleştirilmesi, nakliyatın devletleştirilmesi, toprağın devletleştirilmesi...”</span></p>

    <p class="Normal para-style-override-2"><span class="Normal char-style-override-13">(Lenin) de, bu ölçülere, belki lâtife ve alay karıştırmaksızın şunu ilâve etmiştir:</span></p>

    <p class="Normal para-style-override-2"><span class="Normal char-style-override-13">“– Çeka da cabası!”</span></p>

    <p class="Normal para-style-override-2"><span class="Normal char-style-override-13">Çeka, biliyorsunuz ki, rejimin cellâtlar kadrosu...</span></p>

    <p class="Normal para-style-override-2"><span class="Normal char-style-override-13">Evet, Çeka da cabası!</span></p>

    <p class="Normal para-style-override-2"><span class="Normal char-style-override-13">Komünizmde ahlâk, maddecilik ahlâkıdır. Yâni hiçbir mukaddesat ve manevî hürmet hissi duymaksızın dilediğini yapmak, dilediğinde serbest olmak.. Münasebetler zincirini sadece maddî fayda ve içtimaî mükellefiyet bakımından örselemeksizin, fert kadrosunda, en hicapsız hayvandan daha hicapsız, tam başıboşluk...</span></p>

    <p class="Normal para-style-override-2"><span class="Normal char-style-override-13">Buna rağmen ne gariptir ki, başta (Lenin) olmak üzere birçok ihtilâl şefinin ferdî ahlâkı, idealistlerin ahlâkını hatırlatacak kadar fedakârcadır.</span></p>

    <p class="Normal para-style-override-2"><span class="Normal char-style-override-13">Hususî hayatından bahseden ve böylece hareketine mazeret arayan bir Komüniste (Lenin):</span></p>

    <p class="Normal para-style-override-2"><span class="Normal char-style-override-13">“– Bir Komünistin hususî hayatı yoktur!”</span></p>

    <p class="Normal para-style-override-2"><span class="Normal char-style-override-13">Diye bağırmıştır.</span></p>

    <p class="Normal para-style-override-2"><span class="Normal char-style-override-13">Ancak bir idealistin ağzından çıkabilecek müthiş nida...</span></p>

    <p class="Normal para-style-override-2"><span class="Normal char-style-override-13">(Lenin), bu tezadı içinde, belden aşağısı insan, belden yukarısı hayvan, öyle garip bir mahlûk arzediyordu ki, açık bıraktığı belden yukarısını, nazarlardan sakladığı belden aşagısıyle koruyor ve bu tezadının farkında olunmuyordu.</span></p>

    <p class="Normal para-style-override-2"><span class="Normal char-style-override-13">(Lenin) hakkında (Maksim Gorgi) diyor ki:</span></p>

    <p class="Normal para-style-override-2"><span class="Normal char-style-override-13">“– Onun hususî hayatı o tarzda geçti ki, dinlerin kuvvet ve itibarını kaybetmediği bir devirde yaşamış olsaydı, kendisine bir aziz nazarıyle bakılırdı.”</span></p>

    <p class="Normal para-style-override-2"><span class="Normal char-style-override-13">Biz bu lâflarda (Lenin)in faziletini değil de, korkunç tezadını buluyoruz. O, inandığı fikirler manzumesini ve bağlandığı küfrü, tam zıddının vecd ve ahlâkıyle koruyan, dâsitânî bir abes belirtiyordu.</span></p>

    <p class="Normal para-style-override-2"><span class="Normal char-style-override-13">Ve işte, komünizmin usûlündeki en büyük abes de budur!</span></p>

    <p class="Normal para-style-override-2"><span class="Normal char-style-override-13">(Lenin) ve onun etrafında ihtilâlin birçok mensubu, samimiyetle inandıkları tantanalı ve azametli bâtıl karşısında, ruhçuluğa yaklaştığını ve esasını orada bulduğunu hiç farketmedikleri bir mikyasta, fedakâr ve nefs hırsından uzak bir hayat yaşamışlardır. Nitekim (Lenin)in kızkardeşi (Pravda) gazetesi idarehanesinde çalışmış, Hariciye komiseri (Litvinof)un karısı, evini idare edebilmek için İngilizce dersleri vermiş, başka bir Komiser (Rkof)un karısı da Moskova Sıhhiye dairesinde memurluk etmiş, Umumî Talim ve Terbiye Komiseri (Bubonof)un karısı ise bir mağazada satıcılık yapmıştır.</span></p>

    <p class="Normal para-style-override-2"><span class="Normal char-style-override-13">Ruhçuluk, ahlâkçılık ve milliyetçilik taslayan ve üstelik komünistliğe düşman geçinen bazı çürümüş ülkelerin haline nisbetle, ne derin ve acı ibret dersi!</span></p>

    <p class="Normal para-style-override-2"><span class="Normal char-style-override-13">Fakat bunlar, biraz evvel de belirttiğimiz gibi, tek başına hiçbir değer belirtmez; ve Materyalizm – Komünizm tertibinin göstermelik tek nesle mensup aldatıcı bir eserinden ve ayrı bir tezat ve zaafından başka hiçbir delâlet arzetmez. Zira bu hal, telkin ve ilkah edilen ve ruhî bir müeyyideye bağlı bulunan müsbet bir ahlâk ideâlinin eseri değildir. Eğer (Lenin), materyalizm ahlâkına dayanarak ve sırf gönüllülerden seçerek senede 365 genç Rus bâkiresi isteseydi, bâkireler, o da eğer bulunabilirse, kendisine teslim edilir; ve bu ahlâk materyalizmaya karşı daha tezatsız kaçardı.</span></p>

    <p class="Normal para-style-override-2"><span class="Normal char-style-override-13">Hem inanmamak ve inanmayı kendi öz merkezinden inhiraf ettirmek, hem de inanmamaya, inanmanın ahlâkıyle bağlanmak, ne tuhaf!..</span></p>

    <p class="Normal para-style-override-2"><span class="Normal char-style-override-13">Dürüst olmak kaygısıyle hemen ilâve edelim ki, Komünizmin de inandığı bir şey vardır; fakat onda bu ahlâk yoktur.</span></p>

    <p class="Normal para-style-override-3"><span class="Normal char-style-override-13">&nbsp;</span></p>

    <p class="Normal para-style-override-1"><span class="Normal char-style-override-20">●</span></p>

    <p class="Normal para-style-override-3"><span class="Normal char-style-override-13">&nbsp;</span></p>

    <p class="Normal para-style-override-2"><span class="Normal char-style-override-13">Komünizmin birinci istismar tabyası, ilimleri ve sanatları dilediği gibi gayelendirip “12 derste dans öğreten Profesör Hokkabazyan” tarzında dünya görüşleri istiflemek, bunları yassı kafalara kolayca yerleştirmek; ve sonra bütün Güzel Sanatlar Şubelerini harikulâde mikyaslarda kemiyet zenginliğine boğup topyekûn dâva lehinde kullanmak oldu. Bir komünist haritasında, kendileriyle iktisadî ve siyasî münasebeti olmayan bir şehrin gösterilip gösterilmiyeceği, bir meseledir. Onların ilim telâkkisiyle, mücerret, kendi münzevî realitesi içinde yatan ve yaşayan hiçbir keyfiyet yoktur. Bunun da mânası şudur:</span></p>

    <p class="Normal para-style-override-2"><span class="Normal char-style-override-13">Komünizm ile saf ilim bağdaşamaz. Fen ve teknik sahası, ayrı... O zaten, saf ilimden budanmış ve kendisinden ibaret kalmış, tatbikat çerçevesi...</span></p>

    <p class="Normal para-style-override-2"><span class="Normal char-style-override-13">Güzel Sanatlara gelince:</span></p>

    <p class="Normal para-style-override-2"><span class="Normal char-style-override-13">Bu, niyete göre ses veren tılsımlı kemanlar, muazzam devlet himayeleriyle, komünistlerin elinde, dâvalarının sadece yalancı şahitliğini etmeğe memur, iradesiz köleler...</span></p>

    <p class="Normal para-style-override-2"><span class="Normal char-style-override-13">Tiyatroya, sinemaya, edebiyata, musikiye, resme, heykele, mimariye ve daha birçok Güzel Sanatlar Şubesine verdikleri kıymet, daima bu hududun içinde ve sadece ucuz keyfiyetlerin kemiyet köpürtüsünden ibaret...</span></p>

    <p class="Normal para-style-override-2"><span class="Normal char-style-override-13">(Lenin), meşhur Şarlo için demiş ki:</span></p>

    <p class="Normal para-style-override-2"><span class="Normal char-style-override-13">“– Dünyada aradığım, özlediğim tek adam (Çarli Çaplin)dir.”</span></p>

    <p class="Normal para-style-override-2"><span class="Normal char-style-override-13">Halbuki Şarlo’nun dehâsı, ona istedikleri kadar komünist desinler, materyalist makine görüşüyle alay eden ve istiyerek veya istemiyerek, ruhçu değerlere kaçan soydandır. “Yeni Zamanlar” filminde Şarlo, materyalizmin, makineyi azizleştirici görüşünü kepaze etmiştir. Bir kolu ameleyi yedirmeye, bir kolu da onun ağzını silmeye mahsus olan makinenin yemek yedirme kolu bozulur, kol havada çalışır ve öbür kolu gelip aç adamın ağzını siler. Yirminci asrın putu sıfatıyle insan tahakkümünün dışına çıkmış makinenin aptallığını, hiçbir misal, bundan daha keskin canlandıramaz.</span></p>

    <p class="Normal para-style-override-2"><span class="Normal char-style-override-13">Komünizm dünyası, sanatkârı, Roma’daki (kapitol)ün mukaddes kazları gibi besledi, palazlandırdı. Sanatkâr, fânî cesediyle, maddesiyle korunuyor, ruhu ve mânasıyle de gebertiliyordu. Sanatkârı, hiçbir diyarda görülmemiş çaplarda korudular, fakat buna karşılık bizzat sanatı, sâf ve hür sanatı boğup öldürdüler. Nitekim ilk komünist şairlerden, Türkiye’de bir zamanlar Nâzım Hikmet isimli hararetli bir taklitçisi yaşayan (Mayakofski) ile (Essenin) şahıslarının korunup sanat idealinin batırıldığı dünyada barınamayacak bir küskünlüğe düştüler ve intihar ettiler. Bu hal, sanatkârın, her türlü korunmaya rağmen gerçek faaliyet zeminini kaybetmesinden gelen ruh ihtilâline bağlı olsa gerek...</span></p>

    <p class="Normal para-style-override-2"><span class="Normal char-style-override-13">Şimdi sıra, din ve bütün manevî değerlere geldi:</span></p>

    <p class="Normal para-style-override-2"><span class="Normal char-style-override-13">Bütün dinler ve her nevî mavera alâkası, materyalizm ve komünizm nazarında, hastalıkların, sapıklıkların en feciidir. Kendilerince, bu illetleri tedavi edilmeden, fertlerle hiçbir işbirliği yapılamaz ve hiçbir münasebet kurulamaz.</span></p>

    <p class="Normal para-style-override-2"><span class="Normal char-style-override-13">Yahudi (Marks)ın “Din afyondur!” sözünü, bir Fransız mütefekkirinin tâbiriyle, âyet gibi her tarafa yazdılar. Kızıl Meydanın duvarlarına ve her yere... Gelip geçen memurlar –Rusya’da herkes memurdur– üzerlerinde orak-çekiç bulunan kasketlerini çıkarıp, (Giyyom Tel) efsanesinin şapkası gibi, bu ölçüyü selâmlamaya zorlandılar.</span></p>

    <p class="Normal para-style-override-2"><span class="Normal char-style-override-13">Daha inkılâbın başında bütçelerinden bütün din tahsisatını kaldırdılar. Sonra sonra, kiliselerden, üstelik vergi de almaya başladılar. (Rostof) şehrinin bir kilisesine 1925 yılı için konulan vergi, 70 bin çervontets, yani o zamanki bizim parayla bir milyon liraya yakın bir kıymettir. Bugünün 20 milyon lirası...</span></p>

    <p class="Normal para-style-override-2"><span class="Normal char-style-override-13">İnkılâbın başında o kadar papas öldürdüler ki, her sokak ağzında birkaç papas leşine tesadüf etmek âdet oldu. Yine inkılâp içinde, hayâllerinde, peygamberlerin tahtadan ve kartondan heykellerini yapıp merasimle yaktılar; ve her tarafta (Marks)ın mahut dövizini gezdirdiler.</span></p>

    <p class="Normal para-style-override-2"><span class="Normal char-style-override-13">“– Din afyondur!”</span></p>

    <p class="Normal para-style-override-2"><span class="Normal char-style-override-13">Bolşevik şairi:</span></p>

    <p class="Normal para-style-override-2"><span class="Normal char-style-override-13">Mujik! Senin yeni Vatikan’ın Kremlin’dir!</span></p>

    <p class="Normal para-style-override-2"><span class="Normal char-style-override-13">Diyen gülünç mısralar döküyor; Sovyet rejimi, aklınca, Tevrat, İncil, Kur’ân’a açtığı mücadelede fasılasız devam ediyordu.</span></p>

    <p class="Normal para-style-override-2"><span class="Normal char-style-override-13">Bazı zulümlerden müteessir olan ve yazdığı teessür mektubuna cevap isteyen Papa 9’uncu (Pi)nin isteğine verilen cevap, topladıkları bir iânenin tahsis yerini değiştirip bir uçak filosu almak ve filoya şu ismi takmak oldu:</span></p>

    <p class="Normal para-style-override-2"><span class="Normal char-style-override-13">“– Papa’ya cevabımız!”</span></p>

    <p class="Normal para-style-override-2"><span class="Normal char-style-override-13">Kaynakların kaynağı dinden başka, bütün ruhçu kıymetler, milliyetçilik, ahlâkçılık, ailecilik, komünizm gözünde en adî hakaret hedefleri bilindi.</span></p>

    <p class="Normal para-style-override-2"><span class="Normal char-style-override-13">Komünizmin sâf doktrinler âleminde ve esasında aileye yer yoktur. Çocuk, cemiyetin malıdır. Üç yaşından sonra çocuk sitelerine gönderilecek ve orada köpek yavrusu sürüleri halinde büyütülecektir. Böylece bunların anneleri de çalışabilecek ve cemiyete verimli olacaktır.. Kadın, kocasına, hiçbir mürakabe ve inhisar hakkı tanımaz. İsterse kocasının ismini taşır, isterse taşımaz. Bir kelimeyle evlenir, bir kelimeyle ayrılır. Miras, ana baba hakkı, saçmaların saçmasıdır. Onlarca, kadının, erkek ve aile esaretinden tam bir kurtuluşu sağlanmadıkça, tam bir inkılâp olamaz.</span></p>

    <p class="Normal para-style-override-2"><span class="Normal char-style-override-13">Komünizm tefsirciliğinde amele sınıfı, sadece, küfür çerçevesi bâtıl itikatlar manzumesinin manivelâsı mahiyetinde bir dayanaktan başka bir şey değildir ve hakikatte hiçbir imtiyaza nâil olamamıştır.</span></p>

    <p class="Normal para-style-override-2"><span class="Normal char-style-override-13">Bu hilelerini açıkça itiraf etmekten çekinmezler:</span></p>

    <p class="Normal para-style-override-2"><span class="Normal char-style-override-13">“– İşçi sınıfı bizde, fikirlerimizi mücerretten kurtarmak için istinat ettiğimiz bir kaideden ibarettir. İçtimaî sınıflardan birine dayanmayan fikir, havadadır!”</span></p>

    <p class="Normal para-style-override-3"><span class="Normal char-style-override-13">&nbsp;</span></p>

    <p class="Normal para-style-override-1"><span class="Normal char-style-override-20">●</span></p>

    <p class="Normal para-style-override-1"><span class="Normal char-style-override-13">&nbsp;</span></p>

    <p class="Normal para-style-override-4"><span class="Normal char-style-override-13">Komünizmde, Musa Peygamberden beri gelen, evvelâ ona ihanetle başlayan ruhî birlik ve bütünlük suikastçısı yahudi dehâsı, yine kendi müessesesi olan Kapitalizme karşı en parlak intikam tuzağını kurmuştur. Şimdi bu tuzaktan intikam almak sevdasında olan da, yine aynı Yahudi dehasıdır.</span></p>

    <p class="Normal para-style-override-3"><span class="Normal char-style-override-13">&nbsp;</span></p>

    <p class="Normal para-style-override-1"><span class="Normal char-style-override-20">●</span></p>

    <p class="Normal para-style-override-3"><span class="Normal char-style-override-13">&nbsp;</span></p>

    <p class="Normal para-style-override-2"><span class="Normal char-style-override-13">Ve bütün bu dâvaların, kalbur gibi üzerinde elendiği korkunç bir diyalektik... Punduna getirici, yutturucu, şaşırtıcı, apıştırıcı metaryalizm diyalektiği... Her şeyi kel ve keleş kemiyet çerçevesinde ele alıp, her şeye, eski, geri, gerici, mürteci, kokmuş, çürümüş yaftasını takan, o dar, o yeknesak, o vahşi diyalektik... Bandrollü hakikatler simsarlığı, sahte kıymet hükümleri kuponculuğu... Ve Büyük Postanenin önünde leke sabunu satan işportacıların kolay belâgat ve ahlâk avcılığı...</span></p>

    <p class="Normal para-style-override-2"><span class="Normal char-style-override-13">Büyük bir Fransız müellifi diyor ki:</span></p>

    <p class="Normal para-style-override-2"><span class="Normal char-style-override-13">“– Ben bir Fransız olmak sıfatıyle acaba komünizmden ne alabilirim? Düşünüyorum, düşünüyorum ve yalnız şunu buluyorum: Korku!”</span></p>

    <p class="Normal para-style-override-2"><span class="Normal char-style-override-13">Evet, sadece dehşet! Medeniyet tarihi boyunca gelmiş 20’nci asır Avrupalısı, her ihtimale gebe ve her istikamete hassas, son derece girift ruh seciyesiyle, bu, canhıraş denecek kadar basit ve kaba, fakat o nisbette küstah ve istismarcı, peşinden milyonlar çeken yalçın bâtıl karşısında ürpermez de ne yapar? Hislerin en samimi ve insanî olanı budur!</span></p>

    <p class="Normal para-style-override-2"><span class="Normal char-style-override-13">Materyalizm ve Komünizm, gerek sâf fikirler âlemindeki yeri, gerekse koskoca bir ülkede bulduğu ilk tatbik şekliyle, medenî Garp efendisinin gözünde, milyonlarca defa büyütülmüş ve dev haline getirilmiş bir ruh ve beyin basilidir.</span></p>

    <p class="Normal para-style-override-2"><span class="Normal char-style-override-13">O, bu asrın en büyük filozofunun dediği gibi:</span></p>

    <p class="Normal para-style-override-2"><span class="Normal char-style-override-13">“– Ruh müvazenesini kaybeden Garp entellektüelinin, kuytu bir köşede tatbike koyulduğu intihar tecrübesinden başka bir şey değildir.”</span></p>

    <p class="Normal para-style-override-3"><span class="Normal char-style-override-13">&nbsp;</span></p>

    <p class="Normal para-style-override-1"><span class="Normal char-style-override-20">●</span></p>

    <p class="Normal para-style-override-3"><span class="Normal char-style-override-13">&nbsp;</span></p>

    <p class="Normal para-style-override-2"><span class="Normal char-style-override-13">İşte, özüyle ve ilk tatbik şekliyle, o... Ya sonra ne oldu? Ve işte dâvanın, esasta bir “olamaz”ın nasıl oldurulduğu bakımından, en nazik noktasına geldik:</span></p>

    <p class="Normal para-style-override-2"><span class="Normal char-style-override-13">Bugün komünizm, tohumu ahlât ve yemişi at kestanesi, efsanevî bir ağaç gibi, kökünden inhiraf etmiş, kendisine düşman rejimlerin bünye kanunlarını olduğu gibi kopya etmekten başka çare bulamamış, bu arada (1) numaralı bir emperyalizm ve onun manivelâsı olarak haşin bir militarizme kaymış, umumî küfründen başka kendi kendisinin de kâfiri, korkunç bir Moskof intikam ocağıdır.</span></p>

    <p class="Normal para-style-override-2"><span class="Normal char-style-override-13">İhtilâlin başında, (Lenin)in şimendifer istasyonlarındaki meşhur çığlığı;</span></p>

    <p class="Normal para-style-override-2"><span class="Normal char-style-override-13">“– Yaşasın dünya ihtilâli! Kahrolsun emperyalistler!”</span></p>

    <p class="Normal para-style-override-2"><span class="Normal char-style-override-13">Narası, artık bir rüyadır.</span></p>

    <p class="Normal para-style-override-2"><span class="Normal char-style-override-13">Bugünün çığlığı, hakikatte şudur:</span></p>

    <p class="Normal para-style-override-2"><span class="Normal char-style-override-13">“– Yaşasın kurtarıcı Moskof istilâsı! Kahrolsun kapitalistler!”</span></p>

    <p class="Normal para-style-override-2"><span class="Normal char-style-override-13">Bugün komünizm, asırlarca manevî balyozu altında inlediği ve hacri altında yaşadığı Batı Dünyasına, hâlâ (Engels) ve (Marks)ın tenkit gözüyle bakarken, aynı dünyanın usûl ve silâhlarıyle ona karşı çıkan, millî bir Moskof hıncı, millî Moskof hıncının tezgâhı olmuştur.</span></p>

    <p class="Normal para-style-override-2"><span class="Normal char-style-override-13">Eski komünist itikatları, sâf fikir ve hakikat önündeki mevkilerinden ziyade, hür dünyanın kanına susayıcı Asyaî Moskof hıncının teşkilâtlanmasına yardımcı oldukları kadar kıymetlendirilmiş, işe yarayanları tutulmuş ve yaramıyanları atılmış, gerisi de, –tıpkı işçi sınıfı gibi– hayalî bir bahane olarak yürürlükte bırakılmıştır. Aynı Moskof hıncının besleyicisi olmak yerine körleticisi gibi gördükleri, aile, çocuk, şahsî mülkiyet ve fert hakları üzerindeki akideler, ilk küfürlerine ihanet edilmiş olmaktan korkulmayarak yine tepe taklak edilmiş ve eski yerlerine oturtulmuştur.</span></p>

    <p class="Normal para-style-override-2"><span class="Normal char-style-override-13">Nihayet, işçisiyle, köylüsüyle, ordusuyle, polisiyle, lâboratuvarıyle, âletiyle, sistemiyle, içte 200 milyon ve dışta 1 milyarlık bir kütleyi pençesinde sımskı tutan, sadece millî bir hıncı ideolojik bir put gibi gösteren ve diyar diyar bu puta tapacak insan arayan, fevkalâde bilgili, tecrübeli, hesaplı, teşkilâtlı bir zümre tahakkümü... Güneşe elektrik faturası kesmeğe giden feza adamı efsanelerine kadar, Batılı burjuvaların yüreğine indirmek için her oyuna başvurucu, teknik ve teknisyen umacılar zümresi tahakkümü...</span></p>

    <p class="Normal para-style-override-2"><span class="Normal char-style-override-13">İşte, gûya insanlık çapında sâf fikirlerden komünizmin çıkar yol bulduğu son durak... Moskofluk durağı...</span></p>

    <p class="Normal para-style-override-2"><span class="Normal char-style-override-13">Bütün insanlığı kurtarmak iddiasındaki fikir ahtapotu, neticede, ezelî orman nizamını arslanların elinden almak ve pençelerinin manikürünü karakulaklara yaptırmak sevdasında bir ayı doğurdu. Yalnız aziz nefsinden başka kaygısı olmayan bu bilgiç ayının, iş metodları ve yabancı ülkelere nüfuz plânları da, tılsımlı bir mezhep gibi yutturulur ve yutulur oldu. Sade bizde değil, dünyanın her tarafında...</span></p>

    <p class="Normal para-style-override-2"><span class="Normal char-style-override-13">Yoksa bugün komünizmin (pürist) gözle, kendi öz ocağında, ne hazin bir fosil manzarası arzettiğine misal, bizzat komünist Rusya’dır. (Lenin)in bir camekân içindeki mumyasiyle, komünizmi dinamik zaman ve mekâna göre kuşa çeviren (Stalin)in ölüsü yanyana, artık Rusçaya Lâtince kadar yabancı “Tarihî Maddecilik” ve “Sermaye” isimli kitaplar hep bir arada, bizzat komünist Rusya... Siz ona dünyayı veriniz; komünizmi bizzat kendisi inkâr etsin!..</span></p>

    <p class="Normal para-style-override-3"><span class="Normal char-style-override-13">&nbsp;</span></p>

    <p class="Normal para-style-override-1"><span class="Normal char-style-override-20">●</span></p>

    <p class="Normal para-style-override-3"><span class="Normal char-style-override-13">&nbsp;</span></p>

    <p class="Normal para-style-override-2"><span class="Normal char-style-override-13">Türkiye’de materyalizm ve komünizm, bir kaç asırdır sürüp giden inhitat tarihimizin sonunda, Cumhuriyetle beraber faaliyete geçer. Başlangıçta, Cumhuriyetin yıktığı müesseselere karşı onunla işbirliği yapmak ister gibi görünür, onu tutar, destekler. Fakat sonra bütün faaliyetini Türk manevî bütünlüğüne yükseltmeğe başlar. Vâkıa derhal kanun dışı sayılır ve takip mevzuu olursa da, karşısına hiçbir zaman mükemmel mücadele şartları ve ruh teçhizatiyle çıkıldığını gösteren, plânlı ve sistemli bir imha hareketine hedef tutulmaz. Ancak siyah elbisenin yakasına çıktığı zaman toplanan bitler gibi...</span></p>

    <p class="Normal para-style-override-2"><span class="Normal char-style-override-13">Komünizm, Türkiye’de, kapısı örtülü evlere, kırık camlı pencerelerden, yıkık bacalardan, sökük tahtalardan sızan müzmin cereyanlar halinde, her türlü gizli nüfuz ve hülûl yollarını tecrübe etmiştir. Fakat her şeye rağmen, tam ve gerçek bir hülûl sağlayamamıştır. Neden?</span></p>

    <p class="Normal para-style-override-2"><span class="Normal char-style-override-13">Karşısında, idrâkli, ilimli, sistemli, teşkilâtlı bir mânia bulunmadığına göre, niçin?</span></p>

    <p class="Normal para-style-override-2"><span class="Normal char-style-override-13">Himayesiz ve başıboş olsa da, öz köküyle alâkası her an biraz daha zayıflatılsa da, yaradılışından müdafaalı, nüfuzu imkânsız bir Türk ruhu yaşadığı için...</span></p>

    <p class="Normal para-style-override-2"><span class="Normal char-style-override-13">Hani “işimiz Allaha kaldı” derler ya... Bilmezler ki hiç bir iş Allaha kalmaz; her iş, başında ve sonunda Allahın mutlak tasarrufu altındadır ve her iş, başında ve sonunda zaten Allaha kalmıştır. Böyleyken bu bahiste, tek tedbirsiz, lûtuf doğrudan doğruya Allahtan gelmiş, bizi Allah korumuştur.</span></p>

    <p class="Normal para-style-override-2"><span class="Normal char-style-override-13">Memleketimizde, binde ikiyi geçmediği söylenen komünistler, insan insan çeşitleri içinde bu dünyanın en sefil ve en ucuza kazanılmış örnekleridir. Ucuza kazanılmış tâbiriyle maddî menfaati kasdetmiyorum. Tek fikir ve nefs mürakabesi çilesine meydan vermeyen bir el çabukluğu içinde şahsiyetlerini teslim edişlerindeki ucuzluk... Maddî menfaat de çabası...</span></p>

    <p class="Normal para-style-override-2"><span class="Normal char-style-override-13">Başlıca nüfuz ve hülûl yatakları olarak, Yüksek Tahsil Ocakları, sanat muhitleri ve basın kadrosundan devşirilmesine çalışılan bu tipler, kolay, fakat son derece tesirli bir metodla avlanır.</span></p>

    <p class="Normal para-style-override-2"><span class="Normal char-style-override-13">Bakınız, nasıl?</span></p>

    <p class="Normal para-style-override-2"><span class="Normal char-style-override-13">Memlekette iç meselelerin, iç idare aksaklıklarının ve her gün biraz daha pörsüyen ideâl zaafının en sefil ve en ucuza kazanılmış örnekleri, marifetiyle...</span></p>

    <p class="Normal para-style-override-2"><span class="Normal char-style-override-13">En basit sahtekârlık usûlleriyle ele geçirilen bu basit sahtekârlar, son vapur kalktıktan sonra çığırtkanları ötmeye başlayan dolmuş motorları gibi, bütün iç müvazenesizliğin, ümitsizliğin teselli istikametine ve dereyi geçmek çaresini kendilerinde gösterirler. Mademki Türkiye’nin iç vaziyeti bu kadar karışık ve bünyesi bu kadar sıkıntılıdır; o halde çareyi komünizmde aramak lâzımdır!!! İşte reçeteleri!!! İşçi, âlim, şair, memur, aktör, mühendis, ressam, teknisyen, mimar, doktor, filân ve falan, gitsin de mesleğinin verimini Rusya’da görsün!!!</span></p>

    <p class="Normal para-style-override-2"><span class="Normal char-style-override-13">Bu ahmak reçetelere kapılanların, 100 haneli bir kerrat cetveli gibi, kılıkları, tavırları, edaları, sözleri, nâraları, hırıltıları, hep Moskova’da mühürlenmiş belli başlı ve aşağılık bir (Barem) tablosu çizer. Hepsi de aynı kaşığın kalıbından çıkma un helvaları şeklinde, birbirine benzerler. (Homongolos)lardan daha sun’î ve daha az beşeridirler. Kafa vokabülerleri ise, cami avlularında niyet çeken kuşların ağızlarındaki renk renk pusulalardan daha fakir...</span></p>

    <p class="Normal para-style-override-2"><span class="Normal char-style-override-13">Sayılarını arttırmak için, kendilerinde olduğu gibi, ilk açılışında avını enseleyen sinek kâğıtları halindeki mahut reçetelerini açarlar ve bunları beyinsiz kafaların üstüne asarlar:</span></p>

    <p class="Normal para-style-override-2"><span class="Normal char-style-override-13">– Din afyon, demokrasi hasta, milliyet köhne, hürriyet yalan!..Her istikamet geri ve gerici!.. Tek yön, sol!..</span></p>

    <p class="Normal para-style-override-2"><span class="Normal char-style-override-13">Cumhuriyetçi, inkılâpçı, hürriyetçi ve gûya komünist düşmanı geçinenlere de “geri ve gerici” lâfını öğretmişlerdir.</span></p>

    <p class="Normal para-style-override-2"><span class="Normal char-style-override-13">Bunlar, bu haşereler, musallat oldukları vücudun kendi mevzularında hiçbir zaman hamama gidip topyekûn soyunmaya, ayıklanmaya, keselenmeye hevesli olmadığını da pek güzel çakarlar; ve gelip geçmiş bütün hükûmetleri ahmak bilirler.</span></p>

    <p class="Normal para-style-override-2"><span class="Normal char-style-override-13">Bunların birçok salâhiyet mevkilerinde ağabeyleri de görülmüştür. Onlar kendilerini maskelemeyi bilirler, bazan da yenicilik aşkına apaçık boy gösterirler. Çoğu, sigaya çekilecek olsalar, komünizmi de bilmeyen, komünist bile olmaktan âciz, lâfta ilerilik heveskârı küfür yobazlarıdır. Ve bütün bu birbirine zıt, bütün bu birbiriyle âhenksiz unsurları, Moskova, sucuk olmaya giden çeşit çeşit et, sinir ve kemik bulamacı halinde, makinesinde çeker macunlaştırır.</span></p>

    <p class="Normal para-style-override-2"><span class="Normal char-style-override-13">Şu, huzur, huzur diye aradığımız, adresi meçhûl, esrarlı bir nesne var ya; işte onun büsbütün kaybedilmesi ve bir daha bulunamaması kadar, Moskova’nın işine gelir bir şey olamaz.</span></p>

    <p class="Normal para-style-override-2"><span class="Normal char-style-override-13">Komünizmin biricik metodu, her ülkeyi kendi ümitsizliği, bezginliği, sıkıntısı içinde avlayıp, yani insanları (Antitez)leriyle yakalayıp birdenbire çare ve tez olarak onlara kendisini sunmaktır.</span></p>

    <p class="Normal para-style-override-2"><span class="Normal char-style-override-13">İşte size komünizmin, başından beri aksiyoncu değil, reaksiyoncu, tezci değil, antitezci lüpçülük ve istismarcılık metodu ve onun kaba hatlarla, eski ve yeni bütün macerası!..</span></p>

    <p class="Normal para-style-override-1"><span class="Normal char-style-override-20">&nbsp;</span></p>

    <p class="Normal para-style-override-1"><span class="Normal char-style-override-20">●</span></p>

    <p class="Normal para-style-override-3"><span class="Normal char-style-override-13">&nbsp;</span></p>

    <p class="Normal para-style-override-2"><span class="Normal char-style-override-13">Netice:</span></p>

    <p class="Normal para-style-override-2"><span class="Normal char-style-override-13">Dünya, ilk insandan beri, hakikatin merkezini ötelerde, ötelerin ötesinde, onun ötesinde, nâmütenahi ötelerde kurcalayan dinlerden ve madde üstü inanış sistemlerinden harekete geçtiğine göre, artık anlıyoruz ki, materyalizm ve komünizm, her şeyden evvel bir aksiyon değil, bir reaksiyondur. Dine ve madde üstü inanış sistemlerine, felsefe lûgatiyle idealizm ve spiritüalizme; ve ananevî cemiyet temelini kuran her türlü ferdî mülkiyet ve hürriyet hakkına karşı sert bir aksülâmel... Esasta amel, aksiyon, karşı taraftadır; ve böyleyken bu aksülâmelin, koskoca bir kitabiyat halinde aksiyonluk bir çapa ulaştırıldığı da inkâr götürür gibi değildir. Fakat ister aksiyon, ister reaksiyon, bir kitabiyat, mücerret hak ve hakikat dâvasında, Avrupa fikir tezgâhlarında çoktan beri ölüm darbesini yemiş, raflarda tarihî bir hâtıra olarak istif edilmiş, 20’inci asrın en galiz fikir dalâleti diye yaftalanmış; ve kendi tatbikat ocağında bin bir aşıdan ve ameliyattan sonra, tam mânasıyle millî ve kavmî bir ihtiras sistemi halinde medeniyet dünyasının üstüne kanat germiştir.</span></p>

    <p class="Normal para-style-override-2"><span class="Normal char-style-override-13">Ona karşı koyabilmek için onu tanımak lâzımdır. Biz ise, komünist geçinenlerimiz başta, kendimizi tanımıyoruz ki, onu tanıyabilelim...</span></p>

    <p class="Normal para-style-override-2"><span class="Normal char-style-override-13">Komünizmin, başından beri takip ettiği istismarcılık ve lüpçülük çizgisini görüp bilmek ve omuz silkip geçmek de para etmez. Zira bu câni lüpçülüğün altında, güme götürülmesi mümkün vatanlar vardır; ve pratikte 20’inci asrın deha markasını taşıyan komünist metodunun şakaya gelir tarafı yoktur.</span></p>

    <p class="Normal para-style-override-2"><span class="Normal char-style-override-13">Öyleyse?.. İş ne yapmakta?</span></p>

    <p class="Normal para-style-override-2"><span class="Normal char-style-override-13">Göklerin rahminde kan renkli şafaklara bürülü bir yeni gün hasretiyle kavrulan insanlığın ıstırabını duymakta... Ezelden gelip ebede giden gerçek kıymetlerin hesabını sormakta... Solmayan renkten, kısılmayan sesten, kırılmayan çizgiden, geçmeyen andan, pörsümeyen yeniden, küflenmeyen madenden haber istemekte.. İnsanlığı için için kemiren bu hummanın gerçek çile payını yüklenmekte... Gerçek mânada bir yeni nesil yoğurmakta... Bu yoğurma işinin hamurkârlarını bulmakta...</span></p>

    <p class="Normal para-style-override-2"><span class="Normal char-style-override-13">Ne azîm dâva!..</span></p>

    <p class="Normal para-style-override-2"><span class="Normal char-style-override-13">İnşallah bu yoğurma işinin teknesi vatanımız olur; lif lif kökümüzü tutan ve asla bırakmayan aziz Anadolu!..</span></p>
  </div>
</body>
</html>
