<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>026-DunyaBirInkilapBekliyor-4</title>
  <link href="../Styles/026-DunyaBirInkilapBekliyor.css" rel="stylesheet" type="text/css" />
</head>

<body id="x026-DunyaBirInkilapBekliyor" xml:lang="tr-TR">
  <div class="Basic-Text-Frame">
    <p class="TocStyle" id="toc_marker-5" xml:lang="tr-TR"></p>

    <p class="Normal para-style-override-3"><span class="char-style-override-1" xml:lang="tr-TR">A</span><span class="Normal char-style-override-13">ziz gençlik! Ve Türkiye’nin düne kadar perişan vaziyeti karşısında acıların en derinini çeken mustarib müminler! Sizi bağların en sağlamı bu ıstırap hâldaşlığı içinde muhabbetle selâmlarım.</span></p>

    <p class="Normal para-style-override-2"><span class="Normal char-style-override-13">Sizi böyle bir başlangıçla selâmladım. Çünkü, çok çetin bir dâva karşısındayız. Bugün dünya, bütün bu gördüğünüz medeniyet dedikleri keşiflerin kıvrantısını temsil eden devlerle, o devlerin hâlâ yüzlerce sene arkasından gitmeye çalışan, çırpınan cücelerden ibaret bir âlem... Devler kıvranıyor, cüceler çırpınıyor! Ve tarihin en büyük iman devini temsil eden Türk, bugün cüceler dünyasının en mustarip cücesi hâlinde kendisini toparlamaya çalışıyor. Kendi kendimizi, böylece pençemizi bağrımıza atarak ve ciğerimizi kanatarak görelim; aynanın karşısına geçmeyi bilelim.</span></p>

    <p class="Normal para-style-override-2"><span class="Normal char-style-override-13">Hadîslerin en büyüklerinden biri:</span></p>

    <p class="Normal para-style-override-2"><span class="Normal char-style-override-18">“Hesaba çekilmeden kendinizi hesaba çekiniz!”</span></p>

    <p class="Normal para-style-override-2"><span class="Normal char-style-override-13">Ne gariptir ki, bu devler ve cüceler, ama kıvranan devler ve çırpınan cüceler dünyasında, yine dünyanın beklediği en büyük inkılâp işte bu cücelere düşüyor! Ve biz, böyle bir noktadan harekete memur bulunuyoruz. Yani, öyle bir hasta ki, dünyaya devâyı getirmek zorunda üstelik...</span></p>

    <p class="Normal para-style-override-2"><span class="Normal char-style-override-13">Bir şiirimde söylediğim gibi:</span></p>

    <p class="Normal para-style-override-3"><span class="Normal char-style-override-13">&nbsp;</span></p>

    <p class="Normal para-style-override-2"><span class="Normal char-style-override-19">“Eyvah, eyvah Sakarya, sana mı düştü bu yük?</span></p>

    <p class="Normal para-style-override-2"><span class="Normal char-style-override-19">Bu dâva hor, bu dâva öksüz, bu dâva büyük!..”</span></p>

    <p class="Normal para-style-override-3"><span class="Normal char-style-override-19">&nbsp;</span></p>

    <p class="Normal para-style-override-2"><span class="Normal char-style-override-13">Evet, dünya bir inkılâp bekliyor! Nerede kalmış Türkiye?.. Konuşmamızın ismi de bu.. Dünya bir inkılâp bekliyor! Bütün beşeriyet... Çünkü, beşeriyet o noktaya geldi ki, ne kadar müessesesi varsa bitti, eridi, pörsüdü, tükendi, bir tek eksiği kaldı; başında ve sonunda eksiğin ismini tesbit edebiliriz: Bütün hakikatiyle İslâm...</span></p>

    <p class="Normal para-style-override-2"><span class="Normal char-style-override-13">Dünyanın beklediği bu inkılâp, üç daire halinde... Dış daire dünya, içindeki daire İslâm Âlemi, onun da içinde Türkiye... Asıl Türkiye... Merkez Türkiye...</span></p>

    <p class="Normal para-style-override-3"><span class="Normal char-style-override-13">&nbsp;</span></p>

    <p class="Normal para-style-override-1"><span class="Normal char-style-override-20">●</span></p>

    <p class="Normal para-style-override-3"><span class="Normal char-style-override-13">&nbsp;</span></p>

    <p class="Normal para-style-override-2"><span class="Normal char-style-override-13">Şimdi İnkılâp kelimesini ele alalım! Bu kelimenin yeni uydurukçacılara göre mukabili “devrim”. Halbuki nerede devrim, nerede inkılâp? Devrim, –isminden de belli– bir şeyi devirmek mânâsına geliyor. Halbuki inkılâp devirmek değil, dikmektir. Yüzbin beygir gücünde bir tankı sürerseniz herşeyi devire devire geçer... Ama düzeni kurmuş olmaz. İnkılâp, düzeni kurmaktır, devirmek değil... Ve bir bina yapmak için eskisi devrilir, yenisi uğrunda... Bizde son zamanlarda, son yarım asır içinde, bütün hakikatlerle beraber mefhumlar da gürültüye gitmiştir. Kelimede bile gerçek inkılâbı kaybetmiş bulunuyoruz.</span></p>

    <p class="Normal para-style-override-2"><span class="Normal char-style-override-13">Evet; asıl İslâm âlemi ve asıl Türkiye, beşeriyete gerçek eczahaneyi getirecek, vitrinlerinde gerçek devâyı belirtecek büyük inkılâba memur...</span></p>

    <p class="Normal para-style-override-2"><span class="Normal char-style-override-13">Tek mesele, varlık hikmetinde... Niçin varım? Meselelerin meselesi... Var olmak ne büyük şey! Eğer fazla düşünülecek olursa, insanı cinnete kadar götürür. Varım!.. Niçin? Bunu İslâm mutasavvıfları gayet güzel izah etmişlerdir. Hiçbir izah mutlak değilken, onlar mutlak noktaya dek gitmişlerdir.</span></p>

    <p class="Normal para-style-override-2"><span class="Normal char-style-override-13">Şöyle:</span></p>

    <p class="Normal para-style-override-2"><span class="Normal char-style-override-18">“Allah bütün bu kâinatı insan için yarattı, insanı da kendisi için.”</span></p>

    <p class="Normal para-style-override-2"><span class="Normal char-style-override-13">Yani tek dâvası dünyanın, ebedî tekâmül seyri içinde Allah’a doğru yol almak... Ama bu yol alış, Allah’a inkılâp etmeyi mümkün kılıcı bir gâye değil... Her gâyede aslolduğu gibi, varılması muhâl, ancak yaklaşılması mümkün... Bu tekâmülü, cemâddan insana doğru bir seyr halinde görüyoruz.</span></p>

    <p class="Normal para-style-override-2"><span class="Normal char-style-override-13">Cemâd... Doğrudan doğruya madde parçası, tekâmül ede ede nihayet muayyen bir noktaya geliyor; o noktada âdeta bir kademe yükseliyor ve nebâta yaklaşıyor. Tasavvuf bunun da misâlini vermiştir: Mercan, ki bir cemâddır, tıpkı nebat gibi kök atar.</span></p>

    <p class="Normal para-style-override-2"><span class="Normal char-style-override-13">Nebat, terakki ede ede hayvana doğru geliyor. Onda da ufuk noktası, hurma ağacıdır. Tıpkı hayvan gibi dişisinin üzerine abanan mahlûk...</span></p>

    <p class="Normal para-style-override-2"><span class="Normal char-style-override-13">Nihayet hayvanda son merhale at... At, bugün fennî olarak da ispat edilmiştir ki, rüyâ görür.</span></p>

    <p class="Normal para-style-override-2"><span class="Normal char-style-override-13">Ve nihayet insan... Onun ufku yok; sonsuz... Büyük ilâhî emanetin hâmili insan...</span></p>

    <p class="Normal para-style-override-2"><span class="Normal char-style-override-13">Kur’ân’da Hak buyuruyor:</span></p>

    <p class="Normal para-style-override-2"><span class="Normal char-style-override-18">“Ben emaneti dağa taşa teklif ettim, ebâ ettiler, çekindiler, kabûl etmediler. İnsanoğlu ki, zalûm ve cehûldür, kabûl etti.”</span></p>

    <p class="Normal para-style-override-2"><span class="Normal char-style-override-13">Ne büyük mesuliyet!.. İnsanda terakki ve tekâmüle hudut yok... Bir kere dibe düştü mü, “Belhüm adal!” tâbirinin de ifade ettiği gibi hayvandan aşağı... Bugünün dünyası işte o dip noktasına kadar inmiştir.</span></p>

    <p class="Normal para-style-override-2"><span class="Normal char-style-override-13">Bir nur huzmesi içinde her şey, üstündeki dereceye müncezip, cezbedilmiş, çekilmiş, kademe kademe alttaki üstündekine ulaşma yolunda... Fakat, yine her şey kendi sınırı içinde... Ve bir cinsten ötekine geçit mevcut değil... Yoksa, dâva, Batı tefekkürünün en maskara tipi (Darwin)in nazariyesini, yani, insanın maymundan geldiği düşüncesini kabûl etmeye kadar gider. İnsan gibi, kâinatın ruhunu şekillendiren bir mahlûkun maymundan gelme olduğunu kabûl etmek, şu anda dünyada mevcut milyonlarca maymunun niçin geç kaldıklarını izah edemeyeceği bir tarafa, bizzat (Darwin) gibi, maymunun tekâmülüyle değil, asıl insanın alçalmasiyle maymuna ulaşabileceğini gösterir. Nitekim bizim 150 yıl öncesi inkılâplarımız, insanlar tarafından mı, maymunlar tarafından mı yapılmıştır, suâline henüz gereğince cevap verilememiştir.</span></p>

    <p class="Normal para-style-override-2"><span class="Normal char-style-override-13">Muhteşem bir kâinat yapısı içindeyiz. Gözümüzü açıyoruz, ilk ağlamalardan sonra, şöyle, eşyaya bakıyoruz Bedâhat hissiyle herşeyi görüyoruz. Fakat, biraz kendimize gelir gelmez, “Ben neyim, nereden geldim, nereye gidiyorum, sonum ne olacak?..” diye soruyoruz. Ya, burada olmayan büyük, gerçek ve sonsuz bir hayata namzetlik fikri; yahut “nasıl olur?”unu kurcalamadan, bitip gitme, silinip kaybolma, yokluğa dalıp “hiç”e bulanma duygusu... Ve bu duygu etrafında, dünyada kaldığı kadar “ye, iç, kus, vur, kır, sal!” mantığı... İlk fikir ulvî, ikincisi de süflî... İlki beş hassemizin üstündeki, ikincisi de altındaki mantık... Avrupaî mânâda idealizma ve materyalizmayı bu iki mantık soyuna bağlayabilirsiniz. İkincisi aynen (Darwin) nazariyesinde olduğu gibi ne kadar basit, ne kadar küçük, fakat ulvîlikten nasibi olan bir mantıkla devrilmeye mahkûm...</span></p>

    <p class="Normal para-style-override-2"><span class="Normal char-style-override-13">Kâinatta hiçbir cins, nev’iyetini aşamaz. Öz nev’iyeti içinde boyuna terakki eder ama, ondan öbürüne geçemez. Böyle olunca, iş insanın terakki ede ede nereye varabileceğini tayine kalıyor.</span></p>

    <p class="Normal para-style-override-2"><span class="Normal char-style-override-13">İşte:</span></p>

    <p class="Normal para-style-override-2"><span class="Normal char-style-override-13">İnsan Allah’ın halifesidir ve kendi yaratık olma sınırını aşmanın muhâli içinde Allah’a doğru ebedî bir seyr ile yaklaşmanın memuriyeti altındadır.</span></p>

    <p class="Normal para-style-override-2"><span class="Normal char-style-override-13">Bu, sırların sırrına ait mihrak noktasıdır ve o noktaya akılla fazla dikkat edecek olursak gözlerimiz yanabilir.</span></p>

    <p class="Normal para-style-override-2"><span class="Normal char-style-override-18">“Ben insanı eşya ve hâdiselere hâkim olması, onları teshir etmesi için kendime halife olarak yarattım.”</span></p>

    <p class="Normal para-style-override-2"><span class="Normal char-style-override-13">Diyor Allah... İşte insan bu hükmü anladığı zaman, derinliğine ferd ve genişliğine cemiyet, bütün meselelerini halledebilir.</span></p>

    <p class="Normal para-style-override-2"><span class="Normal char-style-override-13">Biz zannediyoruz ki, Şeriat’ın emrettiği şeyler, kuru kuruya bedenle yapılacak işlerdir. Onlar, her zaman söylediğim gibi, ince, hudutsuz esrarlı şifrelerdir. O gözle bakmak lâzımdır şeriat ölçülerine... Ve onların ruhuna mâlik olmak lâzımdır.</span></p>

    <p class="Normal para-style-override-2"><span class="Normal char-style-override-13">Şeriat, tatbik edilen, tatbik edilmesi gereken ölçüler manzumesinin yanında, sevilmesi, aşkla bağlanılması, nâmütenahi mânaları olduğu bilinmesi lâzımgelen İlâhî müessesedir. Her zaman ifade ediyorum: Şeriat aşkı – tabiî aşkın içine vazife ve icra da kendi kendine giriyor – şart... Dışından riâyet, ama ruhuna mâlik olmama... Hayır!.</span></p>

    <p class="Normal para-style-override-3"><span class="Normal char-style-override-13">&nbsp;</span></p>

    <p class="Normal para-style-override-1"><span class="Normal char-style-override-20">●</span></p>

    <p class="Normal para-style-override-1"><span class="Normal char-style-override-13">&nbsp;</span></p>

    <p class="Normal para-style-override-2"><span class="Normal char-style-override-13">Gelelim, kâinat yapısına:</span></p>

    <p class="Normal para-style-override-2"><span class="Normal char-style-override-13">Bu kâinat yapısında, karşımıza en büyük tecelli olarak “zaman” çıkıyor. Zaman!.. Ne müthiş bir şey; Allah’ın azametine ne müthiş delil... Bir ağ gibi, Allah zamanı üzerimize atmış... Her şeyin üstünde zaman, herşeyin!.. Meselâ, İbn-i Sina ışığı zamanın dışında farzederdi. Halbuki bugün ispat edilmiş bulunuyor ki, ışık bir saniyede 300 bin kilometre hızla akıyor. O da zamanî... Zamanın dışında hiçbir şey yok; birşey var içimizde zamanın dışına tırmanmak isteyen... Zamana sığamayan birşey var insanda, o da ruh! Çünkü o zamansızlık âleminin hatıralarını taşıyor. Fakat, biz farkında değiliz.</span></p>

    <p class="Normal para-style-override-2"><span class="Normal char-style-override-13">Zamanı tasavvuf şöyle izah eder:</span></p>

    <p class="Normal para-style-override-2"><span class="Normal char-style-override-13">Varlıkla yokluk arası bir raks, bir âhenk... Bir varlık, bir yokluk... Bir varlık, bir yokluk; birbirini takip eder.</span></p>

    <p class="Normal para-style-override-2"><span class="Normal char-style-override-13">“Vahdet-i vücûd”, dedikleri bilmecenin kapısı... Vücud varlık birliğine medhâl, giriş... Bir var’ı, bir yok takibeder. İşte ben bu cümleyi söyleyinceye kadar kimbilir, kaç kere var oldum. Ama bir sinema şeridi gibi zamanın nakşettiği hâdiseler o türlü akar ki, biz her şeyde bir devam görürüz. Bir devam gördüğümüzü sanırız.</span></p>

    <p class="Normal para-style-override-2"><span class="Normal char-style-override-13">Bütün mesele zamanın hakkını vermekten ibaret.</span></p>

    <p class="Normal para-style-override-3"><span class="Normal char-style-override-13">&nbsp;</span></p>

    <p class="Normal para-style-override-1"><span class="Normal char-style-override-20">●</span></p>

    <p class="Normal para-style-override-3"><span class="Normal char-style-override-13">&nbsp;</span></p>

    <p class="Normal para-style-override-2"><span class="Normal char-style-override-13">Zaman bir imtihandır. Zamanı idrâk... Mücerred dâva... Mücerredleri bilhassa dile getiriyorum, çünkü biraz sonra müşahhaslara, yani apaçık, elle tutulur hâdiselere geçeceğiz. Onları bu mücerredleri bilmeden ihata edemeyiz. Bu mücerredlerden gideceğiz ki, müşahhasa, gökten toprağa dönelim.</span></p>

    <p class="Normal para-style-override-2"><span class="Normal char-style-override-13">Varlık ve yokluk... Süflîden âlâya doğru kesiksiz hareket... İşte zaman ve bu dünya dedikleri süflîler âlemi içinde insan ilâhî memuriyeti olarak ölümsüzlüğe namzettir. Bu ölen dünyada, her ânı yokluk, her ânı varlıktan ibaret bu dünyada zamanın üstüne çıkmak... Bütün sır burada... Bütün vazifeler de burada toplanıyor.</span></p>

    <p class="Normal para-style-override-2"><span class="Normal char-style-override-13">Ölüm en korkunç kelime ve en korkunç âkıbet... Düşünülmesi mümkün değil... Nasıl olur, düşünün; elimizle temas ettiğimiz zaman bir yere, onu elimizle görür gibiyiz. Elimizle görüyor, gözümüzle dokunuyoruz. Gözümüzü yumduğumuz zaman, hiçbir şeye bakmadan bütün renkleri, şekilleri görür gibiyiz. Böyle bir vücud, böyle bir hassasiyet, böyle Allah yapısı bir cihaz nasıl yok olur? Yok olmayacaktır, müjdesi gelmiştir.</span></p>

    <p class="Normal para-style-override-2"><span class="Normal char-style-override-13">Evet, zaman...</span></p>

    <p class="Normal para-style-override-2"><span class="Normal char-style-override-13">Kaç rejim varsa zamana mukavemete bakmıştır. Bugün Mısır’daki ehramlar, eski Mısırlıların zamana mukavemet mimarisi olarak kurulmuştur. Ama, maddeyi maddeyle yenmek imkânı yoktur. Onları bir kurşun kalem gibi yontar yontar, yok eder zaman... Şu kadar veya bu kadar müddet sonunda... Kemmiyetlerin ne kıymeti olabilir, keyfiyetin karşısında?...</span></p>

    <p class="Normal para-style-override-2"><span class="Normal char-style-override-13">En koyu maddeci ve inkârcı rejim olan materyalizm ve komünizm, ölümü –ıstırabını silerek aklınca– yoklukla teselliye kalkar. Zaten içinde yokluk fikrinin de olmayacağı bir yokluk tasarlar. Ve herşeyi dünyaya ve maddeye ısmarlar. Yalnız böyle bir bağlayış, ruhunda ıstırap fakültesi olan, ebedî hayat hasreti yaşayan bir insanı çatlatmaya, iki parçaya bölmeye yeter!..</span></p>

    <p class="Normal para-style-override-2"><span class="Normal char-style-override-13">İşte hayvandan aşağı düşmenin derecesi!... Başka bir konuşmamızda biraz daha tafsil ettiğimiz zaman sırrı, neticede, derinliğine ferdle beraber, genişliğine cemiyetin de miyarı olarak karşımıza çıkıyor ve bize:</span></p>

    <p class="Normal para-style-override-2"><span class="Normal char-style-override-13">– Kaydırak gibi fenâ ve bekânın birbirini takip ettiği bu âlemde gerçek oluşun hesabını ver!</span></p>

    <p class="Normal para-style-override-2"><span class="Normal char-style-override-13">Diye ihtar ediyor.</span></p>

    <p class="Normal para-style-override-2"><span class="Normal char-style-override-13">Dünya mı, ötesi mi?...</span></p>

    <p class="Normal para-style-override-2"><span class="Normal char-style-override-13">Kâinatın efendisi buyuruyor:</span></p>

    <p class="Normal para-style-override-2"><span class="Normal char-style-override-18">“Hiç ölmeyecekmiş gibi dünya; hemen ölecekmiş gibi âhiret...”</span></p>

    <p class="Normal para-style-override-2"><span class="Normal char-style-override-13">İnsana dışından basit gibi gelen bu hadîs, büyük muammayı sabit ve muayyen bir kanuna bağlar:</span></p>

    <p class="Normal para-style-override-2"><span class="Normal char-style-override-13">–Dâva bu dünyada zamanı yenmenin ferdî ve içtimaî rejimini bulmaktadır; dünya ile âhiretten herbiri ötekine yol vericidir, birbiriyle kademelidir ve gerisi lâf ile güzaftan başka bir şey değildir.</span></p>

    <p class="Normal para-style-override-2"><span class="Normal char-style-override-13">Bu bahsin hemen arkasından “inkılâb”a geçiyorum.</span></p>

    <p class="Normal para-style-override-2"><span class="Normal char-style-override-13">İnkılâp...</span></p>

    <p class="Normal para-style-override-2"><span class="Normal char-style-override-13">Başlangıçta dokunduğumuz ve çabuk geçtiğimiz inkılâp, aslında, bir halden üstününe intikal etme davranışıdır; yoksa körü körüne şekil değiştirme veya şekil bozma hâdisesi değil. Yediğimiz nesneleri vücudumuzdan başka şekillerde ifraz ise hiç değil...</span></p>

    <p class="Normal para-style-override-2"><span class="Normal char-style-override-13">Evet, inkılâp...</span></p>

    <p class="Normal para-style-override-2"><span class="Normal char-style-override-13">İnkılâp derin ve gerçek mü’min nazarında, şeriatın bâtınına ilişik bir farz, bir borç... Asıl inkılâp, olanca hakikatiyle inkılâp, zaten İslâm’la gelmiştir.</span></p>

    <p class="Normal para-style-override-2"><span class="Normal char-style-override-13">İşte emri:</span></p>

    <p class="Normal para-style-override-2"><span class="Normal char-style-override-13">“– Bir günü, bir gününe eş geçen hüsrandadır...”</span></p>

    <p class="Normal para-style-override-2"><span class="Normal char-style-override-13">Yani aldanmış ve kaybetmiştir.</span></p>

    <p class="Normal para-style-override-2"><span class="Normal char-style-override-13">Kanın damarda akması gibi, hiçbir ân durmak yok.</span></p>

    <p class="Normal para-style-override-2"><span class="Normal char-style-override-13">Öyleyse?...</span></p>

    <p class="Normal para-style-override-2"><span class="Normal char-style-override-13">Kesiksiz, sürekli aramak lâzım...</span></p>

    <p class="Normal para-style-override-2"><span class="Normal char-style-override-13">Eyvah! Yine en ince sır noktalarından birine çattık:</span></p>

    <p class="Normal para-style-override-2"><span class="Normal char-style-override-13">Aramak ve bulmak...</span></p>

    <p class="Normal para-style-override-3"><span class="Normal char-style-override-13">&nbsp;</span></p>

    <p class="Normal para-style-override-1"><span class="Normal char-style-override-20">●</span></p>

    <p class="Normal para-style-override-1"><span class="Normal char-style-override-13">&nbsp;</span></p>

    <p class="Normal para-style-override-2"><span class="Normal char-style-override-13">Bulunan, bulundu sanılan her şey eskimeye, pörsümeye, çürümeye, iflâs etmeye mahkûm... Bu da, yaklaştıkça kaçan ufuk çizgisi misâline eş, bir “yeni”nin daha ilerideki “yeni”ye namzetliğini ilân ediyor. Aramak için aramak yok, bulmak için aramak var. Her bulduğum veya bulduğumu sandığım bayatlaşacağına göre aramak niçin?... Her arayış da gâyesine ulaşmayacağına göre bulmak ne fayda?.</span></p>

    <p class="Normal para-style-override-2"><span class="Normal char-style-override-13">Görülüyor ki, mutlaka aramayla bulmayı biraraya getirmek icap ediyor. O halde solmayanı, pörsümeyeni, bayatlamayanı bulduktan sonra, onun bu vasıflarını her an doğrulayıcı ve yenileyici bir arama şehrâhına dalmak gerekiyor. Yoksa ölçülerin dış yüzünde donmak, felce uğramak, tek kelimeyle ruhsuz kalmak ve yobazlaşmak mukadder...</span></p>

    <p class="Normal para-style-override-2"><span class="Normal char-style-override-13">En ince idrâk noktasıdır bu... Mutlak olanı bulmak, sabit ve yekpâre olana bağlanmak ve onun mihverinde, zaten varılmaz, ulaşılmaz olana doğru, boyuna mesafe kazanmak, boyuna aramak...</span></p>

    <p class="Normal para-style-override-2"><span class="Normal char-style-override-13">Bakın; seyyâliyeti, harekiyeti işin, bâki kalıyor. Arama cehdi, bâki kalıyor, buluş içinde...</span></p>

    <p class="Normal para-style-override-2"><span class="Normal char-style-override-13">Her bulunan şey bir fânidir. Bir şair var ki; bu dünyada gelmiş, Devr-i Saadet’de, hiçbir şâirin mazhar olamadığı saadete nâil olmuş, mısraı hadîs olmuş... Mısraı nasıl hadîs olur? Ancak, Allah’ın Resûlü onu söylerse... İşte hadîs:</span></p>

    <p class="Normal para-style-override-2"><span class="Normal char-style-override-13">“Söz odur ki...” buyuruyor Kâinat’ın Nur’u, “Lebid’in söylediği söz...” Ve o sözü tekrar ediyor:</span></p>

    <p class="Normal para-style-override-2"><span class="Normal char-style-override-18">“Allah’dan başka her şey bâtıl!.”</span></p>

    <p class="Normal para-style-override-2"><span class="Normal char-style-override-13">Demek ki, aramayı ve bulmayı mütemadiyen bâtıllar üzerinde götürmek, nihayet bâtılı bulmak oluyor. Bâtılın hali böyle...</span></p>

    <p class="Normal para-style-override-2"><span class="Normal char-style-override-13">Hani, eli yanan adam elini suya sokarsa bir an ağrısı durur ya... Aynen böyle... El sudan çıkınca ağrı daha şiddetle gelir. Sonra felâket... Bir rahatlık gelir, buldum sanınca... Ama zaman hemen yetişiyor ve dersini veriyor:</span></p>

    <p class="Normal para-style-override-2"><span class="Normal char-style-override-13">– Bulduğun bâtıldır!.</span></p>

    <p class="Normal para-style-override-2"><span class="Normal char-style-override-13">Biz, İslâm’ı temsil sahasında -İslâm münezzeh- kurtarmak için, bu kültürü vermekle mükellefiz gençliğe... Evet mütemadiyen bâtıllar manzumesi boyunca terakki... Bulmak bu değildir!.</span></p>

    <p class="Normal para-style-override-3"><span class="Normal char-style-override-13">&nbsp;</span></p>

    <p class="Normal para-style-override-1"><span class="Normal char-style-override-20">●</span></p>

    <p class="Normal para-style-override-1"><span class="Normal char-style-override-13">&nbsp;</span></p>

    <p class="Normal para-style-override-2"><span class="Normal char-style-override-13">Şimdi “felsefe” sözü devamlı söyleniyor. Hele sözde aydınların dillerinde: “Filânın felsefesi...” Ne felsefesiymiş o? Felsefe... Önüne gelenin felsefesi... Felsefe bir boşluktan çıkıp, hakikati arama fakültesidir. Halbuki bunun karşısında “din” var...</span></p>

    <p class="Normal para-style-override-2"><span class="Normal char-style-override-13">Din, vahy ile Allahın bildirdiği mutlak... Felsefenin bir büyük faydası vardır, muazzam bir fayda... Bizim rejimimizde, üniversitede felsefe okutulmaz değil; yalnız kapısına bir yafta konur: Dünyada kaç tane bâtıl olduğunu anlamak için okutulan ders... Felsefe daima birbirinin yanlışını çıkarmıştır. Bugün bilinen felsefe tarihinde, işi eski Yunan’dan alırsak bugüne kadar felsefe hep evvelki mezhebin yanlışını ortaya çıkararak yeni bir mezhep getirmiştir. Fakat, farkında değildir ki, gelecek olan da, onun yanlışını çıkaracaktır!..</span></p>

    <p class="Normal para-style-override-2"><span class="Normal char-style-override-13">Demek ki, başıboş arayış, felsefe... İslâm bundan hazzetmez! İslâmın tefekkürü ise nâmütenahidir. Felsefe değildir o, hikmettir.</span></p>

    <p class="Normal para-style-override-2"><span class="Normal char-style-override-13">Şimdi bulmakla donup kalmak, taze kalmakla pörsümek, başıboş aramakla gerçeği bulmak için aramak arasında çok ince birşey, bir tezad çıkıyor. Tıpkı varlıkla yokluk kıyası gibi, bir tezad... Tezad, aykırılık, zıtlık... Dünya zıtlardan ibaret. Bakın kâinata, zıtlardan ibaret... İşte varlık-yokluk birbirinin zıddı... Ne kadar kötülük varsa yokluğa bağlanıyor. “Vücud-u Mutlak” ise Allah... Evet, işte bu tezadlar o kadar derindir ki, İslâm’ın hem tasavvufda, hem tefekkürde en büyük simalarından biri olan Muhiddin-i Arabî Hazretleri şöyle der:</span></p>

    <p class="Normal para-style-override-2"><span class="Normal char-style-override-13">“– Eğer zıdlar barışabilseydi, bir daha ayrılmazlardı.”</span></p>

    <p class="Normal para-style-override-2"><span class="Normal char-style-override-13">Muazzam hikmet!.. Onun için zıdlar arasında ahengi kurabilmekte bütün mes’ele... Bütün mes’ele o... O ahenkte, o kıvamda...</span></p>

    <p class="Normal para-style-override-2"><span class="Normal char-style-override-13">Nihayet meselemiz ortaya çıkıyor.</span></p>

    <p class="Normal para-style-override-2"><span class="Normal char-style-override-13">Allah’dan başka herşey bâtıl, herşey fâni... Bu sınırı tayin ettikten sonra, O’nun, senin ruhuna verdiği iradeyle, iş artık mütemâdiyen yine O’nun sırlarını aramak oluyor. İşte o zaman donmak olmuyor, pörsümek kalkıyor. Ruh, canlılık, hareket (dinamizm) devam ediyor. Donmak o kadar tehlikeli bir şey ki, hattâ şer’i hükümlerde bile donmak, o hükümleri, –Hükümler münezzeh– temsil kadrosunda dondurmak oluyor.</span></p>

    <p class="Normal para-style-override-2"><span class="Normal char-style-override-13">Bizim en büyük mücadele hedeflerimizden biri de budur: İslâm’ı donmuş ruhlardan arındırmak, ayıklamak...</span></p>

    <p class="Normal para-style-override-2"><span class="Normal char-style-override-13">Size bir levha göstereyim: Sahabî, bizim tek örneğimizdir. Çünkü, kimse kendisine Allah’ın sevgilisini (direkt) ve re’sen örnek diye alamaz. Kimse o güneşe gözlüksüz nazar edemez. Haddine mi düşmüş? Sahabî bir aynadır, Allah Resûlünün nurunu aksettiren, O’nu temsil eden, gösteren ayna, safvet dolu ayna!... Sahabî’dir bizim olanca hedefimiz ve olanca imtisal örneğimiz... Sahabî o kadar yücedir ki, pek büyük bir İslâm âliminin ifadesiyle;</span></p>

    <p class="Normal para-style-override-2"><span class="Normal char-style-override-13">“Sahabî’nin en küçüğünün atının burnuna kaçan toz, velî’nin en büyüğünden üstündür.”</span></p>

    <p class="Normal para-style-override-2"><span class="Normal char-style-override-13">Bunu da bilelim.</span></p>

    <p class="Normal para-style-override-2"><span class="Normal char-style-override-13">Sahabî, Allah’ın Resûlünü dinlerken, halini şöyle ifade ediyor:</span></p>

    <p class="Normal para-style-override-2"><span class="Normal char-style-override-13">“– Sanki başımızın üzerinde ışıktan, ziyâdan öyle bir kuş vardı ki, gözümüzü kırpsak uçacakmış gibi O’nu dinlerdik.”</span></p>

    <p class="Normal para-style-override-2"><span class="Normal char-style-override-13">Bakın bağlılığa... Ve yine aynı sahabî, O’nun meclisinin haricinde filân, filân işle meşgûl olsa, bunu bir gaflet olarak görüyor ve yanındakine diyor ki:</span></p>

    <p class="Normal para-style-override-2"><span class="Normal char-style-override-13">“– Gel seninle bir köşeye çekilelim de beş dakika olsun iman getirelim!”</span></p>

    <p class="Normal para-style-override-2"><span class="Normal char-style-override-13">Bakın, bakın vecde!...</span></p>

    <p class="Normal para-style-override-2"><span class="Normal char-style-override-13">Velî’ye soruyorlar, soruyorlar değil, şöyle diyorlar:</span></p>

    <p class="Normal para-style-override-2"><span class="Normal char-style-override-13">“– Sen zamanımızda Sahabîye misilsin!”</span></p>

    <p class="Normal para-style-override-2"><span class="Normal char-style-override-13">Yani o ayardasın... Velî dönüyor, diyor ki:</span></p>

    <p class="Normal para-style-override-2"><span class="Normal char-style-override-13">“– Siz onları görseydiniz, deli derdiniz. Onlar da sizi görseydi, bunlar Müslüman değil derlerdi.”</span></p>

    <p class="Normal para-style-override-2"><span class="Normal char-style-override-13">Ve biz bu halimizle Müslümanlık iddia ediyoruz!</span></p>

    <p class="Normal para-style-override-2"><span class="Normal char-style-override-13">Mütemadiyen aramak, bu gösterdiğim denge içinde aramak... Bu da hudutsuz esrardan biri... Bu sır, tevhid sırrıyla yanyanadır.</span></p>

    <p class="Normal para-style-override-2"><span class="Normal char-style-override-13">Tevhid sırrı çok girift birşey. Şah-ı Nakşibend Hazretleri der ki:</span></p>

    <p class="Normal para-style-override-2"><span class="Normal char-style-override-13">“– Mutlak tevhid mümkün değildir.”</span></p>

    <p class="Normal para-style-override-2"><span class="Normal char-style-override-13">Gerçekten öyle...</span></p>

    <p class="Normal para-style-override-2"><span class="Normal char-style-override-13">Çünkü tevhidin kat’î olduğu yerde kelime ne arar? O gaye olan iman yani nîhaî iman, kendinden geçmekten başka birşey olamaz. Ve kaale gelmez, kelimeye sığmaz... Nitekim düsturu koymuşlar: “Bihadi”, yani kendinde olmamak, iman; “Bâhudi” yani kendinde olmak küfür... Fakat bu şer’i kaide değil, şeriatın bâtınındaki incelik... Ve kaide konulmuştur. İmam-ı Rabbanî Hazretleri tarafından... İkinci binin yenileyicisi büyük İmam... Şöyle:</span></p>

    <p class="Normal para-style-override-2"><span class="Normal char-style-override-13">“– Allah tecelli etti, verâların verâsında, verâların verâsında, onun da verâsında...”</span></p>

    <p class="Normal para-style-override-2"><span class="Normal char-style-override-13">Artık üç tane saydıktan sonra nâmütenahiye kadar verâsında...</span></p>

    <p class="Normal para-style-override-2"><span class="Normal char-style-override-13">Kaide:</span></p>

    <p class="Normal para-style-override-2"><span class="Normal char-style-override-13">“– O ki, Allah zannedersin, o zannettiğin şey Allah’a hicabdır, perdedir.”</span></p>

    <p class="Normal para-style-override-1"><span class="Normal char-style-override-20">&nbsp;</span></p>

    <p class="Normal para-style-override-1"><span class="Normal char-style-override-20">●</span></p>

    <p class="Normal para-style-override-3"><span class="Normal char-style-override-13">&nbsp;</span></p>

    <p class="Normal para-style-override-2"><span class="Normal char-style-override-13">Bu girişten sonra dünyanın beklediği inkılâba yol göstermek için, iki sınıf inkılâp kabûl edebiliriz. Biri “mutlak inkılâp”... Bunlar yalnız Resûllerin getirdikleri inkılâplardır. Eğer beni edeb dışına çıkmış kabûl etmezseniz, şunu da ilâve edeyim: Onların hepsi son Peygamberde toplanmış, bitmiştir.</span></p>

    <p class="Normal para-style-override-2"><span class="Normal char-style-override-13">O halde inkılâp bir tanedir: İslâm...</span></p>

    <p class="Normal para-style-override-2"><span class="Normal char-style-override-13">Daha evvel, görüyoruz, nice büyük resûller var... Dört büyük resûlün birincisini söylemek lüzûmsuz... Derecede ikinci Hazret-i İbrahim... Üçüncü Hazret-i Musa... Dördüncüsü Hazret-i İsa... Bunların her birinin hayatı, hamleleri, mimarisini temsil ettikleri cemiyet ve ferd, aşağı-yukarı mâlumunuz... Fakat Hazret-i Âdem’den yola çıkan bayrak, nasıl aslî sahibinde temerküz ettiyse, bütün bu peygamberlerin mutlak inkılâpları da Kâinatın Efendisi’nde kilitlenmiş bitmiştir.</span></p>

    <p class="Normal para-style-override-2"><span class="Normal char-style-override-13">Tarihin tanıdığı veya tanıdığını sandığı beşer hayatı 25 - 30 asırlık... Eski Yunan’ın biraz daha evvelinden başlayarak bugüne kadar... Daha evvelini bilmiyoruz. Toprak altından çıkan kafalardan bir şey anlamak imkânı yok...</span></p>

    <p class="Normal para-style-override-2"><span class="Normal char-style-override-13">Bu hayat çerçevesi içinde Asya ve Avrupa’da temerküz etmiş görüyoruz insanlığı... İşte bu çerçeve içinde semâvi ve hâkidani, yani toprağa bağlı birtakım inkılâplar var... Hazret-i İbrahim’in mevkiini tayin ettikten sonra, Hazret-i Musa’dan başlayarak Hazret-i İsa ve Kâinatın Efendisi... Bunlar erişilmez inkılâpların en büyükleri...</span></p>

    <p class="Normal para-style-override-2"><span class="Normal char-style-override-13">Fazla tafsilat yersiz... Zira inkılâp Bir’de, tek’te toplanıyor. O’nda, O’nun mukaddes eteğinde... Sadece elden ele devredilip, Resûllerin Resûlünde, Kâinatın Efendisinde temerküz eden inkılâba ait birkaç söz söylemek lâzımdır.</span></p>

    <p class="Normal para-style-override-2"><span class="Normal char-style-override-13">Bu zamana kadar bunca eser yazıldı, bunca söz söylendi, bunca medih ve senâ sözleri mü’minler tarafından yükseltildi, ama, dâva derinliğine fethedilemedi. Hazret-i Peygamber’in temsil ettiği dâvanın yalnız inkılâp noktası tüyler ürpertmeye kâfidir. Arap... Öz hakikatiyle Arap... Bugünün Arabı değil, mazideki gerçek Arap... O kadar mağrur bir kavimdi ki, dünyada iki insanlık vardı onun için; biri Arap, öbürü Acem... Biz Acem’i İranlı zannederiz. Hayır, Arap’dan başka ne varsa Acem’dir lûgatta... Ve müthiş bir oymak, oba gayreti, kavimcilik... Bu inkılâbın ne olduğunu anlamak için tüyler ürpertici mânasıyle Vedâ Haccı’nı ele almak yeter.</span></p>

    <p class="Normal para-style-override-2"><span class="Normal char-style-override-13">Diyor ki, Allah Resûlü:</span></p>

    <p class="Normal para-style-override-2"><span class="Normal char-style-override-13">“- Başınızda burnu halkalı bir Habeşî olsa, lâyıksa, ona itaat etmekle mükellefsiniz.”</span></p>

    <p class="Normal para-style-override-2"><span class="Normal char-style-override-13">Bütün başlar düşüyor!... Kan dâvasını iptâl ediyor. Fâiz, “Ayağımın altında çiğniyorum!” tâbiriyle kaldırılıyor. Akrabasına ait telmihle... O kadar aile ocağına bağlı Arap, bir cihadda babasının başını kesip, saçından yakalayarak, Allah Resûlünün huzuruna getiriyor ve “İşte” diyor; “Küfürde, ısrar eden babanın evlâdı eliyle verilmiş cezası...”</span></p>

    <p class="Normal para-style-override-2"><span class="Normal char-style-override-13">Arap, plâstik bir dünyanın adamıydı. Plâstik deyince bu devirde bir takım naylon eşya, şu, bu geliyor hatıra... Plâstik, Garb tâbiriyle eşyanın dış kabartmasıdır. (Plâstisite)... Dış plâna sarkmıştır o günkü Arabın ruhu... O soluk eser esmez, o ruh o kadar inceliyor ki, böyle, kan sarhoşu Arap, su kenarında ağlayan bir ceylân gibi boynunu büküyor. Derinleşiyor...</span></p>

    <p class="Normal para-style-override-2"><span class="Normal char-style-override-13">İnkılâp, bu... İnsanı yeniden imâl eden bir inkılâp! Kalıbına yerleştirici inkılâp!.. Mutlak inkılâp...</span></p>

    <p class="Normal para-style-override-2"><span class="Normal char-style-override-13">Doğrudan doğruya toprağa bağlı olanları da sayalım: Üç büyük inkılâbı var beşeriyetin, nisbî ve toprağa bağlı olarak... Rönesans, Fransız inkılâbı, Komünizm inkılâbı...</span></p>

    <p class="Normal para-style-override-2"><span class="Normal char-style-override-13">İslâm ile gelen, malûmunuz; Emevî, Abbasî ve Türk idareleri altında İslâm... Bunları anlatmaya ne hacet!.. Yalnız, birer kibrit çakar gibi şimşek ışığı altında gösterelim:</span></p>

    <p class="Normal para-style-override-2"><span class="Normal char-style-override-13">Emevilikte ve Abbasilikte İslâm, bir eserimdeki tâbirimle, her kum tanesinin içine bir Elhamra sarayı yerleştiren bir müsbet bilgiler ve dünya imarı marifetine ulaşmıştır.</span></p>

    <p class="Normal para-style-override-2"><span class="Normal char-style-override-13">Bir soluk, hayat soluğu... Harun-ür-Reşit, o devrin ağaç köklerini yiyen Avrupalılarına meselâ Cermen İmparatoru Şarlman’a on iki kapılı bir saat gönderiyor. Her saat başı içinden bir kukla çıkıp zamanı bildiren bu saate bütün Garp, bugün bizim televizyon, füze karşısındaki hayretimize eş, çenesi düşmüş, bakıyor! Kervanlar geliyor, ipek kumaşlar, fildişi eşya, şunlar bunlar... Bağdad, böyle bir site...</span></p>

    <p class="Normal para-style-override-2"><span class="Normal char-style-override-13">Ve az adamın bildiği bir hakikat var: Rönesans, eğer İslâmiyetin bu medeniyeti olmasaydı, meydana gelmeyecekti. Çünkü Rönesans bir hümanizm hareketi... Onu da bizde bilmezler, hümanizm nedir? Söyleyelim: “Hümen”, insanî demektir, “insanlık” diye kullanırlar bunu... Ne münasebet! Hümanizm, eski Yunan ve Roma metinlerini nakletme işidir. Tabiî, insanî mânası da vardır. İşte bu metinler, Arapçadan alınmıştır, lâtinceye... Çünkü, barbarlar yok etmişlerdir, bunların asıllarını...</span></p>

    <p class="Normal para-style-override-2"><span class="Normal char-style-override-13">Evet, o devrin gerçek Arabı herşeyi teshir etmiş, tam bir madde hâkimiyeti kurmuştur. Hadisata, derinliğine genişliğine her türlü nüfuzla bakmıştır. Ve içli dışlı dünya görüşünü, bugünkü dayanıksız şekillerde değil, İslâm’a bağlı, en kemalli şekilde tespit ve tanzim etmiştir. Bu vecd ve aşk devridir.</span></p>

    <p class="Normal para-style-override-2"><span class="Normal char-style-override-13">Ama bu aşk gölgelenmeye başlar başlamaz işin içine bâtıl mezhepler, Fars ve Bizans tesiri girmeye koyulur koyulmaz iş bitmiştir.</span></p>

    <p class="Normal para-style-override-2"><span class="Normal char-style-override-13">Arada bir kavim, Türk kavmi, (İşte, kavmimi ben bu saffeti yüzünden sevebilirim.) iptidaî saffetiyle vecd ve aşk dâvasına yeni bir çığır açıyor..</span></p>

    <p class="Normal para-style-override-2"><span class="Normal char-style-override-13">Bu aşk Kanuni’nin başına kadar sürdü, ortasına veya sonuna değil... Kaç konferansımda söyledim; tekrarlar olabilir; hatların kesiştiği noktalarda tekrar ele almalar olabilir. Bunların kıymeti yok; kaç kere söylesek yeridir: Türk, vecd ve aşkını İslâmdan aldıktan ve devletini kurduktan sonra 250 sene müddetle, Kanuni’nin başına kadar, mükemmeldir. Bilinen örneklerden daha büyük bir imparatorluk kurabildi. Ve dünyanın hakkını verdi; âhiretin hakkıyla beraber... Kanuni’den sonra ve Kanuni ile beraber, dâva iflâsta... İnsan, düne kadar, belki bugün de böyle, müslüman olmanın utangaçlığı içinde kalıyor... Bu ulvî hakikat, bir utanma, kekeleme mevzuu teşkil ediyor. Avrupa’nın kusmuğunu yiyen cüceler tarafından dev hakikat püskürtülüyor da mukabele göremiyor.</span></p>

    <p class="Normal para-style-override-2"><span class="Normal char-style-override-13">Kanuni’den sonra iş, ham yobaz ve kaba softanın eline düşüyor. Bunlar kuru şekilcilerdir. Şekli bilmeden ve yaşamadan... Aramak ve bulmak dâvasında dokunduğumuz gibi, şekil içi ve dışıyla gaye... Ölmeyeceği bulmak... Ama o şekli kendinde dondurursan yandın!..</span></p>

    <p class="Normal para-style-override-2"><span class="Normal char-style-override-13">Yıllarca iş kaba softaya kalıyor. Ve o şeklin taassupla kabukta kalması, yine şekle ihanet oluyor.</span></p>

    <p class="Normal para-style-override-2"><span class="Normal char-style-override-13">Henüz bizde softalığın da haritası çizilmiş değildir. Softa nedir? Amel demekse, softalık, bin kere söyledim, bir daha söylüyorum, ondan büyük gâyeniz olmasın! Başsofta diye kendinizi gösterin! Amel mukaddes... Fakat o amelin içinde ruh var.</span></p>

    <p class="Normal para-style-override-2"><span class="Normal char-style-override-13">Allah Resûlünün iki torunundan birisi, abdest alırken o kadar sararıyor ki, sendeliyor, düşecek gibi oluyor ki, ona soruyorlar:</span></p>

    <p class="Normal para-style-override-2"><span class="Normal char-style-override-13">“– Ne yapıyorsun sen, ne oluyorsun, işte abdest alacaksın, namaz kılacaksın... Kendinden geçer gibi olmak neye?..”</span></p>

    <p class="Normal para-style-override-2"><span class="Normal char-style-override-13">Cevap:</span></p>

    <p class="Normal para-style-override-2"><span class="Normal char-style-override-13">“– Kimin huzuruna çıkacağım, düşünmüyor musunuz?”</span></p>

    <p class="Normal para-style-override-2"><span class="Normal char-style-override-13">İşte abdest böyle alınır. Amele böyle bağlanılır.</span></p>

    <p class="Normal para-style-override-2"><span class="Normal char-style-override-13">Ve ciğerine kadar ok saplanmış biri, kim olduğunu bilmeniz lâzım, en büyük sahabîlerden biri, namazda çektiriyor oku, acısını duymasın diye...</span></p>

    <p class="Normal para-style-override-2"><span class="Normal char-style-override-13">Ondan sonra şeklin kendinde değil, onu yanlış temsil eden şahısta donarak iş, bir çekişme, vecdsiz bir dedikodudan ibaret kalıyor...</span></p>

    <p class="Normal para-style-override-2"><span class="Normal char-style-override-13">Şimdi kendisinden ne kadar hürmetle bahsedilse yine az diyebileceğimiz İmam-ı Azam’ın bir sözünü söylemenin sırası geldi. Önünden İbrahim Ethem geçerken ayağa kalkıyor, büyük İmam... “Buyrun, seyyidimiz, efendimiz!..” diyor, İbrahim Ethem’e...</span></p>

    <p class="Normal para-style-override-2"><span class="Normal char-style-override-13">O bir derviş... Tâcını, tahtını Allah aşkına feda etmiş bir derviş... Selâm verip geçiyor. Talebeler, (tabiî onlar zâhir ehli) koca müçtehid’e dönüyorlar, diyorlar ki:</span></p>

    <p class="Normal para-style-override-2"><span class="Normal char-style-override-13">“– Sizin gibi bir mezheb kurucusu, nasıl oluyor da bir derviş parçasına efendimiz diyor?”</span></p>

    <p class="Normal para-style-override-2"><span class="Normal char-style-override-13">Şu cevabı alıyorlar:</span></p>

    <p class="Normal para-style-override-2"><span class="Normal char-style-override-13">“– Şu yüzden ki, O Allah’ın zatı ile meşgûl, bizse işin dedikodusuyla.”</span></p>

    <p class="Normal para-style-override-1"><span class="Normal char-style-override-20">&nbsp;</span></p>

    <p class="Normal para-style-override-1"><span class="Normal char-style-override-20">●</span></p>

    <p class="Normal para-style-override-3"><span class="Normal char-style-override-13">&nbsp;</span></p>

    <p class="Normal para-style-override-2"><span class="Normal char-style-override-13">Şimdi Garb’a dönelim yüzümüzü: Hıristiyanlık... Kilise ve (skolastik)...</span></p>

    <p class="Normal para-style-override-2"><span class="Normal char-style-override-13">Babasız, hak peygamber “Ruhullah - Allahın ruhu” lâkabının mazharı, aslıyle Hıristiyanlık çerçevesinde mevcut değildir.</span></p>

    <p class="Normal para-style-override-2"><span class="Normal char-style-override-13">Bugün, Hıristiyanlık âlemine söylenecek tek söz şudur:</span></p>

    <p class="Normal para-style-override-2"><span class="Normal char-style-override-13">– Siz İsevi değilsiniz: Her hak gibi İsa’nın hakkı da islâmdadır. Nitekim, Aleviyim diyenlerin gerçekten Alevi olmayışı gibi... Gerçek Alevi sünnet ve cemaat ehli...</span></p>

    <p class="Normal para-style-override-2"><span class="Normal char-style-override-13">İsevi değilsiniz; çünkü tenzihi mânada Allah’a karşı küfür halindesiniz, O’nun Allah’ın oğlu olduğunu iddia edersiniz, teslis dedikleri şekilde İlâhî Zatı üçüz gösterirsiniz.</span></p>

    <p class="Normal para-style-override-2"><span class="Normal char-style-override-13">Kilisede papaz doğrudan doğruya İsa’nın vekili geçinir ve Resûller Resûlünü kabûl etmez. Size İsevi değil, ancak Hıristiyan denilebilir!</span></p>

    <p class="Normal para-style-override-2"><span class="Normal char-style-override-13">Kısa bir zaman sonra Kilise öyle bir şey bina etti ki, bilhassa (Katolik) kilesesi, bedâhet idrakine tam zıt...</span></p>

    <p class="Normal para-style-override-2"><span class="Normal char-style-override-13">(Katolik) kelimesi, Yunanca (Katalikom)dan gelir; “umumi” demek.. Umumi din onlarca katolikliktir. Ve Papa, İsa’nın vekili geçinen, âhirette makam satmaya kadar giden, günahları affeden, bağışlayan, kaldıran, Allah’ı kendisine tâbi gören bir gurur heykelidir.</span></p>

    <p class="Normal para-style-override-2"><span class="Normal char-style-override-13">(Suares), Fransızların “münevverler münevveri” dediği adam, gururdan bahsederken şöyle der:</span></p>

    <p class="Normal para-style-override-2"><span class="Normal char-style-override-13">“– Neyle gurur, bu dünyada nasıl gurur? Bana söyleyin bunu, imkânını gösterin!”</span></p>

    <p class="Normal para-style-override-2"><span class="Normal char-style-override-13">Ve izahını yapar:</span></p>

    <p class="Normal para-style-override-2"><span class="Normal char-style-override-13">“- Gurur olsa olsa, zamanenin münekkidine, devlet reisine, papa’ya yakışır!”</span></p>

    <p class="Normal para-style-override-2"><span class="Normal char-style-override-13">Evet; Hıristiyanlık bu...</span></p>

    <p class="Normal para-style-override-2"><span class="Normal char-style-override-13">Ve onun kurduğu Kilise... Ve korkunç, akla zıd, idrâke ters bir müessese... Akla zıd veya uygun diye bir kaide yoktur bizde, akıl zaten hudutludur; o da ayrı bir dâva... Akla, bedahet duygusuna zıt... Bedâheten, yani bir hamlede insanın hissettiği hakikat... Bedâhet budur... Bedâhete zıd fikir muhale vücut vermektedir. Onun müessesesi olmuştur Kilise... (Skolastik) de onun dersanesi, üniversitesi... Bizde bildiğimiz model, fötr şapkalı maymunlar, Medreseye (skolastik) derler.</span></p>

    <p class="Normal para-style-override-2"><span class="Normal char-style-override-13">Medresenin ifade ettiği nizam, sistem, zamanla bozulmuş, ayrı hikâye... Bağdad’da bir Nizâmiye Medresesi’nin disiplini, bütün dünya ilimlerine açılışı (skolastik) ile nasıl bağdaştırılabilir?</span></p>

    <p class="Normal para-style-override-2"><span class="Normal char-style-override-13">Ve işte 15. asır sıralarında 14’ten başlayarak, 15, 16, rönesans, yeniden doğuş.. “Yeniden” diyoruz, çünkü o, doğuşu eski Yunan’da ve Roma’da kabûl ediyor. Şimdi yeni bir doğuş lâzım geldiğini ifade ediyor. Ve işte Kiliseye ve skolastiğe karşı hareket başlıyor. Bildiğiniz mahkemeler, cellat mahkemeler, Engizisyonlar, şunlar, bunlar..</span></p>

    <p class="Normal para-style-override-2"><span class="Normal char-style-override-13">Rönesans’a Garplı, “kilise saçmalığına karşı aklın intikamı” der.. Aklın kiliseden intikamı..</span></p>

    <p class="Normal para-style-override-2"><span class="Normal char-style-override-13">Laiklik Batı’da hezeyan münadisi olan papazın akıl muvacehesinde imtihana çekilmesi ve Allah’tan hiçbir şeriat temsil etmediği için, akılla halledilecek meselelerde, yani devlet nizamında boy göstermekten uzaklaştırılması hâdisesidir.</span></p>

    <p class="Normal para-style-override-2"><span class="Normal char-style-override-13">Ya bizde? İslâm, herşeyi kuşattığına göre ya bizde?</span></p>

    <p class="Normal para-style-override-2"><span class="Normal char-style-override-13">Dil-Tarih ve Coğrafya Fakültesi’nde, bir hayli zaman evvel verdiğim bir konferansta (İdeolocyalar Muhasebesi) bu noktaya dokunmuştum. Demiştim ki:</span></p>

    <p class="Normal para-style-override-2"><span class="Normal char-style-override-13">– Biz lâikliğin şu ân ne lehinde, ne aleyhinde bir kıymet hükmü koymuyoruz. Fakat mücerret bir metod, ilmî bir tespit müdafaa ediyoruz. Lâiklik İslâm’a tatbiki mümkün bir şey midir, değil midir?</span></p>

    <p class="Normal para-style-override-2"><span class="Normal char-style-override-13">Ve hattâ şunu söylemiştim:</span></p>

    <p class="Normal para-style-override-2"><span class="Normal char-style-override-13">– Polis iyi not etsin, savcı iyi dikkat etsin sözümüze: Lâiklik kötüdür, iyidir sözü yok.. Ne olduğunu vicdanlara bırakıyoruz. Yalnız bize tatbiki kabil midir değil midir? Onu soruyoruz!</span></p>

    <p class="Normal para-style-override-2"><span class="Normal char-style-override-13">İslâm, bütün meselelerin esasını vazettiğine göre, “Onu bundan ayırıyorum, şu olsun bu olsun” demek kabil mi? Değildir! İlmen değildir! İslâmı atmak mümkündür de (lâisite) matmazeli ile evlendirmek mümkün değildir.</span></p>

    <p class="Normal para-style-override-2"><span class="Normal char-style-override-13">Hiçbir lâiklik aleyhtarlığı veya lehtarlığı yapmıyorum; doğrudan doğruya söylüyorum: Lâiklik bize göre samimi ve hakiki bir kelime değildir. İnanmayan topyekûn inanmaz; fakat barışmaz nesneler arasında muvazaa aramaz.</span></p>

    <p class="Normal para-style-override-2"><span class="Normal char-style-override-13">İslâm bunun hükmünü koymuştur. Sen ancak, İslâmı, nasipsiz bir tipsen, reddedebilirsin; ama, İslâm ile lâikliği biraraya getiremezsin!..</span></p>

    <p class="Normal para-style-override-2"><span class="Normal char-style-override-13">Kutup ayısını, hurma ağacının ikliminde besleyemezsin!.</span></p>

    <p class="Normal para-style-override-2"><span class="Normal char-style-override-13">Hıristiyanlıkta aksi: Papaz, hakkı olmayan bir müdahale makamından indiriliyor.</span></p>

    <p class="Normal para-style-override-2"><span class="Normal char-style-override-13">İşte aklın intikamı budur!..</span></p>

    <p class="Normal para-style-override-2"><span class="Normal char-style-override-13">Hassasiyetle üzerinde durulması lâzım gelen rönesans, akla bütün haklarını vermiştir. Aklın hakkı mahduddur; bu sır, çok ileri bir mertebede konuşulabilir. Akıl denen şey bir yere kadar varır. Akıl bir ölçü haletidir, bir nisbet âletidir. Bu çoktan halledildi; hem İmam-ı Gazalî’de, hem (Bergson)da.. İş o ki, aklın yeri iyi tayin edilsin.</span></p>

    <p class="Normal para-style-override-2"><span class="Normal char-style-override-13">Yine bir hadîs:</span></p>

    <p class="Normal para-style-override-2"><span class="Normal char-style-override-18">“Akıldan büyük rızıkla, rızıklandırılmadı mü’min.”</span></p>

    <p class="Normal para-style-override-2"><span class="Normal char-style-override-13">Aklın da bir hakkı var, o da hakkını ister. Rönesans bunun tam ifadesidir. O kadar akıl ve idrak asabiyeti peydâh oldu ki, düşünenler aklın haysiyeti adına seve seve canlarını feda ettiler. Meselâ Rönesans büyüklerinden, ateşe atılan ve yanmaya mahkûm edilenlerden birinin önüne put getirilmiştir: “Öp şunu!” diye... Belki ateşten indireceklerdir öpse... O putu ayağıyla itmiş ve yanmayı tercih etmiştir.</span></p>

    <p class="Normal para-style-override-2"><span class="Normal char-style-override-13">İnanma budur, dâvasına inanma... Eğer o, hakiki iman adına bunu yapmış olsaydı, şehitlerin en büyüğü olurdu. Fakat, bir bâtılı başka bir bâtıl tarafından cerhettiği için o, bir kurban olmaktan ileriye geçemedi.</span></p>

    <p class="Normal para-style-override-2"><span class="Normal char-style-override-13">Rönesans akıl haklarını aldı ve Batı dünyasını işleye işleye yürüdü.</span></p>

    <p class="Normal para-style-override-2"><span class="Normal char-style-override-13">Öyle bir (otorite-sulta) idi ki, kilise, işte (Galile) hikâyesini biliyorsunuz, dünyanın dönüp dönmediği bile kendi hükmüne bağlandı.</span></p>

    <p class="Normal para-style-override-2"><span class="Normal char-style-override-13">Bir bakın dinimize; Hak dinine, ezelî ve ebedî dine, akla giran gelen en küçük nokta bulabilir misiniz?</span></p>

    <p class="Normal para-style-override-2"><span class="Normal char-style-override-13">Peşinden Fransız inkılâbı... Üç büyük inkılâb içinde bunu zikrettik, mecburuz. Rönesansın ne olduğunu anlattık; Aklın intikamı.. Ve eşyayı tecessüs.. Müsbet ilimlere doğru kapıların açılması..</span></p>

    <p class="Normal para-style-override-2"><span class="Normal char-style-override-13">Ondan sonra da Fransız inkılâbı geliyor, 18. asrın sonlarında.</span></p>

    <p class="Normal para-style-override-2"><span class="Normal char-style-override-13">Fransız inkılâbı bir bedâhet ifadesidir. Yani böyle olması gereken bir hareket... Tek şahsın emrinde (feodalite), köle insanlık.. Ama bu bedâhetin çözülmesi için asırlar geçmiştir. Hiç Krala el uzatılır mı? Kral; o da Allahın kulu... Bunu anlayabilmek için devirler geçmiştir.</span></p>

    <p class="Normal para-style-override-2"><span class="Normal char-style-override-13">Komünistler, Fransız inkılâbına inkılâb gözüyle bakmazlar. “Burjuva inkılâbı” der, geçerler. Hayır öyle değil! Bir büyük beşeri bedâhetin asırlar sonra yerini arama hareketidir, Fransız inkılâbı. Ama dediğimi unutmayın, hep bâtıllar birbirini takib ediyor.</span></p>

    <p class="Normal para-style-override-2"><span class="Normal char-style-override-13">Bir büyük bâtıl hareket; çünkü tahtından indirdiği kral yerine tahtına oturmaya memur olduğu bir hakikat lâzımdı ve o hakikatin sultası... Hayır, onun yerine (demokrasi)ye doğru bir genişleyiş.. Ve hürriyet için hürriyet... Batılın bir başka bâtılı devirmesi...</span></p>

    <p class="Normal para-style-override-2"><span class="Normal char-style-override-13">Demokrasi, Yunanca (Demos-Kratos)dan geliyor, “halk idaresi”... Halk! Nerede o?..</span></p>

    <p class="Normal para-style-override-2"><span class="Normal char-style-override-13">Bir kişi gitse de Başbakanlığa, filân Bakan’ın kapısına dikilse, “Kimsin sen?” deseler kapıda, “Ben halkım!” dese, halkı kabûl ederler mi o adamda?</span></p>

    <p class="Normal para-style-override-2"><span class="Normal char-style-override-13">Tek adam hesapta sıfıra iner. Toplulukta şahsı olmadan yaşatılan bir mefhum.. Halk yok, hak vardır; ve ona bağlı kalabalıklar.. Halk bir kaptır, kap!.. Neyle doldurursan onu sana verebilir.</span></p>

    <p class="Normal para-style-override-2"><span class="Normal char-style-override-13">Şimdi komünistlerin yeni bir hilesi var, dikkat edin: “Sol demokrasi” diyorlar. Utanmaz mısınız siz, fikir yankesiciliğinden? Demokrasi var mı komünizmde?</span></p>

    <p class="Normal para-style-override-2"><span class="Normal char-style-override-13">Halkı, o boş kabı dolduracak kendi eliyle, sonra ondan rey ve fetvâ alacak! Görülmemiş bir demagoji sahtekârlığı.. Fikirde bir sefalet... Maskeleri yırtıp, sökecek kimse yok.. Düşmanları da kendilerinden sefil..</span></p>

    <p class="Normal para-style-override-2"><span class="Normal char-style-override-13">Nitekim, devlet, tam mânasıyla güdümlü bir İslâm ülkesinde gerçekten halkın müessesesidir. Fakat, “İslâm’da kalayım mı?” diye, halktan rey almaz! Çünkü orada hâkimiyet Hak’kındır. Halk da O’na tâbidir. Hak O’nun kantarıdır, o hâkimiyetin.. Şu kadar kilo, bu kadar ton! Hepsi bu... Keyfiyet, kemiyete mağlûp ettirilemez!</span></p>

    <p class="Normal para-style-override-2"><span class="Normal char-style-override-13">Nihayet 19. Asır geliyor. Akıl terakki ediyor. Fransız ihtilâli kendisini doğuran ansiklopedistlerden sonra yeni mütefekkirler çıkarıyor. Ve bu arada bir (Sen Simon) ve (Sensimonizm) denilen sosyalizm ortaya çıkıyor.</span></p>

    <p class="Normal para-style-override-2"><span class="Normal char-style-override-13">Evvelâ şunu söyleyeyim:</span></p>

    <p class="Normal para-style-override-2"><span class="Normal char-style-override-13">Benim mufassal bir konferansım var, sosyalizm hakkında... (Sosyalizm) kelimesi onların hakkı değildir. Ne demek sosyalizm? Sosyalizmi aynen tercüme edeyim size: “Toplumsallık”, “içtimaîlik” demek o... İçtimaîlik. Bunu tutturmuşlar gidiyorlar: “Sosyal yardım”. “Sosyal adalet”... Her şey sosyal.. Sosyal olmayan nedir? Mide gurultusu!.. Bu mu? O bile bir topluluğa sirayet edince sosyal olur.</span></p>

    <p class="Normal para-style-override-2"><span class="Normal char-style-override-13">Evet; (Sensimonizm)le başlıyor bu... Onun da kafası inkılâbın giyotinine geldi, biliyorsunuz. Prensiplerini kaydetti, fakat bir metafiziğe bağlamadı. Yani bir gaye noktasına, madde ötesi görüşe varamadı. Onun içindir ki, sosyalizmi takip ettiğimiz zaman (ilmi sosyalizm) veya (Alman kollektivizmi) denilen (Karl Marks) ve (Engels) durağına rastlıyoruz. Bizimkiler sosyalizmi eşik yapıyor, komünizme geçmek için.. Bilmedikleri ve anlamadıkları komünizme... Halbuki ne derler komünistler sosyalizm için bilir misiniz? “Papazların okunmuş suyu...” derler. Bu cümle, Marks’ın...</span></p>

    <p class="Normal para-style-override-2"><span class="Normal char-style-override-13">Sosyalizmde de, tıpkı demin söylediğim zıdların âhengi gibi son derece ince bir mesele var: Ucuzluğu, bedavacılığı... Birdenbire gayet kolay geliyor halka; zengininkini al, fakire ver, yahut bütün mülkiyetleri kopar, topla!.. Nerede topla? Devlet mihrakında, cemiyet kasasında... Ondan sonra âdilâne taksim et, elinden gelebilirse...</span></p>

    <p class="Normal para-style-override-2"><span class="Normal char-style-override-13">Bu, hilkat kanununa zıd, yaratılışa ters...</span></p>

    <p class="Normal para-style-override-2"><span class="Normal char-style-override-13">Dâva hem hak ve hukuka riayet etmekte; mülkiyetin, kazancın, sermayenin hakkını verebilmekte; hem de onun başıboş hareketine mâni tedbiri aynı zamanda alabilmekte.</span></p>

    <p class="Normal para-style-override-2"><span class="Normal char-style-override-13">Zıdlar arasında incelik. Hastalık ve ilâca aynı zamanda malik olma sırrı...</span></p>

    <p class="Normal para-style-override-2"><span class="Normal char-style-override-13">Onların bir tâbiri vardır: “Mülkiyet hırsızlıktır!” diye... Yani cebinde kendine ait bir kutu kibriti olan hırsızdır.</span></p>

    <p class="Normal para-style-override-2"><span class="Normal char-style-override-13">Asıl sen, ruhun, idrâkin hırsızısın!</span></p>

    <p class="Normal para-style-override-2"><span class="Normal char-style-override-13">Bu en nazik mes’eledir ve kavgası köpeklerin düzeyindedir. (Düzey) diye de mahsus kurbağa dilini işaret ediyorum. Köpekler, birbirinin ağzındaki kemiği çullanarak kapmaya bakarlar. En iptidaî bir duygu. Bize gerici diyen bu tipler Taş Devri kadar gerilerdedir.</span></p>

    <p class="Normal para-style-override-2"><span class="Normal char-style-override-13">Bu memlekette, biri, bir zamanlar “İslâm sosyalizmi” diye bir dâva attı ortaya... Evime geldi bir gün... Bu zat Avrupa’da tahsil etmiş biri... Şu veya bu kıymet hükmü koymayacağım hakkında... Müdafaa ediyor “İslâm sosyalizmi” fikrini... Ve bir huccet gösterdi bana:</span></p>

    <p class="Normal para-style-override-2"><span class="Normal char-style-override-13">Hazret-i Osman devrinde Ebu Zer Hazretleri, Halife’nin önüne dikiliyor ve şunu söylüyor:</span></p>

    <p class="Normal para-style-override-2"><span class="Normal char-style-override-13">“– Niçin zenginlerden alıp fakirlere dağıtmıyorsun?”</span></p>

    <p class="Normal para-style-override-2"><span class="Normal char-style-override-13">Bunu anlattı ve dedi:</span></p>

    <p class="Normal para-style-override-2"><span class="Normal char-style-override-13">– İşte sosyalizm bu değil mi?</span></p>

    <p class="Normal para-style-override-2"><span class="Normal char-style-override-13">Dedim ki:</span></p>

    <p class="Normal para-style-override-2"><span class="Normal char-style-override-13">– Yahu siz ne garip insanlarsınız!.. Tevhid kelimesinin ilk bölüm noktasında cümleyi kesiyorsunuz âdeta... “Lâilâhe”de kesiyorsunuz! “İllâllâh”ı var bunun... Ya Hazret-i Osman ne cevap vermiş buna?</span></p>

    <p class="Normal para-style-override-2"><span class="Normal char-style-override-13">Onu biliyordu hemen başı eğildi. Hazret-i Osman’ın Ebu Zer Hazretlerine cevabı şu: Öyle bir cevap ki, biri (metodoloji) yani usul, öbürü esas bakımından bütün İslâm... Evvelâ usul. Diyor ki:</span></p>

    <p class="Normal para-style-override-2"><span class="Normal char-style-override-13">“– Ben Allah Resûlünden görmediğimi yapmam!..”</span></p>

    <p class="Normal para-style-override-2"><span class="Normal char-style-override-13">Bu bir, ikincisi esas:</span></p>

    <p class="Normal para-style-override-2"><span class="Normal char-style-override-13">“– İslâm’da mülkiyet esastır. Yardım da.. Dileyen dilediğini verir; fakat ben zorlayamam...”</span></p>

    <p class="Normal para-style-override-2"><span class="Normal char-style-override-13">Demek ki, iş yine zıdların ahengi meselesinde... Hem sahip olacaksın, hem sahip olmayacaksın..</span></p>

    <p class="Normal para-style-override-2"><span class="Normal char-style-override-13">Benim “Sahte Kahramanlar” konferansımda bir nokta var... Onu tekrara mecburum. Bir gün bir komünist gûya düşünme istidadında biri, bana dedi ki:</span></p>

    <p class="Normal para-style-override-2"><span class="Normal char-style-override-13">“– İslâm’ı takdir ediyorum, her şeyiyle harika...”</span></p>

    <p class="Normal para-style-override-2"><span class="Normal char-style-override-13">“– Eeeeee!...”</span></p>

    <p class="Normal para-style-override-2"><span class="Normal char-style-override-13">“– Ama iktisadi doktrini yok!..”</span></p>

    <p class="Normal para-style-override-2"><span class="Normal char-style-override-13">Hayretler içinde kaldım. Zaten bunlar, iktisadı, şöyle zannederler; Devekuşu gibi... Burnunu bir yere sokar, dünyayı soktuğu yer kadar zanneder devekuşu...</span></p>

    <p class="Normal para-style-override-2"><span class="Normal char-style-override-13">İktisad bir büyük ilimdir. İktisad, kemiyet ve keyfiyetiyle birlikte çalışan servetin devr-i daimi üzerinde, ölçüler vazeden bir ilim.. Ama mâverai bir dünya görüşüne esas teşkil edemez.</span></p>

    <p class="Normal para-style-override-2"><span class="Normal char-style-override-13">İslâmda iktisadî doktrin var mı, yok mu?.</span></p>

    <p class="Normal para-style-override-2"><span class="Normal char-style-override-13">O komüniste dedim ki:</span></p>

    <p class="Normal para-style-override-2"><span class="Normal char-style-override-13">“– Sana birşey söyleyeceğim şimdi, herşeyi anlayacaksın. Tıpkı bir elmadaki erimiş lezzet gibi... İslâmda bütün iktisadî dâva (ama onu çözebilmek, lifini bulabilmek lâzım...) maden suyunda demir gibi; bünyede erimiş olarak mevcuttur. Ne mutlu onu görebilene!..</span></p>

    <p class="Normal para-style-override-2"><span class="Normal char-style-override-13">“Benimki benim, seninki de senin!...” Bu şeriattır.</span></p>

    <p class="Normal para-style-override-2"><span class="Normal char-style-override-13">İkincisi, “Seninki senin, benimki de senin!...” Bu tarikat..</span></p>

    <p class="Normal para-style-override-2"><span class="Normal char-style-override-13">Üçüncüsü: “Ne seninki senin ne benimki benim... Herşey Allah’ın..” Bu da Hakikat!..</span></p>

    <p class="Normal para-style-override-2"><span class="Normal char-style-override-13">Komünist muhatabım o kadar tahassüs sahibi oldu ki, gözleri yaş doldu. Fakat, ne inceleyen, ne soran, ne ayıklayan, ne bakan, ne eden var bu memlekette. Sadece mağrur bir cehalet.</span></p>

    <p class="Normal para-style-override-2"><span class="Normal char-style-override-13">Sosyalizm şuradan çıktı; sosyal diye alâkasız bir kelimeden.. 19. asrın ortalarında.. Makine terakkisinin başına doğru.. Sosyal, sosyal mesele, sosyal şu, sosyal bu.. Sosyal lâfında esas olan, topluluk mânasıdır. Sosyalistler de tuttular, tıpkı, “Komünizm”in “Komün”den alınışı gibi aşırıverdiler kelimeyi... Ve makine terakkileri onlara yardım etti. Çünkü ortaya mazlumluğu açıkça görülen veya görülmek istenen bir sınıf çıktı. İşçi sınıfı..</span></p>

    <p class="Normal para-style-override-2"><span class="Normal char-style-override-13">Patrondan gündelik alıyor işçi... Meselâ 10 kuruş.. Patron da, bu emek vâhidi üzerinden meselâ 15 kazanıyor. Hiçbir emeği olmadan..</span></p>

    <p class="Normal para-style-override-2"><span class="Normal char-style-override-13">Oldu mu ya?..</span></p>

    <p class="Normal para-style-override-2"><span class="Normal char-style-override-13">İşte komünistlerin düsturu:</span></p>

    <p class="Normal para-style-override-2"><span class="Normal char-style-override-13">“İşçi manzumesinin patronu, kendisine ne kalırsa, o kadarını ameleden çalmış demektir.”</span></p>

    <p class="Normal para-style-override-2"><span class="Normal char-style-override-13">Ayrıca; kapitalin de muayyen bir hudut içinde hakkını korumak lâzım... Fakat kapitalin ne kadar kerih bir şey olduğunu hem Ebu Zer Hazretleri’nin birçok menkıbeleri, hem de doğrudan doğruya İslâm’ın Allah tarafından gönderilmiş şeriatı ortaya koyuyor.</span></p>

    <p class="Normal para-style-override-2"><span class="Normal char-style-override-13">Zekât nedir ki?..</span></p>

    <p class="Normal para-style-override-2"><span class="Normal char-style-override-13">Zekât temizlenmedir. Kapitalin temizlenmesi.. Zekât, duran, tembel sermayeye düşmandır. Her sene onun kırkta birini ister. Eğer o sermaye kazanmıyorsa, iflâs eder, gider. Öyle bir kamçı ki, durdurmuyor. Sonra da hakkını tesbit ediyor, istiyor.</span></p>

    <p class="Normal para-style-override-2"><span class="Normal char-style-override-13">Ve makine.. İş ve işçinin dayanak aleti makine...</span></p>

    <p class="Normal para-style-override-2"><span class="Normal char-style-override-13">Bahsimizin en mühim tarafı... Makine, el tezgâhlarından başlayarak bir nevi insan zekâsının manivelası halinde bir teksir, bir kolaylaştırma, bir çoğaltma âleti olarak meydana getirilen basit ve şuursuz bir robot...</span></p>

    <p class="Normal para-style-override-2"><span class="Normal char-style-override-13">Biraz daha eğilelim makine üzerine.. Makine nedir?</span></p>

    <p class="Normal para-style-override-2"><span class="Normal char-style-override-13">Kimbilir, insanlar tekerleği bulmak için ne kadar zaman geçirdiler. Tekerlek tohum halinde bir makinedir. Mesafeleri saran bir yumak.. İlk fikir... Çünkü, dairede sonsuzluk hususiyeti var.. O devamlılık içinde yol alma âleti...</span></p>

    <p class="Normal para-style-override-2"><span class="Normal char-style-override-13">Evvelâ ifade edeyim; eğer peygamberler olmasaydı, beşeriyet tekerleği bulmak değil, yemek yemek için, ağzını bulamazdı. Bütün ilimler peygamberlerden gelmedir. Meselâ bugün mekteplerde okutulan riyaziye, yani matematik, doğrudan doğruya semavî bir ilim verisidir.</span></p>

    <p class="Normal para-style-override-2"><span class="Normal char-style-override-13">Makine, kendi ifademizle söyleyelim, düpedüz bir kuvveti düzlüğüne bir iticiliği, bir çekiciliği, bir döndürücülüğü, bir kombinezon halinde fayda fikrine inkılâp ettirmenin -tâbir yerindedir- mankafa bir âletidir. Mankafa!.. Ve insan ihtiyacına göre insan yapısıdır. Bu mankafanın ne kadar büyük olursa olsun, getirdiği inkılâplar, cemiyete yaptığı tesirler, mankafalılığını unutturamaz; çünkü, bugün makine eski putlar devrinden sonra önünde ibadet edilemeyen, ibadet teklifi getirmeyen en korkunç put halindedir. Bugün makine ruhlarda putlaşmış!.. İnsan kendi kabiliyetini, Allah’dan aldığı kabiliyetini ona izafe edip, onun emrine geçmiştir! Makineyi azizleştirme dalâleti... Bunu Türkiye’de kolayca anlatmak mümkün değil.. Avrupa bunun ihtilâcını, kıvranmasını geçiriyor.</span></p>

    <p class="Normal para-style-override-2"><span class="Normal char-style-override-13">Daha evvel söyledim: “Kıvranan devler” diye... Avrupa’da bütün fikir adamları bağırıyor:</span></p>

    <p class="Normal para-style-override-2"><span class="Normal char-style-override-13">“– Neyle, hangi ruhî müeyyideyle tahakküm edeceğiz makineye?”</span></p>

    <p class="Normal para-style-override-2"><span class="Normal char-style-override-13">İşte ben bunu burada söyleyince anlaşılmıyor. Eh, benim İslâmiyet dâvamı da gidip de Patagonya’da, Moskova’da söylesem, herkes, “Acaba ne diyor?” diye bakar.. Türkiye’de “Bırak, geri adam!” deyip geçiveriyorlar.. Çünkü kendileri daire içinde devir farkiyle o kadar geri ki, beni arkalarında görüyorlar.</span></p>

    <p class="Normal para-style-override-2"><span class="Normal char-style-override-13">Bu en tehlikeli hudududur aklımızın. Çünkü, ibadet rejimi yok makinenin.. Olsaydı cayarlardı belki... Ruhlarda biriken bir hâdisedir bu... Korkunç!.. Farkına varmadan ilâhlaştırma..</span></p>

    <p class="Normal para-style-override-2"><span class="Normal char-style-override-13">İşte bu işi mezhepleştiren de komünizmdir. Ruhu ve Allah’ı inkâr ederek maddeyi ve maddî hareketi putlaştırma..</span></p>

    <p class="Normal para-style-override-2"><span class="Normal char-style-override-13">Ve işte Nazım Hikmet bunu kendi hissi tarafıyla söylemiştir:</span></p>

    <p class="Normal para-style-override-2"><span class="Normal char-style-override-13">“- Trummm.. trummmmm.. Makineleşmek istiyorum!...”</span></p>

    <p class="Normal para-style-override-2"><span class="Normal char-style-override-13">Benim bir formülüm var, onu da söyleyeyim:</span></p>

    <p class="Normal para-style-override-2"><span class="Normal char-style-override-13">Dünyanın en zeki makinesi, bugünün elektronik beyinleri vesaire; dünyanın en aptal adamının tırnağını keserken gösterdiği makine kabiliyetinden daha geridir!.. Çünkü, dünyanın en aptal adamında, meselâ tırnağı çatlaksa, o yeri bırakmak veya dikkatli kesmek şeklinde şuur vardır. Makinede ise bu yoktur. Makinenin bu hamakatini Yahudi Şarlo, bir filminde ne güzel belirtir! Yahudi korkunç adamdır. Hem kapitalizmi kendi getirir, hem (anti-kapitalizm)i.. Hem (Marks)ı çıkarır, hem de komünizmi yıkmak için en büyük filozofu, (Bergson)u.. Üstelik ulvî ruh ukdelerini şehvanî bir sefalete bağlayan bir (Freud) meydana getirir.</span></p>

    <p class="Normal para-style-override-2"><span class="Normal char-style-override-13">Şarlo harikulâde ifade ediyor makinenin hamakatini... Bu benim bayıldığım bir misaldir: Bir büyük fabrikada herşey (standardize)... Yani bölüm bölüm işler. Muayyen bir işçi, mamülün bütününe ait bir cüz’ünü yapıyor. Önüne geliyor dönen tezgâh, ve işçi meselâ bir somunu sıkmak gibi tek ve basit bir iş yapmakla kalıyor. Yemek yeyişleri de böyle.. Duruyor önünde.. Birkaç kol var; kolun biri kalkıyor, birşey alıyor tabaktan, adamın ağzına uzatıyor. Bir domuzun eti kaç saniyede çiğnenir, hesabı var makinede; kolay... Ondan sonra ikinciyi veriyor, üçüncüyü veriyor... Bir kol var ayrıca; işçinin ağzını silmeye geliyor. Ağız silinince, dönüyor makine öteki adama.. Şimdi o gelen makinenin yemek verme kolu bozulmuş. Yemekler dökülüyor, havaya gidiyor. Fakat, ağız silme kolu gelip aç adamın ağzını siliyor!.. Al sana ilâhlaştırdıkları makine! Makine, bundan daha güzel izah edilemez.</span></p>

    <p class="Normal para-style-override-2"><span class="Normal char-style-override-13">Bugün makinenin sultası, tahakkümü altına girmiş olan medeni dünya, beşeriyet, ona tahakküm edecek ve onu emri altına alacak bir rejim bekliyor. Dünyanın beklediği inkılâbın başlıca şubesi budur! Kaybolan ruh müeyyidesini bulmak...</span></p>

    <p class="Normal para-style-override-2"><span class="Normal char-style-override-13">20. Asra doğru bu gelişi, şiir ve edebiyat adamları, sezmişlerdir. (Bodler) isimli şair, (Rembo) isimli şair, insanlığın girdiği çıkmazı ve onun kasvetli hayatını şiirlerinde yaşatmışlardı.. Ve o asırda bir de (Freud) gelmiştir ve büyük bunalım başlamıştır.</span></p>

    <p class="Normal para-style-override-2"><span class="Normal char-style-override-13">Bunalımı ortaya atan, Birinci Dünya Harbi oldu. Birinci Dünya Harbi tarihin en mühim hâdisesidir. İkinci Dünya Harbi çok daha modern silâhlarla onun bir şubesi olmaktan başka birşey değil.. Birinci Dünya Harbi bütün muvazeneleri bozdu. Hastalık derinin üstüne sirayet ediverdi. Kalmadı muvazene!..</span></p>

    <p class="Normal para-style-override-2"><span class="Normal char-style-override-13">Ve işte o büyük feryatlar başladı:</span></p>

    <p class="Normal para-style-override-2"><span class="Normal char-style-override-13">“– Nereye gidiyoruz?”</span></p>

    <p class="Normal para-style-override-2"><span class="Normal char-style-override-13">Meselâ kadın kılığı... 1904 tarihli bir yabancı mecmuaya bakın, denize giren bir kadın bileğinden çenesine kadar örtülüdür. Şimdi anadan doğma hâle geldi. Mûsıkî Afrikalı zenci tepinmesinden ibaret... Şiir ve edebiyat, kâbus geçiren adamın alt alta dizili hezeyanları... Uzun tafsilata değmez!..</span></p>

    <p class="Normal para-style-override-2"><span class="Normal char-style-override-13">Evet, bütün muvazeneler allak bullak... Ve komünizm hemen patladı. Bu, Rusya’da oluşu bakımından dikkate şayan bir hâdisedir. Almanya, Fransa gibi büyük sanayi ülkelerinde beklenirken, o zamanki gayet geri Avrupalılaşma gayretindeki Rusya’da patlaması garip.. Bunu meşhur içtimaiyatçı (Bugle) şöyle izah eder:</span></p>

    <p class="Normal para-style-override-2"><span class="Normal char-style-override-13">“– Orada patlamaya mecburdu; çünkü başka yerlerde bu hastalığın panzehiri de vardı. Orada vücudu panzehirsiz buldu ve birden patladı. Muvaffak oldu.”</span></p>

    <p class="Normal para-style-override-2"><span class="Normal char-style-override-13">Tabiî, Birinci Dünya Harbi ona en büyük zemini açtı. İlâhî kaderde herşey, hâdiseler olduktan sonra belli olur.</span></p>

    <p class="Normal para-style-override-2"><span class="Normal char-style-override-13">İlâhî kader dedim de aklıma geldi. Birkaç yıl önce televizyonda bir sahne gördüm. Sakallı, ama modern (!) sakallı bir tip lâfa başladı. “Deprem yani zelzele takdir-i ilâhî değildir!” diye... Hayret ettim. Herhangi bir sersemin sözü zannettim. Şöyle bir kımıldadı adam... Arkasından bir levha; aynen: “Deprem, takdir-i ilâhî değildir!” Yani resmen de yaftalamışlar.</span></p>

    <p class="Normal para-style-override-2"><span class="Normal char-style-override-13">Benim oğlum ressamdır, güzel bir karikatür yaptı geçenlerde. Bildiğiniz gibi, çocukların oturakları vardır ya, oraya yerleştirdi bazı adamları, altına da “Açıkoturum” diye yazdı. İşte bizde TRT kafası!...</span></p>

    <p class="Normal para-style-override-2"><span class="Normal char-style-override-13">Dünyanın neresinde görülmüştür; resmî küfür ülkesinde yazılmaz böyle levhalar... Komünizmde bile olmaz bu!... Allah bütün hâdiseleri sebeplere bağlamıştır; dış sebebe kimsenin itirazı yok; fakat müminin inandığı iç sebebi inkâr neye? Doğrudan doğruya bunu alıp, mevzu dışına çıkıp, o bahsi kader-i ilâhî olarak redde götürmek, TRT’nin sadece küfrünü ilân etmesidir. Bu mu onun memuriyeti?..</span></p>

    <p class="Normal para-style-override-2"><span class="Normal char-style-override-13">Evet, dediğim gibi bütün muvazeneler allak bullak, tepetaklak.. Ve herşey kendi marifeti yolunda... Bataklıkta çırpınan bir cemiyet ve birbirinden kopuk fertler...</span></p>

    <p class="Normal para-style-override-2"><span class="Normal char-style-override-13">Alman filozofu (Kayzerling), asrın adamını “şoför” olarak gösterir. Hakikaten asrın adamı şuursuz bir motor gücüyle gidip gelen dört tekerlekli bir mahlûk...</span></p>

    <p class="Normal para-style-override-2"><span class="Normal char-style-override-13">Maddecilik nazariyede çürümüş, ameliyedeyse hayata hâkim olmuştur. Herşeyi, gördüğü, tuttuğu, duyduğu, taddığı, kokladığı şeylerden ibaret kabûl edici beş hasse plânında bir dünya..</span></p>

    <p class="Normal para-style-override-2"><span class="Normal char-style-override-13">Bu arada Nazizm ve faşizm... Komünizmin peşinden bunlar.. Bir düzen getirdiğini sanan müflis tecrübe.. Bütün muvaffakiyeti Alman milletinin (romantik) bir millet olmasından ötürü...</span></p>

    <p class="Normal para-style-override-2"><span class="Normal char-style-override-13">Ve bir Amerika... O Amerika ki, Birinci Dünya Harbine ve hatta İkinci Dünya Harbine kadar (Splandid İzolman) dedikleri ulvî tecerrüd, yani muhteşem yalnızlık içindeydi ve Avrupa onun suratına bile bakmıyordu. Bu defa cihan hakimiyeti rolüne geçti. Ve karşılıklı hırlaştığı Rusya ile topyekün insanlığı teslim alma oyununa girişti.</span></p>

    <p class="Normal para-style-override-2"><span class="Normal char-style-override-13">İşte onlar da, komünistlerin makineyi devamlı ilahlaştırmaktaki rolünde daha muvaffak... Ay hikâyesi, feza pilotları, şunlar, bunlar...Bu işin bir de hazin tarafı var: Acaba anlaşmalı olarak bütün insanlığı kandırma yolunda mı bunlar?.. Meksikada çıkan bir gazete de benim bundan 10 küsur sene evvel ortaya attığım tezi aynen müdafaa ediyor; “yalandır!” diyor, “Ay’a gittikleri, ettikleri... Hepsi düzmece işler...”</span></p>

    <p class="Normal para-style-override-2"><span class="Normal char-style-override-13">O da ayrı; ben gittiklerini hakikat kabul ediyorum. Ay dünyadan 300 bin kilometre mesafede... Yani ışığın süratiyle bir tek saniye. Fezanın milyarlarca ışık senesi buudları hesap edilmiştir bugün. Bir tek saniyeyi düşünün! Kainatı fethetmiş olmak bu işin neresinde? Ne gurur, ne aptalca!.. Ve (Gagarin) isimli komünist pilot, “Bütün fezayı gezdim, Allah diye birşey görmedim!” diyecek kadar sapıklığa gidiyor.</span></p>

    <p class="Normal para-style-override-2"><span class="Normal char-style-override-13">Demin söyledik; Allah ötelerin ötesi, ötelerin ötesi, onun da ötesi... Verâların verâsında...</span></p>

    <p class="Normal para-style-override-2"><span class="Normal char-style-override-13">Kim demiş onlara ki, gökte -hâşâ- bir şamandıra gibi filan yerde Allah duruyor. İşte, olanca başarıları ahmak makineyi kudurtmaktan ibaret bir dünyada küfür diyalektiği.</span></p>

    <p class="Normal para-style-override-2"><span class="Normal char-style-override-13">Şimdi ben size, hem tevazua sığınarak, hem de kendime ait olduğunu inkar etmeyerek, bir teşhis koyayım ortaya: Bugün dünyanın iki büyük belâsı var... Biri Doğu tarafında komünizm, öbürü Batı tarafında Amerikanizm! Ve işte (Greko - Latin) medeniyeti denilen Avrupa medeniyetini kurtarmak için, eski Fransız Cumhurbaşkanı (Dö Gol)ün tek dâvası... Bir nevi haçlılar seferi düşünüyordu bu adam, iki tarafa karşı... Kendime ait dediğim teşhis ise şu: Rus kafada mataryelist, maddeci... Fakat hayatı (mistik)dir; sırrî... Amerikalı kafada anti-materyalisttir; fakat hayatı materyalist... İkisi de aynı mal; ha Hoca Ali, ha Ali Hoca... İkisi de birbirine ters-yüz eşit...</span></p>

    <p class="Normal para-style-override-2"><span class="Normal char-style-override-13">Ve işte beşeriyetin beklediği inkılâp, bu iki devin tepesine inecek olan büyük harekettir.</span></p>

    <p class="Normal para-style-override-2"><span class="Normal char-style-override-13">Amerikalı tecrübe diye birşey tutturmuştur. Zaten (pragmatizm) isimli felsefeleri Amerikalının tecrübe metodu.. Dine de “enteresan bir tecrübedir” derler, geçerler. “Ne çıkarsa bahtına!” gibilerden..</span></p>

    <p class="Normal para-style-override-2"><span class="Normal char-style-override-13">Böyle şey olur mu. Madde üstü inanışlarda “hele seni bir deneyelim!” diye düşünülebilir mi?</span></p>

    <p class="Normal para-style-override-2"><span class="Normal char-style-override-13">Tecrübe... Sanki aksi çıkması melhuz bir tecrübe... Elinle yonttuğun bir makine mi bu?..</span></p>

    <p class="Normal para-style-override-2"><span class="Normal char-style-override-13">İşte fezaya gitmeler, gelmeler, şunlar bunlar, hepsi, bu makine fikrinin idealize edilmesi.. Azizleştirilmesi.. Beşer, yaptığı şeyin kendi mahsûlü olduğunu anlamıyor, insan cüz’ileştiriliyor, küllîleştirilmekten uzaklaştırılıyor, küllîlikten çıkıyor, cüz’iye iniyor. Herkes bir düğmeye basmakla işi hallettiğini sanıyor. Ve sentez yapabilen idrâk kalmıyor.</span></p>

    <p class="Normal para-style-override-2"><span class="Normal char-style-override-13">En büyük tehlike bu!..</span></p>

    <p class="Normal para-style-override-2"><span class="Normal char-style-override-13">Halbuki makine, hakikatte, bir oyuncaktır.</span></p>

    <p class="Normal para-style-override-2"><span class="Normal char-style-override-13">Şimdi size torunumdan bahsedeceğim. Küçük yaşta bir torunum var, benim.. Bir gün bir çocuk saffeti içinde dünyanın en derin hakikatini dile getirivermez mi? Televizyonda bir feza filmi oynuyordu. Ben de gözüm ekranda, makinenin ne kadar aptal birşey olduğunu yanımdaki iki profesöre anlatıyordum. Çocuk birdenbiree döndü, “Dede!” dedi, “Bunlar benim oyuncaklarıma benziyor.!”</span></p>

    <p class="Normal para-style-override-2"><span class="Normal char-style-override-13">Bayıldım. Nitekim böyle, bedâhet halinde en derin hakikate çıkan bazı köylü tipleri de vardır. Bir zamanlar, belki anlayacaksınız, bir mühim kişi “Elektrik nedir?” diye sormuş, masasındakilere, masasındaki dalkavuk tasdikçilere.. Herbiri anlatmaya kalkmış.. Aldıkları cevap değil, değil, değil!... Orada bir nefer duruyormuş.. “Gel buraya!” demiş. Er de gelmiş.. “Elektrik nedir?” diye sormuş, nefer hemen şu cevabı vermiş:</span></p>

    <p class="Normal para-style-override-2"><span class="Normal char-style-override-13">“– Nidüğü nittüğünden bellidür!”</span></p>

    <p class="Normal para-style-override-2"><span class="Normal char-style-override-13">Türkiye’de müthiş bir çilesizlik moda... Ve dünyaya tam mânasıyla gaflet gözüyle bakış... Avrupa ne halde, insanlık ne halde, taklid ettiği insanlık ne halde, felâketi nerede, saadeti hangi noktada?.. Bilen ve düşünen yok!.. Topyekûn düşünce yok!.. Tam bir çilesizlik...</span></p>

    <p class="Normal para-style-override-2"><span class="Normal char-style-override-13">Günün İslâm âlemini ben ehramlara benzetiyorum. Yazılarımda ve konferanslarımda da belirttim. Kaidesi, yani oturduğu yer ehramın, müslüman... Çünkü milletler mü’min... Yukarıya doğru, iman azalıyor, zirvede devlet güdücüleri kadrosu inkârcı... Adi taklitçiler.. Bütün İslâm âlemi böyle!.. Bunun sebebi var.. Bunlar maket gibidir. Malûm Batılılışma hareketinin maketleri.. Bunlar birbirinin de maketleri.. Ve hepsine birden sosyalizm uyuzu hâkim.. Ne sosyalizmi bilirler, ne Batıyı tanırlar, ne de İslâmı.. İşte Burgiba’sı, işte şusu, işte busu!.. Bu adam o kadar ileri gitmiştir ki, Ramazanda oruç tutulmamasını memurlarına emretmiştir. Burada bir garip nokta var; sen bunu nasıl emredebiliyorsun? Ya tutuyorsa? Tutup tutmadığını nasıl anlıyorsun!.. Çünkü oruç öyle bir ibadet ki, bozulduğu zaman yapılmadığı belli olur; yapıldığı zaman belli olmaz. Zorla mı yedireceksin! Oraya kadar giriyor, vicdana hulûle kalkıyor.</span></p>

    <p class="Normal para-style-override-2"><span class="Normal char-style-override-13">Arada bir yüksek sesle “Şeriat” diye bağıran bir delikanlı tanıyoruz: Kaddafi.. Onun da hiçbir dirayet ve siyaset sahipliğine inanmıyoruz.</span></p>

    <p class="Normal para-style-override-2"><span class="Normal char-style-override-13">İslâm, dünyanın beklediği inkılâbı va’dedici yegâne mihrak noktasıdır. Dünyada model olmak da muazzam bir dirayet ve siyaset ister. Dünya çapında bir fikir ve iş mimarisi..</span></p>

    <p class="Normal para-style-override-2"><span class="Normal char-style-override-13">Bize gelince:</span></p>

    <p class="Normal para-style-override-2"><span class="Normal char-style-override-13">Tanzimattan itibaren köksüzlük ve fikirden öksüzlük.. Bir çilesizlik, bir maymunluk.. Zamanın nabzını sayamayış, dünyayı göremeyiş... Çağ dışı yaşayış... Hani “çağdışı” diyorlar ya, bizim için.. Tam tersi.. Kendisini çağiçi sananlar, geliyor geliyor, büyüyor büyüyor ve sonunda tam kemâlini buluyor!</span></p>

    <p class="Normal para-style-override-2"><span class="Normal char-style-override-13">Artık bir ucuzluk hareketi ki, deme gitsin!.. Herşey pahalılaşa dursun; bu ucuzluk hareketi silolar dolusu bir bitpazarı simsarlığı, hepsi bir paraya!.. İşte politikacı tipi, işte profesör tipi, işte âlim, işte edip, işte şair, işte ekonomist, tüccar, işadamı!.. Ve işte dil, Türkçe! Bunlar, herbiri ayrı serlevha taşıması gereken noktalar... Haklarında birer kelime kâfi.. Son devirlerin politikacısı misli görülmemiş bir demagog.. Şu, Sokrates’in asâsını yere vurup da, mantıkların en üstüyle yere serdiği demagoglar... Demagog, kelime oyunu içinde hakikati güme götüren bir hokkabazdır. (Demagoji) işte bu hokkabazlık zanaatı..</span></p>

    <p class="Normal para-style-override-2"><span class="Normal char-style-override-13">Ve en sefil demagoglar, yani çok küçük bir idrakin, mânasızlığını yüzüne çarpmaya muktedir olduğu demagoglar, bizimkiler.. Misâle ne lüzum var; her kelimeleri hallerine misâl..</span></p>

    <p class="Normal para-style-override-2"><span class="Normal char-style-override-13">Bugünün muharriri... Var mı muharrir? Hayretler, dehşetler içindeyim!.. Ben bir “köprü nesli” olarak yaratıldım. Eskiden birtakım çizgiler bilen, yeniyi gören, gerçek yeninin çilesini çeken, buna imkân ve istidat taşıyan nesilden...</span></p>

    <p class="Normal para-style-override-2"><span class="Normal char-style-override-13">Dünün çöp tenekesi muharriri bugünün önünde (orkide) çiçeğidir. Ne olmuştur ne geçmiştir de bu memleketten, bir sam yeli esmiş ve herşeyi kurutmuştur?.. Nedir o?.. Madem herşeyin bir “nedir”i var; “neden” diyemiyorum, yeni Türkçenin saçmalığı olarak “nedir?” diyorum; bu işin “nedir”i nedir? Şöyle söylüyorlar: “Nedeni nedir?”... Abes derecesine bakın!</span></p>

    <p class="Normal para-style-override-2"><span class="Normal char-style-override-13">Evet; muharrir şimdi bir sefalet nümunesi.. En aşağı mahalleden başlayıp sayayım: Bir Ahmet Rasim, bir Refik Halit, bir Yakup Kadri, bir Peyami Safa bu devirde mevcut değil... Önüne gelen muharrirdir; önüne gelen muharrir...</span></p>

    <p class="Normal para-style-override-2"><span class="Normal char-style-override-13">Profesör!.. Bunun üzerinde duracağız! Çünkü, profesör gençliğin emanet edildiği ruh yoğurucusudur. Eyvah! Emanetçiye bak sen!.. Tek eseri, görüşü, anlayışı olmayan kişiler... Bizim tabirlerimizi resmen çalıyorlar. Komünistler de Büyük Doğu’nun diyalektiğini çalıyor. Aynı şey... Ama profesör (slogan)larımızın da hırsızı... Politikacılar da beraber... Şimdi moda haline geldi: “Makineyi yapan makine!” O bizim buluşumuzdur.</span></p>

    <p class="Normal para-style-override-2"><span class="Normal char-style-override-13">“İdeolocya Örgüsü” ortada duruyor. Makineyi yapan makine iç bünye içerisinde yapılamazsa, makine o yeri sömürür, yok eder. “Makine yapacak makine yapacağız” diyorlar. Tabiri çalmak kolay; yaptıktan sonra konuşalım. O nasıl yapılır, şartları nedir?</span></p>

    <p class="Normal para-style-override-2"><span class="Normal char-style-override-13">Ankaralı bir profesör de aynen bir tabirimizi çaldı. Müteaddid konferanslarımda ve yazılarımda, ben memlekette umumiyet itibariyle profesörlerin bir “ilkmektep hademesi dahi olamayacağını” söyledim, yazdım. Bir profesör de şu beyanatta bulunuyor: “Bizim” diyor, “profesörlerin çoğu bir Ortaçağ üniversitesine hademe bile olamaz!” Maksadı şu: Medreseyi kasdediyor. “Medreseye bile hademe olamaz” diyerek, bir de işi hücuma döküyor. Ayol; acele etme, o çaldığın tabiri ben, senin için kullandım!</span></p>

    <p class="Normal para-style-override-2"><span class="Normal char-style-override-13">Senin ve benzerlerin için.. Şimdi de sen, kendine bakmayarak onu bize yöneltmeye çalışıyorsun!..</span></p>

    <p class="Normal para-style-override-2"><span class="Normal char-style-override-13">Profesörlük bu hale geldi, görün! Evet medrese devri olsaydı oraya hademe bile olamazlardı.</span></p>

    <p class="Normal para-style-override-2"><span class="Normal char-style-override-13">Birgün beni muhakeme eden bir hâkime dedim:</span></p>

    <p class="Normal para-style-override-2"><span class="Normal char-style-override-13">“– Boyuna saded, saded, diyorsunuz, ben sadedin dışına çıkmıyorum, asıl sadedi gösteriyorum; ama şimdi bir kerecik çıkayım: Siz, tatbik ettiğiniz kanuna inanıyor musunuz?”</span></p>

    <p class="Normal para-style-override-2"><span class="Normal char-style-override-13">Bugünün profesörü de acaba kendi öz ilmine inanıyor mu?</span></p>

    <p class="Normal para-style-override-2"><span class="Normal char-style-override-13">Bir profesör ne demektir yani; ben (Sorbon) Üniversitesi’nde okudum. Fransa’da bir lise muallimine, hususi mânâda bir telif eseri olmadan muallimlik hakkı verilmez. Profesör mutlaka eser sahibidir.</span></p>

    <p class="Normal para-style-override-2"><span class="Normal char-style-override-13">Yanlış ve hırsızlamalar bir tarafa, hangisinin bir eseri var? Gösterin bana bir eser!.. Bende dosyalar dolu; kimin hangi eseri nereden apardığı... Hattâ lisan ve tertip hatalarıyla alıyorlar. Onu bile düzeltmiyor, eseri yanlışıyla beraber çalıyor! Korkunç..</span></p>

    <p class="Normal para-style-override-2"><span class="Normal char-style-override-13">Âlim!.. Nerede ilim çilesi çeken hoca?.. (Farabi)ye soruyorlar:</span></p>

    <p class="Normal para-style-override-2"><span class="Normal char-style-override-13">“– Ne dersiniz şu mesele üzerinde?”</span></p>

    <p class="Normal para-style-override-2"><span class="Normal char-style-override-13">“– Benim, hayatım, zamanım ve mekânım lâboratuvarımdır, başka bir şeye karışmam!”</span></p>

    <p class="Normal para-style-override-2"><span class="Normal char-style-override-13">Cevabını veriyor. İşte ilim çilesi!.. Gelelim 2 yıl öncesine kadar Türkiye’nin güdümüne, idari vaziyete.. İdari vaziyet şuydu: Bir saat düşünün, hiçbir ustanın yapamayacağı şekilde her çarkı, her dişlisi öbür dişliye zıt işlesin ve “trak” diye parçalanmasın da işlemekte devam etsin.. Efsanevî tecelli.. İşte hadise!..</span></p>

    <p class="Normal para-style-override-2"><span class="Normal char-style-override-13">Türkiye’de hükümet otoritesinin sıfıra indiği iklim yaşanmaktaydı.</span></p>

    <p class="Normal para-style-override-2"><span class="Normal char-style-override-13">Ve sonra bir iktisadi pozisyon... Olağan bir hâl değil, bir (fenomen) karşısındayız!. Para basılıyor bir taraftan, herkes rezaletinde, zevkinde, safasında, eğlencesinde.. Aç adam yok!.. Kimse demiyor ki, nasıl şeydir bu? Paranın kazandığı müthiş bir yığılış, deveran hızını kesiyor.</span></p>

    <p class="Normal para-style-override-2"><span class="Normal char-style-override-13">Halbuki bu refah yolu sanılıyor. Büyük bir garibe!.. İç içe zıtlar.. Para basılıyor, mevcut kıymet sulandırılıyor, fakat deveran yine de düşmüyor. Bunlar ilâhî cilveler, başka birşey değil.. Bir taraftan para basılırken, utanmadan sıkılmadan, “Enflâsyonla boğuşuyoruz” deniliyor. Sen kendi kendinle mi boğuşuyorsun? Emret basmasınlar! Sanki enflâsyon Merih’den gelen bir canavar!.. Onunla harbediyorlar!..</span></p>

    <p class="Normal para-style-override-2"><span class="Normal char-style-override-13">Manzara budur! Peki, bu deveran nasıl oluyor? Kafamı çatlata çatlata bir hedefe varır gibi oldum: Para muayyen ellerde birikiyor. İşte kapitalizmin en büyük hastalığı.. Bir bâtılın, başka bir bâtılı, tenkidinde doğru yerler vardır; komünizmin resmettiği kapitalist rejimin en hasta tarafı, bu.. Para muayyen ellerde toplanıyor, o eller de parayı gayr-ı ahlâki yollarda savuruyorlar.</span></p>

    <p class="Normal para-style-override-2"><span class="Normal char-style-override-13">Meselâ bir aile tipi: Bir kızı var, bir oğlu var. Kızı diyelim, filân müessesede çalışıyor; oğlu da filân resmi dairede.. Baba da emekli... Emekli maaşı olarak meselâ şu kadar lira alıyor. Ailenin geliri bu gûya... Kızınkini de, tahmin edebilirsiniz, ufak birşey tutar. Oğlununki keza... Fakat kızı hususi sanatiyle binlerce lira kazanıyor, oğlu da rüşvetle.. Ahlâkın sıfıra indiği, rüşvetin ve suistimalin âdeta aleniyete bindiği bir devirdeyiz! Şehirlerdeki yalancı refah bu yüzden...</span></p>

    <p class="Normal para-style-override-2"><span class="Normal char-style-override-13">Partililerin düne kadar birbirlerini ithamları:</span></p>

    <p class="Normal para-style-override-2"><span class="Normal char-style-override-13">“Hükümet yok!”</span></p>

    <p class="Normal para-style-override-2"><span class="Normal char-style-override-13">Ben şöyle diyeceğim: Hükümet o kadar yoktu ki, yok bir var oluyordu onun yanında! Ama şu mesele vardı: “Ey partili, sen hükümet yoktur derken, niçin kendini görmüyorsun? Hükümet olsaydı, seni görür kapatırdı. Şimdi söyle, olsun mu, olmasın mı hükümet?..”</span></p>

    <p class="Normal para-style-override-2"><span class="Normal char-style-override-13">Bu ne dünyadır? Bu, sözde münevverlerin bizi “çağdışı” ilân ettiği, kendilerini “çağiçi” farzettiği dünya... Ah, çağ, çağ!.. Çağ, yapılan bir işin mevsimidir. hayat faaliyetinin iklimidir çağ...</span></p>

    <p class="Normal para-style-override-2"><span class="Normal char-style-override-13">Tasavvufta sofiye “ebü’l vakt” denir. “Vaktin babası”... Çağ işte bu babaların mevsimidir, çöpçülerin değil...</span></p>

    <p class="Normal para-style-override-2"><span class="Normal char-style-override-13">Bunlar bütün zaman ve mekânı elinden kaçırmış gerçek zamanlardan yakınarak “çağdışı” tabirini kullanıyorlar. Bunlar anaları, babaları ve kahramanlarıyla yüzelli senedir çağ dışında yaşıyorlar! Eğer bizim gücümüz olsa bunları hayvanat bahçelerine koyup, “çağ dışı hayvanlar” diye gösteririz.</span></p>

    <p class="Normal para-style-override-2"><span class="Normal char-style-override-13">Mevlânâ’nın bir misali var: Bir katır gelir, bir yerde çişini koyuverir. Bir çukur... Çukur dolar, pis bir sıvı... Ve bir çöp düşer üstüne... O çöpe bir sinek konar, kendisini okyanusta zanneder!</span></p>

    <p class="Normal para-style-override-2"><span class="Normal char-style-override-13">Harika teşbih!..</span></p>

    <p class="Normal para-style-override-2"><span class="Normal char-style-override-13">İşte bunlar, bizim gibi okyanusta kulaç atan adamlara, “şunlara da bak!” diye alay eden sineklerden başka birşey değildir!..</span></p>

    <p class="Normal para-style-override-2"><span class="Normal char-style-override-13">Bunlar akılcı geçinirler... “Gerçekçi” tabiri ağızlarından düşmez. Gerçek nedir; acaba çilesini çekmişler midir?</span></p>

    <p class="Normal para-style-override-2"><span class="Normal char-style-override-13">Allah’dan başka herşey bâtıl.. Gerçeğin izahı da bu kadar... Hiçbir mutlak gerçek yoktur, Allah’dan başka.. Gerçek sanılan herşey daha üstün bir gerçeğin mahkûmudur. Allah, hakikat sultanı ve ötesi, her ân değişen tecelliler. Zaman korkunçtur; bir cümlenin başında düşünürken bir fikri, cümlenin sonuna gelinceye kadar onun eskidiğine şahit oluruz.</span></p>

    <p class="Normal para-style-override-2"><span class="Normal char-style-override-13">Gerçek ve akıl...</span></p>

    <p class="Normal para-style-override-2"><span class="Normal char-style-override-13">Akılcı geçinenlerin çoğu gerçek akıldan mahrum mahlûklar.. Bir İmam-ı Gazalî’yi, bir (Bergson)u okusalar görürler. İmam-ı Gazalî aklı harikulâde izah eder:</span></p>

    <p class="Normal para-style-override-2"><span class="Normal char-style-override-13">“Gördüm ki,” der, “Akıl mahduttur, sınırlıdır, yolu ve rolü çizilidir, onunla erilemez... Anladım ki, herşey Resûlün ruh feyzine tutunmaktan ibarettir... Ona yapıştım ve kurtuldum.”</span></p>

    <p class="Normal para-style-override-2"><span class="Normal char-style-override-13">(Bergson) da buna mukabil, kendi aklıyle o hale getirir ki işi, herşeyi ruh sezişine bağlar. Seziş, yıldırımlaşmış bedahet hissi... “Akıl diye tek biçime götürücü bir idrak mihrakı yoktur..” der.</span></p>

    <p class="Normal para-style-override-2"><span class="Normal char-style-override-13">Devrimize aklı savunan akılsızlar hâkimdir! Aklın aczini anlamayan büyük akıl yoksunları... Rasyonalizm budalaları... Onlar derler ki,</span></p>

    <p class="Normal para-style-override-2"><span class="Normal char-style-override-13">“– Sen aklı mat ettin ama, metodun yine akıldır; aklı akılla mat ettin!”</span></p>

    <p class="Normal para-style-override-2"><span class="Normal char-style-override-13">O da, meşhur eserini yazar: “Din ve ahlâkın iki kaynağı...”</span></p>

    <p class="Normal para-style-override-2"><span class="Normal char-style-override-13">Orada şu cevabı verir:</span></p>

    <p class="Normal para-style-override-2"><span class="Normal char-style-override-13">“– Eğer ben aklı akılla yendimse demek ki, akla düşen en büyük vazife dize gelmektir. Nefsini müstakil fakülte kabûl etmemektir!”</span></p>

    <p class="Normal para-style-override-2"><span class="Normal char-style-override-13">Bu filozof aklı bitirerek kaba akıl gururunu yok etmiş ve (mistik) idraki getirmiştir.</span></p>

    <p class="Normal para-style-override-2"><span class="Normal char-style-override-13">Bunları sözde gerçekçilere anlatamazsınız. Çünkü hiçbir şey bilmezler. Kelime ve (slogan) ezbercileridirler ve dünyayı bir işportacı lûgatçesi içinde tasvir ederler..</span></p>

    <p class="Normal para-style-override-2"><span class="Normal char-style-override-13">İslâm âlemini anlattık. Bu âlemde, Türkiye’de birçok eserleri tercüme edilmiş birtakım tipler var.. İsim vermeyeceğim. Serâpâ hamakat ve rezalet! İşte reformculuk bir nev’i bunlardan geliyor. Biri tutar “çorap üstüne mesh caizdir!” der. Öbürü tutar, Mi’rac’ın hem cismanî ve hem ruhanî olduğunu reddeder. Rüyâdır, der. Malûm vergileri zekâta sayar.</span></p>

    <p class="Normal para-style-override-2"><span class="Normal char-style-override-13">Ne garip şey; aklın verasına geçen bir mümin artık pazarlık yapar mı? Bunlara anlatamıyorsunuz, aklın metoduyle anlatamıyorsunuz, akıl üstü vâkıayı...</span></p>

    <p class="Normal para-style-override-2"><span class="Normal char-style-override-13">Velî’ye sormuşlar:</span></p>

    <p class="Normal para-style-override-2"><span class="Normal char-style-override-13">“Allah isterse, bir deveyi iğne deliğinden geçirir mi, geçiremez mi?”</span></p>

    <p class="Normal para-style-override-2"><span class="Normal char-style-override-13">Cevap:</span></p>

    <p class="Normal para-style-override-2"><span class="Normal char-style-override-13">“Geçirir?”</span></p>

    <p class="Normal para-style-override-2"><span class="Normal char-style-override-13">“Nasıl, deveyi mi küçültür, deliği mi büyültür?.”</span></p>

    <p class="Normal para-style-override-2"><span class="Normal char-style-override-13">Cevap:</span></p>

    <p class="Normal para-style-override-2"><span class="Normal char-style-override-13">“İsterse deveyi küçültür, isterse deliği büyültür, isterse ne onu yapar, ne bunu yapar, yine geçirir!”</span></p>

    <p class="Normal para-style-override-2"><span class="Normal char-style-override-13">İşte reformcular da bunlar. Son zamanlarda İslâma musallat akılcılar ve güya İslâmı arındırma yolunda olanlar..</span></p>

    <p class="Normal para-style-override-2"><span class="Normal char-style-override-13">Bu pazarlıkçılar, İbn-i Teymiye’den geliyorlar. Bunlar, İslâmı hurafelerden temizlemek dâvasını güderek en büyük hurafeye, akıl hurafesine inananlardır. Sonradan Vehhabiliğin de ilhamını aldığı bir bâtıl mezheb sahibi İbn-i Teymiyye, Kur’ân’ı zahirinden anlıyor. Tefsiri hiç kabûl etmiyor. Allah’ın arş üstünde istivâsı bahsinde şu küfrü meydana getiriyor: Minberden iniyor. İstivâ âyeti yani bir nevi -hâşâ- Allah arşın üstüne oturmuş, yerleşmiş mânasına.. diyor ki: “Benim bu minberden inmem gibi, Allah işte böyle yere iner!”</span></p>

    <p class="Normal para-style-override-2"><span class="Normal char-style-override-13">Ve Muhiddin-i Arabî’yi İbn-i Teymiyye tekfir ediyor. Akıl; kuru, cüce, kör ve topal akıl... Anlamıyor sütreyi, perdeyi.. Perdenin gerisindeki gamızayı, sırrı..</span></p>

    <p class="Normal para-style-override-2"><span class="Normal char-style-override-13">İbn-i Teymiyye ekolü bugün Türkiye’de faaliyet halinde.. Hattâ İslâmın şairlerinden bildiğimiz bazıları bile bunun tesiri altında kalmışlardır. Çünkü, asıl tesir bir kutuptan Vehhabiliğe, derken, öbür taraftan Cemaleddin-i Efgani’ye ve Mısırlı Şeyh Muhammed Abduh’a geçer. Onlardan da bize yönelir.. Bunlar, Batı’ya karşı İslâmı bu yoldan savunacak reformcular..</span></p>

    <p class="Normal para-style-override-2"><span class="Normal char-style-override-13">Neyin reformu efendim?</span></p>

    <p class="Normal para-style-override-2"><span class="Normal char-style-override-13">Reform, üstüne çimento püskürtülmüş ahşap bir bina gibi, binayı kurtarmak için bir payanda demektir. Sen İslâm’da olmayanı, İslâm’a mı hediye ederek onu kurtaracaksın?</span></p>

    <p class="Normal para-style-override-2"><span class="Normal char-style-override-13">Şu kalb dikme ameliyatı var ya hani?.. Nasıl vücudun dehâsı onu reddetmişse, kusmuşsa, İslâm kendisine eklenecek herşeyi gaseyan eder, atar!</span></p>

    <p class="Normal para-style-override-2"><span class="Normal char-style-override-13">Dâva İslâm’ı icad etmek değil, keşfetmek... Bu sözüme dikkat: İcad etmek değil, keşfetmek... İşte beklenen inkılâbın esası ve işte Büyük Doğu... İslâm’ı yenileştirmek değil... Çünkü, o ebedi yeni..</span></p>

    <p class="Normal para-style-override-2"><span class="Normal char-style-override-13">Demin bazı şairler dedim. Şimdi kim olduğunu anlayacaksınız. Şiirini okuyacağım.</span></p>

    <p class="Normal para-style-override-2"><span class="Normal char-style-override-13">Diyor ki:</span></p>

    <p class="Normal para-style-override-2"><span class="Normal char-style-override-13">“Asrın idrakine söyletmelidir, İslâm’ı...”</span></p>

    <p class="Normal para-style-override-2"><span class="Normal char-style-override-13">Yani bu asrın anlayışına İslâm’ı söyletmeli!.. İslâm’ı güya müdafaa ediyor. Bugünkü asır mı tasdik edecek İslâm’ı?.. Bu İslâm’ı tâbi kılmaktır. Ben şöyle tashih ediyorum:</span></p>

    <p class="Normal para-style-override-2"><span class="Normal char-style-override-13">İslâm idrakine söyletmelidir asrımızı!..</span></p>

    <p class="Normal para-style-override-2"><span class="Normal char-style-override-13">Batı idrakinde Petrol’den başka bir kıymet yoktur.</span></p>

    <p class="Normal para-style-override-2"><span class="Normal char-style-override-13">Bütün mesele burada toplanıyor. Ama dâvayı kökünden ele alabilen yok! Bu türlü müdafaacılardansa hiç olmasın daha iyi... Şu kadar söylemek isterim ki, bu ucuzluğun, tâvizciliğin sonu hiçtir. İslâm’ın şairliği böyle olmaz, Lebid gibi olur, Hassan gibi...</span></p>

    <p class="Normal para-style-override-2"><span class="Normal char-style-override-13">Hassan Medine’de kıyın kıyın gezerken Hazret-i Ömer’e rastlıyor. “Hassan” diyor Hazret-i Ömer, “Niçin şiir söylemiyorsun?”</span></p>

    <p class="Normal para-style-override-2"><span class="Normal char-style-override-13">Hassan şu cevabı veriyor:</span></p>

    <p class="Normal para-style-override-2"><span class="Normal char-style-override-13">“– Kur’ân indi ineli dilimi yuttum!”</span></p>

    <p class="Normal para-style-override-2"><span class="Normal char-style-override-13">İşte İslâmi duygu budur, şiir de bu...</span></p>

    <p class="Normal para-style-override-2"><span class="Normal char-style-override-13">Demin dedim ki size, “Dâva islâm’ı bulmaktan ibarettir.” Uydurmak yerine bulmak... Ve her şeyi ona uydurmak... Başıboş şekilde ve ne çıkacağını bilmeden aramak yerine âni bedâhet duygusuyle İslâm’ı bulmak ve sonra onun sırlarını aramak...</span></p>

    <p class="Normal para-style-override-2"><span class="Normal char-style-override-13">Nâmütenahi aramak... Ve olanca saffet ve asliyetiyle İslâm’a perçinlenmek... Hiçbir nokta üzerinde bir uydurma kabûl etmemek.. Bulmak ve bu buluşun yeni adamını meydana getirmek.. Yeni adam.. Pörsümeyen yeniyi bulmak ve onun adamı olmak!..</span></p>

    <p class="Normal para-style-override-2"><span class="Normal char-style-override-13">“Bu yeni adamdan neler bekliyorsun?” derseniz, kılığıyle, kıyafetiyle, yüzüyle, tebessümüyle, kültürüyle, şehriyle, binasıyle, lehçesiyle, herşeyiyle yeni adam derim. Bütün Garba “al sana işte adam...” diyeceğimiz adam!..</span></p>

    <p class="Normal para-style-override-2"><span class="Normal char-style-override-13">İnkılâp, bunun inkılâbı... Türkiye’den beklediğimiz inkılâp.. (Toynbi) diye bir İngiliz mütefekkiri, tarihçisi var.. Yakında öldü, gözünü bizim yazılarımıza kadar uzatmış bir insan.. Şöyle söylüyor:</span></p>

    <p class="Normal para-style-override-2"><span class="Normal char-style-override-13">“– İstikbâl İslâm’ındır! diyor; Avrupa herşeyi tecrübe etmiştir, bir tek etmediği o kaldı.”</span></p>

    <p class="Normal para-style-override-2"><span class="Normal char-style-override-13">Evet, İslâm, 16. asır sonlarına doğru temsil kadrosunda zaafa uğramıştır. Ama daha sözünü söylemiş değil. Son sözünü temsil kadrosunda ve yeni telâkkiler önünde henüz söylememiştir.</span></p>

    <p class="Normal para-style-override-2"><span class="Normal char-style-override-13">Bu son sözü söyletecek nesli yoğurmaya çalışıyoruz.</span></p>

    <p class="Normal para-style-override-2"><span class="Normal char-style-override-13">“Büyük Türkiye” diye bir rüya görüyorlar.. Onun tahlilini yapmak, terkibini yapmak lâzım.. “Büyük Türkiye”den ne anlıyorlar? Sadece lâf mı? Neyle “Büyük Türkiye?”. Yani bugün, senede iki milyon çocuk fazlası veya şu kadar ton insan gübresi meydana getiren Türkiye mi büyük Türkiye?..</span></p>

    <p class="Normal para-style-override-2"><span class="Normal char-style-override-13">Büyük Türkiye, ruhların tam bir imarından sonra, onun kölesi olan makineyle ve bütün ilimlerin kıymet ölçüsüyle, “minicik bir ülke de olsam, işte insan haysiyetinin biricik temsilcisi ülke benim” diyecek olan Türkiye’dir.</span></p>

    <p class="Normal para-style-override-2"><span class="Normal char-style-override-13">Böylece “Büyük Türkiye”yi realite dışına çıkara çıkara, Büyük Türkiye ümidini kaybettiriyorlar bize! Ve maalesef bizden sandığımız bazı dâva sahipleri, işi asıl dâvayı harcamakla yürütmüş ve ümid kapılarını sürgülemiştir.</span></p>

    <p class="Normal para-style-override-2"><span class="Normal char-style-override-13">Batı, makine âlemine ve yeni keşiflere hükmedecek bir mânevi destek arıyor. Bu desteği filozoflar veremez. Ancak din heyecan ve ahlâkı.. Dine dönme ve anlama çağında batı.. Bunu anlamıyor, en ileri çağı savunan bize “çağdışı” diyenler...</span></p>

    <p class="Normal para-style-override-2"><span class="Normal char-style-override-13">Tek yol dine dönmek.. Tek din İslâm!.. Mânasını yıktığımız ve yaktığımız cami..</span></p>

    <p class="Normal para-style-override-2"><span class="Normal char-style-override-13">Bâtı O’nun eşiğinde.. Ya biz neredeyiz?. Artık Peygamber yok, mutlak olarak yok, müctehid de yok.. Ya ne var? Muayyen sahalarda dinin hikmetlerini en doğru anlayışla cemiyete (aplike) edecek ve insanlara yaşanmaya değer hayatı bildirecek fikircilere ihtiyaç var...</span></p>

    <p class="Normal para-style-override-2"><span class="Normal char-style-override-13">İslâm eskilik ölçüsüyle ezel kadar eski, yenilik ölçüsüyle ebed kadar yenidir.. Bunu anlayacak ve anlatacak cihan çapında fikircilere ihtiyaç... Yoksa, her biri mukaddes kaidelerin papağanvari ezbercilerine değil... Bu noktada, İslâm hikmetlerini temsil noktasında, sıfır hâlimiz... Mütefekkir yetiştiremiyoruz. Çıkanlar da hep sahte... Müçtehid yok; ancak hakkiyle yerine getirilmiş içtihadların yenileyicisi var...</span></p>

    <p class="Normal para-style-override-2"><span class="Normal char-style-override-13">Bir konferansımda, İzmir’de biri kalktı ayağa, bana dedi ki:</span></p>

    <p class="Normal para-style-override-2"><span class="Normal char-style-override-13">“- Müçtehid devrimizde gelebilir mi, gelemez mi?”</span></p>

    <p class="Normal para-style-override-2"><span class="Normal char-style-override-13">Ona şu cevabı verdim:</span></p>

    <p class="Normal para-style-override-2"><span class="Normal char-style-override-13">“- İçtihad yolu açıktır. Fakat, şartları o kadar uzaklaşmıştır ki, hemen peşin söyleyeyim artık gelemez! Şu sebepten gelemez; bir Arap atı düşünün, bu at bir atlıkarınca kadar küçülmüştür. İşte bu Arap atının, atladığı yükseklik de ortada duruyor. Atlat bakayım karıncaya! Karıncanın atladığını göreyim, içtihada evet diyeyim!”</span></p>

    <p class="Normal para-style-override-2"><span class="Normal char-style-override-13">İçtihad kapalıdır. Çünkü, o müçtehidler, o pek büyük zatlar gereken herşeyi amel ve itikad sahasında noktalamışlardır. Ama bir saha açıktır: Beşeriyetin terakki ettiği yollarda bütün kıymetlerin İslâmi ölçülere vurulması.. Bu da yepyeni bir ideolojik zuhur.. Bunun kahramanlık pâyesi pek büyük olacaktır.</span></p>

    <p class="Normal para-style-override-2"><span class="Normal char-style-override-13">Fakat gelecek sistemin istiklâli olmayacaktır: Sadece İslâm... Kaybedilmiş saffet ve asliyetinin iadesiyle İslâm!..</span></p>

    <p class="Normal para-style-override-2"><span class="Normal char-style-override-13">Bu büyük zuhurun da vatanı Türkiye...</span></p>

    <p class="Normal para-style-override-2"><span class="Normal char-style-override-13">Ne hazin! Cüceler âleminin en hazin hayatını yaşayan bu yerde, devlerin devine ait memuriyet de Türkiye’ye düşüyor! Çünkü, Abbasiler’den sonra Türk’ün eline geçen İslâm’ın kılıcı, şimdi “fikir kılıcı” olarak Türkiye’de parlamalıdır.</span></p>

    <p class="Normal para-style-override-2"><span class="Normal char-style-override-13">İslâm, Türkiye’de bozuldu ve her yerde bozuldu; Türkiye’de düzelmelidir ki, her yerde düzelsin!.. Nasıl, bir modelden maketleşerek bütün Arap âlemiyle, İslâm âlemi bozulduysa ancak Türkiye’den çıkacak yeni modeli tatbik suretiyle kendisini bulabilir. Ondan sonra milyara yaklaşan İslâm nüfusu, dünyaya sözünü söyler.</span></p>

    <p class="Normal para-style-override-2"><span class="Normal char-style-override-13">Genç adam!</span></p>

    <p class="Normal para-style-override-2"><span class="Normal char-style-override-13">Bu sözlerimin sorumlu muhatabı sensin!</span></p>

    <p class="Normal para-style-override-2"><span class="Normal char-style-override-13">Şöyle başlamıştım sözlerime:</span></p>

    <p class="Normal para-style-override-2"><span class="Normal char-style-override-13">“Aziz gençlik ve çile çeken mü’minler demeti!..”</span></p>

    <p class="Normal para-style-override-2"><span class="Normal char-style-override-13">Işıklar içinde, bir taraftan düdükler çalınırken, ancak kaptanların anladığı mânada gemi yavaş yavaş batıyor ve salondakiler çığlığı basıyor:</span></p>

    <p class="Normal para-style-override-2"><span class="Normal char-style-override-13">“– Batıyoruz, kurtarıcımız nerede!...”</span></p>

    <p class="Normal para-style-override-2"><span class="Normal char-style-override-13">İşte bunu gören cins kafa (Toynbi) diyor ki:</span></p>

    <p class="Normal para-style-override-2"><span class="Normal char-style-override-13">“- İstikbâl İslâm’ındır!..”</span></p>

    <p class="Normal para-style-override-2"><span class="Normal char-style-override-13">Ama şu sefil temsil kadrosundaki İslâmın değil..</span></p>

    <p class="Normal para-style-override-2"><span class="Normal char-style-override-13">Dünyanın hali bu.. Bizse bu cüceler ikliminde, yangın yerinde, duvarları fildişinden, camları billurdan bir saray hayalindeyiz. Yeni dünyayı modellendirecek bir saray...</span></p>

    <p class="Normal para-style-override-2"><span class="Normal char-style-override-13">Cücenin iddiasına bakın!</span></p>

    <p class="Normal para-style-override-2"><span class="Normal char-style-override-13">Öyle değil!.. Zıdlar arasındaki ahenkten bahsettim; lâfla peynir gemisi yürümez! Bunu kitaplık hacme dökmek lâzım.. Bugünün genci ne elim bir vaziyettedir ki, bizzat kendi hocasının sıfatları talebesini iğrendirmektedir. Nasıl itaat eder, teslim olur böyle bir hocaya?</span></p>

    <p class="Normal para-style-override-2"><span class="Normal char-style-override-13">Bugünün genci kendisini, sokağa, kadın bacağına, sinemaya, şuna, buna, hayata karşı müdafaa edebilecek bir zırhın içine girmeye mecburdur. O zırhı da kendisinden başka giydirebilecek yoktur.</span></p>

    <p class="Normal para-style-override-2"><span class="Normal char-style-override-13">Tekrar ediyorum: Allah’ın tecellileri hiçbir hesaba gelmez. Elbette kapılar açılır ve günü gelir herşeyin...</span></p>

    <p class="Normal para-style-override-2"><span class="Normal char-style-override-13">Yol bir tane; başka hiçbir yol yok!</span></p>

    <p class="Normal para-style-override-2"><span class="Normal char-style-override-19">Yol O’nun, varlık O’nun, gerisi hep angarya,</span></p>

    <p class="Normal para-style-override-2"><span class="Normal char-style-override-19">Yüzüstü çok süründün ayağa kalk Sakarya...</span></p>

    <p class="Normal para-style-override-3"><span class="Normal char-style-override-13">&nbsp;</span></p>

    <p class="Normal para-style-override-2"><span class="Normal char-style-override-13">Bu şahlanışın kademeleri şunlardır:</span></p>

    <p class="Normal para-style-override-2"><span class="Normal char-style-override-13">1 - İçeride kaba softa ve ham yobazı tasfiye...</span></p>

    <p class="Normal para-style-override-2"><span class="Normal char-style-override-13">2 - Yine içeride batı maymunluğu nesillerini kurutma..</span></p>

    <p class="Normal para-style-override-2"><span class="Normal char-style-override-13">3 - Ve yine içeride maddede ve mânada kâşif bir nesle maya tutturma..</span></p>

    <p class="Normal para-style-override-2"><span class="Normal char-style-override-13">4 - Dışarıda ve İslâm âleminde tam bir ruh ve el birliği ile yekpâreleşme hamlesi...</span></p>

    <p class="Normal para-style-override-2"><span class="Normal char-style-override-13">5 - İslâm milletleri arası, merkezi Medine, Büyük İslâm Şûrası ve bu şûrayı en güçlü bir şekilde müeyyidelendirmek..</span></p>

    <p class="Normal para-style-override-2"><span class="Normal char-style-override-13">6 - İslâm dünyasını fikirde ve maddede hiçbir şeye muhtaç olmayacak seviyeye yükseltmek. Eşya ve hadiselere hâkim kılma ideali..</span></p>

    <p class="Normal para-style-override-2"><span class="Normal char-style-override-13">7 - Ve dışarının dışarısında Batı dünyasında model insan ve cemiyetin vitrinlenmesi ve mâna silâhıyle boy göstermek..</span></p>

    <p class="Normal para-style-override-2"><span class="Normal char-style-override-13">8 - Batıya, sayısız fikir mezhepleri halinde özlediği ne olmuşsa esas ve asıllarının İslâmda ve hangi illet ve belâya uğramışsa ilâç ve devâsının yine İslâmda bulunduğunu gösterici bir ideolocya gergefi işçiliği..</span></p>

    <p class="Normal para-style-override-2"><span class="Normal char-style-override-13">9 - Azamî ve nihaî hürriyet içinde nefsânî ve zümrevî başıboş hürriyetten uzaklık ve gerçek hürriyeti hak ve hakikatte aramanın sistemi..</span></p>

    <p class="Normal para-style-override-2"><span class="Normal char-style-override-13">Bu basamakların her biri öbürüne ulaştırıcı.. Cennete namzet dünya ancak bu yoldan gerçekleştirilebilir.</span></p>

    <p class="Normal para-style-override-2"><span class="Normal char-style-override-13">Bazen en uzak ve en yakın birbirine bitişik gibidir. Aç adamın rüyasında kendisini ziyafet masasında görmesi, hayalini gerçekleştirmeye davet edici bir vaad ve işarettir. Tek tarihî seyr ve memuriyetimizi kavrayalım ve içiçe 9 duvarlı hapishanemizin engellerini yıkmayı bilelim.</span></p>

    <p class="Normal para-style-override-2"><span class="Normal char-style-override-13">Hak yardımcımız olsun ve özlediğimiz gençliğe yol versin!..</span></p>
  </div>
</body>
</html>
