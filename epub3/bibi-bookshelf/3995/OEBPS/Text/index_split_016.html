<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>KIZIL GERDAN</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h2>- 58 -</h2>

  <p class="block6">Jens Bjelkes Gate. 18 Mart 2000.</p>

  <p class="block2">"... bir TELENOR duyurusudur. Aradığınız numara kullanılmamaktadır. Bu bir TELENOR duyurusudur. Aradığınız numara..”</p>

  <h2 id="sigil_toc_id_48">- 59 -</h2>

  <p class="block6">Moller'in Ofisi. 25 Nisan</p>

  <p class="block2">Baharın ilk izleri, kendini epey geç gösterdi. Mart sonunda karlar erimeye başladı. Nisan ayı geldiğinde, ortada kar namına bir şey kalmamıştı. Sonra bahar yeniden kayboldu. Kar yağışı başladı. Şehir merkezinde bile kar fırtınası yaşandı. Güneş haftalar sonra kendini gösterdi ve yine karlan eritti. Sokaklardaki köpek pislikleri ve çürümüş yapraklar, etrafa kötü bir koku yayıyordu. Şiddetli rüzgarlar Grönlandsleiret ve Galeri Oslo'dan taşıdığı bütün toz ve kumu şehre getirdi. İnsanlar gözlerini ovuşturarak ve ağızlarına kaçan toz parçacıklarını tükürerek yürümeye çalışıyordu. Şehrin gündeminde Kraliçe olma yolunda ilerleyen bekar bir anne, Avrupa futbol şampiyonası ve mevsim normallerinin dışında seyreden hava koşullan vardı. Emniyet Müdürlüğü'nde ise insanların Paskalya tatilinde neler yaptığı ve maaşlara gelen komik zamlar konuşuluyordu. Herkes, eskisi gibi yaşamaya devam ediyordu. Oysa hiçbir şey eskisi gibi değildi.</p>

  <p class="block2">Harry, ofisinde ayaklarını masaya koymuş camdan dışarı bakıyordu. Başlarındaki çirkin şapkalarla sokağa çıkan emekli kadınlar, kaldırımları işgal ediyordu. Nakliye kamyonları, sarı ışıkta durmadan yollarına devam ediyor, şehirde her şey normalmiş gibi davranılıyordu. Harry bir süredir düşünüyor, koca şehirde kendini kandırmadan yaşamaya devam eden tek kişinin kendisi olup olmadığını merak ediyordu. Ellen’in cenazesinin üzerinden altı hafta geçmişti ama camdan dışarı baktığında hiçbir şeyin değişmediğini görüyordu.</p>

  <p class="block2">Kapı çaldı. Harry, cevap vermedi ama kapı açıldı. Gelen Suçlar Masası'ndan Müdür Bjarne Moller'di. "İşe döndüğünü duydum."</p>

  <p class="block2">Harry, otobüs durağına yanaşan kırmızı otobüslere baktı. Otobüsün üzerinde Storeband Hayat Sigortası’nın reklamı vardı.</p>

  <p class="block2">"Söylesene patron," dedi Harry, "neden ölüm sigortasını kastettikleri halde hayat sigortası diyorlar?"</p>

  <p class="block2">Moller, iç çekti ve masanın kenarına ilişti.</p>

  <p class="block2">"Burada neden fazladan bir sandalye yok, Harry?"</p>

  <p class="block2">"İnsanlara oturacak yer vermezsen, doğruca konuya girerler." Hâlâ camdan dışarı bakıyordu.</p>

  <p class="block2">"Cenazede seni göremedik, Harry."</p>

  <p class="block2">"Üzerimi değiştirmiştim," dedi Harry. Kendi kendine konuşur gibiydi. "Cenazeye gitmek için evden çıktım. Kendime gelip etrafa baktığımda, perişan haldeki insanları gördüm. Bir an cenazeye geldim sandım. Ama o anda siparişimi almak için bekleyen garson Maja'yı gördüm."</p>

  <p class="block2">"Ben de böyle tahmin etmiştim."</p>

  <p class="block2">Burnu yerde, kuyruğu havada gezinen bir köpek; çimlerin üzerinden geçiyordu. En azından Oslo'da baharın tadını çıkaran canlılar vardı.</p>

  <p class="block2">"Sonra ne oldu?" diye sordu Moller. "Bir süre seni göremedik." Harry, omzunu silkti.</p>

  <p class="block2">"Meşguldüm. Yeni bir ev arkadaşım var. Tek kanatlı bir baştankara. Ayrıca telesekreterimdeki eski mesajları dinledim. Son iki yılda gelen mesajların tamamı, yarım saate sığdı. Hepsi de Ellen'dan geliyordu. Ne üzücü, değil mi? Belki de o kadar üzücü değildir. Asıl üzücü olan, Ellen son aramasını yaptığında benim evde olmamam. Ellen'ın adamımızı bulduğunu biliyor muydun?"</p>

  <p class="block2">Harry, Moller içeri girdiğinden beri ilk kez yüzüne baktı.</p>

  <p class="block2">"Ellen’i hatırlıyorsun, değil mi?"</p>

  <p class="block2">Moller, derin bir nefes aldı.</p>

  <p class="block2">"Hepimiz Ellen’i hatırlıyoruz, Harry. Senin telefonuna bıraktığı mesajı da hatırlıyorum. Kriminallere, bu mesajın silah kaçakçılığı işindeki aracıyla ilgili olabileceğini söylediğini de hatırlıyorum. Katili yakalayamamış olmamız, onu unuttuğumuz anlamına gelmez. Kriminaller de biz de haftalardır bu işin peşindeyiz. Neredeyse hiç uyumadık. İşe gelseydin, ne kadar sıkı çalıştığımızı görürdün."</p>

  <p class="block2">Moller bir an, söyledikleri için pişman oldu. "Ben demek istedim ki... "</p>

  <p class="block2">"Demek istediklerini aynen söyledin. Haklısın da." Harry, yüzünü ovuşturdu.</p>

  <p class="block2">"Dün gece, bir mesajını dinledim. Neden aradığı hakkında hiçbir fikrim yok. Mesaj boyuna yemem gereken şeyler hakkında nasihat vermiş ve küçük kuşları beslemem gerektiğini hatırlatmış. Spordan sonra esneme hareketlerini yapmamın ne kadar önemli olduğunu ve Ekman ile Friesen'i unutmamamı söylemiş. Ekman ve Friesen'i biliyor musun?"</p>

  <p class="block2">Moller, başını iki yana salladı.</p>

  <p class="block2">"Ekman ve Friesen, iki önemli psikolog. Bu insanlar, gülümsediğimiz zaman yüz kaslarımızın beynimize bazı kimyasal reaksiyonlar gönderdiğini; bu sayede hayattan daha çok zevk aldığımızı bulmuş. Yani dünyaya gülümseyerek bakarsan, dünya da sana gülümser deyiminin gerçek olduğunu kanıtlamışlar. Ellen, beni bile bir süre bu saçmalığa inandırdı."</p>

  <p class="block2">Moller'e baktı.</p>

  <p class="block2">"Üzücü mü, ne dersin?"</p>

  <p class="block2">"Çok üzücü."</p>

  <p class="block2">Hiç konuşmadan karşılıklı gülümsediler.</p>

  <p class="block2">"Yüzünden anladığım kadarıyla bana bir şey söylemeye gelmişsin patron. Konu nedir?"</p>

  <p class="block2">Moller masadan indi ve odada dolanmaya başladı.</p>

  <p class="block2">"Otuz dört kel şüphelinin yer aldığı listede sayı on ikiye indi. Hepsinin şahitlerini tek tek kontrol ediyoruz. Tamam mı?"</p>

  <p class="block2">"Tamam."</p>

  <p class="block2">"Bulduğumuz deri parçacıkları ile kasketin sahibinin kan grubunu öğrendik. On iki kişiden dördünün kan grubuyla aynı. Bu dört kişinin kan örneklerini aldık ve DNA testine gönderdik. Sonuçlar bugün geldi."</p>

  <p class="block2">"Ve?"</p>

  <p class="block2">"Sıfıra sıfır, elde var sıfır."</p>

  <p class="block2">Ofiste bir sessizlik oldu. Duyulan tek ses, odada dolaşmaya devam eden Moller’in ayakkabılarının çıkardığı sesti.</p>

  <p class="block2">"Kriminaller, cinayeti Ellen'ın erkek arkadaşının işlemiş olması teorisinden vazgeçtiler mi?"</p>

  <p class="block2">"Onun da DNA testini yaptırdık."</p>

  <p class="block2">"Yani hâlâ başlangıç noktasındayız."</p>

  <p class="block2">"Evet, öyle de denebilir."</p>

  <p class="block2">Harry, yine camdan dışarı baktı. Yol kenarındaki karaağaçlardan, bir sürü ardıç havalandı ve batıya doğru uçtu. Plaza Oteli'ne doğru.</p>

  <p class="block2">"Belki de kasketi bizi yanıltmak için bıraktı, olamaz mı?" diye sordu Harry. "Hiçbir iz bırakmayan ve hatta ayak izlerini bile dağıtan bir adamın, birkaç metre ileride kasketini düşürmesi hiç inandırıcı gelmiyor."</p>

  <p class="block2">"Olabilir ama kasketin üzerindeki kan Ellen'a ait. Bundan eminiz."</p>

  <p class="block2">Harry, aynı civarda dolaşıp duran köpeği izledi. Köpek çimlerin ortasında durdu. Bir süre orayı kokladı ve kararsız bir şekilde bekledi. Sonra da uzaklaştı ve Harry'nin görüş alanından çıktı.</p>

  <p class="block2">"Kasketten yola çıkmamız lazım," dedi Harry. "Ağır yaralama suçundan içeri giren herkesi tek tek arayalım. Son on yıllık süreyi kapsasın. Akershus'u da dahil edelim. Ayrıca... "</p>

  <p class="block2">"Harry... " "Efendim?"</p>

  <p class="block2">."Artık Suçlar Masası'nda çalışmıyorsun. Zaten soruşturma, Kriminal Daire tarafından yürütülüyor. Benden, onların işlerine burnumu sokmamı istiyorsun."</p>

  <p class="block2">Harry hiçbir şey söylemedi. Sadece başını salladı. Bakışları başka bir yere yönelmişti. Ekeberg'e.</p>

  <p class="block2">"Harry?"</p>

  <p class="block2">"Başka bir yerde olman gerektiğini düşünmüyor musun patron? Baksana, her yeri bahar havası sardı." Moller durdu ve gülümsedi.</p>

  <p class="block2">"Sorduğun için söylüyorum, her zaman Bergen'in ideal bir yaşam yeri olduğunu düşünmüşümdür. Çocuklar için filan, anlarsın ya." "Ama yine de polislik mesleğini sürdürürdün, değil mi?"</p>

  <p class="block2">"Tabii ki."</p>

  <p class="block2">"Çünkü bizim gibiler, ancak kendi işlerinde iyidir değil mi?"</p>

  <p class="block2">Moller, omuzlarını devirdi. "Belki değildir."</p>

  <p class="block2">"Ama Ellen pek çok şeyde iyiydi. Bazen onu polis olarak çalıştırmanın, büyük bir insan kaynakları hatası olduğunu düşünürdüm. Yaramaz kızları ve yaramaz oğlanları yakalamak. Bu iş bizler için yeterli ama onun için değildi. Ne demek istediğimi anlıyor musun?"</p>

  <p class="block2">Moller cam kenarına gitti ve Harry'nin yanına dikildi. "Mayıs ayı geldiğinde, her şey daha iyi olacak," dedi. "Hmmm... " diyebildi Harry. Grönland Kilisesi'nin saati ikiyi gösteriyordu.</p>

  <p class="block2">"Bu davaya Halvorsen’i getirmeleri mümkün mü, bir araştırayım," dedi Moller.</p>

  <p class="block1">&nbsp;</p>

  <h2 id="sigil_toc_id_49">- 60 -</h2>

  <p class="block6">Dış İşleri Bakanlığı. 27 Nisan 2000.</p>

  <p class="block2">Bernt Brandhaug'un kadınlarla olan engin deneyimlerinden öğrendiği tek bir şey vardı. O da nadiren de olsa bazı kadınlarla sadece günübirlik ilişkiler için birlikte olması yeterli gelmiyordu ve o kadınların kendisine bağlanmasını istiyordu. Böylesi bir isteğin doğması için dört temel neden vardı: Söz konusu kadın, öncekilerden daha güzelse; cinsellik anlamında diğerlerinden daha tatmin ediciyse; onu tam bir erkek gibi hissettirebiliyorsa ve kadın kesinlikle başka bir erkekten hoşlanıyorsa.</p>

  <p class="block2">Brandhaug, Rakel Fauke'un bu nadir keşiflerden biri olduğunu anlamıştı.</p>

  <p class="block2">Bir ocak günü, Rakel’i aramış ve Oslo'daki Rus askeri ataşeliğine atanan yetkili hakkında bir değerlendirme raporu istemişti. Rakel bir özgeçmiş yollayabileceğini söylemişti ama Brandhaug sıradan bir doküman yerine, yüz yüze bir görüşmeyi talep ediyordu. Cuma öğleden sonra olduğu için Continental'de buluşup, bir bira içmeyi teklif etti. O gün, Rakel’in bekar bir anne olduğunu öğrendi. Çünkü kadın bu daveti reddetmiş, oğlunu kreşten alması gerektiğini söylemişti. Brandhaug da daha fazla bilgi alabilmek için "Sanırım sizin jenerasyonunuzda bir kadının hayatında, bu tür işleri yürütmek için kendisine yardımcı olan bir erkek vardır. Yanılıyor muyum?" diye sordu.</p>

  <p class="block2">Kadın net bir cevap vermese de, Brandhaug ortalıkta hiçbir erkek olmadığını anlamıştı.</p>

  <p class="block2">Telefonu kapattığında, elde ettiği bilgilerden memnun bir hali vardı; ancak jenerasyon kelimesini kullandığı için kendisine kızıyordu. Çünkü bu kelime ile aralarındaki yaş farkını gündeme getirmişti.</p>

  <p class="block2">Teklifi geri çevrilen Brandhaug, ikinci aşamada Kurt Meirik’i aradı. Bayan Fauke hakkında ondan gizlice bilgi almak istiyordu. Konuşma esnasında niyetini gizlediği pek söylenemezdi. Meirik, Brandhaug’un bir şeylerin peşinde olduğunu anlamıştı ama umursamamıştı.</p>

  <p class="block2">Her zamanki gibi, her konuda bilgi sahibi olan Meirik, kadın hakkında tüm bildiklerini anlattı. Rakel, Moskova'daki Norveç Büyükelçiliği'nde, Brandhaug'un şubesine bağlı olarak iki yıl tercümanlık yaptı. Gen teknolojisinde genç yaşta profesör unvanı alan bir Rusla evlendi. Her şey yıldırım hızıyla gerçekleşmişti ve ilişkilerinin hızı, ani bir hamilelikle daha da arttı. Profesörün genlerinde alkolizm ve şiddet olduğu için, evliliklerinde yakaladıkları mutluluk fazla uzun sürmedi. Rakel Fauke, etrafındaki kadınların yaptığı hataya düşmedi: Beklemedi, affetmedi ya da yaşananları anlamaya çalışmadı. İkinci tokat olayı yaşandığında, Oleg’i kucağına alıp evi terk etti. Kocası ve kocasının nüfuslu sayılabilecek ailesi, Oleg’in velayetini almak istedi. Rakel’in diplomatik dokunulmazlığı olmasaydı, Oleg’le birlikte Rusya'dan ayrılmasına imkan yoktu.</p>

  <p class="block2">Meirik, kocasının Rakel'e karşı dava açtığını anlatırken; Brandhaug geçmişe döndü ve kendi ellerinden geçen Rus mahkeme dosyasını hatırladı. O zamanlar Rakel bir tercümandı ve Brandhaug davayla ilgilenmesine rağmen kadının adına bile dikkat etmemişti. Meirik, davanın hâlâ Rus ve Norveçli yetkililer arasında görüşüldüğünü söylediğinde; Brandhaug bu sohbete bir ara verdi ve hukuk departmanını aradı.</p>

  <p class="block2">Rakel tekrar aradı. Bu kez hiçbir mazeret uydurmaya çalışmadan, doğruca akşam yemeğine davet etti. Kadın kibar bir şekilde bu teklifi de geri çevirince, hukuk departmanından Rakel Fauke adına bir mektup yazmalarını istedi. Mektupta özetle Dış İşleri Bakanlığı'nın devam etmekte olan dava kapsamında "Oleg’in Rus akrabalarının insani isteklerini" göz önünde bulundurarak Rus yetkililerle bir uzlaşmaya varmayı düşündüğü belirtiliyordu.</p>

  <p class="block2">Bu durumda Rakel ve Oleg’in bir Rus mahkemesine çıkması ve mahkemenin alacağı karara boyun eğmesi gerekiyordu.</p>

  <p class="block2">Dört gün sonra Rakel, Brandhaug'u aradı ve özel bir konuda görüşmek istediğini söyledi. Brandhaug, çok yoğun olduğunu belirterek, görüşmelerini birkaç hafta erteleyip erteleyemeyeceklerini sordu. Rakel, profesyonel davranmaya çalışıyordu ama yine de kendine engel olamayarak yalvaran bir ses tonuyla en kısa zamanda görüşmek istediğini belirtti. Brandhaug, bir süre düşündükten sonra cuma günü saat 6'da Continental'de buluşa- bileceklerini, tek boş vaktinin bu olduğunu söyledi. Continental Otel'de bir araya geldiklerinde Brandhaug cin tonik içerken, Rakel başına gelenleri anlattı. Bir annenin biyolojik çaresizliğinin dışavurumu gibiydi. Brandhaug, kederli bakışlarla kadını dinledi ve onu anladığını gösterircesine başını öne arkaya sallamaya başladı. Sonra babacan bir tavırla elini, kadının elinin üzerine koydu. Rakel, bir an rahatsızlık duydu ama Brandhaug hiçbir şey olmamış gibi konuşmaya devam etti. Maalesef karar alma sürecinde, departman yetkililerini etkileyemeyeceğini anlattı. Ama Rus mahkemesine çıkmaması için elinden geleni yapacağını söyledi. Ayrıca eski kocasının ailesinin siyasi etkisi göz önünde bulundurulduğunda, olası bir davanın aleyhine sonuçlanacağını da hatırlattı. Öylece oturmuş, kadının yaşlarla dolu kahverengi gözlerine bakıyordu. Görünüşe göre hiçbir şey bu kadının güzelliğini gölgeleyemiyordu. Geceyi bir akşam yemeği ile sürdürmeyi teklif etti ama kadın nazikçe reddetti. Sonra da eve gidip, düş kırıklığını gidermek için teselliyi viski ve kablolu televizyondan satın aldığı bir +18 filmde aradı.</p>

  <p class="block2">Brandhaug, ertesi sabah Rus Büyükelçiyi aradı ve Norveç Dış İşleri Bakanlığı'nın Oleg Fauke-Gusev'in davası hakkında bir iç tartışına yaşadığını anlattı. Rus yetkililerin taleplerini içeren dosyayı kendisine göndermesini ister miydi? Büyükelçinin davadan haberi yoktu ama haber alır almaz Dış İşleri Bakanlığı'nı arayıp süreci hızlandırmalarını ve acil bir celp yollamalarını istedi.</p>

  <p class="block2">Bir hafta sonra Oleg ve Rakel’in Rus mahkemesine çıkmaları gerektiğini bildiren bir mektup geldi. Brandhaug mektubun bir kopyasını hukuk departmanına, bir kopyasını da Rakel Fauke’a gönderdi. Rakel ertesi gün telefon açtı. Brandhaug, kadını dinledikten sonra davaya etki etmenin kendi diplomatik değerlerine aykırı bir davranış olacağını söyledi. Tabii bu gibi konular, telefonda halledilecek şeyler değildi.</p>

  <p class="block2">"Bildiğin gibi benim hiç çocuğum yok," dedi. "Ama anlattıklarından anladığım kadarıyla Oleg, harika bir çocuk."</p>

  <p class="block2">"Onunla tanışabilseniz ne kadar... " diye söze girdi Rakel.</p>

  <p class="block2">"Hiç sorun değil. Yazışmalarda tesadüfen Holmenkollveien'de oturduğunuzu gördüm. Ben de Nordberg'de yaşıyorum ve aramızdaki mesafe yok denecek kadar az."</p>

  <p class="block2">Telefonun diğer ucundan hiç ses gelmedi. Kadının tedirgin olduğu belliydi ama Brandhaug bu fırsatı kaçırmaya niyetli değildi.</p>

  <p class="block2">"Yarın akşam, saat 9 diyelim mi?"</p>

  <p class="block2">Kadın cevap vermeden önce, uzun bir sessizlik oldu.</p>

  <p class="block2">"6 yaşında hiçbir çocuk, saat 9'da ayakta olmaz."</p>

  <p class="block2">Bu nedenle saat 6'da anlaştılar. Oleg’in gözleri de tıpkı annesi gibi kahverengiydi. Uslu bir çocuktu ama annesi sürekli davadan konuşuyordu. Konunun sürekli dava üzerinde olması ve Rakel’in çocuğu bir türlü yatmaya götürmemesi Brandhaug'un canını sıkmıştı. Koltuğun üzerinde sessizce oturan çocuk, sanki annesi tarafından esir alınmıştı. Ayrıca Oleg hiç aralıksız Brandhaug'a bakıyordu ve Brandhaug bunu son derece sinir bozucu buldu. Roma'nın bir günde inşa edilmeyeceğini biliyordu ama yine de adım atmakta fayda var diye düşündü. Kadının gözlerine baktı ve "Rakel, sen yalnızca güzel bir kadın değil; aynı zamanda çok cesur bir insansın. Sana büyük saygı duyduğumu bilmeni isterim."</p>

  <p class="block2">Kadının bakışlarını nasıl yorumlayacağını bilmiyordu ama risk almaya değer diye düşünerek eğildi ve kadını yanağından öptü. Bu öpücük karşısında aldığı tepki, kadının eski davranışlarıyla kıyaslanınca oldukça kafa karıştırıcıydı. Gülümseyerek, söylediği övgü dolu sözler için teşekkür etti; ancak buz gibi soğuk bakışlarla "Sizi bu kadar uzun süre alıkoyduğum için özür dilerim, Bay Brandhaug. Eminim karınız sizi bekliyordur," demeyi ihmal etmedi.</p>

  <p class="block2">Kadının evine yaptığı ziyaretten, istediği sonucu elde edememişti. Birkaç gün bekleyip işlerin nasıl ilerleyeceğine bakmak istedi ama Rakel Fauke'dan tek bir telefon bile almadı. Öte yandan Rus Büyükelçisinden beklenmedik bir mektup geldi. Yolladıkları mektuba yanıt istiyorlardı. Brandhaug, yaptığı araştırmaların Oleg Fauke-Gusev davasına yeni bir soluk kazandırdığını fark etti. Yaşanan bunca olayın ardından, durumdan faydalanmamak için hiçbir nedeni yoktu. Hemen Rakel'i aradı ve davayla ilgili son gelişmeleri anlattı.</p>

  <p class="block2">Birkaç hafta sonra yine Holmenkollveien'deki eve gelmişti. Bu ev, kendi evinden daha büyük ve karanlıktı. Karısıyla ikisinin evinden. Bu kez, Oleg’in yatma saatinden sonra oradaydı. Rakel, Brandhaug'un yanında biraz daha rahat davranmaya başlamıştı. O kadar ki Brandhaug bir ara sohbeti kişisel mevzulara kaydırdı. Karısıyla arasındaki ilişkinin çok sıradanlaştığını ve bazen beynimizle değil bedenimiz ve kalbimizle hareket etmemiz gerektiğini anlatmaya başladı. Sonra kapı çaldı. Konuşmanın seyri, hiç istemediği bir yerde kesildi. Rakel, kapıyı açmak için yanından ayrıldı. Geri döndüğünde yanında uzun boylu, kısa saçlı ve gözleri kan çanağı gibi görünen bir adam vardı. Kadın, gelen misafirinin POT'dan bir meslektaşı olduğunu söyledi. Brandhaug, bu ismi daha önce bir yerlerde duyduğuna emindi ama nerede ve ne zaman olduğunu hatırlayamadı. Bir anda, adama dair her şeyi itici buldu. Aniden çıkıp gelmesi, sarhoş olması, koltuğa oturup tıpkı Oleg gibi tek kelime etmeden öylece kendisine bakması sinirlerini bozdu. En çok da Rakel’in tavırlarındaki değişime bozuldu. Kadın birden neşelenmişti. Kalkıp kahve yaptı ve adamın verdiği tek kelimelik cevaplara sanki altlarında çok derin anlamlar varmış gibi kahkahalarla güldü. Bu haldeyken eve arabayla dönmemesi gerektiğini söylerken, sesinden adam için gerçekten endişelendiği anlaşılıyordu. Brandhaug adamın tek bir davranışını saygıyla karşıladı. O da fazla oturmadan, kalkıp gitmesiydi. Arabasının sesini duyunca, adamın kendini öldürmek istediğini düşündü. O arabanın atmosfere verdiği zarar, ölçülemez ve tamir edilemez boyuttaydı. Brandhaug da kısa bir süre sonra evine gitmek için Rakel’in yanından ayrıldı. Yolda, eski hipotezini hatırladı. Bir erkeğin, bir kadına sahip olması için dört olası neden bulması gerekiyordu. Bunların içinde en önemlisi ise kadının başka bir erkeği arzulamasıydı.</p>

  <p class="block2">Ertesi gün Kurt Meirik’i aradı ve uzun boylu, açık renk saçlı polis memurunun kim olduğunu sordu. Aldığı cevap karşısında çok şaşırdı ve kahkahalarla gülmeye başladı. Çünkü bu adam, kendi elleriyle terfi ettirip POT'a gönderdiği polisten başkası değildi. Kaderin cilvesi, diye düşündü. Fakat, kader de Norveç Dış İşleri Bakanlığı'nın gündelik işlerinden biri sayılırdı. Brandhaug ahizeyi bıraktığında, eski neşesine kavuşmuştu. Bir sonraki toplantıya gitmek üzere koridorlarda yürümeye başladı. Yol boyunca ıslık çaldı ve toplantı odasına 70 saniyeden kısa bir sürede ulaştı.</p>

  <p class="block1">&nbsp;</p>

  <h2 id="sigil_toc_id_50">- 61 -</h2>

  <p class="block6">Emniyet Müdürlüğü. 27 Nisan 2000.</p>

  <p class="block2">Harry eski ofisinin kapısında dikildi ve Ellen’in sandalyesinde oturan sarı saçlı genç adama baktı. Bilgisayar ekranına o kadar dikkatli bakıyordu ki Harry öksürene kadar ofise biri geldiğini fark etmedi.</p>

  <p class="block2">"Halvorsen sensin sanırım, yanılıyor muyum?"</p>

  <p class="block2">"Evet, benim," dedi genç adam. Yüzünde meraklı bir ifade vardı.</p>

  <p class="block2">"Steinkjer Emniyet Müdürlüğü'nden mi geldin?"</p>

  <p class="block2">"Doğrudur."</p>

  <p class="block2">"Harry Hole. Eskiden senin olduğun yerde otururdum ama diğer sandalyede."</p>

  <p class="block2">"O sandalye, çok gıcırdıyor."</p>

  <p class="block2">Harry gülümsedi. "Her zaman öyleydi. Bjarne Moller, Ellen Gjelten davası ile ilgili birkaç detayı incelemeni istedi mi?"</p>

  <p class="block2">"Birkaç detay mı?" diye sordu Halvorsen. Sesinde isyankar bir tavır vardı. "Bu konuda üç gündür, hiç aralıksız çalışıyorum."</p>

  <p class="block2">Harry, eski sandalyesine oturdu. Sandalye, Ellen'in masasına taşınmıştı. Harry ofisi ilk kez Ellen’in bakış açısıyla görüyordu.</p>

  <p class="block2">"Neler buldun, Halvorsen?"</p>

  <p class="block2">Halvorsen, kaşlarını çattı.</p>

  <p class="block2">"Endişelenme," dedi Harry. "Bu araştırmayı yapmanı ben istedim. İstersen Moller'e sor."</p>

  <p class="block2">Halvorsen’in yüzü birden aydınlandı.</p>

  <p class="block2">"Tabii ya! Sen, POT'da çalışan Hole'sün! Affedersin, anlamam biraz zaman aldı." Yüzünde kocaman bir gülümseme vardı. "Avustralya'daki olayı hatırlıyorum. Üzerinden ne kadar zaman geçti?"</p>

  <p class="block2">"Uzun bir süre. Dediğim gibi... "</p>

  <p class="block2">"Ah evet, liste!" Önündeki bilgisayar çıktılarını gösterdi. "Bunlar son on yılda ağır yaralama suçundan içeri alınan, sorgulanan ya da ceza alan adamların listesi. Binin üzerinde isim var. Buraya kadar olan kısım kolaydı ama asıl sorun içlerinde dazlak olanları bulabilmek. Burada, böyle bir bilgiye yer verilmiyor. Bulmak haftalar sürebilir... "</p>

  <p class="block2">Harry arkasına yaslandı.</p>

  <p class="block2">"Biliyorum. Kriminal kayıtlarında kullanılan silahlar için kodlar verilmiş. Ateşli silahların kodlarını tara ve onları hariç tuttuğunda elinde kaç isim kaldığına bak."</p>

  <p class="block2">"Aslında bu kadar çok isim olduğunu gördüğümde, aynısını Moller'e teklif etmeyi düşünmüştüm. Pek çoğu bıçak, silah ya da kaba kuvvet kullanmış. Birkaç saat içinde yeni bir liste çıkarmış olurum."</p>

  <p class="block2">Harry ayağa kalktı.</p>

  <p class="block2">"Güzel," dedi. "Dahili numaramı bilmiyorum ama telefon rehberinde yazdığına eminim. Ve bir dahaki sefere aklına yeni bir teklif geldiğinde, söylemekten çekinme. Oslo'dakiler sandığın kadar zeki değildir."</p>

  <p class="block2">Halvorsen, Harry'nin ne demek istediğini tam olarak anlamadı ama gülerek karşılık verdi.</p>

  <p class="block1">&nbsp;</p>

  <h2 id="sigil_toc_id_51">- 62 -</h2>

  <p class="block6">POT. 2 Mayıs 2000.</p>

  <p class="block2">Bütün bir sabah yağan yağmurun ardından çıkan güneş, gökyüzündeki bütün bulutlan yakarak ortadan kaldırdı. Harry ayaklarını masaya koymuş, oturuyordu. Elleri başının arkasında, Mârklin tüfeği ile ilgili bulgularını düşünüyordu. Fakat düşünceleri camdan dışarı yöneldi, ıslak asfalt kokan caddelerden geçip Holmenkollen'e uzandı. Rakel ve Oleg’le birlikte eriyen karlardan sonra ortaya çıkan çamur birikintilerine zıpladığı çam ormanlarına ulaştı. Harry, Oleg’in yaşlarındayken yaptığı pazar yürüyüşlerini hayal meyal hatırlıyordu. Uzun bir yürüyüşe çıktılarsa ve Harry ile kız kardeşi geride kaldıysa; babaları ağaçların yere uzanan dallarına çikolata parçacıkları koyardı. Kız kardeşi Kvikklunsj çikolatalarının ağaçlarda yetiştiğine inanıyordu.</p>

  <p class="block2">Oleg, ilk iki ziyaretinde Harry'yle fazla konuşmadı. Ama bu durum Harry'yi üzmedi. Çünkü o da Oleg’le ne konuşacağını bilmiyordu. Harry çocuğun GameBoy oyuncağında Tetris oyunu olduğunu öğrendiğinde, aralarındaki sessizlik bozuldu. Harry ne acıma ne de utanma duygusu olmadan, altı yaşında bir çocuğu 40.000 puan farkla yendi. Bu olaydan sonra Oleg, Harry'ye polis davaları ile ilgili sorular sormaya başladı. Oradan karın neden beyaz olduğu sorusuna atladı ve bu şekilde sorgulamaya devam etti. Öyle sorular soruyordu ki yetişkinler hiç utanmadan kaşlarını çatıp, başlanın öne eğerek saatlerce cevap bulmaya çalışabilirdi. Geçen pazar Oleg, bir yaban tavşanı gördü ve peşinden koşmaya başladı. Oleg önden gidince, Harry de Rakel’in elini tutma fırsatını yakaladı. Hava dışarıda buz gibi ama Harry'nin içinde alev alevdi. Rakel etrafa baktı ve sonra ellerini yukarı aşağı sallamaya başladı. Sanki oyun oynuyoruz, ciddiye alınacak bir durum yok der gibiydi. Harry, insanlar yaklaşınca Rakel’in tedirgin olduğunu fark etti ve kadının elini bıraktı. Sonra Frogner yokuşunda sıcak kakao içtiler ve Oleg neden bahar geldiğini sordu.</p>

  <p class="block2">Harry, Rakel’i bir akşam yemeğine davet etti. Bu ikinci davetiydi. İlkin Rakel biraz düşünüp, kendisine haber vereceğini söylemişti ama aradığında cevabı "hayır" oldu. Bu kez de biraz düşüneceğini söyledi ama en azından hayır demedi. Henüz.</p>

  <p class="block2">Telefon çaldı. Arayan Halvorsen'di. Sesinden uykulu olduğu anlaşılıyordu.</p>

  <p class="block2">"Ağır yaralama olaylarında silah kullanan 110 kişiden 70lini kontrol ettim," dedi. "Şimdiye dek 8 dazlak kafalı buldum." "Bu sonuca nasıl vardın?"</p>

  <p class="block2">"Adamları aradım. Kaç tanesinin sabahın dördünde evde olduğunu duysan, şaşırırsın."</p>

  <p class="block2">Harry'nin tarafından ses gelmeyince, Halvorsen’in endişeli kahkahası havada kaldı.</p>

  <p class="block2">"Her birini aradın mı?" diye sordu Harry.</p>

  <p class="block2">"Tabii ki," dedi Halvorsen. "Cep telefonlarından aradıklarım da var. Kaç tanesinin..." Harry araya girdi.</p>

  <p class="block2">"Ve bu azılı suçlulardan, polise şu anki fiziksel görünüşlerini tarif etmelerini mi istedin?"</p>

  <p class="block2">"Pek sayılmaz. Uzun, kırmızı saçlı bir şüphelinin peşinde olduğumuzu ve son zamanlarda saçlarını boyatıp boyatmadıklarını sordum."</p>

  <p class="block2">"Anlamadım.''</p>

  <p class="block2">"Saçını kazıttıysan, cevabın ne olur?"</p>

  <p class="block2">"Hmmm," dedi Harry. "Belli ki Steinkjer'de birkaç uyanık adam varmış."</p>

  <p class="block2">Aynı endişeli kahkaha duyuldu. "Listeyi bana fakslarsın," dedi Harry. "Döner dönmez sana ulaştırırım." "Döner dönmez mi?"</p>

  <p class="block2">"Geldiğimde buradaki polislerden biri beni bekliyordu. Üzerinde çalıştığım dosyalan görmek istedi. Acil olmalı."</p>

  <p class="block2">"Gjelten davasında, Kriminaller çalışıyor diye biliyordum," dedi Harry.</p>

  <p class="block2">"Kesinlikle hayır."</p>

  <p class="block2">"Dosyaları isteyen kimdi?"</p>

  <p class="block2">"Vole diye biriydi sanırım," dedi Halvorsen.</p>

  <p class="block2">"Suçlar Masası'nda Vole diye biri yok. Waaler olabilir mi?"</p>

  <p class="block2">"Evet, işte o," dedi Halvorsen ve biraz da utanarak ekledi. "Burada çok fazla yeni insanla tanıştım ve... "</p>

  <p class="block2">Harry bu genç adama, ismini bile bilmediği adamlara dava dosyalarını verdiği için sağlam bir dayak atmak istedi ama şu anda bu çocukla arasını iyi tutması gerekiyordu. Üç gecedir hiç aralıksız davayla ilgileniyordu ve muhtemelen yürüyen bir ölüden farksızdı.</p>

  <p class="block2">"İyi iş," dedi Harry ve telefonu kapatmaya yeltendi.</p>

  <p class="block2">"Bekle! Faks numaran nedir?"</p>

  <p class="block2">Harry camdan dışarı baktı. Bulutlar geri geliyordu.</p>

  <p class="block2">"Telefon rehberinde yazar," dedi.</p>

  <p class="block2">Telefonun ahizesini bırakır bırakmaz, yeniden çalmaya başladı. Arayan Meirik'di. Ofisine gelmesini istiyordu. Hemen.</p>

  <p class="block2">Harry'yi kapıda görür görmez "Neo-Nazilerle ilgili rapor nasıl gidiyor?" diye sordu.</p>

  <p class="block2">"Kötü," dedi Harry ve hemen sandalyeye oturdu. Meirik’in arkasında asılı duran fotoğrafta, Norveç Kralı ve Kraliçesinin kendisine doğru bakmakta olduğunu hissetti. "Klavyemdeki E harfi sıkıştı," dedi</p>

  <p class="block2">Meirik, zorla gülümsedi ve Harry'ye bu raporu bir süre beklemeye almasını söyledi.</p>

  <p class="block2">"Senden başka bir işle ilgilenmeni istiyorum. İşçi Sendikalarından, Bilişim Daire Başkanı aradı. Bugün, sendika liderlerinin yansına ölüm tehdidi gönderilmiş. İmza bloğunda 88 yazıyormuş. Heil Hitler'in sembolü. Bu gelen ilk tehdit değilmiş ama ilk kez basına sızmış. Basın şimdiden bizi aramaya başladı. Ölüm tehditlerinin Klippan'da bir faks cihazından çekildiğini tespit ettik. Bu tehditleri, çok ciddiye alıyoruz." "Klippan mı?"</p>

  <p class="block2">"Helsingborg'un üç mil doğusunda, küçük bir yer. Nüfusu 16.000. İsveç'teki en ciddi Nazi yuvası. Orada otuzlu yıllardan bu yana Nazilerle bağını koparmamış aileler göreceksin. Bazı Norveçli neo-Naziler, ibadet eder gibi bir şeyler görmek ve öğrenmek için buraya gidiyor. Yanına büyük bir valiz almanı istiyorum, Harry."</p>

  <p class="block2">Harry, kötü bir şeyler olduğunu sezdi.</p>

  <p class="block2">"Oraya bazı gizli işleri yürütmek için gönderiliyorsun, Harry. Yerel ortama ayak uydurmalı ve bilgi sızdırmalısın. İş, kimlik ve benzeri detayları zaman içinde yavaş yavaş ayarlayacağız. Orada uzun bir süre kalacakmışsın gibi hazırlan. İsveçli meslektaşlarımız, kalacağın yeri çoktan hazırladı bile."</p>

  <p class="block2">"Gizli iş," diye tekrarladı Harry. Duyduklarına inanmakta güçlük çekiyordu. "Ajanlık hakkında hiçbir şey bilmem, Meirik. Ben bir dedektifim. Unuttun mu yoksa?"</p>

  <p class="block2">Meirik’in gülümsemesi, tehditkar bir hale döndü.</p>

  <p class="block2">"Hızlı öğrenirsin, Harry. Bu hiç sorun olmaz. İlginç ve faydalı bir tecrübe olacağını düşün."</p>

  <p class="block2">"Hmmm. Ne kadar sürecek?"</p>

  <p class="block2">"Birkaç ay. En fazla altı."</p>

  <p class="block2">Harry, "Altı mı?" diye bağırdı.</p>

  <p class="block2">"Mantıklı ol, Harry. Seni buraya bağlayan bir ailen yok, bir... " "Başka kim bu işe dahil?" Meirik, başını iki yana salladı.</p>

  <p class="block2">"Kimse dahil değil. Bu bir ekip çalışması değil. Tek başına- sın. Böylesi daha inandırıcı olur diye düşündük. Raporlarını doğrudan bana göndereceksin."</p>

  <p class="block2">Harry, çenesini ovuşturdu.</p>

  <p class="block2">"Neden ben, Meirik? Burada ajanlıktan ve aşın sağcılardan anlayan pek çok uzman var."</p>

  <p class="block2">"Her şeyin bir ilki vardır."</p>

  <p class="block2">"Peki ya Mârklin tüfeği? Eski bir Naziye ait olduğunu tespit ettik. Şimdi de Heil Hitler imzalı tehditler geliyor. Buradaki işime devam etsem ve...?"</p>

  <p class="block2">"Kararımı verdim Harry." Meirik, artık gülümsemiyordu.</p>

  <p class="block2">Bir şeyler ters gidiyordu. Harry havadaki değişim kokusunu alabiliyor ama nereden geldiğini bulamıyordu. Ayağa kalktı ve Meirik de kendisini izledi.</p>

  <p class="block2">"Hafta sonunun ardından ayrılıyorsun, Harry." Meirik, bu sözlerin ardından elini uzattı.</p>

  <p class="block2">Bu durumda el sıkışmaları oldukça tuhaf olacaktı. Meirik de bunun farkındaydı. Ama artık çok geçti. Adamın eli öylece havada kaldı. Harry, bu utanç verici durumdan bir an evvel kurtulmak için Meirik’in elini sıktı.</p>

  <p class="block2">Harry resepsiyondan geçerken, Linda kendisine seslenip posta kutusunda bir faks olduğunu söyledi. Geçerken faksı aldı. Halvorsen’in gönderdiği liste. Koridorlarda yürürken bir yandan neo-Nazilerle geçireceği 6 ayın kendisine nasıl bir fayda sağlayacağını düşünüyor, bir yandan da listedeki isimleri tarıyordu. Ayık kalmaya çalışan sinirleri ve Rakel'in yemek davetine vereceği cevabı bekleyen kalbi bu gidişe karşı çıkıyordu. Özellikle de Ellen'ın katilini bulmaya çalışan polis ruhunun, olduğu yerden ayrılmaya hiç niyeti yoktu. Birden durdu. Soy isim...</p>

  <p class="block2">Listede eski tanıdıklarının isimlerini görmek hiç şaşırtıcı değildi ama bir tanesi fazlaca dikkatini çekti. Smith Wesson marka silahının parçalarını birleştirdiğinde çıkan ses kulaklarında çınlıyordu. Bütün parçalar, yerine oturmuştu.</p>

  <p class="block2">Birkaç saniye içinde ofisine gidip, Halvorsen’i aradı. Halvorsen, Harry'nin sorulanın not aldı ve bir şeyler bulur bulmaz arayacağını söyledi.</p>

  <p class="block2">Harry, arkasına yaslandı. Kalp atışlarını duyabiliyordu. Birbirleriyle ilgisi olmayan parçalan bir araya getirmek, Harry'nin marifeti değildi. Ama bir anda ilham gelmiş gibi hissetti. Halvorsen yaklaşık 45 dakika sonra aradı ama Harry, saatlerdir bu telefonu bekliyor gibiydi.</p>

  <p class="block2">"Haklısın," dedi Halvorsen. "Olay Yeri İnceleme Ekibi'nin yolda bulduğu izlerden biri asker botlarına ait. 45 numara. Botun markası da belli; çünkü yeni olduğu için yerde belirgin izler bırakmış."</p>

  <p class="block2">"Kimler asker botu giyer biliyorsun değil mi?"</p>

  <p class="block2">"Evet. Botlar, NATO damgalı. Az sayıda kişide bulunur. Özellikle de Steinkjer'de bulmak zordur. Birkaç İngiliz holiganının bunlardan giydiğini görmüştüm."</p>

  <p class="block2">"Doğru. Dazlak kafalar. Bot giyen çocuklar. Neo-Naziler. Hiç fotoğraf bulabildin mi?"</p>

  <p class="block2">"Dört. Aker Topluluğu'ndan iki fotoğraf, iki tane de Blitz'in önünde çekilmiş fotoğraf. 1992 yılında gençlik merkezi olan Blitz."</p>

  <p class="block2">"Fotoğrafların herhangi birinde, kafasında kasket var mı?"</p>

  <p class="block2">"Evet. Aker'de çekilenlerde var."</p>

  <p class="block2">"Asker kasketi mi?"</p>

  <p class="block2">"Bakmam lazım."</p>

  <p class="block2">Harry, Halvorsen’in nefes alıp verişini duyabiliyordu. İçinden dua etmeye başladı.</p>

  <p class="block2">"Bere gibi duruyor," dedi Halvorsen.</p>

  <p class="block2">"Emin misin?" diye sordu Harry. Hayal kırıklığına uğradığını belli etmek istemiyordu.</p>

  <p class="block2">Halvorsen emin olduğunu söylediğinde, Harry kendini tutamayıp küfür etti.</p>

  <p class="block2">Halvorsen; "Belki botlardan bir şeyler yakalarız," diyerek, durumu kurtarmaya çalıştı.</p>

  <p class="block2">"Katil her kimse, botları elinde tutacak kadar aptal değildir. Çoktan ortadan kaldırmıştır. Kardaki izleri dağıtmaya çalıştığını düşünürsek, adam hiç de aptal değil."</p>

  <p class="block2">Harry kararsızdı. İçinden bir his katilin kim olduğunu bildiğini söylüyordu. Ve girdiği bu yolun tehlikeli olduğunu. Tehlikeliydi; çünkü kendinden bu kadar emin olması, başka şeylerden kuşkulanmasına engel oluyordu. Oysa ortada birbirini tutmayan kanıtlar vardı ve ortaya çıkan resim yeterince net değildi. Şüphe, soğuk su gibiydi ve kimse katili bulduğunu düşündüğü anda yüzüne soğuk su çarpmak istemezdi. Evet, Harry daha önce de emin olduğuna inanmıştı ve sonunda yanıldığını görmüştü. Halvorsen konuşmaya başladı.</p>

  <p class="block2">"Steinkjer'deki askerler, botları Amerika'dan getirtiyordu. Yani, bu botları satan çok fazla mağaza olduğunu düşünmüyorum. Eğer botlar tahmin ettiğimiz gibi yeni alınmışsa... "</p>

  <p class="block2">Harry, adamın nereye varmak istediğini anladı.</p>

  <p class="block2">"Çok iyi, Halvorsen! Botların nerede satıldığını öğren. Orduya satış yapan yerleri bul. Sonra oralara git ve fotoğrafları göster. Bakalım, satıcılar böyle birini hatırlayacak mı?"</p>

  <p class="block2">"Harry... Şey... "</p>

  <p class="block2">"Evet, biliyorum. Önce Moller 'le konuşmam gerek."</p>

  <p class="block2">Harry, satış yaptığı bütün müşterileri hatırlayan bir satıcı bulmanın ne kadar zor olduğunu biliyordu. Fakat boynunda Sieg Heil dövmesi olan bir müşteri, kolay kolay unutulacak türden sayılmazdı. Ayrıca Halvorsen’in cinayet vakalarında aramaların %90 linin yanlış yerlerde yapıldığını öğrenmesi gerekiyordu. Harry telefonu kapattı ve bir süre sonra Moller’i aradı. Suçlar Masası Şefi, Harry'nin bütün önerilerini dinledi. Harry söyleyeceklerini tamamladığında da boğazını temizleyerek konuşmaya başladı.</p>

  <p class="block2">"Waaler’le ikinizin aynı konuda uzlaşmış olmanıza sevindim," dedi.</p>

  <p class="block2">"Öyle mi?"</p>

  <p class="block2">"Yarım saat önce aradı ve senin söylediklerinin hemen hemen aynısını söyledi. Ben de Sverre Olsen’i sorgu için buraya getirmesine müsaade ettim."</p>

  <p class="block2">"Vay be."</p>

  <p class="block2">"Kesinlikle."</p>

  <p class="block2">Harry, ne yapacağını bilmiyordu. Moller söylemek istediği başka bir şey olup olmadığını sorunca, sadece "hoşça kal" diyebildi. Telefonu kapatıp camdan dışarı baktı. Schweigaards Gate'de, hareketli saatler başlamıştı. Yoldan geçen gri mantolu, eski moda şapkalı bir adamı izledi. Adam ağır ağır yürüyordu ve bir sonra Harry'nin görüş alanından çıktı. Harry, kalp atışlarının normale döndüğünü fark etti. Klippan. Neredeyse unutmuştu. Başında bir ağrı belirmeye başladı. Rakel’in dahili hattını aramayı düşündü ama hemen vazgeçti.</p>

  <p class="block2">Sonra ilginç bir şey oldu.</p>

  <p class="block2">Pencerenin dışında yaşanan bir hareketlenme dikkatini çekti. Önce ne olduğunu anlayamadı. Her şey çok çabuk olup bitmişti. Ağzını açtı ama tek bir kelime, çığlık ya da beyninin komut verdiği eylem her neyse bir türlü gerçekleşmedi. Hafif bir çarpma sesi duyuldu. Pencerenin camı sarsıldı. Harry öylece oturmuş, camda oluşan ıslak ize ve bu ıslaklığa yapışıp kalan gri tüye bakıyordu. Tüy, bahar esintisi ile sallanıyordu. Harry kıpırdayamadı. Ceketini aldı ve asansöre koştu.</p>

  <p class="block1">&nbsp;</p>

  <h2 id="sigil_toc_id_52">- 63 -</h2>

  <p class="block6">Krokliveien, Bjerke. 2 Mayıs 2000.</p>

  <p class="block2">Sverre Olsen, radyoyu açtı. Radyoda sendika liderlerinin aldığı tehdit mektupları hakkında yapılan haberleri dinlerken; annesinin kadın dergilerinden birini karıştırıyordu. Oturma odasının penceresinin üzerine düşen brandadan, sular damlıyordu. Olsen güldü. Tehdit mektupları, Roy Kvinset'in işine benziyordu. Umalım da bu kez fazla yazım hatası yapmasın, dedi kendi kendine.</p>

  <p class="block2">Saatine baktı. Öğleden sonra Herbert'in masalarında bir hareketlilik vardı. Beş parasız kalmıştı. Bu hafta Wilfa elektrikli süpürgelerini tamir etmişti. Bu sayede annesinden bir yüzlük borç alabilirdi. Prensin canı cehenneme! En son iki hafta önce görüşmüşler ve Sverre'ye parasını "birkaç gün içinde" alacağını söylemişti. Bu süre içinde, Sverre'nin borçlandığı adamlar da yavaş yavaş tavırlarını değiştirmeye başlamıştı. En kötüsü de Herbert Pizza'daki masasına bir başkası tarafından el konmuştu. Belli ki Dennis Kebab olayı unutulmaya başlanmıştı.</p>

  <p class="block2">Herbert'e son gelişinde ayağa kalkıp, 'Grünerlokka'daki kaltak polisi ben öldürdüm' diye bağırmak istemişti. Bu isteği kontrol atında tutmakta epey zorlandı. Vurduğu son darbenin ardından, kadının kanlan bir yanardağ patlaması gibi her yere yayılmaya başlamıştı. Acı içinde bağırarak öldü. O zaman, kadının polis olduğunu bilmiyordu. Zaten kan kokusu da midesini bulandırmıştı ve kusmamak için kendini zor tutmuştu.</p>

  <p class="block2">Prensin canı cehenneme! Kadının polis olduğunu en baştan beri biliyordu.</p>

  <p class="block2">Sverre, alacağı parayı tamamen hak ediyordu ama ne yapabilirdi? Olanlardan sonra Prens, kendisine telefonla ulaşmasını yasaklamıştı. En azından, bu karmaşık ortam yatışana kadar önlem almaları gerekiyordu.</p>

  <p class="block2">Dış kapının menteşeleri gıcırdadı. Sverre radyoyu kapattı ve koridora çıktı. Yukarı çıkarken, annesinin eve doğru ilerlediğini duydu. Nihayet kendi odasına girdiğinde, annesi anahtarla evin kapısını açıyordu. Kadın alt katta dolanırken; Sverre odasındaki aynada kendine bakıyordu. Elini başının üzerinde gezdirdi ve saçlarının yeniden uzamaya başladığını hissetti. Karanın vermişti. Hakkı olan 40 bini alsa bile, bir iş bulup çalışacaktı. Evde oturmaktan sıkılmıştı ve Herbert'e gelen tiplere de sinir olmaya başlamıştı. Oldukları yerde vakit öldüren insanlarla birlikte takılmaktan bıkmıştı. Meslek okuluna gitmiş ve elektrik bölümünde okumuştu. Elektrikli aletleri tamir etme konusunda başarılıydı. Pek çok elektrikçinin de çırağa ihtiyacı vardı. Birkaç hafta içinde saçtan uzar ve başının arkasındaki SiegHeil dövmesini kapatırdı.</p>

  <p class="block2">Saçları, evet. Birden gece gelen telefonu hatırladı. Trondheim aksanlı bir polis aramış ve kızıl saçlarla ilgili bir şey sormuştu! Sverre uyandığında, bunun bir rüya olduğunu düşündü ama annesi sabahın dördünde arayanın kim olduğunu sorunca, gerçek olduğunu anladı.</p>

  <p class="block2">Sverre, bakışlarını aynadan duvarlara kaydırdı. Duvarlarda Hitler'in bir fotoğrafı, Burzum grubunun posterleri, gamalı haç bayrağı, Demir Haç ve Joseph Grobbel'in eski propaganda posterinden kopyalanmış bir Blood&amp;Honour posteri vardı, İlk defa odasının, bir ergen odasına benzediğini düşündü. İsveç White Aryan Direniş Örgütü'nün bayrağını, Manchester United atkısıyla değiştirir; Heinrich Himmler'in fotoğrafı yerine de David Beckham'ın fotoğrafına koyarsa görüntü tamamlanmış olurdu.</p>

  <p class="block2">"Sverre!" Annesi sesleniyordu.</p>

  <p class="block2">Gözlerini kapattı.</p>

  <p class="block2">"Sverre!"</p>

  <p class="block2">Bitmek bilmez. Yılmadan bağırmaya devam eder. "Efendim!" diye bağırdı Sverre. O kadar yüksek sesle bağırmıştı ki kendi sesi kulaklarında çınlıyordu. "Seninle konuşmak isteyen biri var."</p>

  <p class="block2">Burada mı? Kendisiyle mi? Sverre gözlerini açtı ve aynada kendine baktı. Kimse buraya gelmezdi. Bildiği kadarıyla evini bilen hiç kimse yoktu. Kalp atışları hızlandı. Trondheim aksanlı polis gelmiş olabilir miydi?</p>

  <p class="block2">Tam kapıya yönelmişti ki içeri biri girdi.</p>

  <p class="block2">"Merhaba Olsen."</p>

  <p class="block2">Camdan giren güneş ışığı yüzünden, odasına giren kişinin sadece siluetini görebiliyordu. Ama sesin kime ait olduğunu gayet iyi biliyordu.</p>

  <p class="block2">"Beni gördüğüne sevinmedin mi?" diye sordu Prens. Sverre'nin odasına girmiş, kapıyı da kapatmıştı.</p>

  <p class="block2">Etrafına bakındı. "Güzel bir odan varmış," dedi. "Neden seni içeri aldı...?"</p>

  <p class="block2">"Annene bunu gösterdim." Prens elindeki kartı gösterdi. Norveç Polis Teşkilatı'nın amblemi mavi-sarı zemin üzerinde oldukça dikkat çekiciydi. Üzerinde POLITI yazıyordu.</p>

  <p class="block2">"Lanet olsun," dedi Sverre. Güçlükle yutkunuyordu. "Bu gerçek mi?"</p>

  <p class="block2">"Kim bilir? Sakin ol, Olsen. Otur bakalım." Prens, Sverre'ye oturması için yatağı işaret ediyordu. Kendisi de bir sandalyeye, ters oturdu. "Burada ne işin var?"</p>

  <p class="block2">"Sence?" Yüzünde kocaman bir gülümsemeyle Sverre'ye bakıyordu. "Hesap günü." "Hesap günü mü?"</p>

  <p class="block2">Sverre henüz kendi gelememişti. Yatağın bir köşesinde sessizce oturuyordu. Prens burada yaşadığını nereden biliyordu? Polis kimliği. Sverre adama baktı ve gerçekten polis olabileceğini düşündü. Bakımlı saçlar, donuk bakışlar, solaryum yanığı bir ten ve atletik bir vücut. Üzerinde de kısa bir siyah deri ceket ve kot pantolon vardı. Bunu nasıl daha önce fark etmemişti?</p>

  <p class="block2">"Evet," dedi Prens gülerek. "Hesap günü geldi." İç cebinden bir zarf çıkardı ve Sverre'ye uzattı.</p>

  <p class="block2">"Tam zamanında," dedi Sverre. Yüzünde gergin bir gülümseme vardı. Hemen zarfı açmaya başladı. "Bu ne?" diye sordu. Zarfın içinden bir A4 kağıdı çıkmıştı.</p>

  <p class="block2">"Bu, Suçlar Masası'nın kısa süre içinde ziyaret etmeyi planladığı sekiz kişinin listesi. Gelip kan örnekleri alacaklar ve DNA testi yaptıracaklar. Sonra elde ettikleri sonuçları, olay yerinde düşürdüğün kasketinden elde ettikleri verilerle karşılaştıracaklar."</p>

  <p class="block2">"Kasketim mi? Arabada bulduğunu ve yaktığını söylemiştin."</p>

  <p class="block2">Sverre korkuyla Prense bakıyordu. O ise başını iki yana sallıyor, üzgün olduğunu belli etmeye çalışıyordu.</p>

  <p class="block2">"Olay yerine geri döndüm. Genç bir çift polisin gelmesini bekliyordu. Korku içindelerdi. Şapkayı cesetten birkaç metre ileride, karlar arasına "düşürmüş" olabilirim."</p>

  <p class="block2">Sverre, iki eliyle defalarca başını ovuşturdu.</p>

  <p class="block2">"Şaşırmış gibisin, Olsen."</p>

  <p class="block2">Sverre başıyla onayladı ve gülümsemeye çalıştı. Ama dudakları, bu çabaya karşılık vermiyordu. "Açıklamamı ister misin?" Sverre yine başıyla onayladı.</p>

  <p class="block2">"Bir polis memuru öldürüldüğünde, katil bulunana dek o dava birinci öncelikli dava sayılır. Ne kadar sürerse sürsün. Bu kural hiçbir dokümanda yazılı değildir; ancak kurban kendi içimizden olunca, kurala dayanak aramak zorunda kalmayız. Polisleri öldürmenin en kötü yanı da budur. Dedektifler asla vazgeçmezler, ta ki..." Parmağını Sverre'ye doğru uzattı. "... suçluyu bulana dek. Gerçekleşmesi an meselesiydi. Ben de dedektiflere yardım eli uzatıp, bekleme süresini kısaltmayı uygun gördüm."</p>

  <p class="block2">"Ama... "</p>

  <p class="block2">"Neden polise seni bulmaları için yardım ettiğimi merak ediyorsundur. Özellikle de seni bulduklarında, kendi suçunu hafifletmek için beni ele vereceğin göz önünde bulundurulursa. Yanılıyor muyum?"</p>

  <p class="block2">Sverre yutkundu. Düşünmeye çalışıyordu ama her şey üst üste gelmişti ve beyni adeta kilitlenmişti.</p>

  <p class="block2">"Bu bilgiyi sindirmenin zor olduğunu anlıyorum," dedi Prens. Parmaklanın duvarda asılı imitasyon Demir Haç üzerinde gezdiriyordu. "Seni cinayetten hemen sonra da vurabilirdim. Ama o zaman polis, senin birileriyle birlikte iş yaptığını ve o adamların arkalarında iz bırakmamak için seni ortadan kaldırdıklarını düşünecekti. Bu yüzden de arayışlarına devam edeceklerdi."</p>

  <p class="block2">Demir Haç zincirini duvardan aldı ve boynuna taktı.</p>

  <p class="block2">"Diğer seçeneğim de polis olarak davayı 'çözmek' ve seni tutuklamaya gelmekti. Tabii senin tutuklama esnasında direndiğini söylemem gerekecekti. Buradaki sorun da böylesi bir davayı tek başıma çözersem, fazla zeki olduğum düşünülürdü ve dikkatleri üzerime çekerdim. İnsanlar düşünmeye başlardı. Özellikle de Ellen Gjelten’i sağ olarak gören en son ben olduğum için, şüphelenebilirlerdi."</p>

  <p class="block2">Durdu ve güldü.</p>

  <p class="block2">"Bu kadar korkma, Olsen! Sana sonradan vazgeçtiğim seçenekleri anlatıyorum. Tek yaptığım bir köşede oturup, polislerin bu davada elde ettikleri bilgileri izlemek ve sana ne kadar yaklaştıklarını görmek oldu. Planım, diğer polisler son noktaya geldiğinde devreye girmek ve son hamleyi tek başıma yapabilmekti. Bu arada POT'da çalışan öfkeli bir ayyaş seni ele verdi."</p>

  <p class="block2">"Sen... polis misin?"</p>

  <p class="block2">"Yakıştı mı?" Prens, boynundaki Demir Haçı gösteriyordu. "Hayır, değilim. Polisliğin canı cehenneme. Ben de senin gibi bir askerim, Olsen. Bir geminin her yerden korunması gerekir, yoksa ufacık bir sızıntı bile gemiyi batırmaya yeter. Kimliğimi sana söylemem, ne anlama gelirdi biliyor musun?"</p>

  <p class="block2">Sverre'nin ağzı ve boğazı kurumuştu. Yutkunamıyordu bile. Korkmuştu. Öleceğini düşünüyor ve korkuyordu.</p>

  <p class="block2">"Bu, senin bu odadan sağ çıkamayacağın anlamına gelirdi. Anladın mı?"</p>

  <p class="block2">"Evet." Sverre'nin sesi boğuk çıkıyordu. "Pa-param... " Prens elini cebine soktu ve bir silah çıkardı. "Olduğun yerde, kıpırdamadan otur."</p>

  <p class="block2">Yatağa doğru gitti ve Sverre'nin yanına oturdu. Silahı iki eliyle tutup, kapıya yöneltmişti.</p>

  <p class="block2">"Bu bir Glock. Dünyanın en güvenilir silahı. Dün Almanya'dan gönderdiler. Üretim numarası kayıtlardan silindi. Piyasada fiyatı sekiz bin kron. İlk kez kullanılacak, dikkatle izle."</p>

  <p class="block2">Silah ateş alınca, Sverre sıçradı. Kapının üzerinde açılan deliğe bakıyordu. Toz parçacıkları, güneş ışığında dans ederek yere süzülürken; kapıdan giren gün ışığı, lazer ışını gibi görünüyordu.</p>

  <p class="block2">"Dokun," dedi Prens ve silahı Sverre'nin kucağına bıraktı. Sonra ayağa kalktı ve kapıya doğru gitti. "Sıkı tut. Denge, kusursuz değil mi?"</p>

  <p class="block2">Sverre, istemeden de olsa parmaklarıyla silahın kabzasını kavradı. Terlemeye başlamıştı. Tavanda bir delik var. Tek düşünebildiği buydu. Silah yüzünden bir delik daha açılmıştı ve bunları tamir ettirecek kimse yoktu. Sonra beklenen gerçekleşti ve Sverre gözlerini kapattı.</p>

  <p class="block2">"Sverre!"</p>

  <p class="block2">Sesi boğuluyormuş gibi çıkıyor. Silahı dava sıkı kavradı. Sesi her zaman boğuluyormuş gibi çıkıyor. Sonra gözlerini açtı ve Prensin yavaşça kapıyı açtığını gördü. Ellerini havaya kaldırdı. Sverre o an adamın elindeki siyah Smith Wesson revolveri gördü.</p>

  <p class="block2">"Sverre!"</p>

  <p class="block2">Namlunun ucundan sarı bir ışık çıktı. Annesinin merdivenlerin başında dikildiğini görebiliyordu. Sonra kurşun alnının ortasından vücuduna girdi. Sonra başının arkasındaki Sieg Heil dövmesinin ortasından çıktı. Duvardaki ahşap bir çerçeveden geçip, dışarı çıktı. O süre zarfında Sverre Olsen çoktan ölmüştü.</p>

  <p class="block1">&nbsp;</p>

  <h2 id="sigil_toc_id_53">- 64 -</h2>

  <p class="block6">Krokliveien. 2 Mayıs 2000.</p>

  <p class="block2">Harry, Olay Yeri İnceleme Ekibi'nden birinin kahve termosunu aşırmıştı. Bjerke, Krokliveien'deki küçük, çirkin bir evin önünde durmuş olan biteni izliyordu. Genç bir polis, merdivene çıkmış; kurşunun duvarı delip çıktığı yeri işaretliyordu. Meraklı komşular etrafa toplanmış, polis güvenlik maksadıyla evin çevresini sarı bir bantla çevirmişti. Merdivendeki adam, akşam güneşinin altında kalmıştı ama ev oldukça kuytu bir yerde sayılırdı. Harry'nin dikildiği yer, soğumaya başlamıştı.</p>

  <p class="block2">"Demek olayın hemen ardından buraya geldin, öyle mi?" Harry, sorunun arkasında duran bir adamdan geldiğini duydu. Arkasına döndü. Bjarne Moller'le göz göze geldi. Artık olay mahallinde bulunmuyordu ama yine de herkes Harry'nin ne kadar iyi bir dedektif olduğunu bilirdi. Hatta bazıları, Harry'nin müfettiş değil; dedektif olarak çalışması gerektiğini bile söylemişti. Harry, Moller'e elindeki kahveyi ikram etti ama Moller başını iki yana sallayarak ikramı reddetti.</p>

  <p class="block2">"Evet, yaklaşık dört dakika sonra buradaydım," dedi Harry. "Sen kimden duydun?"</p>

  <p class="block2">"Telefon santralinden. Waaler durumu rapor ettikten sonra sen aramışsın ve destek ekip göndermelerini istemişsin."</p>

  <p class="block2">Harry, başıyla kapının önünde duran kırmızı spor arabayı işaret etti.</p>

  <p class="block2">"Geldiğimde Waaler'in Japon arabasını gördüm. Buraya geleceğini biliyordum. O yüzden şaşırmadım. Ama arabadan iner inmez korkunç bir ses duydum. Önce, komşulardan birinin evinde köpek var herhalde diye düşündüm. Eve doğru yürümeye başlayınca sesin içerden geldiğini anladım. Bir insan sesiydi. İşi şansa bırakmak istemedim ve Okern Emniyet Müdürlüğü'nden destek ekip istedim."</p>

  <p class="block2">"Duyduğun sesler, adamın annesinden mi geliyormuş?"</p>

  <p class="block2">Harry başıyla onayladı. "Kadın histeri krizine girmişti. Kadının kendine gelip, mantıklı cümleler kurmaya başlaması neredeyse yarım saat sürdü. Şu anda Weber’le konuşuyor. Oturma odasında."</p>

  <p class="block2">"İyi, yaşlı, hassas Weber mi?"</p>

  <p class="block2">"Weber iyidir. İş yerinde biraz asık suratlıdır ama bu gibi durumlarda insanlarla iletişim kurmak konusunda uzmandır." "Biliyorum. Şaka yapmıştım. Waaler ne durumda?" Harry, omuzlarım silkti.</p>

  <p class="block2">"Biliyorum," dedi Moller. "Soğukkanlıdır. Hem de fazlasıyla. İçeri girip bir göz atalım mı?" "Ben baktım."</p>

  <p class="block2">"Öyleyse bana rehberlik et."</p>

  <p class="block2">Birinci kata çıktıklarında, Moller uzun zamandır görmediği meslektaşları ile selamlaştı.</p>

  <p class="block2">Yatak odasında Olay Yeri İnceleme Ekibi'nden çok sayıda uzman vardı ve sürekli bir şeylerin fotoğrafını çekiyorlardı. Üzerine cesedin görüntüsü çizilmiş siyah bir plastik, yatağın üzerine serilmişti.</p>

  <p class="block2">Moller, duvarlara baktı. "Yüce Tanrım," dedi kendi kendine.</p>

  <p class="block2">"Sverre Olsen, Sosyalistlere oy vermemiş," dedi Harry.</p>

  <p class="block2">Adli tıptan bir müfettiş, "Hiçbir şeye dokunma Bjarne," diye bağırdı. "Geçen sefer ne olduğunu biliyorsun."</p>

  <p class="block2">Belki Moller, adamın ne demek istediğini anlamıştı. Sessizce gülmeye başladı.</p>

  <p class="block2">"Waaler içeri geldiğinde, Sverre Olsen yatakta oturuyormuş," dedi Harry. "Waaler’in dediğine göre o da kapıda dikiliyormuş ve Olsen'e Ellen'ın öldürüldüğü geceyi sormuş. Olsen, o gece ne yaptığını hatırlamadığını söylemiş. Sonra Waaler birkaç soru daha sormuş ve Olsen’in hiçbir şahidi olmadığı ortaya çıkmış.</p>

  <p class="block2">Waaler’in anlattığına bakılırsa, Olsen'e kendisiyle birlikte emniyete gelip ifade vermesi gerektiğini söylemiş ve o anda Olsen yastığının altındaki silahı almış. Ateş etmiş ve kurşun Waaler’in omzunun üzerinden geçmiş. İşte, delik burada. Oradan da koridordaki tavana gitmiş. Waaler'e göre o da görev silahını çıkarmış ve Olsen daha fazla ateş edemeden, adamı indirmiş."</p>

  <p class="block2">"Hızlı tepki vermiş. Duyduğuma göre, iyi bir atış yapmış."</p>

  <p class="block2">"Alnından çakmış," dedi Harry.</p>

  <p class="block2">"Hiç şaşırmamak lazım. Geçen sonbahar, atış testinde en yüksek notu o almıştı."</p>

  <p class="block2">"Benim sonuçlarımı unutuyorsun," dedi Harry imalı bir şekilde.</p>

  <p class="block2">Moller, beyazlar içindeki müfettişe dönerek; "Nasıl gidiyor, Ronald?" diye sordu.</p>

  <p class="block2">"Basit bir iş, sanırım," dedi müfettiş ve ayağa kalkarak sırtını doğrulttu. "Olsen’i öldüren kurşunu burada, enernit panelinin arkasında bulduk. Kapıdan geçen kurşun da tavana doğru gitmiş. Bakalım onu bulabilecek miyiz? Yarın balistikten çocuklar gelip, ilgilenecekler. Ama ateş açısı doğru."</p>

  <p class="block2">"Hmmm. Teşekkürler."</p>

  <p class="block2">"Önemli değil. Eşin nasıl bu arada?"</p>

  <p class="block2">Moller, eşinin nasıl olduğunu anlattı ama müfettişin eşi hakkında hiçbir şey sormadı. Harry, adamın evli olmadığını biliyordu. Geçen yıl, adli tıptan dört kişi aynı ay içinde eşlerinden boşandılar. Kantinde bu olayla ilgili şakalar yapılmış ve boşanma nedeninin ceset kokusu olduğu konuşuluyordu.</p>

  <p class="block2">Weber’in dışarı çıktığını gördüler. Elinde bir fincan kahve ile tek başına dikiliyordu. Merdivendeki adamı izlemeye koyulmuştu.</p>

  <p class="block2">"Nasıl gitti, Weber?" diye sordu Moller.</p>

  <p class="block2">Weber, karşısındaki adamları baştan aşağı süzdü. Sanki cevap vermesine gerek olup, olmadığını değerlendiriyordu.</p>

  <p class="block2">"Kadın, sorun çıkarmıyor," dedi. Tekrar merdivendeki adama baktı. "Tabii neler olduğunu anlamadığını söyledi. Oğlu, kan görmeye dayanamazmış falan filan. Ama kadının aklı yerinde ve ne gördüyse anlatabilecek durumda."</p>

  <p class="block2">"Hmmm." Moller, Harry'nin dirseğini kavradı. "Hadi biraz yürüyelim."</p>

  <p class="block2">Yolda yürümeye başladılar. Etrafta bahçeli, küçük evler vardı. Yolun sonunda da apartmanlar başlıyordu. Işıkları yanıp sönen polis arabalarına doğru, pedal çeviren çocukların yanakları kıpkırmızı olmuştu. Hepsi de sırayla, güç bela sürdükleri bisikletlerle bu iki adamın yanından geçti. Moller, kimsenin kendilerini duyamayacağı bir yere gelene kadar bekledi.</p>

  <p class="block2">"Ellen'ın katilini yakaladığımıza mutlu değil gibisin," dedi.</p>

  <p class="block2">"Mutlu ile ne kastettiğine bağlı. Öncelikle, katilin Sverre Olsen olduğunu henüz bilmiyoruz. DNA testleri..."</p>

  <p class="block2">"DNA testleri, katilin o olduğunu kanıtlayacak. Sorun nedir,</p>

  <p class="block2">Harry?"</p>

  <p class="block2">"Hiçbir şey patron."</p>

  <p class="block2">Moller durdu. "Gerçekten mi?"</p>

  <p class="block2">Moller, başıyla evi işaret etti.</p>

  <p class="block2">"Olsen'in tek bir kurşunla kolayca öldürülmüş olması mı canını sıkıyor?"</p>

  <p class="block2">"Diyorum ya, yok bir şey!" Harry birden sinirlenmişti.</p>

  <p class="block2">Moller, "Dökül bakalım!" diye ısrar etti.</p>

  <p class="block2">"Sadece bunun çok komik olduğunu düşünüyorum."</p>

  <p class="block2">Moller, kaşlarını çattı. "Komik olan nedir?"</p>

  <p class="block2">"Waaler gibi deneyimli bir polis... " Harry, kısık sesle konuşuyordu. Ama ağzından çıkan her kelimeyi vurguluyordu. "... şüpheli birini tutuklamak için tek başına gelip konuşmaya karar veriyor. Bu durum, yazılı veya sözlü bütün kuralları ihlal etmek demek."</p>

  <p class="block2">"Yani ne demek istiyorsun? Sence Tom Waaler, adamı kışkırttı mı? Sence Ellen'ın öcünü almak için Olsen’i silah kullanmaya mı teşvik etti? Öyle mi düşünüyorsun? Bu yüzden mi Waaler 'e göre, Waaler'e bakılırsa diyerek meslektaşına güvenmediğini gösteren ifadeler kullanıyorsun? Üstelik Olay Yeri İnceleme Ekibi'nin yansı bu konuşmayı dinlerken."</p>

  <p class="block2">Öfkeyle birbirlerine bakıyorlardı. Moller, Harry'yle hemen hemen aynı boydaydı.</p>

  <p class="block2">"Ben sadece bunun çok komik olduğunu söylüyorum," dedi Harry ve arkasını döndü. "Bu kadar."</p>

  <p class="block2">"Yeter artık, Harry! Neden Waaler’in peşinden buraya geldiğini bilmiyorum. Şüphelendiğin bir şey olmalı ama bildiğim tek bir şey var. O da artık bu konuda tek kelime daha duymak istemediğim. Bir şeyler ima eden tek bir kelime daha, anlıyor musun?"</p>

  <p class="block2">Harry, Olsen ailesinin sarı evine bakıyordu. Diğer evlerden daha küçük ve daha alçaktı. Diğer evler, Eternit kaplı bu evi olduğundan çirkin gösteriyordu. Sanki onu dışlamış gibiydiler. Esen rüzgarla birlikte yanık kokusu ve Bjerke'de olanları yorumlayan insanların sesleri geliyordu.</p>

  <p class="block2">Harry omuzlanın silkti.</p>

  <p class="block2">"Affedersin. Ben... Biliyorsun, işte."</p>

  <p class="block2">Moller, elini Harry'nin omzuna koydu.</p>

  <p class="block2">"Ellen mükemmeldi. Biliyorum, Harry."</p>

  <p class="block1">&nbsp;</p>

  <h2 id="sigil_toc_id_54">- 65 -</h2>

  <p class="block6">Schroder Kafe. 2 Mayıs 2000.</p>

  <p class="block2">Yaşlı adam, Afîerposten okuyordu. Büyük bir dikkatle devam eden at yarışlarını inceliyordu ki masasına gelen garson, dikkatini dağıttı.</p>

  <p class="block2">Garson; "Merhaba," dedi ve masaya büyük bir bardak bıraktı. Her zamanki gibi cevap vermedi, sadece garsona bakmakla yetindi. Kadının yaşını tahmin etmek zordu. Otuz beş ile kırk arasında olmalı diye düşündü. Görünüşe göre hayat yalnızca kafenin müşterilerine değil, garsona da zor günler yaşatmıştı. Yine de yüzünde nazik bir gülümseme vardı. Garson masadan ayrılınca birasından büyük bir yudum aldı ve kafeye şöyle bir göz gezdirdi.</p>

  <p class="block2">Saatine baktı. Sonra ayağa kalktı ve arka taraftaki ankesörlü telefona gitti. Üç tane bir kronluk bozuk parayı telefona attı ve numarayı tuşlamaya başladı. Üç çalıştan sonra, karşı taraf telefonu açtı.</p>

  <p class="block2">"Juul."</p>

  <p class="block2">"Signe?" "Evet."</p>

  <p class="block2">Kadının sesinden, korkmuş olduğu anlaşılıyordu. Çünkü arayanın kim olduğunu biliyordu. Bu altıncı telefon görüşmesiydi ve belki de arama rutinini çözmüş, yaşlı adamın bugün kendisini arayacağını hesaplamıştı.</p>

  <p class="block2">"Benim, Daniel."</p>

  <p class="block2">"Kimsiniz? Ne istiyorsunuz?" Kadın nefes nefese konuşuyordu. "Söyledim ya; benim, Daniel. Sadece yıllar önce söylediğin bir şeyi tekrarlamanı istiyorum. Hatırlıyor musun?" "Lütfen buna bir son verin. Daniel öldü." "Ölüm bizi ayırana kadar, Signe. Ölüm bizi ayırana kadar." "Polisleri arayacağım."</p>

  <p class="block2">Yaşlı adam ahizeyi yerine bıraktı. Sonra şapkası ve mantosunu alıp, dışarı çıktı. Güneş ışığına teslim olmuştu. Sankthanshaugen Parkı'nda, baharın ilk tomurcuklarını gördü. Vakit azalmıştı.</p>

  <p class="block1">&nbsp;</p>

  <h2 id="sigil_toc_id_55">- 66 -</h2>

  <p class="block6">Akşam Yemeği. 5 Mayıs 2000.</p>

  <p class="block2">Rakel’in kahkahası, restorandaki bitmek bilmeyen uğultuya karıştı.</p>

  <p class="block2">"... ve telesekreterimde mesaj olduğunu görünce neredeyse korkudan ölecektim," dedi Harry. "O yanıp sönen ışığı bilirsin. Ardından da senin otoriter sesini duyunca, epey sarsıldım."</p>

  <p class="block2">Sesini alçaltarak, telesekreterdeki ifadeleri taklit etmeye başladı.</p>

  <p class="block2">"Benim, Rakel. Cuma, sekizde akşam yemeği. Unutma, güzel bir takım elbise ve cüzdanla gel. Helge korkudan aklını yitirdi. Zavallı kuşa sakinleşsin diye iki mısır koçanı vermek zorunda kaldım."</p>

  <p class="block2">Rakel, kahkahalar arasında "Ben öyle bir şey söylemedim!" diyerek itiraz ediyordu. "Aşağı yukarı böyleydi."</p>

  <p class="block2">"Hayır, değildi! Ayrıca hepsi senin suçun. Sen kendi telesekreter notunu dinlemedin herhalde."</p>

  <p class="block2">O da telesekreterdeki sesi taklit etmeye çalıştı: "Benim, Hole. Konuşun. Bu çok... çok..." "Harry tarzı mı?" "Aynen öyle."</p>

  <p class="block2">Harika bir akşam yemeği ve harika bir gece olmuştu ama şimdi bu güzelliği bozmanın zamanı geldi, diye düşündü Harry.</p>

  <p class="block2">"Meirik, bana bir görev verdi. Gizli bir iş için İsveç'e gitmem gerekiyor," dedi. Elindeki su kadehiyle oyalanıyordu. "Altı aylık bir görev ve bu hafta sonundan sonra ayrılıyorum." "Oh."</p>

  <p class="block2">Harry, kadının yüzünde hiçbir ifade belirmediği için şaşırmıştı.</p>

  <p class="block2">"Bugün kız kardeşimi ve babamı arayıp durumdan haberdar ettim. İlginçtir ama babam benimle konuştu. İyi şanslar diledi."</p>

  <p class="block2">"Ne güzel." Rakel kısacık bir gülümsemenin ardından, tatlı menüsüyle ilgilenmeye başladı.</p>

  <p class="block2">"Oleg seni özleyecek," dedi kısık sesle.</p>

  <p class="block2">Harry kadına baktı ama gözlerini göremedi.</p>

  <p class="block2">"Ya sen?"</p>

  <p class="block2">Kadının yüzünde buruk bir gülümseme belirdi. "Tatlılardan Banana Splita la Szechuan varmış." "İki tane sipariş edelim."</p>

  <p class="block2">Rakel tatlı menüsünün ikinci sayfasına geçince, "Ben de seni özleyeceğim," dedi. "Ne kadar?" Kadın omuzlarını silkti.</p>

  <p class="block2">Harry, soruyu tekrarladı. Kadının nefes alıp verişini izledi. Konuşamadı ama derin bir nefes aldı. Sonra yeniden söze girmek için kendini hazırladı ve nihayet konuşmaya başladı.</p>

  <p class="block2">"Üzgünüm Harry ama şu anda hayatımda tek bir erkeğe yer var. Altı yaşında, küçücük bir erkeğe."</p>

  <p class="block2">Harry, başından aşağı buz gibi bir kova su döküldüğünü hissetti.</p>

  <p class="block2">"Hadi ama," dedi. "Bu kadar yanılmış olamam."</p>

  <p class="block2">Rakel, sorgulayıcı bir ifadeyle kaşlarını kaldırdı ve Harry'nin yüzüne baktı.</p>

  <p class="block2">"Sen ve ben," dedi Harry, biraz öne eğilerek. "Burada, bu akşam, flört ediyoruz. Eğleniyoruz. Ama bundan çok daha fazlasını istiyoruz. Sen bundan çok daha fazlasını istiyorsun."</p>

  <p class="block2">"Belki."</p>

  <p class="block2">"Belki değil. Kesinlikle. Sen bir ilişki istiyorsun." "Öyle olsa bile ne olacak?"</p>

  <p class="block2">"Ne mi olacak? Bunu söyleyecek olan sensin, Rakel. Birkaç gün içinde güney İsveç'te bir çöp yığınının içinde olacağım. Ben şımarık bir adam değilim. Sadece burada, sonbaharda geri dönmemi gerektirecek bir nedenim olup olmayacağını bilmek istiyorum."</p>

  <p class="block2">Göz göze geldiler. Uzun süre öylece bakıştılar. Rakel sonunda menüyü bıraktı.</p>

  <p class="block2">"Affedersin. Böyle davranmak istemezdim. Sana tuhaf gelebilir ama... belli ki alternatif düşüncem pek işe yaramayacak."</p>

  <p class="block2">"Ne alternatifi?"</p>

  <p class="block2">"İçimden geçenleri hayata geçirme isteği. Seni eve götürüp, üzerindeki kıyafetleri çıkartıp, bütün gece sevişme isteği."</p>

  <p class="block2">Son cümleyi adeta fısıldayarak söylemişti. Sanki bu dünyada söylemek istediği son sözler bunlardı. Sanki bu sözleri söylemenin tek bir yolu vardı ve Rakel bu yolu keşfetmişti. Cesur ve sade.</p>

  <p class="block2">"Peki ya ertesi gece?" dedi Harry. "Birlikte geçireceğimiz sayısız geceler. Yarın gece ve ondan sonraki gece ve gelecek hafta ve...?"</p>

  <p class="block2">"Kes şunu!" Rakel, öfkeli bir tavırla sesini yükseltmişti. "Anlaman gerek, Harry. Bu iş yürümez."</p>

  <p class="block2">"Haklısın." Harry, bir sigara çıkarttı ve yaktı. Rakel, parmaklarıyla Harry'nin çenesini ve dudaklarını okşadı. Bu dokunuşlar Harry'nin sinirlerinde elektrik şoku etkisi yarattı ve ardından dayanılmaz bir acı hissetti.</p>

  <p class="block2">"Sorun sen değilsin, Harry. Bir süre, bunu yeniden yapabilirim diye düşündüm. Kendi içimde pek çok çatışma yaşadım. İki yetişkin. Başka kimsenin karışmadığı bir ilişki. Bağlılık kaygısı olmadan, sade bir ilişki. Oleg’in babasından bu yana... ilk defa bana bir şeyler hissettiren bir adam. Bu yüzden, bir gecelik bir ilişki olamaz. Ve bu... bu ikimiz için de iyi olmaz."</p>

  <p class="block2">Kadın sustu.</p>

  <p class="block2">"Bunun nedeni, Oleg’in babasının alkolik olması mı?" "Neden sordun?"</p>

  <p class="block2">"Bilmiyorum. Belki o zaman, neden benimle birlikte olmak istemediğini anlayabilirim. Başka bir alkolikle birlikte olmuş olman, benim de iyi bir aday olmadığımı gösterir ama... "</p>

  <p class="block2">Rakel, Harry'nin elini tuttu.</p>

  <p class="block2">"Sen iyi bir adaysın, Harry. Sorun bu değil."</p>

  <p class="block2">"Ne öyleyse?"</p>

  <p class="block2">"Bu son. Her şeyi olduğu gibi kabul edelim. Bir daha görüşmeyeceğiz."</p>

  <p class="block2">Göz göze bir süre durdular. Harry şimdi görebiliyordu. Rakel'in gözlerindeki yaşlar, kahkaha yaşları değildi.</p>

  <p class="block2">"Peki ya sonra?" dedi Harry. Gülümsemeye çalışıyordu. "Bu da mı POT'daki diğer meseleler gibi, 'bilmesi gereken' prensibine dahil?"</p>

  <p class="block2">Rakel, başıyla onayladı.</p>

  <p class="block2">Garson masaya geldi ama zamanlamasının yanlış olduğunu sezerek uzaklaştı.</p>

  <p class="block2">Rakel bir şey söylemek için dudaklarını araladı. Harry, kadının gözyaşlarına teslim olmak üzere olduğunu görebiliyordu. Kadın dudaklarını ısırdı. Sonra peçetesini masaya bıraktı, sandalyesini geri itti ve tek kelime söylemeden masadan ayrıldı. Harry kıpırdamadan, öylece oturdu ve peçeteye baktı. Belli ki Rakel uzun süre elindeki peçeteyi sıkmıştı. Çünkü peçete, buruşuk bir top halini almıştı. Harry gözlerini peçeteden ayırmadı ve bir tomurcuktan, beyaz bir güle dönercesine kırışıklıkların açılışını izledi.</p>

  <p class="block1">&nbsp;</p>

  <h2 id="sigil_toc_id_56">- 67 -</h2>

  <p class="block6">Halvorsen'in Dairesi. 6 Mayıs 2000.</p>

  <p class="block2">Halvorsen, telefonun sesine uyandı ve başucundaki dijital saat sabah 1.30 'u gösteriyordu.</p>

  <p class="block2">"Benim, Hole. Uyuyor muydun?"</p>

  <p class="block2">Halvorsen; "Hayır," dedi ama neden yalan söyleme ihtiyacı duyduğunu bilmiyordu.</p>

  <p class="block2">"Sverre Olsen'le ilgili aklıma takılan birkaç şey oldu." *</p>

  <p class="block2">Nefes alıp verişi ve arkadan gelen trafik sesleri, Harry'nin dışarıda yürüdüğünü gösteriyordu.</p>

  <p class="block2">"Ne öğrenmek istediğini biliyorum," dedi Halvorsen. "Sverre Olsen, Henrik Ibens Gate'deki Top Secret mağazasından bir çift asker botu almış. Mağazadakiler fotoğrafı görür görmez, onu tanıdılar ve hatta satın aldığı tarihi bile söylediler. Kriminaller de yılbaşından önce Hallgrim Dale davası ile ilgili olarak oraya gitmiş ve görgü tanığı olup olmadığını araştırmış. Bütün bu bilgileri, bu sabah faksla göndermiştim."</p>

  <p class="block2">"Biliyorum. Şimdi elime geçti."</p>

  <p class="block2">"Şimdi mi? Bu akşam yemeğe çıkacağını sanıyordum." "Yemek erken bitti, diyelim."</p>

  <p class="block2">"Sen de işe mi gittin?" Halvorsen, duyduklarına inanamıyordu.</p>

  <p class="block2">"Evet, sanının aynen böyle oldu. Faksını aldıktan sonra düşünmeye başladım. Yarın benim için birkaç şey daha araştırır mısın diye soracaktım."</p>

  <p class="block2">Halvorsen homurdandı. Öncelikle Moller durumu açık açık dile getirmişti: Harry'nin, Ellen Gjelten davası ile hiçbir ilişkisi yoktu. İkinci problem de ertesi günün cumartesi olmasıydı.</p>

  <p class="block2">"Halvorsen, orada mısın?"</p>

  <p class="block2">"Evet."</p>

  <p class="block2">"Moller'in ne söylediğini tahmin edebiliyorum. Sakın onu dikkate alma. Şimdi, dedektiflikle ilgili son derece önemli tecrübeler kazanma şansını yakaladın." "Sorun şu ki Harry..." "Sessiz ol ve dinle, Halvorsen." Halvorsen kendi kendine lanet okudu ve dinledi.</p>

  <p class="block1">&nbsp;</p>

  <h2 id="sigil_toc_id_57">- 68 -</h2>

  <p class="block6">Vibes Gate. 8 Mayıs 2000.</p>

  <p class="block2">Harry, fazlasıyla dolu olan askılığa montunu asmaya çalışırken; mutfaktan gelen taze kahve kokusu koridoru kaplamıştı.</p>

  <p class="block2">"Bu kadar kısa süre içinde, beni görmeyi kabul ettiğiniz için teşekkür ederim, Bay Fauke."</p>

  <p class="block2">"Rica ederim," dedi Fauke. Sesi mutfaktan geliyordu. "Benim gibi yaşlı bir adam, yardım etmekten dolayı fazlasıyla mutluluk duyar. Tabii yardım edebilirsem."</p>

  <p class="block2">İki büyük fincana kahve doldurdu ve mutfak masasının üzerine bıraktı. Harry, parmaklarıyla koyu meşe masanın üzerindeki dokuyu hissetmeye çalışıyordu.</p>

  <p class="block2">"Provence'den aldık," dedi Fauke. "Eşim, Fransız mobilyalarını çok severdi."</p>

  <p class="block2">"Harika bir masa. Eşiniz çok zevkliymiş."</p>

  <p class="block2">Fauke gülümsedi.</p>

  <p class="block2">"Evli misin? Hayır mı? Hiç evlenmedin mi? Bu kadar beklememen gerekirdi. Tek başına yaşadığın yıllar uzadıkça, evlilik karan almak zorlaşır."</p>

  <p class="block2">Harry güldü.</p>

  <p class="block2">"Söylediklerimde haklıyım. Evlendiğimde otuzumu geçmiştim. O zaman için oldukça geç bir yaştı. Mayıs 1955."</p>

  <p class="block2">Harry, mutfak masasının arkasındaki duvarda asılı bir fotoğrafı işaret etti.</p>

  <p class="block2">"Bu fotoğraftaki eşiniz mi? Ben Rakel olduğunu düşünmüştüm."</p>

  <p class="block2">"Oh, evet. Tabii ya." Fauke, Harry'nin söyledikleri karşısında önce şaşırdı ama sonra durumu anladı. "Rakel'le POT'dan tanıştığınızı unuttum."</p>

  <p class="block2">Oturma odasına geçtiler. Harry'nin son ziyaretinden bu yana odadaki kağıt miktarı epey artmıştı. Masanın yanındaki sandalye hariç, diğer her şeyin üzeri doluydu. Fauke, sehpanın etrafında oturacak bir yer bulmak için birkaç parçayı kaldırmaya uğraşıyordu.</p>

  <p class="block2">Fauke; "Sana verdiğim isimlerle ilgili bir şey bulabildin mi?" diye sordu.</p>

  <p class="block2">Harry, elde ettiği bilgileri kısaca özetledi.</p>

  <p class="block2">"Fakat birkaç yeni gelişme oldu," dedi. "Bir bayan polis memuru öldürüldü."</p>

  <p class="block2">"Gazetelerden okudum."</p>

  <p class="block2">"Bu dava çözüldü. DNA testinin sonuçlarını bekliyoruz. Tesadüflere inanır mısınız, Bay Fauke?" "Pek sayılmaz."</p>

  <p class="block2">"Ben de öyle. Birbiriyle alakası olmayan davalarda, hep aynı kişilerle karşılaştığımda bu soruyu kendime de sorarım. Ellen Gjelten öldürüldüğü gece, o acı olay yaşanmadan önce telesekreterime bir mesaj bırakmış. 'Onu yakaladık,' demiş. Johannesburg'dan Mârklin tüfeğini sipariş eden kişiyi bulmam konusunda bana yardımcı oluyordu. Tabii ki bu kişi ile katil arasında bir bağ olduğunu söylemiyorum ama ikisini birlikte düşünmeden edemiyorum. Özellikle de Ellen'ın benimle acilen görüşmek istediğini göz önünde bulundurunca, bu fikre kapılıyorum. Bu davayla haftalardır uğraşıyorduk ama o gece beni defalarca aramış. Sesi oldukça endişeliydi. Buradan, tehdit altında olduğunu anlıyorum." Harry işaret parmağını sehpaya bastırdı.</p>

  <p class="block2">"Listenizdeki isimlerden biri olan Hallgrim Dale, geçen sonbaharda öldürüldü. Cesedinin bulunduğu sokakta pek çok şeyin yanı sıra kusmuk kalıntıları bulundu. Kan grubu, kurbanın kanıyla örtüşmediği için kime ait olduğu hemen bulunamadı. Olay yerinde kusan, soğukkanlı bir katil imajı da hiç inandırıcı gelmedi. Kriminaller yine de bu ihtimali değerlendirmeye aldı ve DNA testi için bir örneği laboratuvara gönderdi. Bugün bir meslektaşım, kusmuktan alınan DNA ile bayan polisi öldüren adamın kasketinden alınan DNA örneklerini karşılaştırdı. Sonuç, ikisinin de aynı kişiye ait olduğunu gösteriyordu."</p>

  <p class="block2">Harry, durdu ve karşısındaki adama baktı.</p>

  <p class="block2">"Anlıyorum," dedi Fauke. "Suçlunun tek bir kişi olduğunu düşünüyorsun."</p>

  <p class="block2">"Hayır, böyle düşünmüyorum. Bence iki cinayet arasında bir bağ var ve her iki olayda da Sverre Olsen’in orada bulunması bir tesadüf değil."</p>

  <p class="block2">"Neden ikisini de Sverre Olsen’in öldürdüğüne inanmıyorsun?"</p>

  <p class="block2">"Tabii ki ikisini de o öldürmüş olabilir ama Sverre Olsen’in başvurduğu kaba kuvvet ile Hallgrim Dale’in öldürülüş şekli arasında büyük bir fark var. Bir beysbol sopasının verebileceği fiziksel hasarı gördünüz mü? O yumuşak ahşap, kemikleri parçalara ayırır ve ciğer, böbrek gibi iç organların patlamasına yol açar. Kurbanın cildinde çok fazla hasar olmaz ama iç kanamadan ölür. Hallgrim Dale’in ise şahdamarı kesilmişti. Böyle bir ölüm şeklinin ardından, her yere kan yayılır. Anlatabiliyor muyum?"</p>

  <p class="block2">"Evet ama nereye varmaya çalıştığını anlamıyorum."</p>

  <p class="block2">"Sverre Olsen’in annesi, sorgulamaya gelen polislere oğlunun kan görmeye dayanamadığını söylemiş."</p>

  <p class="block2">Fauke, kahvesini içmek üzereydi ama durdu. Fincan tutan eli, havada kaldı. Sonra fincanı yeniden masaya bıraktı.</p>

  <p class="block2">"Evet ama..."</p>

  <p class="block2">"Ne düşündüğünüzü biliyorum. Yine de cinayeti o işlemiş olabilir. Kanı görünce de dayanamayıp, küsmüştür. Ama konu şu ki Hallgrim Dale’in katili ilk kez bıçak kullanan biri değildi. Patoloji raporuna göre, adeta cerrahi bir iş çıkarmıştı. Bunu sadece ne yaptığını gayet iyi bilen biri başarabilir."</p>

  <p class="block2">Fauke, sessizce başını salladı.</p>

  <p class="block2">"Ne demek istediğini anlıyorum," dedi.</p>

  <p class="block2">"Düşünceli görünüyorsunuz."</p>

  <p class="block2">"Sanırım neden buraya geldiğini anladım. Sennheim'daki askerlerden birinin, böyle bir yeteneği olup olmadığını merak ediyorsun."</p>

  <p class="block2">"Evet. Aranızda böyle biri var mıydı?"</p>

  <p class="block2">"Evet, vardı." Fauke iki eliyle, kahve fincanını tuttu. Bakışları uzaklara dalıp gitmişti. "Listede bulamadığın isim. Gudbrand Johansen. Ona kızılgerdan dediğimizi anlatmıştım, değil mi?"</p>

  <p class="block2">"Evet ama önce biraz daha kahve alalım."</p>

  <p class="block1">&nbsp;</p>

  <p class="block5">-69 -</p>

  <p class="block6">Irisveien. 8 Mayıs 2000.</p>

  <p class="block2">"Kim o?" İçeriden seslenen kişinin sesi kısık ve ürkekti. Harry, buzlu camın ardında duran kadının siluetini görebiliyordu.</p>

  <p class="block2">"Harry Hole. Telefonda konuşmuştuk."</p>

  <p class="block2">Kapı, hafif bir gıcırtıyla açıldı.</p>

  <p class="block2">"Affedersiniz, ben... "</p>

  <p class="block2">"Önemli değil."</p>

  <p class="block2">Signe Juul kapıyı açtı ve Harry içeri girdi.</p>

  <p class="block2">"Even dışarıda," dedi Signe. Yüzünde af dileyen bir gülümseme vardı.</p>

  <p class="block2">"Evet, telefonda da söylemiştiniz. Ben aslında sizinle görüşmek istiyordum."</p>

  <p class="block2">"Benimle mi?"</p>

  <p class="block2">"Sizin için de uygunsa tabii, Bayan Juul."</p>

  <p class="block2">Yaşlı kadın Harry'yi içeri davet etti. Saçları gür ve metal grisiydi. Arkadan topuz yapılmış ve eski moda bir toka ile tutturulmuştu. Yuvarlak hatlı, hafif tombul vücudu; kadının oldukça anlayışlı biri ve aynı zamanda iyi bir aşçı olduğu izlenimini uyandırıyordu.</p>

  <p class="block2">Oturma odasına girdiklerinde, Burre başını kaldırıp gelenlere baktı.</p>

  <p class="block2">"Eşiniz tek başına yürüyüşe çıktı sanırım."</p>

  <p class="block2">"Evet. Burre'yi kafeye götüremiyor. Lütfen oturun."</p>

  <p class="block2">"Kafe mi?"</p>

  <p class="block2">"Bu aralar, yeni alışkanlığı," dedi gülümseyerek. "Gazete okumak için gidiyor. Evde olmadığı zamanlarda daha iyi düşünebiliyormuş."</p>

  <p class="block2">"Haklı sayılır."</p>

  <p class="block2">"Kesinlikle. Ayrıca kafede oturup hayal kurmak da güzel, sanırım."</p>

  <p class="block2">"Nasıl hayaller sizce?"</p>

  <p class="block2">"Bilmem. Yeniden genç olduğunuzu ve Paris ya da Viyana'da bir kafede oturduğunuzu hayal edebilirsiniz." Yine o kısa ama af dileyen gülümseme. "Bu kadar yeter. Kahve alır mısınız?"</p>

  <p class="block2">"Evet, lütfen."</p>

  <p class="block2">Signe Juul, mutfağa gittiğinde; Harry duvardaki resimleri incelemeye başladı. Şöminenin üzerinde siyah pelerin giyen genç bir adamın portresi asılıydı. Harry daha önce geldiğinde bu portreyi fark etmemişti. Pelerinli adam, uzakta bir yeri inceliyormuş gibi dramatik bir poz vermişti. Harry, resme yaklaştı. Çerçeveye iliştirilen bakır plakada şu sözler yazıyordu: Overlege Kornelius Juul, 1885-1969. Danışman hekim.</p>

  <p class="block2">"O, Even'ın büyükbabası," dedi Signe Juul. Elinde bir tepsi kahve düzeneği vardı.</p>

  <p class="block2">"Evet. Burada pek çok portre var."</p>

  <p class="block2">"Evet," dedi Signe Juul. Tepsiyi sehpaya bıraktı. "Onun yanındaki portre, Even'ın anne tarafından büyükbabası Dr. Werner Schumann’a ait. Kendisi 1885'de yapılan Ullevâl Hastanesi'nin kurucularındandı."</p>

  <p class="block2">"Peki ya bu?"</p>

  <p class="block2">"Jonas Schumann. Rikshospital'da danışman hekimdi." "Sizin akrabalarınız?"</p>

  <p class="block2">Kadın şaşkınlıkla Harry'ye baktı. "Ne demek istiyorsunuz?" "Sizin akrabalarınız nerede?"</p>

  <p class="block2">"Onlar... başka bir yerde. Kahvenize krema ister misiniz?" "Hayır, teşekkürler."</p>

  <p class="block2">Harry oturdu. "Sizinle savaş hakkında konuşmak istiyorum," dedi. "Ah, hayır," dedi Signe.</p>

  <p class="block2">"Anlıyorum ama çok önemli. Bir soru sorabilir miyim?" "Sorun," dedi Signe ve kendine bir fincan kahve aldı. "Savaş sırasında hemşireydiniz..." "Doğu Cephesi'nde, evet. Bir vatan hainiydim." Harry kadına baktı. Kadın gayet sakindi.</p>

  <p class="block2">"Benim gibi 400 hemşire vardı. Savaştan sonra hepimiz hapis cezası aldık. Uluslararası Kızıl Haç Örgütü'nün, Norveç Hükümetini bu cezaları kaldırmasını söylemesine rağmen. Norveç Kızıl Haçı bu durumdan dolayı 1990 yılına kadar tek bir kez bile özür dilemedi. Even'ın babası, şu fotoğrafta gördüğünüz adam, bağlantılarını kullanarak benim cezamı hafifletti... Gerekçe olarak da 1945 yılı baharında Direnişçilerden iki kişiyi tedavi etmemi gösterdi. Hiçbir zaman Nasjonal Samling üyesi olmamıştım. Bu da hafifletici bir neden sayıldı. Başka bir sorunuz var mı?"</p>

  <p class="block2">Harry, kahve fincanına baktı. Oslo'nun daha seçkin semtlerinde, hayatın ne kadar sessiz olduğunu düşünüyordu.</p>

  <p class="block2">"Ben sizin geçmişinizi araştırmıyorum, Bayan Juul. Cephe den Gudbrand Johansen adli bir Norveç askerini hatırlıyor musunuz?"</p>

  <p class="block2">Signe Juul irkildi. Harry, hassas bir noktaya değindiğini anladı.</p>

  <p class="block2">"Tam olarak bilmek istediğiniz nedir?" diye sordu. Gerilmişti.</p>

  <p class="block2">"Eşiniz anlatmadı mı?"</p>

  <p class="block2">"Even bana hiçbir şey anlatmaz."</p>

  <p class="block2">"Pekala. Ben Cepheye gitmeden önce Sennheim’a giden Norveçli askerleri tespit etmeye çalışıyorum."</p>

  <p class="block2">"Sennheim," dedi Signe Juul kendi kendine. "Daniel de oradaydı."</p>

  <p class="block2">"Evet, Daniel Gudeson'la nişanlı olduğunuzu biliyorum. Sindre Fauke söyledi."</p>

  <p class="block2">"O da kim?"</p>

  <p class="block2">"Doğu Cephesi'nden, eski bir asker ve sonra da Direnişe katılmış ki kocanızla da oradan tanışıyor. Gubrand Johansen hakkında sizinle görüşmemi önerdi. Fauke, Cepheden firar etmiş. O yüzden Gudbrand'a ne olduğunu bilmiyor. Başka bir silah arkadaşları Edvard Mosken, siperde yaşanan bombalı saldırıyı anlattı. Mosken, patlamadan sonra olan olay lan tam olarak takip edememiş. Eğer Johansen, patlamada hayatta kalmayı başardıysa, hastaneye getirilmiştir diye düşündüm."</p>

  <p class="block2">Signe Juul, dudaklarıyla öpücük benzeri bir ses çıkardı ve Bune hemen kadının yanına geldi. Yaşlı kadın, yavaş yavaş köpeği sevmeye başladı.</p>

  <p class="block2">"Evet, Gudbrand Johansen’i hatırlıyorum. Daniel arada bir onun hakkında yazardı. Hem Sennheim'dan gönderdiği mektuplarda, hem de hastanede çalışırken elime ulaşan notlarda bu isme rastladım. İkisi birbirinden çok farklıydı. Daniel, Gudbrand Johansen'den kardeşiymiş gibi söz ederdi," dedi ve gülümsedi. "Daniel’in etrafındakilerin çoğu, onun kardeşi gibiydi zaten."</p>

  <p class="block2">"Gudbrand'a ne olduğunu biliyor musunuz?"</p>

  <p class="block2">"Dediğiniz gibi, hastaneye getirildi. O zaman bizim bulunduğumuz cepheler bir bir Rusların eline geçiyordu ve büyük geri çekilme başlamıştı. Cepheye hiç ilaç gelmiyordu. Çünkü yollar kapatılmıştı. Johansen, ağır yaralıydı. Dizinin tam üzerinden giren bir parça, kalçasına saplanmıştı. Kangren ayağına doğru yayılıyordu ve bu yüzden bacağını kesmek zorunda kalabilirdik. İlaç beklemek yerine ki gelmeyeceğini biliyorduk; onu Batıya gönderdik. Son gördüğümde, sakalları uzamıştı. Battaniyeye sarılmış halde, bir kamyonun arkasında hastanemizden ayrılıyordu. Karlar eriyince oluşan çamur, tekerlerin yansına kadar çıkıyordu. Bu yüzden ilk virajı dönüp, görüş açımızdan çıkmaları bir saat sürdü."</p>

  <p class="block2">Köpek başını, kadının kucağına yasladı ve üzgün gözlerle kadını izlemeye devam etti.</p>

  <p class="block2">"Onu en son orada mı gördünüz? Ya da sonrasında ondan hiç haber aldınız mı?"</p>

  <p class="block2">Kadın, ince porselen fincanı dudaklarına götürdü. Küçük bir yudum alıp, yerine bıraktı. Elleri titremiyordu ama yine de tedirgindi.</p>

  <p class="block2">"Birkaç ay sonra, ondan bir kart aldım. Daniel’in bazı kişisel eşyalarının kendisinde olduğunu yazıyordu. Bir Rus kepi. Anladığım kadarıyla, bir zafer anısıydı. Yazdıkları biraz karışıktı ama sanırım günümüzde de savaştan ya da çatışmadan çıkan herkes benzer karmaşaları yaşıyordur."</p>

  <p class="block2">"Kart, hâlâ sizde...?"</p>

  <p class="block2">Kadın başını iki yana salladı. "Nereden gönderildiğini hatırlıyor musunuz?" "Hayır ama ismi görünce yeşillik, kırsal bir yerde olduğunu ve sağlığının düzelmiş olduğunu hayal etmiştim." Harry ayağa kalktı. "Fauke beni nereden tanıyormuş?"</p>

  <p class="block2">"Şey... " Harry nasıl söyleyeceğini bilemiyordu ama kadın söze girdi.</p>

  <p class="block2">"Cephedeki bütün askerler benim adımı duymuştur," dedi ve gülümsedi. "Kısacık bir ceza için ruhunu Şeytana satan kadın. Böyle düşünüyorlar, değil mi?"</p>

  <p class="block2">"Bilmiyorum," dedi Harry. Gitmesi gerektiğini biliyordu. Oslo'nun anayollarından birine iki blok uzaklıktaydılar ama etraf o kadar sessizdi ki sanki bir dağın eteklerinde, göl kenarındaydılar.</p>

  <p class="block2">"Onu bir daha görmedim," dedi Signe. "Daniel. Öldüğünü söylediler ve onu bir daha görmedim."</p>

  <p class="block2">Uzaklara dalıp gitti.</p>

  <p class="block2">"Daniel’in ismini, ölenlerin arasında gördükten üç gün sonra bana gönderdiği yılbaşı kartını aldım. Yaşananların doğru olduğuna inanamadım. Cesedini görene dek, öldüğünü kabullenmeyeceğimi söyledim. Onlar da beni Kuzeydeki toplu mezarlığa götürdüler. Mezara girdim ve cesetlere tek tek baktım. Kimiler yanmış, kimileri morarmış, kimilerinin gözleri çıkmış. Ama hiçbiri Daniel değildi. Onu tanımamın imkansız olduğunu söylediler ama yanılıyorlardı. Belki de üzeri örtülen mezarlardan birine konmuş olabileceğini söylediler. Bilmiyorum. Tek bildiğim, onu bir daha görmediğim."</p>

  <p class="block2">Kadın içine kapanmıştı ki Harry boğazını temizledi.</p>

  <p class="block2">"Kahve için teşekkür ederim, Bayan Juul."</p>

  <p class="block2">Kadın, koridora kadar eşlik etti. Harry, mantosunun düğmelerini iliklerken kadının fotoğraflardaki yüz ifadesini incelemeye çalıştı.</p>

  <p class="block2">Signe Juul; "Bunları Even'a anlatmak zorunda mıyız?" diye sordu. Bir yandan da kapıyı açıyordu.</p>

  <p class="block2">Harry kadına baktı. Şaşırmıştı.</p>

  <p class="block2">"Yani bu konu hakkında konuştuğumuzu bilmek zorunda mı? Savaştan ve... Daniel'den demek istedim." "Siz istemiyorsanız, bahsetmeyiz."</p>

  <p class="block2">"Ama buraya geldiğinizi anlayacaktır. Gelip onu beklediğinizi ve sonra başka bir randevuya gitmek zorunda kaldığınızı söyleyebilir miyim?"</p>

  <p class="block2">Gözleri cevap beklercesine bakıyordu ama başka bir ifade daha vardı.</p>

  <p class="block2">Harry, Ringveien'e gelip arabanın penceresini açana dek bu ifadenin ne olduğunu çözememişti. Pencerenin dışından gelen o korkunç trafik gürültüsü, kafasının içindeki sessizliği dağıtınca, kadının gözlerindeki ifadeyi tanımlayabildi. Korku. Signe Juul, bir şeyden delicesine korkuyordu.</p>

  <p class="block1">&nbsp;</p>

  <h2 id="sigil_toc_id_58">- 70 -</h2>

  <p class="block6">Brandhaug'un Evi, Nordberg. 8 Mayıs 2000.</p>

  <p class="block2">Bernt Brandhaug, bıçağı ile kristal kadehine dokundu. Sandalyesini geri itti. Peçetesiyle ağzını sildikten sonra boğazını temizledi. Misafirlerine bir hoş geldiniz konuşması yapacaktı ve bu yüzden yüzünde bir gülümseme belirdi. Oslo Emniyet Teşkilatı'nın başındaki isim olan Anne Storksen ve kocası, Kurt Meirik ve karısı, bu akşam Brandhaug'ların evinde yemeğe davetliydi. "Sevgili arkadaşlarım ve meslektaşlarım."</p>

  <p class="block2">Bir yandan karısına baktı ve kadının diğerlerine af dileyen gözlerle ve buruk bir gülümsemeyle baktığını gördü. Sanki bunu dinlemek zorunda olduğunuz için üzgünüm ama onu susturmak benim kontrolümü aşan bir durum der gibiydi.</p>

  <p class="block2">Brandhaug, arkadaşlık ve meslektaşlık üzerine konuştu. Demokrasilerde zaman zaman yaşanan sıradanlaşma, sorumlulukların göz ardı edilmesi ve liderlerin yetersizliği gibi olumsuz koşullar altında birbirlerine sadık kalabilmenin ve omuz omuza verebilmenin önemini anlattı. Tabii ki ev hanımlarının ya da çiftçilerin seçimle göreve getirilmelerini ve üzerlerine düşen sorumlulukları dört dörtlük gerçekleştirmelerini beklemek yersiz olurdu.</p>

  <p class="block2">"Demokrasi, başlı başına bir ödüldür," dedi Brandhuag. Bu özlü sözleri kendisi oluşturuyordu. "Ama bu demokrasinin bir bedeli olmadığı anlamına gelmez. Sıradan bir metal işçisini, maliye bakanı yaparsanız... "</p>

  <p class="block2">Arada bir Emniyet Müdürü'ne bakıyordu. Kadın sözlerini dikkatle dinliyordu. Hatta Brandhaug'un bir zamanlar büyükelçi olarak gittiği eski Afrika kolonilerinde yaşanan demokratikleşme süreci ile birkaç nükteli söz bile etmişti. Brandhaug'un daha önce farklı forumlarda da yaptığı bu konuşma, bu akşam hiç zevk vermiyordu. Çünkü aklı başka bir yerdeydi. Haftalardır aklı başka bir yerdeydi: Rakel Fauke'u düşünüyordu.</p>

  <p class="block2">Kadın adeta bir takıntı halini almıştı. Birkaç kez onu unutmayı denedi ama ona sahip olma düşüncesi daha baskın geliyordu.</p>

  <p class="block2">Son zamanlarda yaptıklarını düşündü. Kurt Meirik olmasaydı, POT'da gerçekleştirdiği müdahalelerin hiçbiri başarılı olamazdı. Yapması gereken ilk iş, Harry Hole'u çerçeveden çıkarmaktı. Şehir dışına gitmeli; ne Rakel'le ne de buradan başka biriyle iletişim kurabilmeliydi.</p>

  <p class="block2">Brandhaug, Kurtlu aradı ve Dagbladet'teki bir tanıdığının sonbahardaki başkanlık gezisi sırasında yaşananlarla ilgili dedikodular konusunda kendisini uyardığını söyledi. Çok geç olmadan harekete geçmeli ve Harry'yi basının ulaşamayacağı bir yerde saklanmalıydılar. Kurt Meirik de böyle düşünmemiş miydi?</p>

  <p class="block2">Kurt hiçbir şey söylemeden, dinledi. Brandhaug'un ısrarcı tavırlarına karşı tek kelime etmemişti. Brandhaug, Kurt Meirik'in bu sözlerin hiçbirine inanmadığını biliyordu. Umurunda da değildi. Birkaç gün sonra Meirik aradı ve Harry Hole'un İsveç'te, Tanrı'nın unuttuğu bir yere gideceğini bildirdi. Brandhaug, bu işi halletmiş olmanın verdiği sevinçle ellerini ovuşturdu. Rakel için hazırladığı planları bozacak kimse kalmamıştı.</p>

  <p class="block2">"Demokrasimiz; güzel, gülümseyen ama biraz da saf bir kız gibidir. Toplum içindeki iyi güçler, sınıf ayrımı ya da güç oyunlarına başvurmadan bir araya gelirse; kızımız Demokrasinin kirletmemesini ve kötü güçlerin eline geçmemesini garantilemiş oluruz. Neredeyse unutulan bir erdem olan sadakat, bizim gibi insanlar için yalnızca arzulanan bir özellik değil; hayati değer taşıyan bir özelliktir. Evet, bizim görevimiz..."</p>

  <p class="block2">Oturma odasındaki geniş deri koltuklara geçmişlerdi. Brandhaug, Havana'daki Norveç Büyükelçiliği'nden gelen Küba purolarını ikram ediyordu.</p>

  <p class="block2">Anne Storksen’in kocasının kulağına doğru eğilip; "Kübalı kadınların baldırlarında sarıldı," dedi ve göz kırptı. Ama adam, anlamış gibi görünmüyordu. Adamın yüzünde soğuk bir ifade vardı. Adı neydi? İki isimliydi ama Tanrım! Yine mi unutmuştu? Tor Erik! Adamın adı, Tor Erik'di.</p>

  <p class="block2">"Biraz daha konyak alır mısın, Tor Erik?"</p>

  <p class="block2">Tor Erik gülümsedi ve başını iki yana salladı. Gülümseyince dudakları ince bir çizgi halini almıştı. Belki de dünya işlerinden elini eteğini çekmiş, haftada 50 kilometre koşan tiplerden biridir diye düşündü Brandhaug. Adamın her yanı inceydi. Vücudu, yüzü, saçları. Konuşma esnasında, karısıyla arasında tuhaf bakışmalar yaşanmıştı. Belli ki aralarında bir espriydi ve konuşmayla hiçbir ilgisi yoktu.</p>

  <p class="block2">"Mantıklı," dedi Brandhaug. "Pişman olmaktansa, tedbirli olmak ha?"</p>

  <p class="block2">Elsa, oturma odasının kapısında belirdi. "Telefon sana, Bernt." "Misafirlerimiz var, Elsa." "Dagbladet 'ten biri arıyor." "Ofisimden açarım."</p>

  <p class="block2">Haber masasından, adını bilmediği bir kadın arıyordu. Sesine bakılırsa, genç biriydi. Brandhaug, kadını hayal etmeye çalıştı. Bu akşam Thomas Heftyes geçidindeki Avusturya Büyükelçiliği önünde yaşanan gösteri hakkında arıyordu. Göstericiler hükümet kurmakla görevlendirilen Jörg Haider ve aşırı sağcı Özgürlük Partisi'ni protesto ediyordu. Kadın, ertesi gün çıkacak gazetede yer almak üzere, Brandhaug'un görüşlerini almak istiyordu.</p>

  <p class="block2">"Sizce Norveç’in Avusturya ile olan diplomatik bağlarını yeniden gözden geçirmek için uygun bir zaman mı, Bay Brandhaug?"</p>

  <p class="block2">Brandhaug gözlerini kapattı. Her zaman yaptıkları gibi, yem atıyorlardı ama bir şey yakalamaları imkansızdı. Brandhaug bu konuda fazlasıyla deneyimliydi. Alkolün etkisi altında olduğunu hissedebiliyordu. Hafif bir baş dönmesi yaşıyor ve istemeden de olsa gözlerini deviriyordu ama bu kadarı onun için sorun sayılmazdı.</p>

  <p class="block2">"Bu siyasi bir değerlendirmedir ve Dış İşleri Bakanlığı'nda çalışan sivilleri aşan bir mevzudur."</p>

  <p class="block2">Bir süre sessizlik oldu. Kadının ses tonunu beğenmişti. Sarışın olduğunu hissedebiliyordu.</p>

  <p class="block2">"Sizin dış ilişkiler alanındaki engin tecrübelerinize dayanarak, Norveç’in bundan sonra atacağı adımlar hakkında birkaç yorumda bulunmanızı isteyecektim.</p>

  <p class="block2">Nasıl cevap vermesi gerektiğini biliyordu. Çok kolay olacaktı.</p>

  <p class="block2">Ben bu tür konularda yorum yapmam.</p>

  <p class="block2">Ne bir eksik, ne de bir fazla. Bu dünyada sorulabilecek bütün soruları duyduğunuzu düşünmek için, bu meslekte uzun yıllar çalışmak zorunda değilsiniz. Genç gazeteciler bütün bir akşam düşündükten sonra akıllarına gelen soruyu, ilk kez kendilerinin sorduğuna inanırlar. Ve yanıt gelmeden önce beklenen o kısa sürede, karşı tarafı etkilediklerini düşünürler. Oysa aynı soru bugüne dek defalarca yanıtlanmıştır.</p>

  <p class="block2">Ben bu tür konularda yorum yapmam.</p>

  <p class="block2">Bu sözleri henüz dile getirmemiş olmasına şaşırmıştı ama kadının sesinde, onu çeken bir ton vardı. Sizin engin tecrübeleriniz demişti. Kıza, kendisini arama fikrinin kime ait olduğunu sormak istedi. Bizzat kendisi Bernt Brandhaug'u aramak istemiş olabilir miydi?</p>

  <p class="block2">"Dış İşleri Bakanlığındaki en yetkili memur olarak sizi temin ederim ki Avusturya ile diplomatik ilişkilerimiz her zamanki gibi ilerleyecektir. Tabii ki dünyanın diğer ülkelerinden Avusturya'ya gösterilen tepkilerin farkındayız. Fakat bir ülke ile diplomatik ilişkiler yürütmek demek, o ülkede yaşananları onayladığımız anlamına gelmez."</p>

  <p class="block2">"Hayır, tabii ki bu anlama gelmez. Pek çok askeri rejimle de diplomatik ilişkiler yürütüyoruz," dedi kadın. "Peki sizce neden bu hükümete karşı böyle bir tepki gelişti?"</p>

  <p class="block2">"Sanırım, Avusturya'nın yakın tarihi ile ilgili bir durum." Bu kadar ileri gitmemeliydi. Konuşmayı çoktan kesmeliydi. "Oradakilerin Nazizmle olan bağları ile ilgili. Sonuçta tarihçilerin büyük bir çoğunluğu 2. Dünya Savaşı sırasında Avusturya'nın Hitler Almanyası'nın müttefiki olduğu konusunda hemfikir."</p>

  <p class="block2">"Avusturya, tıpkı Norveç gibi istila edilmemiş miydi?"</p>

  <p class="block2">Bugünlerde okullarda 2. Dünya Savaşı hakkında ne anlatıldığını merak etti. Belli ki çok az bilgi veriliyordu.</p>

  <p class="block2">"İsminiz neydi acaba?" diye sordu. Belki de çok içmişti. Kadın ismini söyledi.</p>

  <p class="block2">"Pekala Natasja, başka birilerini aramadan önce sana biraz yardımcı olayım. Sen Anschluss yani başka bir deyişle Birleşme diye bir şey duydun mu? Bu terim, Avusturya'nın kelimenin sözlük anlamında belirtildiği gibi ele geçirilmediği anlamına gelir. Almanlar, 1938 yılı Mart ayında Avusturya'ya girerler. Fakat hiçbir direnişle karşılaşmazlar. Savaş sonuna kadar da bu şekilde kalırlar."</p>

  <p class="block2">"Norveç gibi öyleyse, değil mi?"</p>

  <p class="block2">Brandhaug, şok olmuştu. Kadın kendinden o kadar emin konuşuyordu ki sesinde yaptığı hatadan ötürü hiçbir utanç belirtisi yoktu.</p>

  <p class="block2">"Hayır," dedi sakince. Sanki zeka geriliği olan bir çocukla konuşuyordu. "Norveç gibi değil. Norveç'te, bizler kendimizi savunduk. Londra'daki Norveç Kralı ve Norveç hükümeti hazır ol konumunda bekliyordu. Radyo programlan yapıyor ve evlerindeki vatandaşlara cesaret veriyorlardı."</p>

  <p class="block2">Kurduğu cümlelerin bozuk olduğunun farkındaydı, yine de devam etti. "Norveç'te bütün halk omuz omuza verdi ve işgal kuvvetlerine karşı koydu. Waffen SS üniformaları giyen birkaç vatan haini, toplumun aşağılık tarafıydı; ancak böyle insanlar her ülkede vardır. Norveç'te iyilerin gücü kazandı. Başarılı bireylerin kurduğu Direniş hareketi sayesinde, demokrasimize kavuştuk. Bu insanlar birbirlerine sadıktı ve sonuçta Norveç kurtarıldı. Demokrasi, tek başına bir ödüldür. Bu arada Natasja, Kral hakkında söylediğim kısmı iptal et, tamam mı?"</p>

  <p class="block2">"Yani Nazilerle birlikte savaşan herkesin aşağılık olduğunu söylüyorsunuz, öyle mi?"</p>

  <p class="block2">Bu kadın neyin peşindeydi? Brandhaug, bu konuşmayı sonlandırmaya karar verdi.</p>

  <p class="block2">"Söylemek istediğim, savaş zamanında ülkelerine ihanet edenlerin kısa süreli hapis cezaları ile kurtulduklarına sevinmeleri gerektiğidir. Pek çok ülkede büyükelçi olarak görev yaptım ve o ülkelerden bu insanların her biri kurşunu dizildi. Norveç'te böyle bir yaklaşım izlenir miydi, bilemiyorum. Benden istediğin yoruma gelince Natasja, Dış İşleri Bakanlığı'nın Avusturya'nın yeni Parlamento üyelerine karşı yapılan gösteriler hakkında herhangi bir yorumu yoktur. Şu anda misafirlerim var, müsaade edersen Natasja... "</p>

  <p class="block2">Natasja müsaade etti ve Brandhaug telefonu kapattı.</p>

  <p class="block2">Oturma odasına döndüğünde, misafirlerinin ayaklandığını gördü.</p>

  <p class="block2">"Gidiyor musunuz?" Gülümseyerek sordu ama gitmelerini engellemek için hiçbir girişimde bulunmadı. Çok yorulmuştu.</p>

  <p class="block2">Misafirlerine kapıya kadar eşlik etti. Emniyet Müdürü'nün elini sıkarken, gereğinden fazla baskı uyguladı ve yardım edebileceği bir konu olduğunda çekinmeden kendisini arayabileceğini söyledi. İş anlamında ilişkileri gayet iyiydi ama ...</p>

  <p class="block2">Uykuya dalmadan önce Rakel’i düşündü. Polis sevgilisi, çerçeveden çıkmıştı. Yüzünde bir gülümsemeyle uykuya daldı ama uyandığında başı ağrıyordu.</p>

  <p class="block1">&nbsp;</p>

  <h2 id="sigil_toc_id_59">- 71 -</h2>

  <p class="block6">Fredrikstad'tan Halden e. 9 Mayıs 2000.</p>

  <p class="block2">Trenin yansı boştu ve Harry cam kenarında bir yere oturmuştu.</p>

  <p class="block2">Tam arkasındaki koltukta oturan kız Walkman'in kulaklıklarını taktı. Harry, şarkıcının sesini duyabiliyordu ama enstrümanları duyamıyordu. Sidney'de görevle ilgili danıştıkları bir uzman, Harry'ye düşük seviyedeki sesleri ayırt etmeye çalışan kulaklarımızın sadece insan sesi frekansını tanımlayabildiğini söylemişti.</p>

  <p class="block2">Harry, diğer bütün sesler kesildiğinde; duyabileceği son sensin bir insana ait olacağı düşüncesiyle huzur bulmuştu.</p>

  <p class="block2">Vagonun camlarına yağmur damlaları çarpıyordu. Harry, düz arazilere ve yol boyunca yükselip alçalan elektrik tellerine bakıyordu.</p>

  <p class="block2">Fredrikstad'ta bir bando çalışma yapıyordu. Trenin kondüktörü gelip, bandonun her yıl 17 Mayıs 'ta kutlanan Bağımsızlık Günü için prova yaptığını anlattı.</p>

  <p class="block2">"Her yıl, bahar aylarının her sah günü çalışırlar," dedi. "Bando şefi, etrafta insanlar varken provaların daha gerçekçi olduğunu söylüyor."</p>

  <p class="block2">Harry, çantasına birkaç parça giysi doldurdu. Klippan'daki dairenin sade olması gerekiyordu ama dayalı döşeli bir yer olduğu ortaya çıktı. Televizyon, müzik seti ve hatta kitaplar bile vardı.</p>

  <p class="block2">"Kavgam ve benzeri birkaç kitap," demişti Meirik gülerek.</p>

  <p class="block2">Rakel’i aramadı. Ama sesini duymayı çok istiyordu. Duyacağı son insan sesi gibi.</p>

  <p class="block2">Hoparlörden yapılan anonsta "bir sonraki istasyon Halden," dendi ve o anda trenin rahatsız edici, akortsuz fren sesi yüzünden, anons kesildi.</p>

  <p class="block2">Harry parmağıyla pencerenin üzerinde daireler çizerken, aklından geçen cümleyi değerlendirmeye başladı. Rahatsız edici, akortsuz bir ses. Akortsuz, rahatsız edici bir ses. Rahatsız edici olan bir ses ...</p>

  <p class="block2">Bir ton, akortsuz olamaz diye düşündü. Bir ton, diğer tonlarla birleşip bir dizi oluşturmadığı sürece, akortsuz olamaz. Tanıdığı insanlar arasında en geniş müzik bilgisine sahip olan Ellen bile, bir şarkıyı çıkartabilmek için birkaç dakika melodiyi dinliyordu. Birkaç ton duyma ihtiyacı hissediyordu. O bile bir saniye duyduğu bir şey için akortsuz diyemezdi. Böyle bir şeyin olması mümkün değildi. Aksi halde yalan olurdu.</p>

  <p class="block2">Fakat bu ses oldukça rahatsız ediciydi ve akortsuzdu. Klippan'a gidip, faks gönderen bir adamı yakalaması gerekiyordu ama adamın yolladığı fakslar, sadece bir iki gazete haberinde çıkacak kadar önemsizdi. Bugünün gazetelerini taramıştı ama görünüşe göre bu hikaye çoktan unutulmuştu. Tehdit mektupları ile ilgili son habere dört gün önce rastlamıştı. Dagbladet'in gündeminde Norveç'ten nefret eden kayakçı Lasse Kjus ve vatan hainlerinin ölüm cezasına çarptırılması gerektiğini söyleyen Dış İşleri Bakanlığı Müsteşarı Bernt Brandhaug vardı.</p>

  <p class="block2">Hayatında akortsuz olan bir ton daha vardı. Belki de o böyle olmasını istiyordu. Rakel restoranı terk etmişti. Oysa gözlerindeki bakış, her an aşkını dile getirecekmiş gibiydi. Kendini topladı ve restoranı terk etti. Harry'yi berbat bir ruh hali ve sekiz yüz kronluk hesap ile orada öylece bıraktı. Hesabı ödeyebileceği yönünde birkaç hamlede bulundu ama böyle bir şeye imkan yoktu. Bu davranışlar hiç mantıklı değildi. Yoksa mantıklı mıydı? Rakel, Harry'nin dairesini gitmiş ve onu içerken görmüştü. Harry ağlayarak öldürülen meslektaşını ve iki yıldır tanıdığı yakın arkadaşını anlatmıştı. Ne kadar içler acısı. İnsanlar birbirlerinin en savunmasız, en çıplak hallerini görmemeli. Peki neden o günlerde Harry'den uzaklaşmadı? Neden kendi kendine bu adamın başına bela olacağını söyleyip, uzaklaşmadı?</p>

  <p class="block2">Harry, özel hayatının taşıyamayacağı kadar ağır bir yük haline geldiği her olayda olduğu gibi, bir kez daha işine sığındı. Bir yerde okumuştu. Erkeklerin çoğu, bu taktiği uyguluyordu. O da sırf bu yüzden hafta sonu komplo teorileri ve çeşitli senaryolar üzerinde çalıştı. Mârklin tüfeğini, Ellen'ın ve Hallgrim Dale’in cinayetlerini tek bir kaba koydu ve dayanılmaz kokular çıkana kadar karıştırdı. Bu da içler acısı bir durumdu.</p>

  <p class="block2">Önündeki açılır-kapanır masanın üzerine serdiği gazeteye baktı. Dış İşleri Müsteşarı'nın fotoğrafına baktı. Bu adamın yüzü, tanıdık gelmişti.</p>

  <p class="block2">Çenesini ovuşturdu. Bir soruşturmanın sonlarına gelindiğinde, beynin otomatik ilişkilendirmeler yapmaya başladığını biliyordu. Ve tüfekle ilgili soruşturmada epey yol kat etmişti. Oysa Meirik, bu davanın saçmalık olduğunu açıkça belli etmişti. Meirik ondan neo-Naziler hakkında rapor yazmasını ve köklerini inkar eden İsveçli gençler arasında casusluk yapmasını istiyordu. Meirik’in canı cehenneme! dedi kendi kendine.</p>

  <p class="block2">"... sağ taraftaki istasyon."</p>

  <p class="block2">Şimdi trenden inse ne olurdu? Başına gelebilecek en kötü şey neydi? Dış İşleri ve POT başkanlık ziyaretinde yaşananların açığa çıkmasından korktukları için, onu kovamazlardı. Rakel konusuna gelince... Rakel konusunda... Bilemiyordu.</p>

  <p class="block2">Tren durdu ve vagonda bir sessizlik oldu. Koridorda kapılar kapanıyordu. Harry yerinden kıpırdamadı. Walkman'den gelen sesi daha iyi duyabiliyordu. Bu şarkıyı daha önce pek çok kez dinlemişti ama nerede olduğunu hatırlayamıyordu.</p>

  <p class="block1">&nbsp;</p>

  <h2 id="sigil_toc_id_60">- 72 -</h2>

  <p class="block6">Nordberg ve Continental Oteli. 9 Mayıs 2000.</p>

  <p class="block2">Yaşlı adam tamamen hazırlıksız yakalanmıştı. Aniden gelen sancılar, nefesini kesiyordu. Yere yuvarlandı ve cenin pozisyonunu aldı. Bağırmamak için yumruk haline getirdiği eliyle ağzını kapatıyordu. Öylece yattı ve bilincini toplamaya çalıştı. Gözlerini açıp kapatıyor, bir karanlık bir de aydınlık içinde aklını korumaya çalışıyordu. Gökyüzü üzerine kapanıyormuş gibi hissediyordu. Sanki zaman hızını arttırmıştı. Bulutlar gökyüzünden bir bir silindi ve lacivert zeminde yıldızlar belirdi. Gün geceye döndü, gece güne. Sonra yeniden gece oldu. Sonra hepsi geçti. Altındaki toprağın kokusunu alabiliyordu. Hâlâ hayattaydı.</p>

  <p class="block2">Nefesi düzelene kadar aynı pozisyonda kaldı. Terden, üzerindeki gömlek vücuduna yapışmıştı. Yüzüstü uzandı ve karşısındaki eve baktı.</p>

  <p class="block2">Koyu ahşaptan, büyük bir evdi. Sabahtan beri burada yatıyordu ve kadının evde yalnız olduğunu biliyordu. Yine de giriş kattaki ve birinci kattaki ışıkların hepsi yanıyordu. Hava kararır kararmaz, bütün odaları dolaşıp ışıkları yakmıştı. Belli ki karanlıktan korkuyordu.</p>

  <p class="block2">Yaşlı adam da kendisinden korkuyordu. Karanlıktan hiçbir zaman korkmamıştı. Onun korkusu hızla geçen zamandı. Ve bir de acı. Acıyla yeni tanışıyordu ve kontrol altına almayı henüz öğrenememişti. Zaten nasıl kontrol edeceğini de bilmiyordu. Peki ya zaman? Sürekli bölünen, bölünen, bölünen ve bölünmeye devam eden hücreleri düşünmemek için elinden geleni yapıyordu.</p>

  <p class="block2">Ay gökyüzünde belirmişti. Saatine baktı. 7.30 olmuştu. Kısa bir süre sonra her yer tamamen kararacaktı ve onun da sabaha kadar beklemesi gerekecekti. Bu durumda bütün geceyi dışarıda geçirecekti. Kendisi için yaptığı çadıra baktı. Y şeklinde iki dalı yarım metre derinliğe girecek şekilde toprağa batırmıştı. Y şeklindeki dalların arasına düz bir çam dalı yerleştirdi. Sonra üç dal parçası daha kesti ve bu ortadaki desteğe yasladı. Üzerine ince ladin dalları ve yapraklarından bir örtü yaptı. Böylece kendini yağmurdan koruyacak bir çatı yapmış oldu. Bu sayede soğuğu kesebilir ve yoldan geçenlerin onu görmesini engelleyebilirdi. Rüzgar kesici düzeneği yapması yaklaşık yarım saat sürdü.</p>

  <p class="block2">Yoldan geçen ya da civarda yaşayan birileri tarafından görülme riskini hesapladı. Çok düşük bir olasılıktı. Üç yüz metre ileride, ağaçların arasına yapılmış küçük bir çadırı görmek için hiç olmadığı kadar keskin bakışlı biri olması gerekiyordu. Güvenlik amacıyla barınağın girişini de yapraklarla kapatmıştı ve tüfeğin üzerini de ladin dalları ile örtmüştü. Böylece güneş ışıklan, çelik kaplamanın üzerine düşüp dikkat çekemeyecekti.</p>

  <p class="block2">Saatine baktı. Nerede kalmıştı bu adam?</p>

  <p class="block2">Bernt Brandhaug, elindeki kadehi döndürüyordu. Bir kez daha saatine baktı. Nerede kalmıştı bu kadın?</p>

  <p class="block2">7.30'da buluşmak üzere sözleşmişlerdi. Saat neredeyse 7.45 olmuştu. Kalan içkisini tamamladı ve oda servisiyle istettiği Jameson marka viskiden bir kadeh daha doldurdu. İrlanda'dan çıkan tek iyi şey, bu viskiydi. Bir kadeh daha doldurdu. Berbat bir gün geçirmişti. Dagbladet'deki başlık yüzünden telefonları bir an olsun susmadı. Onu destekleyenler de çoktu ama yine de Dagbladet'deki arkadaşını aradı. Üniversiteden eski bir arkadaşıydı ve gazetede editör olarak çalışıyordu. Arayıp, söylediklerinin yanlış aktarıldığını anlattı. Yapacakları bu iyiliğe karşılık, Dış İşleri Bakanı 'nın Avrupa Mali Komite toplantısında kırdığı potlara ilişkin bilgi sızdırma sözü verdi. Editör, düşünmek için biraz zaman istedi ve yarım saat sonra aradı. Görünüşe göre Natasja gazetede yeniydi ve Brandhaug'un söylediklerini yanlış anlamış olabileceğini itiraf etmişti. Bir tekzip yazısı yayımlamayacaklardı ama konuya burada bir son verecekler, peşine düşmeyeceklerdi. Hasarı sınırlı tutma girişimi, başarıyla sonuçlanmıştı.</p>

  <p class="block2">Brandhaug, büyük bir yudum aldı ve viskiyi ağzında dolandırdı. İçkinin acı ama aynı zamanda zevk veren tadını genzine kadar hissedebiliyordu. Etrafına baktı. Burada kaç gece geçirmişti? Kaç sabah bu battal boy yatakta bir gece önce aldığı alkolün etkisiyle uyanmıştı? Kaç kere yanındaki kadına, ki sabaha kadar yanında kaldıysa, asansörle kahvaltı salonuna inip; oradan merdivenlerle resepsiyona geçmesini söylemişti? Bu sayede kadın yukarıdaki odalardan birinden değil de kahvaltıdan dönüyor gibi görünecekti. Tedbirli olmak en iyisiydi.</p>

  <p class="block2">Bir içki daha aldı.</p>

  <p class="block2">Rakel'le her şey daha farklı olacaktı. Onu kahvaltı salonuna göndermeyecekti.</p>

  <p class="block2">Kapı çalındı. Ayağa kalktı ve son bir kez altın sarısı yatak örtüsüne baktı. Birden içini bir korku kapladı ama hemen bu histen kurtuldu. Dört adımda kapıya ulaştı. Koridordaki aynada kendine baktı. Dilini, beyaz dişleri üzerinde gezdirdi. Parmaklarıyla kaşlarını düzeltti ve kapıyı açtı.</p>

  <p class="block2">Kadın duvara yaslanmış bekliyordu. Mantosunun önü açıktı. Kırmızı bir elbise giyiyordu. Kırmızı giymesini özellikle belirtmişti. Göz kapaklan ağırlaşmıştı. Yüzünde buruk bir gülümseme vardı. Brandhaug şaşkındı. Onu hiç böyle görmemişti. Ya içmiş ya da bir tür hap kullanmıştı. Adamı baştan aşağı süzdü. Ne olduğu tam olarak anlaşılmayan bir şeyler söyledi. Sesi bile tanıdık gelmiyordu. Rakel’i kolundan tuttu ama kadın hemen kolunu çekti. Elini kadının beline koydu ve odaya geçtiler. Kadın, sessizce koltuğa oturdu.</p>

  <p class="block2">"Bir içki alır mısın?"</p>

  <p class="block2">"Evet, lütfen," dedi. Dili zor dönüyordu. "Yoksa hemen soyunmamı mı istersin?"</p>

  <p class="block2">Brandhaug cevap vermeden, bir kadeh içki doldurdu. Kadının bir tür oyun oynadığının farkındaydı. Fahişe gibi davranarak, eğlenceyi bozacağını düşünüyorsa yanılıyordu. Tabii ki kadının Dış İşlerinde çalışan patronunun dayanılmaz cazibesine ve erkekliğine kapılan saf kızı oynamasını tercih ederdi. Ama asıl önemli olan, adamın isteklerine boyun eğmesiydi. Romantik ilişkilere inanmayacak kadar yaşlıydı. İkisini birbirinden ayıran şey peşinde oldukları isteklerdi: güç, kariyer ya da küçük bir çocuğun velayeti.</p>

  <p class="block2">Kadınların, işindeki konumuna kapılmaları onu hiç rahatsız etmemişti. Sonuçta o da bu pozisyonu kullanarak isteklerine ulaşıyordu. O, Dış İşleri Bakan Müsteşarı Bernt Brandhaug'du. Bütün ömrünü bu noktaya gelebilmek için harcamıştı. Rakel hap alıp fahişe gibi davransa da bu gerçeği değiştiremeyecekti.</p>

  <p class="block2">"Affedersin ama sana sahip olmak zorundayım," dedi. Kadının içkisine iki parça buz attı. "Beni tanıyınca, hepsini daha iyi anlayacaksın. Önce sana bir ders vermeliyim. Beni tetikleyen şeyleri bilmen gerek."</p>

  <p class="block2">Kadehi kadına uzattı.</p>

  <p class="block2">"Bazı adamlar hayatları boyunca burunları yere değecek şekilde sürünürler. Diğerleri de iki ayak üzerinde durur, masaya doğru ilerler ve hak ettikleri yerlere otururlar. Bizler azınlıktayız. Çünkü bizim yaşam tarzımız, zaman zaman acımasız olmayı gerektirir. Acımasız olmak için de güçlü olmak gerekir. Sosyal demokrat ve eşitlikçi yetiştirilme tarzından sıyrılmamız şarttır. Yürümek ve sürünmek arasında bir seçim yapmam gerekirse, dar görüşlü ahlak felsefelerinden uzak durmayı tercih ederim. Bireysel çıkarları ön planda tutarım. Bence, ki buna yürekten inanıyorum, sen de zamanla bu görüşmelerinden dolayı bana saygı duyacaksın."</p>

  <p class="block2">Rakel cevap vermedi. Sadece içkisini tek yudumda bitirdi.</p>

  <p class="block2">"Hole, senin için bir tehdit oluşturmuyordu," dedi. "Biz sadece arkadaştık."</p>

  <p class="block2">"Bence, yalan söylüyorsun," dedi ve istemeden de olsa kadının uzattığı kadehi bir kez daha doldurdu. "Seni tamamen kendime ayırmam gerekiyordu. Yanlış anlama. Hole'le olan bütün bağlarını koparmanı bir şart olarak öne sürdüğümde, kıskançlık ya da sadakat gibi düşüncelerle hareket etmedim. Yine de İsveç'te, ya da Meirik her nereye gönderdiyse o yerde birkaç hafta geçirmek; ona hiçbir zarar vermeyecektir."</p>

  <p class="block2">Brandhaug güldü.</p>

  <p class="block2">"Neden bana öyle bakıyorsun, Rakel? Sanki ben Kral David'im de Hole... Kral David'in general yapıp cepheye gönderdiği adamın adı neydi?"</p>

  <p class="block2">"Uriah."</p>

  <p class="block2">"Evet. Uriah, ölmüştü değil mi?"</p>

  <p class="block2">"Hikayeleri başka türlü akılda kalmazdı," dedi Rakel. Gözlerini kadehten ayırmıyordu.</p>

  <p class="block2">"Pekala. Ama burada kimse ölmeyecek. Yanlış bilmiyorsam, Kral David ve Bathsheba hayatlarının geri kalanını mutlu mesut geçirmişlerdi. Değil mi?"</p>

  <p class="block2">Brandhaug, kadının yanına oturdu ve parmağıyla çenesini kaldırdı.</p>

  <p class="block2">"Söylesen Rakel, nasıl oluyor da İncil hikayelerini bu kadar iyi biliyorsun?"</p>

  <p class="block2">"İyi yetiştirildim," dedi. Kadehi bıraktı ve elbisesini çıkardı.</p>

  <p class="block2">Brandhaug, kadına baktı ve yutkundu. Çok çekiciydi. Beyaz iç çamaşırı giyiyordu. Özellikle beyaz iç çamaşırı giymesini istemişti. Cildini daha parlak gösteriyordu. Hiç doğum yapmış gibi görünmüyordu. Aslında doğum yapmış olması, doğurgan olması ve göğüsleriyle bir çocuğu beslemiş olması onu Bernt Brandhaug'un gözünde daha da çekici kılıyordu. Kesinlikle kusursuzdu.</p>

  <p class="block2">"Acelemiz yok," dedi. Elini, kadının dizine koydu. Kadının yüzünde hiçbir ifade yoktu ama Brandhaug irkildiğini hissedebiliyordu.</p>

  <p class="block2">Rakel; "Ne istiyorsan yap," dedi ve omuzlarını silkti. "Önce mektubu görmek ister misin?"</p>

  <p class="block2">Başıyla, Rus Büyükelçiliği'nin mührünü taşıyan mektubun olduğu yönü işaret etti. Mektup, masanın üzerinde duruyordu. Büyükelçi Vladimir Aleksandrov, Rakel Fauke’a kısa bir mektup göndererek kendisine daha önce gönderilen Oleg Fauke-Gusev’in velayeti için Rus mahkemelerine çıkmalarını isteyen mektupları dikkate almamasını belirtmişti. Mahkemenin elindeki davaların yoğunluğundan dolayı bu konunun birkaç ay ertelenmesi gerekiyordu. Bu sonucu elde etmek hiç kolay olmamıştı. Brandhaug, Büyükelçiye daha önce yaptığı birkaç iyiliği hatırlatmak zorunda kaldı. Ayrıca ileride yapacağı birkaç iyilik için söz verdi. Bu iyiliklerin birkaçı Norveç Dış İşleri Bakanlığı'nın yapabileceklerini zorlayacak türdendi.</p>

  <p class="block2">Rakel; "Sana güveniyorum," dedi. "Şu işi bir an evvel bitirebilir miyiz?"</p>

  <p class="block2">Adamın eli yanağına değdiğinde, gözlerini bile kırpmadı. Ama başı bez bir bebek gibi yana yatırdı ve adamdan uzaklaştırdı.</p>

  <p class="block2">Brandhaug, kadının düşüncelerini anlamaya çalışırken; elini çekti.</p>

  <p class="block2">"Sen aptal biri değilsin, Rakel," dedi. "Bunun koşullu bir anlaşma olduğunun farkındasın. Davanın zaman aşımına uğraması için altı ay var. Her an yeni bir celp gelebilir. Hepsi, benim bir telefon konuşmama bağlı."</p>

  <p class="block2">Rakel, adama baktı ve ölü gibi bakan gözlerine az da olsa yaşam belirtisi geldi.</p>

  <p class="block2">"Sanırım özür dilesen, fena olmayacak," dedi Brandhaug. Kadının göğsü kabardı ve burun delikleri kıpırdamaya başladı. Gözlerinde yaşlar birikmişti.</p>

  <p class="block2">"Evet?" dedi Brandhaug.</p>

  <p class="block2">"Özür dilerim." Kadının sesi güçlükle duyuluyordu. "Daha yüksek sesle söylemen lazım." "Özür dilerim." Brandhaug'un gözleri parladı.</p>

  <p class="block2">"İşte böyle Rakel," dedi. Kadının yanağından süzülen göz yaşını sildi. "Her şey güzel olacak. Sadece beni tanımaya çalışmalısın. Seninle arkadaş olmak istiyorum. Anlıyor musun, Rakel?"</p>

  <p class="block2">Kadın başıyla onayladı.</p>

  <p class="block2">"Emin misin?"</p>

  <p class="block2">Rakel burnunu çekti ve yeniden onayladı.</p>

  <p class="block2">"Harika."</p>

  <p class="block2">Brandhaug ayağa kalktı ve kemerini çıkardı.</p>

  <p class="block2">Oldukça soğuk bir geceydi ve yaşlı adam uyku tulumuna girdi. Altına bir şeyler sermiş olmasına rağmen, topraktan gelen soğuk bedenine işliyordu. Bacakları kaskatı olmuştu ve vücudunun üst tarafları da hissizleşmesin diye arada bir sağa sola sallanıyordu.</p>

  <p class="block2">Evin ışıkları hâlâ açıktı. Dışarıda hava iyice kararmıştı ve tüfeğin nişanından pek fazla detay görülmüyordu. Yine de umutsuzluğa kapılmasına gerek yoktu. Adam bu gece eve dönerse, garaj kapısının ormana bakan girişi aydınlatıldığı için onu rahatlıkla görebilirdi. Aydınlatma çok iyi değildi ama kapının rengi açık olduğu için adamı kolayca seçebilirdi.</p>

  <p class="block2">Yaşlı adam sırt üstü uzandı. Dışarısı sessizdi. Arabanın geldiğini duyabilirdi. Tabii uykuya dalmazsa. Daha önce nöbet tutarken, hiç uyumamıştı. Bir kez bile. İçindeki nefret duygusunu hissedebiliyordu ve bu duygu ile ısınmaya çalıştı. Bu duygu diğerlerinden oldukça farklıydı. Yıllardır içinde beslediği, bütün düşüncelerine işleyen, yeni bakış açılan geliştirip olayları daha iyi görmesini sağlayan nefret duygusundan farklıydı. Daha şiddetli bir duyguydu ve o mu bu duyguyu kontrol ediyor, yoksa içindeki duygular mı onu kontrol ediyor; emin olamıyordu. Kendisini kaptırmamalı ve sakin olmalıydı.</p>

  <p class="block2">Üzerindeki yaprakların ve dalların arasından görünen yıldızlı gökyüzüne baktı. Her yer sessiz ve çok soğuktu. Ölecekti. Herkes ölecekti. Bu iyi bir düşünce, dedi kendi kendine. Kendine sürekli olarak bu gerçeği hatırlatıyordu. Sonunda gözlerini kapattı.</p>

  <p class="block2">Brandhaug, tavanda asılı duran avizeye bakıyordu. Dışarıdaki</p>

  <p class="block2">Blaupunkt reklamından gelen mavi ışık, odaya sızıyordu. Her yer sessiz ve çok soğuktu.</p>

  <p class="block2">"Artık gidebilirsin," dedi.</p>

  <p class="block2">Kadına bakmadı. Sadece üzerlerindeki örtünün kalktığım ve yatağın diğer tarafının boşaldığını hissetti. Sonra kadının üzerine giydiği giysilerden çıkan sesleri dinledi. Kadın tek kelime etmedi. Ne adam ona dokunduğunda, ne de kendisine dokunmasını istediğinde. Siyah gözlerini kocaman açıp, öylece yattı. Siyah gözleri, korku doluydu. Ya da nefret. Gözleri adamı o kadar rahatsız etmişti ki bir türlü...</p>

  <p class="block2">Önce dikkate almadı. İçindeki duyguların kabarmasını bekledi. Daha önce birlikte olduğu kadınları düşündü. Bu yöntem hep işe yarardı. Ama bir türlü havaya giremedi ve bir süre sonra kadından ellerini çekmesini istedi. Kendini daha fazla küçük düşürmenin bir anlamı yoktu.</p>

  <p class="block2">Kadın bir robot gibi, kendine söylenen her şeyi yerine getirdi. Bu anlaşmada üzerine düşen her şeyi yapıyordu. Ne bir eksik, ne bir fazla. Oleg'in davasının zaman aşımına uğraması için altı ay vardı. Yani isteğine ulaşması için önünde uzun bir zaman vardı. Heyecanlanmaya gerek yoktu. Başka günler ve başka geceler de olacaktı.</p>

  <p class="block2">Bütün geceyi baştan değerlendirdi. Bu kadar çok içmemeliydim, diye düşündü. İçki, onu hissizleştirmişti. Kadının dokunuşlarına ve kendi dokunuşlarına karşı tepkisiz bırakmıştı.</p>

  <p class="block2">Kadını küvete götürdü ve ikisine birer kadeh içki hazırladı. Sıcak su ve sabun. Kadının ne kadar güzel olduğu hakkında, tek taraflı bir konuşma yaptı. Kadın, tek kelime etmedi. Çok sessiz ve soğuktu. Sonunda su da soğudu. Kadını kuruladı ve yeniden yatağa götürdü.</p>

  <p class="block2">Banyodan sonra cildi pütür pütür ve kupkuruydu. Kadın titremeye başladı ve Brandhaug kadının bedeninin tepki vermeye başladığını hissetti. Nihayet, dedi kendi kendine. Elini yavaşça aşağı indirdi. Sonra biraz daha aşağı indi. Ve yine gözlerini fark etti. Büyük, siyah ve ölü. Bakışları, tavanda bir noktaya kenetlenmişti. Büyü yeniden kaybolmuştu. Kadına tokat atmak istedi. Tokat atarak gözlerine hayat vermek istedi. Tokat atarak cildini kızartmak ve canlandırmak istedi.</p>

  <p class="block2">Kadının mektubu aldığını ve çantasına koyduğunu duydu.</p>

  <p class="block2">"Bir dahaki sefer daha az alkol alacağız," dedi. "Bu kural senin için de geçerli."</p>

  <p class="block2">Kadın, cevap vermedi.</p>

  <p class="block2">"Gelecek hafta, Rakel. Aynı yerde, aynı saatte. Unutmazsın, değil mi?"</p>

  <p class="block2">"Nasıl unutabilirim?" dedi ve kapıyı kapatıp uzaklaştı.</p>

  <p class="block2">Brandhaug ayağa kalktı. Bir içki daha aldı. Jameson ve su. Yavaş yavaş içti ve sonra yeniden uzandı.</p>

  <p class="block2">Az sonra gece yarısı olacaktı. Gözlerini kapattı ama uyuyamıyordu. Yan odada birilerinin porno film izlediğini duyabiliyordu. Tabii duyduğu sesler, filmden mi geliyordu; emin değildi. İnleme sesleri oldukça gerçekçiydi. Bir polis arabasının sireni, gecenin sessizliğini yarıp geçti. Kahretsin! Sağa sola dönüp duruyordu. Yumuşak yatakta yatmasına rağmen, sırtı kaskatı kesilmişti. Burada uyurken hep rahatsızlık duyardı. Bunun sebebi yatak değildi. Bu sarı oda her zaman bir otel odası, yabancı bir yer olarak kalacaktı.</p>

  <p class="block2">Karısına Larvik'te bir toplantıya gideceğini söylemişti. Her zamanki gibi, karısı sorunca kalacakları otelin adını hatırlayamadı. Rica mıydı acaba? Toplantı uzarsa telefon açacağını söylemişti. Bu geç vakit yemekli toplantıların nasıl olduğunu bilirsin hayatım.</p>

  <p class="block2">Kadının şikayetçi olması için hiçbir sebebi yoktu. Ona umduğundan daha iyi bir hayat yaşatmıştı. Brandhaug sayesinde bütün dünyayı dolaşmış, dünyanın en güzel yerlerinde hizmetçilerle dolu lüks büyükelçilik konutlarında yaşamış, pek çok yabancı dil öğrenmiş ve önemli insanlarla tanışmıştı. Hayatı boyunca elini sıcak sudan soğuk suya sokmamıştı. Daha önce hiç çalışmamış bir kadın olarak, yapayalnız kalsa ne yapabilirdi? Kadının kendisinin, ailesinin; kısaca sahip olduğu her şeyin var olma nedeni kocasıydı. Bu yüzden, Elsa'nın şu anda ne düşündüğü umurunda değildi.</p>

  <p class="block2">Yine de bu otel odasında yatmış, onu düşünüyordu. Evde, karısının yanında olmalıydı. Sırtını yaslayıp uyuyabileceği sıcak, tanıdık bir beden. Bunca soğukluğun ardından, biraz sıcaklık iyi gelecekti.</p>

  <p class="block2">Saatine baktı. Yemeğin erken bittiğini ve eve gelmeye karar verdiğini söyleyebilirdi. Kadın bundan mutluluk duyardı. Geceleri o büyük evde, yalnız kalmaktan nefret ediyordu.</p>

  <p class="block2">Brandhaug yan odadan gelen sesleri dinledi.</p>

  <p class="block2">Sonra kalktı ve hemen giyinmeye başladı.</p>

  <p class="block2">Yaşlı adam birden gençleşti. Dans ediyordu. Ağır bir vals müziği çalıyordu. Kadın yanağını, yaşlı adamın boynuna yaslamıştı. Uzun süredir dans ediyorlardı. Terlemişlerdi. Kadının teni adeta alev alınıştı. Gülümsüyordu. Yaşlı adam içinde bulundukları bina yanıp kül olana, zaman durana dek bu şekilde dans edebilirdi. Ama gözlerini açtıkları an, başka yerlerde olacaklardı.</p>

  <p class="block2">Kadın bir şeyler fısıldadı ama müziğin sesinden dolayı duyamadı.</p>

  <p class="block2">Yaşlı adam öne doğru eğilerek; "Efendim?" diye sordu. Kadın dudaklarını adamın kulağına değdirdi.</p>

  <p class="block2">"Uyanman gerek," dedi.</p>

  <p class="block2">Yaşlı adam gözlerini açtı. Soğuk hava nedeniyle ağzından çıkan buharı güçlükle görebiliyordu. Her yer karanlıktı ve karanlığa alışmak için gözlerini kırpıştırdı. Arabanın geldiğini duymamıştı. Yana döndü ve duyduğu acıdan dolayı inledi. Kollarının üzerine yatmıştı ve kıpırdatmakta zorlanıyordu. Garaj kapısının sesini duyunca tamamen uyandı. Motorun sesi yavaşladı. Mavi bir Volvo, garajla giriyordu. Sağ kolunu hissedemiyordu. Adam birkaç saniye içinde garajdan çıkıp, lambanın altında duracaktı. Garaj kapısının önüne gelince de rahatlıkla görülebilecekti... Ve birden her şey sona erecekti.</p>

  <p class="block2">Yaşlı adam uyku tulumunun fermuarını açtı ve sol kolunu dışarı çıkardı. Damarlarında dolaşan adrenalini hissedebiliyordu ama üzerindeki uyuşukluğu atamamıştı. Bu uyuşukluk hali, etrafı net görmesini engelliyordu. Arabanın kapısının kapandığını duydu.</p>

  <p class="block2">İki kolunu da tulumdan çıkarmıştı. Şansına, yıldızlı gökyüzünden gelen ışık tüfeği görmesini sağlıyordu. Acele etmesi gerekiyordu. Tüfeğin kabzasını yanağına dayadı. Nişan gözünden hiçbir şey görünmüyordu. Gözlerini kırptı. Fakat yine de görüşü kısıtlıydı. Titreyen parmaklarıyla nişan gözünün lensi donmasın diye sardığı bezi çıkardı. İşte bu kadar! Kabzayı yeniden yanağına dayadı. Şimdi ne olmuştu peki? Garaj, görüş açısından çıkmıştı. Menzil belirleyici telemetrenin ayarı bozulmuş olmalıydı. Garaj kapısının kapandığını duydu. Menzil ayarını düzeltti ve adamı nişan aldı. Uzun boylu, geniş omuzlu bir adamdı. Yün bir kaban giyiyordu. Yaşlı adama sırtı dönüktü. Yaşlı adam, iki kez gözlerini kırptı. Gördüğü rüya, hâlâ gözlerinin önündeydi.</p>

  <p class="block2">Adamın arkasını dönmesini istiyordu. Böylece yüzünü görebilir ve doğru adam olduğundan emin olabilirdi. Parmağıyla tetiği kavradı ve dikkatle bastırdı. Yıllarca kullandığı ve eğitimini aldığı silah olsaydı; her şey çok daha kolay olabilirdi. O zaman tetiğe uygulayacağı baskı ve devamında gelecek hareketler kendiliğinden gelişebilirdi. Nefesini düzenlemeye çalıştı. Birini öldürmek hiç de zor değildi. Eğitimini alan biri için tabii. 1863 yılında, Gettysburg Savaşı'nda iki yeni asker birbirilerine 50 metre mesafe ile konuşlanmış; etraflarında dönerek ateş etmeye başlamışlardı. Bu hareketin ardından, hiçbiri vurulmadı. Bunun nedeni, askerlerin kötü birer nişancı olmaları değildi. Bunun nedeni, ikisinin de birbirlerinin başının üzerine hedef almasıydı. Oysa o güne kadar bir kez bile siperden çıkıp gerçek bir çatışmaya girmemişlerdi. Birini nişan alınca...</p>

  <p class="block2">Garajın önünde duran adam, arkasını döndü. Doğruca yaşlı adama bakıyor gibiydi. Aradığı adam buydu ve hiçbir soru işareti kalmamıştı. Tüfeğin nişan gözünden, adamın üst bedenini görebiliyordu. Üzerindeki uyuşukluk hissi de yavaş yavaş kayboluyordu. Nefesini tuttu ve kontrollü bir şekilde tetiğin üzerindeki baskıyı arttırdı. İlk atışta hedefi vurması gerekiyordu. Çünkü adam garajın önünden çekildiği anda karanlığa karışacaktı. Zaman durdu. Bernt Brandhaug ölecekti. Yaşlı adamın zihni tamamen aydınlanmıştı.</p>

  <p class="block2">Birkaç saniye içinde bir şeylerin yanlış gittiğini anladı. Tetik yerinden oynamıyordu. Yaşlı adam daha sert bastırdı ama hiçbir değişiklik olmadı. Emniyet kilidi. Yaşlı adam çok geç kaldığının farkındaydı. Baş parmağıyla emniyet kilidini açtı ve nişan gözünden baktı. Hedef yerinde değildi. Brandhaug, evin yola bakan tarafındaki giriş kapısına yönelmişti.</p>

  <p class="block2">Yaşlı adam gözlerini kırpıştırdı. Kalbi yerinden çıkacak gibiydi. Ciğerlerindeki havanın tükendiğini hissedebiliyordu. Uykuya daldı. Yeniden gözlerini kırpıştırdı. Etrafındaki her şey havada yüzüyor gibiydi. Başarısız olmuştu. Yumruk yaptığı eliyle yere vurdu. Eline damlayan gözyaşını görene dek, ağladığının farkında değildi.</p>

  <p class="block1">&nbsp;</p>

  <h2 id="sigil_toc_id_61">- 73 -</h2>

  <p class="block6">Klippan, İsveç. 10 Mayıs 2000.</p>

  <p class="block2">Harry uyandı.</p>

  <p class="block2">Nerede olduğunu anlaması birkaç saniye sürdü. Eve girer girmez aklına gelen ilk düşünce, burada uyumanın imkansız olduğuydu. Dışarıdaki hareketli caddeyle yatak odasını birbirinden ayıran incecik bir duvar ve tek camlı bir panel vardı. Yolun karşı tarafındaki süpermarket kapanır kapanmaz, her yer sessizliğe gömüldü. Tek tük birkaç araba geçiyordu. Onun dışında herkes ortadan kaybolmuştu.</p>

  <p class="block2">Harry, süpermarketten aldığı pizzayı ısıttı. İsveç'te oturmuş, Norveç'te yapılan bir İtalyan yemeği yiyordu. Ne kadar tuhaf bir durumda olduğunu düşündü. Sonra bira kasasının üzerinde duran tozlu televizyonu açtı. Televizyonda bir arıza olduğu kesindi. Çünkü insanların yüzleri tuhaf bir yeşile dönmüştü. Belgesel izlemeye koyuldu. Kızın biri, 1970'lerde dünyayı dolaşan ve gittiği yerlerden kendisine mektup gönderen erkek kardeşinin hayatını belgesel yapmıştı. Paris'te evsizlerle dolaşmış, İsrail'de bir çiftlikte kalmış, Hindistan'da trenle seyahat etmiş ve Kopenhag'da sefalet çekmişti. Belgesel, çok basit bir teknikle hazırlanmıştı. Birkaç video görüntüsü vardı ama çoğunlukla fotoğraf kareleri kullanılmıştı. Son derece melankolik bir dış ses, adamın acıklı hikayesini anlatıyordu. Harry, belgeselde izlediklerini rüyasında görmüş olmalıydı. Çünkü uyandığında hâlâ o kareleri canlandırıyordu.</p>

  <p class="block2">Mutfaktaki sandalyenin üzerine astığı montundan gelen sesle uyandı. Dışarıdan gelen koma sesleri, odada yankılanıyordu. Elektrikli radyatörü, son kademesine getirip çalıştırdı. İncecik yatak örtüsünün altında donuyordu. Yerdeki muşamba döşemelere basarak mutfağa gitti ve montunun cebindeki cep telefonunu aldı.</p>

  <p class="block2">"Alo."</p>

  <p class="block2">Cevap gelmedi.</p>

  <p class="block2">"Alo."</p>

  <p class="block2">Tek duyabildiği, karşı taraftan gelen nefes sesiydi. "Kardeşim, sen misin?"</p>

  <p class="block2">Cep numarasını bilen ve gecenin bir yansı kendisini arayabilecek olan tek kişi, kız kardeşi olabilirdi.</p>

  <p class="block2">"Bir sorun mu var? Helge'ye bir şey mi oldu?"</p>

  <p class="block2">Kuşu kız kardeşine bırakmak konusunda tereddütleri vardı ama kız o kadar çok sevinmişti ki defalarca ona iyi bakacağına dair söz verdi. Fakat arayan kız kardeşi değildi. O böyle nefes alıp vermezdi. Ayrıca sorularına cevap verirdi.</p>

  <p class="block2">"Kim arıyor?"</p>

  <p class="block2">Yine cevap gelmedi.</p>

  <p class="block2">Tam kapatmak üzereydi ki karşı taraftan gelen sesin değiştiğini fark etti. Nefes alıp verişler sıklaştı. Karşı taraftaki kişi ağlamak üzereydi. Yatağın kenarına olurdu. İnce mavi perdenin arasındaki boşluktan, ICA süpermarketinin neon ışıklan görülüyordu.</p>

  <p class="block2">Harry, koltuğun yanındaki sehpada duran paketten bir sigara çıkardı. Sigarasını yaktı ve arkasına yaslandı. Derin bir nefes çekti ve karşı taraftaki kişinin ağlamaya başladığını duydu.</p>

  <p class="block2">"Ağlama," dedi.</p>

  <p class="block2">Dışarıdan bir araba geçti. Harry, Volvo; diye tahmin yürüttü. Örtüyü bacaklarına çekti. Sonra da hatırladığı kadarıyla belgeseldeki kızı ve kardeşini anlattı. Hikayesi bittiğinde, karşı taraftan gelen ağlama sesi kesilmişti. İyi geceler diledi ve telefon kapandı.</p>

  <p class="block2">Cep telefonu yeniden çaldığında, saat 8li geçiyordu ve dışarısı aydınlanmıştı. Harry telefonunu aramaya başladı. Örtünün altına girmişti. Bacaklarının arasında buldu. Arayan Meirik'di. Sesinden stresli olduğu anlaşılıyordu.</p>

  <p class="block2">"Hemen Oslo'ya dön," dedi. "Görünüşe göre senin Mârklin tüfeği nihayet kullanıldı."</p>

  <p class="block9" id="calibre_pb_16">&nbsp;</p>
</body>
</html>
