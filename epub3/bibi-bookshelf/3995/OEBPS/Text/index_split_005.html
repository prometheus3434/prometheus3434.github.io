<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>KIZIL GERDAN</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="block4" id="calibre_pb_4">&nbsp;</p>

  <h2>- 9 -</h2>

  <p class="block7">&nbsp;</p>

  <p class="block6">1942.</p>

  <p class="block2">Alevler, gece karanlığa gömülen gökyüzünü aydınlatıyordu. Tıpkı etraflarındaki tekdüze, çıplak toprakları örten kirli bir yorgan gibiydi. Belki Ruslar taarruza geçmişti; belki de blöf yapıyorlardı. Her şey sona ermeden, neler olup bittiğini anlamanın imkanı yoktu. Gudbrand, ayaklarını altına almış, siperde konuşlanmıştı. Uzaktan gelen patlama seslerini dinliyor, alevleri izliyordu. Bir yandan da elindeki tüfeği iki eliyle hazırda bekletiyordu. Alevleri izlememesi gerektiğini biliyordu. Çünkü ışık gözünü alabilirdi. O, zaman da Rus nişancıların karlar arasından kendilerine doğrulttuktan silahlan göremezdi. Her an, ateş etmeye hazır olmalıydı. Tıpkı şu an içinde bulunduğu durum gibi. "İşte orada!"</p>

  <p class="block2">Daniel Gudeson, birlikte şehirden gelen tek askerdi. Diğerleri sonu -dal ile biten yerleşim yerlerinden geliyordu. Bu yörelerden bazıları düzlük, bazıları engebeli arazilerdi. Bazıları da Gudbrand'ın memleketi gibi terk edilmiş ve karanlıktı. Fakat Daniel onlar gibi değildi. Saf, dik başlı, çakmak çakmak mavi gözleri ve bembeyaz bir gülüşü olan; şehirli bir delikanlıydı. Askerlik için biçilmiş bir kaftandı. İleriyi gören bir gençti.</p>

  <p class="block2">"Çalılıkların solunda, saat iki yönünde," dedi Daniel.</p>

  <p class="block2">Çalılık mı? Krater gibi bir arazide çalılığın ne işi vardı? Ama söylenenler doğruydu. Çünkü o çalılıktan ateş eden birileri vardı. Rahat, hazır ol, ateş! Beş mermiden biri parabol çizip, tıpkı ateş böcekleri gibi havada kayboluyordu. Etrafı keşif amacıyla atılan mermilerdi bunlar. Mermi karanlığı yarıp geçti ama çabuk yoruldu. Hızı kesildi ve boş arazide bir yere isabet etti. En azından uzaktan böyle görünüyordu. Gudbrand, böylesi yavaş bir merminin herhangi birini öldürebileceğine inanmıyordu.</p>

  <p class="block2">"Kaçıyor!" diye bağırdı nefret dolu bir ses. Bu sesin sahibi Sindre Fauke'du. Kamuflaj üniforması yüzünün neredeyse tamamını kaplamıştı ve karanlıkta sadece gözleri görülebiliyordu. Gudbrandsdalen bölgesinin, uzak bir köşesinden geliyordu. Muhtemelen fazla güneş görmeyen bir yerdendi. Çünkü oldukça solgun bir teni vardı. Gudbrand, Sindre'nin doğu yakasında savaşmak istemesine bir türlü anlam veremiyordu. Fakat duyduğuna göre Sindre'nin annesi, babası ve her iki erkek kardeşi de faşist Nasyonal Samling Partisine katılmışlardı. Kollarına bant takarak, partizan olduklarından şüphe ettikleri köylüleri ihbar ediyorlardı. Daniel, muhbirlerin ve savaşı kendi çıkarları için kullananların bir gün mutlaka cezalandırılacaklarını söylemişti.</p>

  <p class="block2">"Hayır, kaçamaz," dedi Daniel kısık bir sesle. Silahını çenesine dayamıştı. "Hiçbir Bolşevik buradan kaçamaz."</p>

  <p class="block2">"Onu gördüğümüzü biliyor," dedi Sindre. "Oradaki çukura saklanacaktır."</p>

  <p class="block2">"Hayır, saklanamaz," dedi Daniel ve nişan aldı.</p>

  <p class="block2">Gudbrand karanlık gökyüzüne baktı. Yağan karla birlikte griye dönüyordu. Beyaz kar, beyaz kamuflaj üniformaları, beyaz ateş. Gökyüzü yeniden aydınlandı. Alevlerin gölgesi, karların üzerine düşüyordu. Ufukta san ve kırmızı ışıklar belirdi. Ardından da patlama sesleri geldi. Sanki bir sinema filmi izliyordu. Tek farkı havanın otuz derece daha soğuk olması ve yanında kolunu omzuna atabileceğin birinin olmamasıydı. Belki de taarruz gerçekten başlamıştı.</p>

  <p class="block2">Sindre öfkeyle; "Çok yavaşsın, Gudeson. Adam gitti bile," dedi.</p>

  <p class="block2">"Hayır, gitmedi," dedi Daniel. Artık fısıltı halinde konuşuyordu. Tekrar nişan aldı. Artık soğuk hava nedeniyle ağzından çıkan duman bile donmuştu.</p>

  <p class="block2">Birden bir çığlık sesi duyuldu. O kadar yüksekti ki uyarı niteliğindeydi. Gudbrand, kendini karla kaptı siperin zeminine attı. Ellerini başının üstünde birleştirdi. Zemin sarsıldı. Donmuş toprak parçaları, yağmur gibi üzerine yağıyordu. Bu parçalardan biri Gudbrand'ın kaskına çarptı ve Gudbrand toprağın kaskından kayıp yere düşüşünü izledi. Patlamaların devamı olup olmadığından emin değildi. Bu yüzden bir süre bekledi. Emin olduğunda da kalktı ve kaskını düzeltti. Yüzü karla kaplanmıştı. İnsan kendini vuran merminin sesini duymaz derlerdi ama bu sözün doğru olduğuna artık inanmıyordu. Siperde bir alev yükseldi. Işık, kendisine doğru gelmekte olan askerlerin yüzünü beyaza bürümüştü. Herkes, siperde yerlerini alınca hepsinin yüzü apaçık görünür oldu. Peki ama Daniel neredeydi? Daniel!</p>

  <p class="block2">"Daniel!"</p>

  <p class="block2">"Adamı hakladım," dedi Daniel. Hâlâ siperin bir köşesinde uzanıyordu. Gudbrand, kulaklarına inanamadı. "Ne dedin sen?"</p>

  <p class="block2">Daniel doğruldu ve üzerindeki karı silkeledi. Yüzünde kocaman bir gülümseme vardı.</p>

  <p class="block2">"Bu geceki vardiyada ateş edebilecek hiçbir Rus piçi kalmadı. Tormod'un intikamı alındı." Siperde topuklarına basa basa yürüyordu. Bu sayede buzdan kaymadan ayakta durabiliyordu.</p>

  <p class="block2">"Bok öldü!" dedi Sindre. "Lanet adamı vuramadın Gudeson. Rus pisliğin o çukura girdiğini gördüm."</p>

  <p class="block2">Gözleriyle siperdeki askerleri tek tek süzdü. İçlerinde Daniel'in sözlerine inananlar olup olmadığını görmek istiyordu.</p>

  <p class="block2">"Doğru," dedi Daniel. "Ama iki saat içinde hava aydınlanacak ve o da hava aydınlanmadan önce o çukurdan çıkmak zorunda olduğunun farkında."</p>

  <p class="block2">Gudbrand; "Haklısın. Demek ki kısa bir süre içinde dışarı çıkmayı deneyecek," dedi. "O zaman da onu indireceğiz, değil mi Daniel?"</p>

  <p class="block2">"Er ya da geç," diyerek gülümsedi Daniel. "Nasıl olsa haklayacağım onu."</p>

  <p class="block2">Sindre öfkelendi. "Kapa o koca çeneni, Gudeson."</p>

  <p class="block2">Daniel omuzlarını silkti. Etrafına bakındı ve silahını hazırladı. Sonra silahını omzuna aldı, bir ayağını siperin kenarına dayadı ve dışarı sıçradı.</p>

  <p class="block2">"Mahmuzunu bana ver, Gudbrand."</p>

  <p class="block2">Daniel mahmuzunu aldı ve ayağa kalktı. Beyaz kış üniforması ile karanlık gökyüzünün altında dikiliyordu. Arkadaki alevlerin ışığı başının üslünde bir hale oluşturuyordu.</p>

  <p class="block2">Melek gibi görünüyor, diye düşündü Gudbrand.</p>

  <p class="block2">"Ne halt ettiğini sanıyorsun sen!" Bağıran, birlik lideri Edvard Mosken'di. Mjondol'dan gelen bu sakin mizaçlı asker; Daniel, Sindre ve Gudbrand gibi birliğine bağlı adamlara nadiren bağırırdı. Genelde azar işitenler birliğe yeni katılan ve sık sık hata yapan çömezler olurdu. Duydukları azar pek çoğunun hayatını kurtarmıştı. Edvard Mosken, asla kapatmadığı tek gözünü kocaman açmış; Daniel'e bakıyordu. O gözü, uyurken bile açıktı. Gudbrand, bunu bizzat görmüştü.</p>

  <p class="block2">"Geri dön, Gudeson," dedi birlik lideri.</p>

  <p class="block2">Daniel sadece gülümsedi ve karanlığın içinde kayboldu. Nefes alıp verirken ağzından çıkan duman, bir süre havada asılı kaldı. Ufuktaki alevler söndü ve her yeri yeniden karanlık sardı.</p>

  <p class="block2">"Gudeson!" diye bağırdı Edvard. O da siperden çıktı. "Tanrı aşkına!"</p>

  <p class="block2">"Görebiliyor musun?" diye sordu Gudbrand.</p>

  <p class="block2">"Kayboldu."</p>

  <p class="block2">"Mahmuzu neden istedi ki bu çatlak herif?" diye sordu Sindre. Gudbrand'a bakıyordu.</p>

  <p class="block2">"Bilmiyorum," dedi Gudbrand. "Dikenli telleri kaldırmak için olabilir mi?"</p>

  <p class="block2">"Dikenli telleri kaldırıp ne yapacak?"</p>

  <p class="block2">"Bilmiyorum." Gudbrand, Sindre'nin öfkeli bakışlarından rahatsız olmuştu. Daha önce birliklerinde olan başka bir köylü çocuğu anımsatıyordu. Çocuk sonunda aklını yitirmişti. Göreve gitmeden önceki gece, botlarının içine işemişti. Görev esnasında da o botları giydi ve sonunda parmaklarını kesmek zorunda kaldılar. Fakat bu olayın ardından evine geri gönderildi. Belki de düşündükleri gibi kaçık biri değildi. Yine de gözleri, Sindre'ninki gibi deli deli bakıyordu.</p>

  <p class="block2">"Belki de bu arazi şeridinde bir yürüyüşe çıkmıştır," dedi Gudbrand.</p>

  <p class="block2">"Dikenli tellerin diğer tarafında ne olduğunu biliyorum. Asıl merak ettiğim, bu çocuğun orada ne işi olduğu."</p>

  <p class="block2">"Mermi başına isabet etmiş olabilir," dedi <span id="id_GoBack">Hallgrim Dale. "Belki de delirmiştir."</span></p>

  <p class="block2">Hallgrim birlikteki en genç askerdi. On sekiz yaşındaydı. Neden burada olduğunu kimse bilmiyordu. Macera peşinde, diye düşündü Gudbrand. Dale, Hitler'e hayran olduğunu ama siyasetten hiçbir şey anlamadığını söyleyip duruyordu. Daniel, geride kendisini bekleyen bir kız arkadaşı olduğuna inanıyordu.</p>

  <p class="block2">Edvard Mosken söze girdi ve "Eğer o Rus hâlâ hayattaysa, Gudeson elli metre bile ilerlemeden vurulur," dedi.</p>

  <p class="block2">"Daniel onu haklar," dedi Gudbrand.</p>

  <p class="block2">"O zaman da diğer Ruslar, Gudeson’u indirirdi," dedi Edvard. Elini kamuflaj parkasının cebine soktu ve ince bir sigara çıkardı. "Bu gece, diğerleri ile birlikte yerlerde sürünecektir."</p>

  <p class="block2">Kibriti çakarken, bir eliyle de kutunun üzerini kapatıyordu. Kibritin ucundaki sülfür, ikinci denemede yandı ve Edvard sigarasını yaktı. Derin bir nefes çekti ve hiçbir şey söylemeden sigarayı yanındaki askere uzattı. Bütün askerler, yavaş yavaş birer nefesler çekti ve sigarayı elden ele dolaştırdı. Kimse tek kelime etmedi. Herkes, derin düşüncelere dalmış gibiydi. Gudbrand, diğerlerinin de tıpkı kendisi gibi etrafı dinlediğini biliyordu.</p>

  <p class="block2">Sessiz sedasız bir on dakika geçti.</p>

  <p class="block2">"Uçakların Ladoga Gölü civarını bombalayacağı söyleniyor," dedi Hallgrim Dale.</p>

  <p class="block2">Hepsi, Rusların Leningrad'dan çıkıp donmuş göl üzerinden geçerek kaçmaya çalışacaklarına dair duyumlar almıştı. Daha da kötüsü, göl o kadar kalın buz tutmuştu ki General Tsjukov elindeki mühimmatı da gölün civarındaki köylere taşıyabilecekti.</p>

  <p class="block2">"Orada açlıktan bayılmaları gerekiyordu," dedi Dale. Bir eliyle doğuyu işaret ediyordu.</p>

  <p class="block2">Oysa Gudbrand, bu söylentileri bir yıldır duyuyordu ama adamlar hâlâ oldukları yerde duruyor; siperden kafasını çıkaran herkese ateş ediyordu. Geçen kış içinde bulundukları koşullardan bıkan ve sıcak bir yemek için birliklerinden firar eden Ruslar, elleri başlarının arkasında siperlere doğru geldiler. Fakat firarilerin sayılan oldukça azdı ve Norveçlilerin de en az kendileri kadar zayıf olduklarını gördüklerinde gözleri yuvalarından fırlamıştı.</p>

  <p class="block2">"Yirmi dakika oldu. Geri gelmeyecek," dedi Sindre. "Artık çok geç. Kurtulması imkansız."</p>

  <p class="block2">"Kapa çeneni!" Gudbrand, Sindre'ye doğru bir adım attı ve bunun üzerine Sindre ayağa kalktı. Sindre daha yapılıydı ama kavga edecek cesareti yoktu. Büyük ihtimalle Gudbrand'ın aylar önce öldürdüğü Rus’u hatırlamıştı. Anlayışlı ve nazik Gudbrand'ın böylesine gaddar olabileceğini kim bilebilirdi ki? Söz konusu Rus, iki dinleme postasının yanından sızarak siperlerine girmişti. Onlardan önce yanlarındaki diğer iki sipere girip uyumakta olan Hollandalı ve Avustralyalı askerleri öldürmüştü. Onları kurtaran ise bitler oldu.</p>

  <p class="block2">Her yerde bit vardı. Bitler özellikle koltuk altı, palaska içi, kasık ve ayak bilekleri gibi sıcak yerleri severdi. Kapıya yakın duran Gudbrand uyuyamamıştı. Çünkü bit yenikleri yüzünden bacakları ağrıyordu. Bit yenikleri yaraya dönüşmüştü ve bu yaralar bir kuruş büyüklüğündeydi. Gudbrand yaraların etrafındaki bitleri kazımak için kasaturasını eline aldı ama tam o esnada elinde silahıyla bir Rus kapıda belirdi. Gudbrand adamın siluetini gördü. Ama Mosin-Nagant tüfeğin gölgesini gördüğü anda, adamın düşman askeri olduğunu anladı. Gudbrand elindeki kasaturayla Rus askerin boğazını kesti. O kadar ustalıkla kesti ki adamın cesedini dışarı çıkardıklarında, karda kan izi bile yoktu!</p>

  <p class="block2">"Sakin olun çocuklar," dedi Edvard. Gudbrand'i tutup bir kenara çekti. "Gudbrand, senin gidip uyuman gerekiyordu. İznin bir saat önde başladı."</p>

  <p class="block2">"Çıkıp Daniel'i arayacağım," dedi.</p>

  <p class="block2">"Hayır, gitmeyeceksin," dedi Edvard.</p>

  <p class="block2">"Evet, gideceğim..."</p>

  <p class="block2">"Bu bir emirdir!" Edvard, Gudbrand'ın omzunu sıktı. Gudbrand kurtulmaya çalıştı ama birlik liderinin onu bırakmaya niyeti yoktu.</p>

  <p class="block2">Gudbrand sesini yükseltti ve çaresizce titremeye başladı.</p>

  <p class="block2">"Belki yaralanmıştır! Belki dikenli tellere takılmıştır!"</p>

  <p class="block2">Edvard, Gudbrand'ın omzuna hafifçe vurdu. "Az sonra gün ağaracak," dedi. "O zaman neler olduğunu öğreniriz."</p>

  <p class="block2">Sessizce olanları izleyen birlik arkadaşlarına baktı. Ayaklarını yere vurup, kendi aralarında mırıldanmaya başlamışlardı. Gudbrand, Edvard'ın Hallgrim Dale'in yanına gidip; kulağına bir şeyler fısıldadığını gördü. Dale sessizce dinledi ve Gudbrand'a doğru baktı. Gudbrand, bunun ne anlama geldiğini biliyordu. Artık Daniel'in göz hapsi altındaydı. Kısa bir süre önce Gudbrand ve Daniel’in sadece iki yakın arkadaştan öte olduklarına dair bir söylenti çıkmıştı. Artık onlara güvenilmezdi. Mosken ikisini de karşısına almış, kaçmayı planlayıp planlamadıklarını açıkça sormuştu. Tabii ki bu söylentileri yalanlamışlardı ama Mosken muhtemelen Daniel’in fırsatı değerlendirip kaçtığını düşünüyordu. Bu durumda Gudbrand da arkadaşını "aramak" bahanesiyle ona katılacaktı. Gudbrand gülmeye başladı. Rus hoparlörlerinden yapılan ve yiyecek, sıcak barınak, kadınlar olduğunu vaat eden duyurular insanı hayale sürükleyebilirdi ama bu planın gerçek olduğuna inanmak mümkün olabilir miydi?</p>

  <p class="block2">"Geri gelip, gelemeyeceği üzerine bahse girelim mi?" Fikir, Sindre'den gelmişti. "Üç yiyecek istihkakına. Ne dersiniz?"</p>

  <p class="block2">Gudbrand kollarını indirdi. Kamuflaj üniformasının içinden kemerine sıkıştırdığı kasaturayı hissedebiliyordu.</p>

  <p class="block2">"Ateş etmeyin lütfen!"</p>

  <p class="block2">Gudbrand, etrafına bakındı ve tam yukarıda Rus kepi takmış bir adam gördü. Gülümseyerek siperdekilere bakıyordu. Adam, diğer köşeye doğru koştu ve patinaj yaparak durdu.</p>

  <p class="block2">"Daniel!" diye bağırdı Gudbrand.</p>

  <p class="block2">"Da da da dam!" dedi Daniel. Bir yandan da başındaki kepi çıkarıp selam veriyordu. "Dobry vyecher!"</p>

  <p class="block2">Herkes olduğu yerde kalmış, Daniel'e bakıyordu.</p>

  <p class="block2">"Hey, Edvard," diye seslendi Daniel. "Hollandalı arkadaşlarımızı daha sıkı takip etsen iyi olur. Oradaki dinleme postası ile aralarında en az elli metre var."</p>

  <p class="block2">Edvard diğerleri gibi hayrete düşmüş, olanları sessizce izliyordu.</p>

  <p class="block2">"Rus’u gömdün mü Daniel?" Edvard'ın yüzü heyecandan parlıyordu.</p>

  <p class="block2">"Gömmek mi?" dedi Daniel. "Yüce İsa'dan öğrendiğimiz tüm duaları okudum. Duymadınız mı? Eminim diğer taraftan çok net duyulmuştur."</p>

  <p class="block2">Sonra sipere atladı ve yere oturdu. Kollanın havaya kaldırdı. Derinden gelen ama sevecen bir sesle dua etmeye başladı. "Bizim kalemiz Yüce Tanrımızdır... "</p>

  <p class="block2">Herkes gülüyordu. Gudbrand o kadar çok güldü ki gözlerinde yaşlar birikti.</p>

  <p class="block2">Dale heyecanla, "Sen tam bir şeytansın, Daniel!" dedi.</p>

  <p class="block2">"Daniel değil... Benim adım... " Daniel, başındaki Rus kepini çıkardı ve üzerindeki ismi okudu. "Uriah. Adam yazı yazmayı da biliyormuş. Ama n'aparsın, Bolşeviğin tekiydi."</p>

  <p class="block2">Etrafındakilere baktı." Kimsenin bu yaygın Yahudi ismine bir itirazı yoktur umarım."</p>

  <p class="block2">Bir dakika süren sessizliğin ardından kahkahalara boğuldular. Birlik lideri Daniel’in yanına geldi ve hafifçe sırtına vurdu.</p>

  <p class="block1">&nbsp;</p>

  <h2 id="sigil_toc_id_8">- 10 -</h2>

  <p class="block7">&nbsp;</p>

  <p class="block6">Leningrad. 31 Aralık 1942.</p>

  <p class="block2">Makineli tüfek başında geçirilen bu nöbet gecesi, gittikçe soğuk olmaya başlamıştı. Gudbrand, yanında bulunan kıyafetlerinin tamamını giymişti. Yine de dişleri birbirine çarpıyordu. El ve ayak parmaklarını güçlükle hissedebiliyordu. En kötüsü de bacaklarıydı. Ayaklarına temiz bez parçaları sarmıştı ama pek faydası olmuyordu.</p>

  <p class="block2">Ufku saran karanlığa baktı. O akşam "İvanlardan" fazla ses çıkmamıştı. Belki de Yeni Yıl kutlaması yapıyorlardı. Belki güzel yemekler yiyorlardı. Kuzu yahni. Ya da kuzu pirzola. Gudbrand, Rusların da yiyecek etleri olmadığını biliyordu. Ama yine de yemekleri düşünmeden edemiyordu. Kendi ellerinde sadece mercimek çorbası ve ekmek vardı. Ekmekleri yeşillenmeye başlamıştı ama alışmışlardı. Çok fazla küflenenleri ufak parçalara ayırıp kaynayan çorbanın içine atıyorlardı.</p>

  <p class="block2">"En azından Yılbaşı Gecesi sosis yiyebileceğiz," dedi Gudbrand.</p>

  <p class="block2">"Şişşşt!" dedi Daniel.</p>

  <p class="block2">"Bu akşam kimseler yok ortada Daniel. Hepsi geyik etinden ödüllerini yiyor. Yanında da sos ve yaban mersini var. Bir de elma patates."</p>

  <p class="block2">"Yine yemekten bahsetme. Sessiz ol ve gözünü dört aç."</p>

  <p class="block2">"Ortalıkta görünen hiçbir şey yok Daniel. Hiçbir şey."</p>

  <p class="block2">Birbirlerine sokuldular ve başlarını öne eğdiler. Daniel hâlâ Rus kepini takıyordu. Üzerinde Waffen SS brövesi bulunan çelik kask, hemen yanında yerde duruyordu. Gudbrand, bunun nedenini gayet iyi biliyordu. Bu kaskın şekliyle ilgili bir durumdu. Yağan kar, kaskın yanında birikirken; kaskın için bitmek bilmeyen çığlık benzeri bir ses çıkıyordu. Dinleme postası için son derece talihsiz bir sesti.</p>

  <p class="block2">"Gözlerinle ilgili bir sorununun mu var?" diye sordu Daniel.</p>

  <p class="block2">"Hayır, sadece gece görüşüm biraz kısıtlı."</p>

  <p class="block2">"Bu kadar mı?"</p>

  <p class="block2">"Bir de biraz renk körüyüm."</p>

  <p class="block2">"Biraz renk körü mü?"</p>

  <p class="block2">"Kırmızı ve yeşil. Aralarındaki farkı bilmiyorum. Renkler aynı görünüyor. Örneğin hiç böğürtlen görmedim. Ne zaman Pazar yemeğine böğürtlen toplamak için ormana gidecek... "</p>

  <p class="block2">"Yemekten konuşmak yok demiştim!"</p>

  <p class="block2">Bir süre sessizliğe gömüldüler. Uzaktan makineli tüfeklerin sesi duyuldu. Termometre eksi 25 dereceyi gösteriyordu. Geçen kış birkaç gece peş peşe eksi 45 dereceyi görmüşlerdi. Gudbrand, bitlerin soğukta hareket etmediklerini düşünerek teselli bulmaya çalıştı. Nöbetini tamamlayıp, ranzasına uzanana dek kaşınmasına gerek yoktu. Bitler bile soğuğa karşı ondan daha dayanıklıydı. Pis mahluklar, diye düşündü. Bir keresinde bir deney yapmıştı. Atletini üç gün dışarıda, dondurucu havada bıraktı. Atletini tekrar içeri aldığında, buzdan bir kağıda benziyordu. Sonra atleti sobanın önüne tuttu ve ısıttı. Üzerindeki bitler ısınınca yeniden canlandı. Sonunda sinirden atleti alıp, sobanın alevleri arasına attı.</p>

  <p class="block2">Daniel boğazını temizledi.</p>

  <p class="block2">"Pazar yemeklerinde ne yapardınız?"</p>

  <p class="block2">Gudbrand soruyu ikiletmedi.</p>

  <p class="block2">"Önce babam rostoyu dilimlerdi ve biz de hayranlıkla izlerdik. Sonra annem her birimizin tabağına ikişer dilim koyardı. Üzerine sos dökerdi. Sos o kadar ağır ve yağlı olurdu ki donmasın diye sık sık karıştırırdı. Bir sürü de Brüksel lahanası olurdu. Bence o kaskı başına takmalısın, Daniel. Ya bir şarapnel parçası gelirse?"</p>

  <p class="block2">"Ya mermi gelirse... Böyle uzar gider."</p>

  <p class="block2">Gudbrand gözlerini kapattı ve gülümsedi.</p>

  <p class="block2">"Tatlı olarak erik kompostosu yerdik. Ya da çikolatalı kek. Gerçi kek çok sık pişmezdi. Annem bu geleneği Brooklyn'de öğrenmişti."</p>

  <p class="block2">Daniel yere tükürdü. Kural gereği, nöbet süresi bir saatti. Fakat hem Sindre Fauke, hem de Hallgrim Dale ateşlenip yatağa düşmüştü. Bu yüzden Edvard Mosken, nöbet süresini tüm birlik yeniden güç toplayana dek iki saate çıkardı.</p>

  <p class="block2">Daniel elini Gudbrand'ın omzuna koydu.</p>

  <p class="block2">"Onu özlüyorsun, değil mi? Anneni yani."</p>

  <p class="block2">Gudbrand güldü ve aynı yere ikinci kez tükürdü. Daniel de gökyüzünde donmuş gibi asılı duran yıldızlara baktı. Bir hışırtı duyuldu. Daniel sesin geldiği yöne baktı.</p>

  <p class="block2">"Tilki," dedi.</p>

  <p class="block2">İnanılması güç ama gerçekti. Her metre karesi bombalanan ve Karl Johans Gate'deki Arnavut kaldırımlarından bile sık mayın döşenen bu topraklarda hâlâ hayvanlar yaşayabiliyordu. Sayıca çok fazla olmasa da yaban tavşanı ve tilki görmüşlerdi. Bir de tuhaf görünüşlü sansarlar vardı. Askerler, gördükleri her hayvanı vurmayı denediler. Tencere kaynadıktan sonra, ne eti piştiğinin hiçbir önemi yoktu. Fakat bir keresinde Alman askerlerinden biri, yaban tavşan avına çıktığında vurularak öldürüldü. Bu olaydan sonra tavşanları gönderenlerin Rus askeri olduğuna dair söylentiler dolanmaya başladı. Sanki Ruslar ellerindeki tavşanları bu şekilde heba edebilecekti!</p>

  <p class="block2">Gudbrand, parmaklanın çatlamış dudaklarının üzerinde gezdirdi. Sonra da saatine baktı. Bir saat daha nöbet tutmaları gerekiyordu. Sindre'nin ateşi çıksın diye tütün yuttuğundan şüpheleniyordu. Böyle bir hareket ancak ona yakışırdı.</p>

  <p class="block2">"Neden Amerika'dan taşındınız?" diye sordu Daniel.</p>

  <p class="block2">"Wall Street Krizi. Babam tersanedeki işini kaybetti."</p>

  <p class="block2">"İşte gördün mü?" dedi Daniel. "Kapitalizmin sana yaptığına bak. Küçük adamlar savrulup giderken; zenginler refahta da, krizde de büyümeye devam eder."</p>

  <p class="block2">"Bu işler böyle."</p>

  <p class="block2">Yağan kar, kaskın yanında birikirken; kaskın için bitmek bilmeyen çığlık benzeri bir ses çıkıyordu. Dinleme postası için son derece talihsiz bir sesti.</p>

  <p class="block2">"Bu işler epeydir böyle ama artık değişmeye başlıyor. Hitler, savaşı kazandığında; herkese sürpriz yapacak. Babanın da işsiz kalmak gibi bir kaygısı olmayacak. Sen de Nasjonal Samling Partisine katılmalısın."</p>

  <p class="block2">"Bütün bunlara inanıyor musun?"</p>

  <p class="block2">"Sen inanmıyor musun?"</p>

  <p class="block2">Gudbrand, Daniel'le zıtlaşmayı istemezdi. Bu yüzden omuzlarını silkti; fakat Daniel sorusunu tekrarladı.</p>

  <p class="block2">"Tabii ki inanıyorum," dedi Gudbrand. "Fakat her şeyden önce Norveç’i düşünüyorum. Ülkeyi Bolşeviklerden korumayı düşünüyorum. Eğer Norveç'e gelirlerse, kesinlikle Amerika'ya geri döneriz."</p>

  <p class="block2">"Kapitalist bir ülkeye mi?" Daniel’in sesi artık daha keskin çıkıyordu. "Demokrasinin zengin ve fırsatçı liderlerin elinde olduğu bir ülkeye mi?"</p>

  <p class="block2">"Kapitalizmi, komünizme tercih ederim."</p>

  <p class="block2">"Demokrasiler ömrünü doldurdu, Gudbrand. Avrupa'ya baksana. İngiltere ve Fransa mesela. Savaş başlamadan önce ne kadar kötü durumdaydı: İşsizlik, sömürü. Şu anda Avrupa'nın kaosa sürüklenmesini önleyecek güçte sadece iki kişi var: Hitler ve Stalin. Seçim bizim. Kardeş ülke ya da barbarlar. Ülkemizde pek çok kişi ilk adımı Stalin'in kasapları değil de Almanlar attığı için ne kadar şanslı olduğumuzun farkında değil."</p>

  <p class="block2">Gudbrand başıyla onayladı. Daniel’in söyledikleri değil, bunları nasıl söylediği çok daha önemliydi. O kadar ikna ediciydi ki.</p>

  <p class="block2">Birdenbire cehennemin kapılan açıldı ve gökyüzü ışıkla doldu. Zemin sarsıldı. Işıkların ardından gökten bir şeyler yağmaya başladı. Sanki karla birlikte daha pek çok şey üzerlerine düşüyordu.</p>

  <p class="block2">Gudbrand hemen yere yattı ve ellerini başının üzerine siper etti. Her şey başladığı gibi çabucak bitmişti. Etrafına baktı. Makineli tüfeğin ardında duran Daniel kahkahalarla gülüyordu.</p>

  <p class="block2">"Ne yapıyorsun?" diye bağırdı Gudbrand. "Sireni çal! Herkesi uyandır!"</p>

  <p class="block2">Daniel hiç oralı değildi. "Sevgili dostum," diye seslendi. Gülümsemesi gözlerine vuruyordu. "Mutlu Yıllar!"</p>

  <p class="block2">Daniel saatini işaret etti ve Gudbrand o anda neler olduğunu anladı. Demek ki Daniel, Rusların Yeni Yıl kutlamalarını bekliyordu. Çünkü şimdi de elini karın altına sokup, silahları sakladıkları oyukta bir şeyler aranıyordu.</p>

  <p class="block2">"Konyak," diye bağırdı. Yarı dolu şişeyi gururla havaya kaldırdı. "Bunu üç aydan fazla süredir saklıyorum. Almaz mısın?"</p>

  <p class="block2">Gudbrand dizlerinin üzerine oturdu ve Daniel'e gülümsedi.</p>

  <p class="block2">"Önce sen," dedi.</p>

  <p class="block2">"Emin misin?"</p>

  <p class="block2">"Tabii ki sevgili dostum. O kadar zaman saklamışsın. Ama hepsini içmek yok!"</p>

  <p class="block2">Daniel mantar tıpayı baş parmağıyla iterek çıkardı ve şişeyi havaya kaldırdı.</p>

  <p class="block2">"Leningrad'a. Bahar geldiğinde, Kış Sarayında kadeh kaldırıyor olacağız," dedi ve başındaki Rus kepini çıkardı. "Yazın da evimize döneceğiz ve sevgili Norveç halkı bizi kahramanlar gibi karşılayacak."</p>

  <p class="block2">Şişeyi ağzına götürdü ve başını geriye itti. Kahverengi konyak, şişenin boğazından dönerek yudum yudum aktı. Gökyüzündeki ışıklar, şişenin üzerine yansıyordu. Aradan geçen bunca yıla rağmen Gudbrand hâlâ düşünmektedir: Acaba gördüğü ışık, Rus nişancılarının silahlarından çıkan hedef ışığı mıydı? Gudbrand, ışığı gördükten bir dakika sonra bir patlama sesi duydu ve Daniel’in elindeki şişenin parçalara ayrıldığını gördü. Şişenin camları ve konyak havada savruluyordu. Gudbrand gözlerini kapattı. Yüzünün ıslandığını hissetti. Yanaklarından bir şeyler akıyordu. İstemeden de olsa dilini dışarı çıkardı ve yanağından akan sıvıyı yaladı. Alkol ve ne olduğunu anlamadığı başka bir şeyin tadını aldı. Sıcak ve metalik bir tat. Konyaktan daha koyu bir sıvıydı. Soğuktandır, diye düşündü Gudbrand. Tekrar gözlerini açtı. Daniel’i göremedi. Makineli tüfeğin orada, yere yatmış olmalı dedi. Tahmin yürütüyordu. Kalp atışları hızlandı.</p>

  <p class="block2">"Daniel?"</p>

  <p class="block2">Cevap gelmedi.</p>

  <p class="block2">"Daniel?"</p>

  <p class="block2">Gudbrand ayağa kalktı ve arkadaşının olması gereken yöne ilerledi. Daniel sırt üstü yatıyordu. Palaskası başının altındaydı ve Rus kepi yüzüne düşmüştü. Karın üzeri, konyak ve kanla kaplıydı. Gudbrand, kepi eline aldı. Daniel, gözleri açık; gökyüzüne bakıyordu. Alnının ortasında büyük, siyah bir delik vardı. Gudbrand hâlâ o sıcak, metalik tadı alıyordu ve midesinin bulandığını hissetti.</p>

  <p class="block2">"Daniel."</p>

  <p class="block2">Artık fısıltı halinde konuşuyordu. Daniel, karın üzerinde melek şekli çıkarmak isteyen ama o esnada uyuyakalan küçük bir çocuk gibi görünüyordu. Ağlayarak sirene uzandı ve kolu çekti. Ortalık yatıştığında, siren sesi göklere erişti.</p>

  <p class="block2">"Böyle olmamalıydı," dedi Gudbrand güçlükle. oooooooo-OOOOOOOO!..</p>

  <p class="block2">Edvard ve diğerleri dışarı çıkıp, Gudbrand'ın arkasına geçti. Birisi, Gudbrand'a seslendi ama o duymadı. Sirenin kolunu sürekli olarak döndürüyordu. Sonunda sireni bıraktı ama arkasına dönmedi. Olduğu yerde kaldı ve bir sipere bir de gökyüzüne baktı. Gözyaşları, yanaklarında dondu. Sirenin hüzünlü sesi kaybolup gitti.</p>

  <p class="block2">"Böyle olmamalıydı," diyebildi.</p>

  <p class="block1">&nbsp;</p>

  <h2 id="sigil_toc_id_9">- 11 -</h2>

  <p class="block7">&nbsp;</p>

  <p class="block6">Leningrad. 1 Ocak 1943.</p>

  <p class="block2">Daniel’in cansız bedenini alıp götürdüklerinde, burnunun altında ve gözleriyle ağzının kenarlarında kar taneleri birikmişti. Genelde cesetleri dışarıda bırakıp, donmalarını bekliyorlardı. Bu şekilde taşınmaları daha kolay oluyordu. Fakat Daniel’in cesedi, makineli tüfeğin bulunduğu yerdeydi. İki asker, cesedi alıp siperin diğer tarafına götürdü ve yakılmak üzere ayrılan iki mühimmat kutusunun üzerine yatırdı. Hallgrim Dale, başının etrafına bir bez doladı. Edvard, Kuzey Birliklerdeki toplu mezarlığı aradı ve Daniel’in durumunu bildirdi. Onlar da gece olduğunda iki cenaze levazımatçısı gönderip, cesedi aldıracaklarını söyledi. Daha sonra Mosken, Sindre'yi hasta yatağından kaldırdı ve Gudbrand'la birlikte nöbet tutmak üzere görevlendirdi. Yapacakları ilk iş, makineli tüfeği temizlemekti.</p>

  <p class="block2">Sindre, "Köln'ü bombalayıp, yerle bir etmişler," dedi.</p>

  <p class="block2">Siperde yan yana duruyorlardı. Gudbrand, Sindre'ye bu kadar yakın olmaktan hoşlanmıyordu.</p>

  <p class="block2">"Stalingrad da gücünü kaybetti."</p>

  <p class="block2">Gudbrand, soğuğu hissetmiyordu. Sanki başı ve vücudu pamuklara sarmalanmıştı. Artık hiçbir şey umurunda değildi. Tek hissedebildiği, tenine değen buz gibi soğuk metaldi. Parmaklarına hükmedemiyordu. Yeniden denedi. Silahın parçalan ve tetik mekanizması, kara serilmiş yün bir örtünün üzerinde duruyordu. Fakat son parçayı sökmek oldukça zordu. Sennheim'da gözleri kapalıyken silah parçalamayı ve yeniden bir araya getirmeyi öğrenmişlerdi. Almanya'nın güzel ve sıcak Alsas bölgesindeki Sennheim. Oysa şimdi parmaklarını hissedemiyordu ve her şey Sennheim'dan farklıydı.</p>

  <p class="block2">"Duymadın mı?" dedi Sindre. "Ruslar bizi de haklayacak. Tıpkı Gudeson gibi."</p>

  <p class="block2">Gudbrand, Sindre Toten adında bir kasabadan geldiğini söylediğinde Alman yüzbaşının ne kadar eğlendiğini hatırladı.</p>

  <p class="block2">"Toten mi? Totenreich'daki gibi mi?" demiş ve kahkahalarla gülmeye başlamıştı.</p>

  <p class="block2">Namluyu elinden düşürdü.</p>

  <p class="block2">"Lanet olsun!" Gudbrand'ın sesi titriyordu. "Donmuş kan, bütün parçaları birbirine yapıştırmış."</p>

  <p class="block2">Namlunun üzerine makine yağı döktü ve üzerinde gezdirdi. Sarımtırak renkteki yağ, soğuk nedeniyle koyulaşmıştı. Yağın, kanı çözdüğünü biliyordu. Kulağı iltihaplandığında da makine yağı dökmüşlerdi.</p>

  <p class="block2">Sindre uzandı ve eline bir kovan aldı.</p>

  <p class="block2">"Yüce Tanrım!" dedi. Başını kaldırdı ve güldü. Dişlerinin arasındaki kahverengi lekeler apaçık belli oluyordu. Kirli sakallı, solgun yüzü Gudbrand'a o kadar yakındı ki bir süredir tüm birliği saran ağız kokusunu duyabiliyordu. Sindre, parmağını havaya kaldırdı.</p>

  <p class="block2">"Daniel’in bu kadar büyük bir beyni olduğunu kim tahmin ederdi ki?"</p>

  <p class="block2">Gudbrand oralı olmadı.</p>

  <p class="block2">Sindre, parmağının üzerindeki parçayı inceliyordu.</p>

  <p class="block2">"Ama fazla kullanmadığı belli. Yoksa o gece Rus’un peşine düştüğünde geri dönmezdi. Senin de onu aramaya gideceğini duymuştum. Belli ki... İyi arkadaştınız, değil mi?"</p>

  <p class="block2">Gudbrand önce duymadı. Sözcükler çok uzaktan geliyordu. Sonra sesinin yankısını duydu. Sırtından başlayan sıcaklık hissi, tüm vücuduna yayılıyordu.</p>

  <p class="block2">Sindre, "Almanlar geri çekilmemize asla izin vermeyecek," dedi. "Hepimiz burada öleceğiz. Bunu tahmin etmen gerekirdi. Oysa Bolşevikler sen ve Daniel gibi insanlara Hitler kadar gaddar davranmazdı. İki iyi arkadaş demek istedim."</p>

  <p class="block2">Gudbrand cevap vermedi. Vücudunu saran sıcaklık, parmak uçlarına ulaşmıştı.</p>

  <p class="block2">"Bu gece biraz içeriz diye düşünmüştük," dedi Sindre. "Hallgrim Dale ve ben yani. Tabii tüm bu olaylar olmadan önce."</p>

  <p class="block2">Karın üzerinde biraz kıpırdandı ve Gudbrand'a baktı.</p>

  <p class="block2">"Bu kadar şaşırmış görünme, Johansen," dedi gülerek. "Neden hastayız dedik sence?"</p>

  <p class="block2">Gudbrand, botlarının içinden ayak parmaklanın hareket ettirmeye çalışıyordu. Yavaş yavaş onları da hissetmeye başlamıştı. Parmakları ısınmıştı ve bu yüzden kendini iyi hissediyordu. Başka bir şey daha vardı.</p>

  <p class="block2">Sindre, "Bize katılmak ister misin, Johansen?" diye sordu.</p>

  <p class="block2">Bitler! Bütün vücudu ısınmıştı ama bitleri hissedemiyordu. Kaskından gelen ıslık sesi de kesilmişti.</p>

  <p class="block2">"Demek dedikoduları yayan sendin," dedi Gudbrand.</p>

  <p class="block2">"Ne dedikodusu?"</p>

  <p class="block2">"Daniel ve ben Amerika'ya gitme planları yapıyorduk. Rusların tarafına geçmek gibi bir niyetimiz yoktu. Amerika'ya da şimdi değil, savaştan sonra gidecektik."</p>

  <p class="block2">Sindre omuzlanın silkti. Saatine baktı ve dizlerinin üzerine oturdu.</p>

  <p class="block2">"Kaçmaya kalkarsan, seni öldürürüm," dedi Gudbrand.</p>

  <p class="block2">Sindre yerde duran silah parçalarını göstererek, "Ne ile?" diye sordu. Tüfekleri oyukta duruyordu ama Gudbrand'ın Sindre kaçmadan evvel tüfeklere erişmesinin imkanı yoktu.</p>

  <p class="block2">"Çok istiyorsan burada kal ve öl, Johansen. Dale'e selamlarımı ilet ve beni izlemesini söyle."</p>

  <p class="block2">Gudbrand, üniformasının içinden kasaturasını çıkardı. Ay ışığı, bıçağın metal yüzünde parlıyordu. Sindre başını iki yana salladı.</p>

  <p class="block2">"Sen ve Gudeson gibi insanlar hayalperesttir. Bıçağı kaldır ve bana katıl. Ruslar, Ladoga Gölü'nün karşısında yeni yerleşim yerleri kuruyor. Taze et de var."</p>

  <p class="block2">"Ben hain değilim," dedi Gudbrand.</p>

  <p class="block2">Sindre ayağa kalktı.</p>

  <p class="block2">"Eğer elindeki kasaturayla beni öldürmeye çalışırsan, Hollandalı dinleme postası bizi duyar ve sireni çalar. Aklını kullan. Kimin kaçmayı planladığını düşünürler sence? Kaçacağına dair dedikodusu yayılan senin mi, yoksa parti üyesi olan benim mi?"</p>

  <p class="block2">"Otur, Sindre Fauke."</p>

  <p class="block2">Sindre güldü.</p>

  <p class="block2">"Sen katil değilsin, Gudbrand. Ben şimdi gidiyorum. Sireni çalmadan önce bana 50 metre müsaade et. Böylece kendini dedikodulardan kurtarmış olursun."</p>

  <p class="block2">Birbirlerine baktılar. Küçük küçük kar taneleri aralarından geçip, yere düşüyordu. Sindre gülümsedi.</p>

  <p class="block2">"Ay ışığı ve kar. Aynı zamanda nadiren bir araya gelirler, değil mi?"</p>

  <p class="block1">&nbsp;</p>

  <h2 id="sigil_toc_id_10">- 12 -</h2>

  <p class="block6">Leningrad. 2 Ocak 1943.</p>

  <p class="block2">Dört adamın toplanıp, konuştukları siper; kendi birliklerinden iki kilometre kuzeydeydi. Yüzbaşı, Gudbrand'ın tam karşısında duruyordu ve ayağını yere vuruyordu. Kar yağıyordu ve yüzbaşının kepinin üzerinde biraz kar birikmişti. Edvard Mosken, yüzbaşının yanında dikiliyor ve sürekli açık olan gözüyle Gudbrand'ı inceliyordu. Diğer gözü ise neredeyse kapanacaktı.</p>

  <p class="block2">"Özetle," dedi Yüzbaşı. "Rusların tarafına geçti, öyle mi?"</p>

  <p class="block2">"Evet," dedi Gudbrand. "Neden?"</p>

  <p class="block2">"Bilmiyorum."</p>

  <p class="block2">Yüzbaşı uzaklara baktı, dişlerini sıktı ve ayağını yere vurmaya devam etti. Edvard’a başıyla işaret etti ve beraberinde gelen Alman idareciye bir şeyler mırıldandı. Sonra da selam vererek ayrıldılar.</p>

  <p class="block2">"İşte bu kadar," dedi Edvard. Hâlâ Gudbrand’i inceliyordu.</p>

  <p class="block2">"Evet," dedi Gudbrand. "Fazla araştırmadılar." "Hayır."</p>

  <p class="block2">"Kimin aklına gelirdi ki?" Edvard, sürekli açık duran gözünü Gudbrad'dan ayırmıyordu.</p>

  <p class="block2">"Burada her zaman firar olayları yaşanır," dedi Gudbrand. "Hepsini tek tek sorgulayamazlar... "</p>

  <p class="block2">"Yani firar edenin Sindre olacağı kimin aklına gelirdi ki? Onun böyle bir şey yapacağını kim düşünürdü?" "Evet, haklı sayılırsınız," dedi Gudbrand. "Birdenbire kalktı ve kaçmaya başladı."</p>

  <p class="block2">"Evet."</p>

  <p class="block2">"Makineli tüfeğin parçalara ayrılmış olması kötü olmuş." Edvard'ın sesinden kinayeli konuştuğu anlaşılıyordu.</p>

  <p class="block2">"Evet."</p>

  <p class="block2">"Tabii Hollandalı nöbetçileri de çağıramadın, değil mi?" "Bağırdım ama iş işten geçmişti. Hava karanlıktı." "Ay ışığı vardı." İkisi de birbirini süzdü.</p>

  <p class="block2">"Ne düşündüğümü biliyor musun?" diye sordu Edvard.</p>

  <p class="block2">"Hayır."</p>

  <p class="block2">"Evet, biliyorsun. Yüzünden okuyabiliyorum. Neden, Gudbrand?"</p>

  <p class="block2">"Onu öldürmedim," dedi Gudbrand. Gözlerini, Edvard'ın gözlerinden kaçılmıyordu. "Onunla konuşmaya çalıştım ama beni dinlemek istemedi. Sonra da kaçıp gitti. Ne yapabilirdim?"</p>

  <p class="block2">İkisi de ağır ağır nefes alıp veriyordu. Soğuktan korunmak için iki büklüm olmuş, ağızlarından çıkan buharda kayboluyorlardı.</p>

  <p class="block2">"Yüzündeki bu bakışı en son ne zaman görmüştüm biliyor musun Gudbrand? Birliğimize gelen Rusu öldürdüğün gece görmüştüm."</p>

  <p class="block2">Gudbrand, omuzlarım silkti. Edvard, buz tutmuş eldivenleri ile Gudbrand'ın kolundan tuttu.</p>

  <p class="block2">"Dinle. Sindre, iyi bir asker değildi. Hatta iyi bir insan değildi. Ama bizler ahlaklı insanlarız. Burada belli standartları uymalı ve soğukkanlılığımızı korumalıyız. Anlıyor musun?"</p>

  <p class="block2">"Şimdi gidebilir miyim?"</p>

  <p class="block2">Edvard, Gudbrand'e baktı. Hitler'in yenik düşmeye başladığına dair dedikodular yayılıyordu. Buna rağmen Norveçli gönüllülerin sayısı her geçen gün artıyordu. Daniel ve Sindre'nin yerine çoktan iki asker gelmişti. İkisi de Tynset'den geliyordu. Her zaman yeni yüzlere rastlıyorlardı. Bazılarını hep hatırlıyorlar, bazılarını da kısa sürede unutuyorlardı. Edvard, Daniel’i her zaman hatırlayacağını biliyordu. Öte yandan Sindre'yi kısa sürede unutacağının da farkındaydı. Aklından silinip gidecekti. Edvard Junior, birkaç gün sonra iki yaşına girecekti. Düşünceleri, bir konudan bir konuya atlıyordu.</p>

  <p class="block2">"Evet, gidebilirsin," dedi. "Başını eğip, yürümeyi unutma."</p>

  <p class="block2">"Evet, tabii," dedi Gudbrand. "Başımı eğerim."</p>

  <p class="block2">"Daniel’in dediklerini hatırlıyor musun?" diye sordu Edvard gülümseyerek. "Soğuktan korunmak için iki büklüm yürüdüğümüzü ve bu yüzden evlerimize döndüğümüzde sırtımızda kocaman bir kambur olacağını söylerdi."</p>

  <p class="block2">Uzaktan makineli tüfeklerin sesi duyuldu.</p>

  <h2 id="sigil_toc_id_11">- 13 -</h2>

  <p class="block7">&nbsp;</p>

  <p class="block6">Leningrad. 3 Ocak 1943.</p>

  <p class="block2">Gudbrand, bir gürültü ile uyandı. Birkaç kez gözlerini kırpıştırdı ama tek görebildiği ranzaya çakılmış tahta parçalarıydı. Çürümüş tahta ve toprak kokusu geliyordu. Çığlık atarak mı uyanmıştı? Diğer askerler, artık çığlık atmadığına dair yemin etmişlerdi. Öylece uzandı ve kalp atışının normale dönmesini bekledi. Göbeğini kaşıdı. Bitler asla uyumazdı.</p>

  <p class="block2">Her zaman aynı rüya ile uyanıyordu. Göğsüne bastıran pençeleri hissedebiliyor, karanlıkta parlayan iki sarı gözü görebiliyordu. Beyaz renkli bu yırtıcı hayvanın dişlerinden, hiç aralıksız kan ve salya akıyordu. Nefes alıp verişi bile korkutucuydu. Ağır ağır alınıp verilen nefes kendisine mi, yoksa hayvana mı aitti? Rüya aynen şu şekilde geçiyordu: Aynı zamanda hem uyuyor, hem de uyanık bekliyordu. Fakat kesinlikle hareket edemiyordu. Hayvanın pençeleri boğazını parçalamak üzereyken, kapının dışından gelen makineli tüfek sesiyle uyanıyordu. Hayvanın battaniyenin üzerinden kalkıp, ranzanın tahtaları arasına girdiğini görüyordu. Tahtalar o kadar çok parçaya ayrılmıştı ki sanki üzerinde binlerce kurşun izi vardı. Birden ortalık sessizliğe bürünüyordu. Yerde ise kanlar içinde, biçimsiz bir kürk duruyordu. Bir sansar. Sonra kapının eşiğinde duran adam karanlıktan çıkıp, ay ışığına doğru hareket ediyordu. Ay ışığı o kadar ince bir çizgi halinde geliyordu ki adamın yüzünün yansı görülebiliyordu. Fakat o gece gördüğü rüyada farklı bir şey vardı. Silahın namlusu olması gerektiği gibi kokuyor, adam da her zamanki gibi gülüyordu. Ama alnında büyük, siyah bir delik vardı. Adam dönüp, Gudbrand'ın yüzüne baktığında; alnındaki delikten ay ışığı süzülüyordu.</p>

  <p class="block2">Gudbrand, açık kapıdan gelen soğuk havayı hissetti. Başını kapıya doğru döndürdü ve kapıyı kapatan o karanlık figürü görünce donakaldı. Hâlâ rüya mı görüyordu? O karanlık figür odaya girdi ama o gerçekten o kadar karanlıktı ki Gudbrand kim olduğunu göremedi.</p>

  <p class="block2">Birdenbire durdu.</p>

  <p class="block2">"Uyandın mı, Gudbrand?" Sesi oldukça net duyuluyordu. Konuşan, Edvard Mosken'di. Diğer ranzalardan homurtular yükselmeye başladı. Edvard doğruca Gudbrand'ın ranzasının yanına geldi.</p>

  <p class="block2">"Kalkman gerek," dedi.</p>

  <p class="block2">Gudbrand homurdandı. "Listeyi düzgün okuyamamışsın. Nöbetten yeni döndüm. Dale’in... "</p>

  <p class="block2">"O geri döndü."</p>

  <p class="block2">"Ne demek istiyorsun?"</p>

  <p class="block2">"Dale şimdi geldi ve beni uyandırdı. Daniel geri döndü."</p>

  <p class="block2">Gudbrand, karanlıkta sadece Edvard'ın ağzından çıkan dumanı görebiliyordu. Ayaklarını yere koydu ve battaniyenin altına koyduğu botlarını aldı. Uyurken botlarını battaniyenin altına koyardı. Böylece içlerindeki tabanlıklar donmazdı. Parkasını giydi ve Edvard'ın peşinden dışarı çıktı. Yıldızları görebiliyordu ama doğudan gün ağarmaya başlıyordu. Bir yerlerden hıçkırıkla karışık ağlama sesi geliyordu. Bu ses dışında, her yer sessizliğe gömülmüştü.</p>

  <p class="block2">"Yeni Hollandalı askerler," dedi Edvard. "Dün geldiler ve arazi şeridindeki ilk gezilerinden döndüler."</p>

  <p class="block2">Dale siperin ortasında tuhaf bir biçimde dikiliyordu. Başını yana eğmiş, kollarını bedeninden uzak tutmaya çalışıyordu. Atkısını boğazına dolamış, gözlerini kapatmıştı. Bir deri, bir kemik kalan yüzüne bakıldığında dilenci gibi duruyordu.</p>

  <p class="block2">"Dale!" diye bağırdı Edvard. Dale hemen kendine geldi.</p>

  <p class="block2">"Göster."</p>

  <p class="block2">Dale yola koyuldu. Gudbrand, kalp atışlarının hızlandığını hissedebiliyordu. Soğuk yanaklarına vurmuştu. Hâlâ uykunun sıcaklığını üzerinden atamamıştı. Uykusunda yürüyor gibiydi. Siper o kadar dardı ki tek sıra halinde yürümeleri gerekiyordu. Arkasından yürüyen Edvard'ın gözleriyle kendisini izlediğini hissedebiliyordu.</p>

  <p class="block2">"Burada," dedi Dale.</p>

  <p class="block2">Rüzgar yüzünden kaskından, ıslık benzeri sesler geliyordu. Mühimmat kutularının üzerinde bir ceset vardı. Bacakları hafifçe iki yana açılmıştı. Üniformasının üzerinde biraz kar birikmişti. Cesedin başının etrafına bir bez dolanmıştı.</p>

  <p class="block2">"Lanet olsun," dedi Dale. Başını iki yana salladı ve ayağını yere vurdu.</p>

  <p class="block2">Edvard tek kelime etmedi. Gudbrand, önce kendisinin konuşması gerektiğini anladı.</p>

  <p class="block2">"Cenaze levazımatçıları onu neden almamış?" diye sordu.</p>

  <p class="block2">"Aldılar," dedi Edvard. "Dün öğleden sonra buradaydılar."</p>

  <p class="block2">"O zaman niye geri getirmişler?" Gudbrand, Edvard'ın kendisini izlediğini fark etti.</p>

  <p class="block2">"Kimse onun geri getirilmesi için bir emir vermemiş."</p>

  <p class="block2">"Yanlış anlaşılma mı olmuş?" diye sordu Gudbrand.</p>

  <p class="block2">"Belki de." Edvard cebinden yarısı içilmiş, ince bir sigara çıkardı. Rüzgara sırtını döndü ve sigarasını yaktı. Birkaç nefes çektikten sonra yanındakilere uzattı.</p>

  <p class="block2">"Onu götüren adamlar, Kuzey Birliklerdeki toplu mezarlardan birine koyduklarını söyledi."</p>

  <p class="block2">"Bu doğruysa, çoktan gömülmesi gerekmiyor muydu?"</p>

  <p class="block2">Edvard başını iki yana salladı.</p>

  <p class="block2">"Gömülmeden önce yakılıyorlar. Fakat yakma işlemi gün ışığında gerçekleştiriliyor. Böylece Rusların ışığı görmesi engelleniyor. Geceleri de yeni toplu mezarlar kazılıyor ve başlarında nöbetçi olmadan öylece bırakılıyor. Birileri Daniel'i o mezardan çıkarmış olmalı."</p>

  <p class="block2">"Lanet olsun," dedi Dale yeniden. Sigarayı eline aldı ve hırsla bir nefes çekti.</p>

  <p class="block2">"Demek cesetleri yaktıkları doğru," dedi Gudbrand. "Neden? Bu soğukta niye uğraşsınlar?"</p>

  <p class="block2">"Ben biliyorum," dedi Dale. "Sebebi, toprağın donmuş olması. Baharda havalar ısınınca, cesetler topraktan dışarı çıkıyor." Sigarayı gönülsüzce uzattı. "Geçen kış Vörpenes'i gömmüştük. Baharda karşımıza çıktı. Tabii tilkilerden geriye kalan kısmını gördük."</p>

  <p class="block2">"Asıl soru... " dedi Edvard. "Daniel buraya nasıl geldi?" Gudbrand omuzlarını silkti.</p>

  <p class="block2">"En son nöbeti sen tuttun, Gudbrand." Edvard, hiç kapanmayan gözü ile Gudbrand’i izliyordu. Gudbrand sigaradan derin bir nefes çekti. Dale öksürdü.</p>

  <p class="block2">"Buradan dört kez geçtim," dedi Gudbrand. Sigarayı uzattı.</p>

  <p class="block2">"Burada değildi."</p>

  <p class="block2">"Nöbet esnasında Kuzey Birliklere gitmiş olabilirsin. Yerde kızak izleri var."</p>

  <p class="block2">"Cenaze ekibinden kalmış olmalı," dedi Gudbrand.</p>

  <p class="block2">"Kızak izi, bot izlerinin üzerinden geçiyor. Sen de buradan dört kez geçtiğini söylüyorsun."</p>

  <p class="block2">"Lanet olsun, Edvard. Daniel'in burada olduğunu ben de görüyorum!" Gudbrand öfkelenmişti. "Elbette birileri onu buraya getirmiş olmalı. Büyük olasılıkla da kızağı kullandı. Ama söylediklerimi dinlediysen, birilerinin cesedi benden sonra buraya getirdiğini anlayabilirsin."</p>

  <p class="block2">Edvard cevap vermedi. Sinirlenmişti. Sigaranın kalan son santimini içebilmek için izmariti Dale’in dudakları arasından çekip aldı ve filtrenin üzerindeki tükürükleri görünce sinir oldu. Dale dilinin üzerindeki tütünü, yere tükürdü.</p>

  <p class="block2">"Tanrı aşkına, neden böyle bir şeyle uğraşayım ki?" diye sordu Gudbrand. "Ayrıca Kuzey Birliklerinden buraya devriye nöbetçileri tarafından durdurulmadan, kızakla nasıl gelebilirim?"</p>

  <p class="block2">"Arazi şeridinden geçmiş olabilirsin."</p>

  <p class="block2">Gudbrand duyduklarına inanamadığını gösterircesine başını iki yana salladı. "Aklımı kaçırdığımı mı düşünüyorsun, Edvard? Daniel’in cesediyle ne işim olur?"</p>

  <p class="block2">Edvard sigarayı bitirince, yere attı ve botlarıyla üzerine bastı. Bunu her zaman yapıyordu. Sebebini kendisi de bilmiyordu. Bitmiş sigara izmaritinden çıkan dumana tahammülü yoktu. Topuğunu yere sürttükçe, kar birikintisinden tuhaf sesler geliyordu.</p>

  <p class="block2">"Daniel’i buraya getirdiğini düşünmüyorum," dedi Edvard. "Çünkü bu cesedin Daniel'e ait olduğunu düşünmüyorum."</p>

  <p class="block2">Dale ve Gudbrand şaşkınlığa uğradı. "Bu tabii ki Daniel," dedi Gudbrand.</p>

  <p class="block2">"Ya da onunla aynı yapıda biri," dedi Edvard. "Üniformasında da aynı birlik sembolleri var." "Yüzündeki bez..."</p>

  <p class="block2">"Bezin farklı olduğunu sen de fark ettin, değil mi?" dedi Edvard ama bir yandan da Gudbrand’i izliyordu.</p>

  <p class="block2">"Bu Daniel," dedi Gudbrand yutkunarak. "Botlarından tanıdım."</p>

  <p class="block2">"Yani cenaze ekibini çağırıp, cesedi tekrar götürmelerini söyleyebiliriz, öyle mi?" diye sordu Edvard. "Yakından bakmadan. Böyle olacağına emindin, değil mi?"</p>

  <p class="block2">"Cehenneme kadar yolun var, Edvard!"</p>

  <p class="block2">"Bu kez sıra bende değil, Gudbrand. Yüzündeki bezi çıkar,</p>

  <p class="block2">Dale."</p>

  <p class="block2">Dale, yanındaki iki adama hayretler içinde baktı. İki inatçı keçi gibi duruyorlardı.</p>

  <p class="block2">"Beni duymadın mı?" dedi Edvard. "Bezi kes!" "Yapmamayı tercih... " "Bu bir emirdir! Hemen!"</p>

  <p class="block2">Dale, tereddüt ediyordu. Önce yanındaki adamlara, sonra da yerdeki cesede baktı. Sonra omuzlarını silkti, ceketinin düğmelerini çözdü ve elini ceketinin içine soktu.</p>

  <p class="block2">"Bekle!" dedi Edvard. "Gudbrand'ın kasaturasını al."</p>

  <p class="block2">Dale olayları baştan sona kaçırdığını düşünüyordu. Şaşkınlıkla Gudbrand'a baktı. O da başını iki yana sallıyordu.</p>

  <p class="block2">"Ne demek istiyorsun?" dedi Edvard. Hâlâ Gudbrand'a bakıyordu. "Emirlere göre kasaturanı her zaman yanında taşımalısın. Ama seninki yanında değil, öyle mi?"</p>

  <p class="block2">Gudbrand cevap vermedi.</p>

  <p class="block2">"Sen ki o kasatura ile tam bir ölüm makinesine dönüşürsün, Gudbrand. Bıçağını öylece kaybetmiş olamazsın, değil mi?"</p>

  <p class="block2">Gudbrand, yine cevap vermedi.</p>

  <p class="block2">"Bu durumda, kendi bıçağını kullanacaksın, Dale."</p>

  <p class="block2">Gudbrand'da, liderin o hiç kapanmayan gözünü oymak için dayanılmaz bir istek uyandı. Uyduruk Lider! İşte, Edvard tam olarak uyduruk bir liderdi! Kuş gözlü ve kuş beyinli bir liderdi! Nasıl olur da hiçbir şeyden anlamazdı?</p>

  <p class="block2">Dale, bıçağı ile bezi yavaşça kesti. Sonra da nefesi kesildi. İki adam da aynı anda arkasını döndü ve Dale'in olduğu yere baktı. Ağaran günün kızıllığında, dudaklarında belli belirsiz bir gülümseme olan beyaz bir yüz kendilerine bakıyordu. Alnında ise adeta üçüncü bir göz vardı. Bu adam hiç şüphesiz Daniel'di.</p>

  <h2 id="sigil_toc_id_12">- 14 -</h2>

  <p class="block7">&nbsp;</p>

  <p class="block6">Dış İşleri Bakanlığı. 4 Kasım 1999.</p>

  <p class="block2">Bernt Brandhaug saatine baktı ve kaşlarını çattı. 82 saniye. Her zamankinden 7 saniye geç. Toplantı salonunun kapısına geldi ve içtenlikle "Günaydın," dedi. Meşhur gülümsemesi ile bembeyaz dişlerini gösterdi. Salonda kendisini bekleyen dört kişi vardı.</p>

  <p class="block2">POT Başkanı Kurt Meirik, asistanı Rakel'le birlikte masanın diğer tarafında oturuyordu. (Rakel saç şekli, döpiyesi ve sert ifadesi ile imajını tamamlamıştı.) Bernt, üzerindeki döpiyesin bir sekreter için çok pahalı olduğunu düşündü. Sezgileri kadının boşanmış olduğu yönündeydi. Ama pekala evli de olabilirdi. Acaba ailesi mi zengindi? Brandhaug, bu toplantıların gizlilik içinde yürütüleceğini söylemişti ve bu kadın yine toplantıdaydı. Demek ki sandığının aksine, POT bünyesinde özel bir konumdaydı. Rakel hakkında daha fazla bilgi edinmeye karar verdi.</p>

  <p class="block2">Masanın diğer tarafında ise Anne Storksen oturuyordu. Yanında uzun boylu ve zayıf Suçlar Masası Şefi vardı. Adı neydi? Önce, toplantı salonuna her zamankinden 7 saniye geç geldi. Şimdi de adamın adını hatırlayamıyordu. Yoksa yaşlanmaya mı başlamıştı?</p>

  <p class="block2">Bir gece önce yaşadıkları aklına geldi ve yaşlılık düşüncesini bir anda unutuverdi. Dış İşleri Bakanlığı'nın genç stajyeri Liseli iş görüşmesi adı altında öğle yemeğine davet etmişti. Daha sonra Continental Otel'de bir içki içmeyi teklif etti. Bu otelde, Dış İşleri adına ayrılmış olan sürekli kaldığı bir odası vardı. Odayı gizlilik gerektiren görüşmeleri yapabilmek adına tutmuştu. Liseli davet etmek hiç zor olmamıştı. Çünkü çok hırslı bir kızdı. Fakat bu kez işler kötü gitmişti. Her zamankinin aksine bir içki yeterli gelmemişti ama bu onun yaşlandığını göstermezdi. Brandhaug, bu düşünceleri zihninin gerilerine itti.</p>

  <p class="block2">"Bu kadar kısa sürede gelebildiğiniz için teşekkür ederim," dedi. "Elbette bu toplantıların gizlilik içinde yürütüldüğünü vurgulamama gerek yok. Fakat, herkesin bu alanda ne derece deneyimli olduğunu bilmediğim için bir kez daha hatırlatıyorum."</p>

  <p class="block2">Rakel hariç, salondaki herkesle göz teması kurdu. Rakel'e bakmamasının nedeni, konuşmanın kendisi ile ilgili olduğunu belirtme çabasıydı. Sonra Anne Storksen'e baktı.</p>

  <p class="block2">"Adamınız nasıl?"</p>

  <p class="block2">Emniyet Müdürü, şaşkınlıkla yüzüne baktı.</p>

  <p class="block2">"Polis memurunuzu kastettim," dedi. "Hole. Adı bu değil miydi?"</p>

  <p class="block2">Anne başıyla Moller’i işaret etti. Moller söze girmeden önce iki kez boğazını temizledi.</p>

  <p class="block2">"Şu anda her şey yolunda. İlk duyduğunda biraz sarsıldı. Ama... her şey yolunda." Söylenecek başka bir şey yok dercesine omuzlarım silkti.</p>

  <p class="block2">Brandhaug, beyaz kıllarını yeni topladığı kaşını kaldırdı.</p>

  <p class="block2">"Umarım hataya sebebiyet verecek kadar çok sarsılmamıştır, ne dersiniz?"</p>

  <p class="block2">"Hmmm... " dedi Moller. Emniyet Müdürü'nün yan gözle kendisine baktığını fark etti. "Sanmıyorum. Konunun ne kadar hassas olduğunun farkında. Ve tabii ki gizlilik yemini etmiş durumda."</p>

  <p class="block2">"Aynı durum, görevli diğer polis memurları için de geçerli," diye ekledi Anne Storksen.</p>

  <p class="block2">"Öyleyse her şeyin kontrol altında olduğunu kabul ediyorum," dedi Brandhaug. "Size konu ile ilgili kısa bir güncellemede bulunacağım. Amerikan Büyükelçisi ile uzun uzun görüştüm ve en önemli konularda uzlaşmaya vardığımızı söyleyebilirim."</p>

  <p class="block2">Her birinin yüzüne baktı. Herkes gergin bakışlarla kendisini izliyordu. Bernt Brandhaug'nın kendilerine ne söyleyeceğini merakla bekliyordu. Birkaç saniye önce hissettikleri ümitsizlikten eser kalmamıştı.</p>

  <p class="block2">"Büyükelçi, sizin adamınızın otoban gişesinde vurduğu Gizli Servis ajanının... " Konuşmanın bu noktasında Moller ve Emniyet Müdürü'ne döndü. "... durumunun stabil olduğunu ve ölüm tehlikesini atlattığını söyledi. Omurga kemikleri hasar görmüş ve bir de iç kanama geçirmiş. Ama kesinlikle çelik yelek adamın hayatını kurtarmış. Oradaki adamın, bir Gizli Servis ajanı olduğu bilgisine daha erken ulaşamadığınız için üzgünüm. Ama şansımıza bu olay fazla yayılmadı ve sorun minimum düzeyde tutuldu. Sadece bilmesi gereken kişiler arasında kaldı."</p>

  <p class="block2">Moller; "Şu anda nerede?" diye sordu.</p>

  <p class="block2">"Açık konuşmak gerekirse, bunu bilmenize hiç gerek yok,</p>

  <p class="block2">Dedektif Moller."</p>

  <p class="block2">Moller’in yüzünde ilginç bir ifade belirdi. Salonda bir saniyeliğine kasvetli bir sessizlik oldu. İnsanlara gereğinden fazla bilgi sahibi olamayacaklarının hatırlatılması, her zaman utanç verici bir durumdu. Brandhaug gülümsedi ve "Öğrenmek istediğinizi biliyorum ama yapabilecek bir şey yok," dercesine ellerini öne uzattı. Moller, başıyla onayladı ve masaya baktı.</p>

  <p class="block2">"Pekala," dedi Brandhaug. "Sadece şu kadarını söyleyebilirim. Ameliyattan sonra Almanya'da bir askeri hastaneye nakledildi."</p>

  <p class="block2">"Tamam." Moller ensesini ovdu. "Hmmm..."</p>

  <p class="block2">Brandhaug bekledi.</p>

  <p class="block2">"Bu bilgiyi Hole'le paylaşmamın bir sakıncası yok, değil mi? Yani Gizli Servis ajanının iyileştiği bilgisini. Böylece durum... onun için daha kolay olacaktır."</p>

  <p class="block2">Brandhaug Moller'e baktı. Suçlar Masası Şefi'nin aklından neler geçtiğini anlamakta güçlük çekiyordu.</p>

  <p class="block2">"Bence bir sorun yok."</p>

  <p class="block2">"Büyükelçi ile hangi konularda anlaşmaya vardınız?" Soru, Rakel'den geliyordu.</p>

  <p class="block2">"Ben de o konuya geliyordum," dedi Brandhaug. Gerçekten de bu konuya değinmek üzereydi ve bu şekilde uyarılması hiç hoşuna gitmemişti. "Öncelikle Moller ve Oslo Emniyet Teşkilatı'nı tebrik etmeliyim. Eğer raporlar doğruysa, yaralının tıbbi müdahalesi yaklaşık 12 dakika içinde gerçekleşmiş."</p>

  <p class="block2">. "Hole ve meslektaşı Ellen Gjelten, yaralıyı Aker Hastanesi'ne yetiştirdiler," dedi Anne Storksen.</p>

  <p class="block2">"Gerçekten hızlı müdahale etmişler," dedi Brandhaug. "Ayrıca Amerikan Büyükelçisi de bu görüşü paylaşıyor."</p>

  <p class="block2">Moller ve Emniyet Müdürü birbirine baktı.</p>

  <p class="block2">"Dahası Büyükelçi, Gizli Servis'le konuşmuş ve Amerikan tarafında bu konuyla ilgili hiçbir sıkıntı yokmuş. Doğal olarak."</p>

  <p class="block2">"Doğal olarak," dedi Meirik.</p>

  <p class="block2">"Ayrıca bu olayda hatanın büyük bir kısmının Amerikalılara ait olduğu konusunda da anlaştık. O ajanın gişede olmaması gerekiyordu. İzin almışsa da Norveç polisinin durumdan haberdar edilmesi gerekiyordu. Mevcut emirlere göre Gizli Servis ajanlarının bütün güvenlik bölgelerine girme yetkileri var. Bu yüzden polis memurlarının bu durumu önceden bildirmemesi oldukça doğal. Ama yine de bildirilmesi gerekirdi."</p>

  <p class="block2">Anne Storksen'e baktı. Kadının yüzünde itiraza yönelik hiçbir ifade yoktu.</p>

  <p class="block2">"İyi haber şu ki bu olay herhangi bir ciddi soruna yol açmayacak. Benim bu toplantıyı düzenlememin sebebi, durum çalışması yapmak değil. Elbette elimiz kolumuz bağlı oturmayacağız. Bu olayın er ya da geç yayılacağını biliyoruz. Aksini düşünmek saflık olur."</p>

  <p class="block2">Bernt Brandhaug, ellerini birleştirdi ve ağzından çıkan her kelimeyi vurgulamak istercesine havada salladı.</p>

  <p class="block2">"POT, FO ve koordinasyon ekibinden gelen 20 kişilik ekibin haricinde, gişelerde yaşananları bilen 15 polis memuru var. Hiçbiri hakkında kötü bir şey söylemek istemiyorum. Eminim herkes güvenlik tedbirleri kapsamında hareket edecektir. Yine de söz konusu polis memurları, hiçbir gizlilik yetkisine sahip olmayan sıradan insanlardır. Rikshospital personeli, havayolu çalışanları, gişelerden sorumlu Fjellinje AS Şirketi personeli ve Plaza Oteli'ndeki görevliler de olanlar hakkında az çok fikir yürütmüşlerdir. Ayrıca etraftaki binalarda yaşayan insanların dürbünle konvoyu takip etmiş olma ihtimalleri var. Bu olayı görenlerden gelecek tek bir söz... " Yanaklarını şişirdi ve patlama ifadesi yaptı.</p>

  <p class="block2">Masada bir sessizlik oldu. Sonunda Moller boğazını temizledi.</p>

  <p class="block2">"Peki bu olayın açığa çıkması hmmm... neden bu kadar tehlikeli?"</p>

  <p class="block2">Brandhaug, bunun oldukça yerinde bir soru olduğunu gösterircesine başını salladı. Moller de durumun farkındaydı.</p>

  <p class="block2">"ABD, bizim için sıradan bir müttefikten de öte," diyerek söze girdi Brandhaug. Yüzünde belli belirsiz bir gülümseme vardı. Ses tonu, Norveçli tanımayan birine Norveç’in bir kralı olduğunu ve başkentinin de Oslo olduğunu açıklar gibiydi.</p>

  <p class="block2">"Norveç, 1920 yılında Avrupa'nın en fakir ülkelerinden biriydi ve Amerika'nın yardımları olmasaydı, bugün hâlâ öyle olacaktı. Siyasetçiler gibi lafı uzatmayacağım. Dış göç, Marshall yardımı, Elvis ve petrol finansmanı; Norveçli dünyadaki Amerikan yanlısı ülkelerden biri konumuna getirmiştir. Ben dahil burada bulunan herkes, kariyerlerindeki mevcut konumu elde etmek için yıllarca çalıştı. Fakat Amerikan Başkan'ının hayatını tehlikeye atmaktan sorumlu olan kişinin aramızdan biri olduğu, politikacıların kulağına giderse... " Brandhaug cümlesini tamamlamadı ve havada asılı bıraktı. Gözlerini, masadakilerin üzerinde gezdirdi.</p>

  <p class="block2">"Şansımıza Amerikalılar, bir Gizli Servis ajanına karşı yapılan hatayı; en yakın müttefiklerimizden biriyle işbirliği eksikliğinin önünde tuttu ve bu konuyu gündeme getirmedi."</p>

  <p class="block2">Rakel, bakışlarını önündeki not defterinden ayırmadan söze girdi. "Bu demektir ki Norveçli bir günah keçisine ihtiyaç yok." Sonra başını kaldırdı ve doğruca Bernt Brandhaug'a baktı. "Tam aksine. Bizim Norveçli bir kahramana ihtiyacımız var, değil mi?"</p>

  <p class="block2">Brandhaug şaşkınlık ve ilgiyle Rakel'e baktı. Şaşırdı; çünkü kadın, söylemek üzere olduğu her şeyi bir anda dile getirdi. İlgiyle dinledi; çünkü Rakel, kesinlikle ciddiye alınması gereken bir kadındı.</p>

  <p class="block2">"Doğru. Norveçli bir polis memurunun, bir Gizli Servis ajanını vurduğu haberi yayıldığı anda; bizim de anlatacak bir hikayemiz olmalı," dedi. "Ve tabii ki bizim hikayemiz, olayları yalanlamamalı. Polis memurunun emirlere uygun hareket ettiğini ama Gizli Servis ajanının suçlu olduğunu belirtmeli. Bu hikaye ile hem bizler hem de Amerikalılar rahata kavuşacaktır. Amerikalılara karşı bir argüman sunacak kadar kendimizden emin olmamız, basının olaya inanmasını sağlar. İşte bu yüzden... "</p>

  <p class="block2">"Bir kahramana ihtiyacımız var," diye ekledi Emniyet Müdürü.</p>

  <p class="block2">"Affedersiniz," dedi Moller. "Burada konuyu anlamayan tek kişi ben miyim?" Sorusunun ardından güçlükle gülümsedi.</p>

  <p class="block2">"Polis memurunuz, Amerikan Başkan'ına karşı potansiyel bir tehdidi ortadan kaldırdı," dedi Brandhaug. "Eğer gişedeki adam suikastçı olsaydı ki öyle olduğu düşünüldü; polis memuru aldığı emirler doğrultusunda Başkan'ın hayatını kurtarmış olacaktı. Gişedeki adamın suikastçı olmadığı gerçeği hiçbir şeyi değiştirmez."</p>

  <p class="block2">"Haklısın," dedi Anne Storksen. "Bu gibi durumlarda; emirler, kişisel değerlendirmelerden önce gelir."</p>

  <p class="block2">Meirik hiçbir şey söylemedi ama başıyla onayladı.</p>

  <p class="block2">"Güzel," dedi Brandhaug. "Senin anlayamadığını iddia ettiğin konu, Bjarne; basını, yetkilileri ve bu olayla bağı olan herkesi bizim polis memurumuzun gerektiği gibi hareket ettiğine inandırmaktır.</p>

  <p class="block2">Konu, adamımızın niyeti ve amacı göz önünde bulundurulduğunda tam bir kahraman olduğunu göstermektir."</p>

  <p class="block2">Brandhaug, Moller’in ne kadar şaşırdığını görebiliyordu.</p>

  <p class="block2">"Eğer polisimizi ödüllendirmezsek, ajanı vurmakla hata yaptığını kabullenmiş oluruz. Halbuki kendisi Başkan buradayken yapılması istenenler doğrultusunda hareket etti."</p>

  <p class="block2">Masadaki herkes bu sözleri onaylarcasına başını öne arkaya sallıyordu.</p>

  <p class="block2">"O halde... " dedi Brandhaug. Bu ifadeyi çok seviyordu. Adeta mantığını, zırhına sarmış bir ifadeydi. O halde buradan yola çıkarak...</p>

  <p class="block2">"O halde adama bir madalya mı vereceğiz?" Soru, Rakel'den gelmişti.</p>

  <p class="block2">Brandhaug, sinirlenmişti. Rakel’in "madalya" demesi, tamamen kinayeydi. Sanki burada oturmuş, parodi yazıyorlardı ve her türlü komik öneri hevesle dile getiriliyordu. Bu demek oluyor ki burada yaptığı iş komedi olarak algılanıyordu.</p>

  <p class="block2">"Hayır," dedi sakin ama vurgulu bir ifadeyle. "Madalya vermeyeceğiz. Madalya ve nişanlar, dikkat çekici değildir. Ayrıca bizim aradığımız güvenilirliği de sağlamaz." Arkasına yaslandı ve ellerini başının arkasına koydu. "Bence adamı terfi ettirelim. Hatta müfettiş yapalım."</p>

  <p class="block2">Uzun bir sessizlik oldu.</p>

  <p class="block2">"Müfettiş mi?" Bjarne Moller, duyduklarına inanamadı ve öylece Brandhaug’a baktı. "Bir Gizli Servis ajanını vurduğu için mi?"</p>

  <p class="block2">"Önce biraz tuhaf gelebilir ama bir düşünsenize."</p>

  <p class="block2">"Bu... " diye söze girdi Moller. Tam bir şey söylemek üzereydi ki vazgeçti ve sustu.</p>

  <p class="block2">"Müfettiş rütbesindekilerin yapması gereken işlerin tamamını üstlenmez," dedi Emniyet Müdürü. Konuşurken tereddüt ettiği belliydi.</p>

  <p class="block2">"Biz de bu konuda biraz düşündük, Anne," dedi Brandhaug ve kadının ismini gereğinden fazla vurguladı. Kendisine ilk kez ön adıyla hitap ediyordu. Anne, kaşlarından birini kaldırmıştı ama bunun dışında rahatsız olduğuna dair hiçbir belirti yoktu. Sonra devam etti. "Asıl sorun şu: Bu polis memurunun meslektaşları, terliyi şüpheli bulup ardındaki gerçeği öğrenmek isterse; olduğumuz yerde sayarız. Eğer örtbas edilen bir olay olduğunu düşünürlerse, dedikodular ayyuka çıkar ve biz de gerçekleri saklamaktan dolayı suçlu görünürüz. Başka bir deyişle, bu adama öyle bir görev belirlemeliyiz ki kimse gerçekten ne işle uğraştığını bilmesin. Görev yeri değişikliği ile birlikte gelen bir terli daha inandırıcı olur."</p>

  <p class="block2">"İnandırıcı. Temiz bir çalışma," dedi Rakel. Yüzünde imali bir gülümseme vardı. "Görünüşe göre adamınızı bize pas edeceksiniz." "Sen ne dersin, Kurt?" dedi Brandhaug. Kurt Meirik sessizce gülüyor ve kulağının arkasını kaşıyordu.</p>

  <p class="block2">"Olur," dedi. "Sanırım bir müfettişe ayıracak yer bulunur."</p>

  <p class="block2">Brandhaug, selam verircesine başını önüne eğdi. "Bu sayede bize çok yardımcı olmuş olursunuz."</p>

  <p class="block2">"Evet, elimizden geldiğince birbirimize yardım etmeliyiz."</p>

  <p class="block2">"Kesinlikle," dedi Brandhaug gülümseyerek. Bir yandan da duvardaki saate bakıyor, toplantının bittiğini göstermeye çalışıyordu. Bir süre sonra salondaki sandalyeler teker teker boşaldı.</p>

  <h2 id="sigil_toc_id_13">- 15 -</h2>

  <p class="block6">Sanksthanshaugen. 4 Kasım 1999.</p>

  <p class="block2">Hoparlörlerden gelen sese bakılırsa, Prince 1999 yılının partisini veriyordu.</p>

  <p class="block2">Ellen, teybe kaset koyan ve sesi gösterge panelini titretecek kadar çok açan Tom Waaler'e baktı. Prince'in keskin ve tiz sesi, kulaklarını tırmalıyordu.</p>

  <p class="block2">"Güzel mi, ne dersin?" diye bağırdı Tom. Müziğin sesi yüzünden, adamın sesi güçlükle duyuluyordu. Ellen kimseyi gücendirmek istemediği için sadece başını iki yana sallamakla yetindi. Tom Waaler’in alıngan biri olup olmadığını bilmiyordu ama yine de ona ters gitmek istemiyordu. Tom Waaler ve Ellen Gjelten ekibinin bir an evvel ayrılmasını diliyordu. Şube müdürleri Bjarne Moller, bu ekibin geçici olduğunu söylemişti. Herkes Tom'un ilkbahar geldiğinde yeni dedektif kadrosuna geçeceğini biliyordu.</p>

  <p class="block2">"Zenci ibneler," diye bağırdı Tom. "Amma da çoklar."</p>

  <p class="block2">Ellen cevap vermedi. Yağmur o kadar şiddetli yağıyordu ki silecekler son hız çalışsa da Ullevalsveien'deki binalar yağmur suyu yüzünden bir o yana bir bu yana dalgalanan oyuncak evler gibi görünüyordu. Moller, bu sabah Tom ve Ellen’a Harry'yi bulma görevini vermişti. Sofies geçidindeki evine baktılar ama evde değildi. Ya da kalkıp, kapıyı açmamıştı. Ya da kapıyı açacak hali yoktu. Ellen, en kötü olasılıkları düşündü. Kaldırımda koşuşturan insanlara baktı. Onlar da yağmur yüzünden, sirklerdeki güldüren aynalara yansıyan tuhaf vücutlara sahip gibi görünüyorlardı.</p>

  <p class="block2">"Buradan sola dön ve Shroder's yazan yerin önünde dur," dedi. "Arabada bekleyebilirsin. İçeri ben girerim."</p>

  <p class="block2">"Bana uyar," dedi Waaler. "Sarhoşlardan hiç hoşlanmam."</p>

  <p class="block2">Ellen yan gözle Waaler'e baktı. Fakat yüzünde Shroder's barının müşterilerini mi yoksa özellikle Harry mi kastettiğine dair hiçbir ipucu göremedi. Tom, otobüs durağının yanında durdu ve Ellen arabadan dışarı çıktığı anda caddenin karşısına yeni bir kahve evinin açıldığını gördü. Belki de uzun zamandır buradaydı ve Ellen daha önce fark etmemişti. Cam kenarındaki taburelerde oturan gençlerin çoğu boğazlı kazak giymişti ve ya yabancı bir gazete okuyor ya da yağan yağmuru izliyordu. Ellerinde beyaz kahve fincanları vardı. Muhtemelen üniversitede doğru bölümü seçip seçmediklerini; doğru koltuğu, hayat arkadaşını, futbol kulübünü ya da Avrupa şehrini seçip seçmediklerini düşünüyorlardı.</p>

  <p class="block2">Shroder's girişinde bir adamla çarpıştı. Adam o kadar çok içmişti ki göz damarları çekilmiş gibi duruyordu. Elleri kızartma tavası kadar büyüktü ve kirden kararmıştı. Ellen yanından geçen bu adamın ter ve alkol kokusunu da beraberinde götürdüğünü hissetti. İçeride gün daha ağır ilerliyor gibiydi. Sessiz bir sabahtı. Masalardan sadece dördünde müşteri vardı. Ellen buraya daha önce de gelmişti. Çok çok zaman önce. Fakat görünüşe göre değişen fazla bir şey yoktu. Duvarlarda Oslo'nun yıllar içinde geçirdiği değişimi gösteren büyük resimler vardı. Kahverengi duvarlar ve suni camdan tavan, mekana az da olsa İngiliz ban tarzında bir hava katıyordu. Dürüst olmak gerekirse, bu tarzı çok çok az andırıyordu. Plastik masa ve sandalyeler, More sahilinde bir sigara salonu izlenimi uyandırıyordu. Barın arka taraflarında, önlük giymiş bir garson kız elinde sigarasıyla tezgaha dayanmış; fazla belli etmeden Ellen'ı izliyordu. Harry köşede, pencere kenarında bir masaya oturmuştu ve başı masanın üzerindeydi. Önünde de yarım bir bira şişesi vardı.</p>

  <p class="block2">"Selam," dedi Ellen ve Harry'nin karşısına oturdu.</p>

  <p class="block2">Harry başını kaldırdı ve sessizce selam verdi. Sanki, Ellen'ın geleceğini önceden biliyor ve onu bekliyordu. Başını tekrar masaya dayadı.</p>

  <p class="block2">"Sana ulaşmaya çalışıyoruz. Evine telefon ettik." "Evde miymişim?" diye sordu, gülümsemedi. "Bilmiyorum. Evde misin, Harry?" Bira şişesini işaret etti. Harry omuzlanın silkti. "Adam, hayati tehlikeyi atlatmış."</p>

  <p class="block2">"Duydum. Moller, telesekreterime mesaj bırakmış." Konuşması oldukça düzgündü. "Ama ne kadar ağır yaralı olduğunu anlatmamış. Sırtta pek çok sinir ve benzeri şey vardır, değil mi?"</p>

  <p class="block2">Başını yana eğdi ama Ellen sorusunu cevaplamadı.</p>

  <p class="block2">"Belki de sakat kalır, olamaz mı?" diye sordu Harry. Önündeki birayı bir seferde bitirdi ve "Şerefe!" dedi.</p>

  <p class="block2">"Hastalık iznin yarın doluyor," dedi Ellen. "Bu yüzden seni yarın iş başında görmeyi bekliyoruz."</p>

  <p class="block2">Harry başını kaldırdı. "Ben hastalık izni mi kullanıyorum?"</p>

  <p class="block2">Ellen elindeki dosyayı masanın üzerinden Harry'ye uzattı. İçinde pembe bir kağıt olduğu belli oluyordu.</p>

  <p class="block2">"Moller'la konuştum. Tabii Dr. Aune ile de. Bu izin belgenin bir kopyası. Sende kalsın. Moller, görev başında yaşanan silahlı çatışmaların ardından izin kullanılmasının normal olduğunu söyledi. Yarın mesaide ol."</p>

  <p class="block2">Harry, barın renkli camlarından dışarı baktı. Renkli camı seçmelerinin sebebi, müşterilerine gizlilik imkanı sağlamak olmalıydı. Böylece dışarıdan geçen hiç kimse, içeride oturanları göremeyecekti. Kahve evinin tam tersi, diye düşündü Ellen.</p>

  <p class="block2">"Evet? Geliyor musun?"</p>

  <p class="block2">"Hmmm... " Harry'nin bakışları Bangkok'tan döndükten sonraki bakışlarının aynısıydı. "Ben olsam bu konuda bahse girmezdim." "Bence gelmelisin. Seni bekleyen hoş sürprizler olabilir."</p>

  <p class="block2">"Sürprizler mi?" Harry gönülsüzce güldü. "Nedir acaba? Erken emeklilik mi? Gururum kırılmadan kovulmak mı? Yoksa Başkan bana, Purple Heart Madalyası mı verecek?"</p>

  <p class="block2">Başını kaldırdı ve Ellen adamın kan çanağına dönmüş gözlerini gördü. Ellen, derin bir nefes aldı ve camdan dışarı baktı. Camın arkasından bakıldığında, arabaların şekli bozuk görünüyordu.</p>

  <p class="block2">"Neden böyle yapıyorsun Harry? Olanların senin hatan olmadığını sen biliyorsun, ben biliyorum, herkes biliyor! Gizli Servis bile, bize haber vermedikleri için hatanın kendilerinde olduğunu kabul ediyor. Ve biz... yani sen son derece yerinde bir davranış sergiledin."</p>

  <p class="block2">Harry, Ellen'ın yüzüne bakmadan kısık sesle konuştu: "Sence adam tekerlekli sandalyeyle evine döndüğünde, ailesi de böyle mi düşünecek?"</p>

  <p class="block2">"Tanrı aşkına, Harry!" Ellen sesini yükseltmişti ve tezgahın yanındaki kadının ilgiyle kendilerini izlediğini fark etti. İlginç bir tartışma yaşanacağını anlamış olmalıydı.</p>

  <p class="block2">"Her zaman şanssızlıklar olur, herkesin şansı yaver gitmeyebilir, Harry. Bu hep böyle olmuştur. Yaşananlar kimsenin hatası değil. Her yıl dağbülbüllerinin %60'ının öldüğünü biliyor muydun? %60! Eğer neler olduğunu anlamadığımız için oturup hesap yapmaya kalksaydık Harry, biz de %60 içinde olurduk."</p>

  <p class="block2">Harry cevap vermedi. Başını sigara yanıkları ile delinen kareli masa örtüsünün üzerinde bir sağa, bir sola sürtüyordu.</p>

  <p class="block2">"Bunu söylediğim için kendimden nefret ediyorum Harry ama yarın mesaiye gelirsen bana da büyük bir iyiliğin dokunmuş olur. Sadece çık, gel. Tek kelime bile konuşmam. Varlığımızı hissetmezsin, anlaştık mı?"</p>

  <p class="block2">Harry serçe parmağını masa örtüsündeki deliklerden birine geçirdi. Sonra bira şişesi ile başka bir deliğin üzerini kapattı. Ellen, bekliyordu.</p>

  <p class="block2">"Waaler, arabada mı bekliyor?" diye sordu Harry.</p>

  <p class="block2">Ellen başıyla onayladı. İkisinin aralarının ne kadar kötü olduğunu biliyordu. Aklına bir fikir geldi ve risk almaya değer diye düşündü. "Yarın gelmeyeceğine dair 200 krona bahse girdi."</p>

  <p class="block2">Harry yine gönülsüzce güldü. Sonra ellerini çenesinin altına dayadı ve Ellen’a baktı.</p>

  <p class="block2">"Çok kötü bir yalancısın, Ellen. Ama denediğin için teşekkür ederim."</p>

  <p class="block2">"Lanet olsun!"</p>

  <p class="block2">Tam bir şey söyleyecekti ki vazgeçti ve bir süre Harry'yi gözlemledi. Sonra derin bir nefes aldı.</p>

  <p class="block2">"Pekala. Aslında bunu Moller söylemeliydi ama dayanamayacağım ve söyleyeceğim: Seni POT için çalışan bir müfettiş yapacaklar."</p>

  <p class="block2">Harry'nin kahkahası Cadillac Fleetwood motoru gibi yankılandı. "Tamam, biraz çalışınca çok da kötü bir yalancı olmadığın anlaşılıyor."</p>

  <p class="block2">"Doğru söylüyorum!"</p>

  <p class="block2">"Bu imkansız." Harry, bakışlarını camdan dışarı kaçırdı. "Neden? Sen en iyi dedektiflerimizden birisin. Çok iyi bir polis memuru olduğunu da kanıtladın. Kanunlardan anlarsın. Sen..."</p>

  <p class="block2">"Bu imkansız dedim ya. Sanki böyle bir şey teklif edebilecekler de!"</p>

  <p class="block2">"Neden olmasın?"</p>

  <p class="block2">"Çok basit bir nedeni var. Az evvel kuşların %60'ı demiştin, değil mi?"</p>

  <p class="block2">Masa örtüsünü ve bira şişesini bir kenara çekti.</p>

  <p class="block2">"Onların adı, dağbülbülü."</p>

  <p class="block2">"Tamam. Peki neden ölüyorlar?"</p>

  <p class="block2">"Ne demek istiyorsun?"</p>

  <p class="block2">"Durduk yere ölmüyorlar herhalde, değil mi?"</p>

  <p class="block2">"Açlıktan. Yırtıcı hayvanlar yüzünden. Soğuktan. Yaşlılıktan. Belki içlerinde cama çarpanlar da oluyordur. Her şey olabilir."</p>

  <p class="block2">"Tamam. İddiaya girerim hiçbiri atış testlerini geçemediği için ateşli silah kullanma izni olmayan Norveçli bir polis tarafından sırtlarına hedef alınarak vurulmamıştır. Üstelik bu polis memurunun işlediği suç öğrenildiği anda bir ile üç yıl arası hapis cezası çekmesi gerekir. Müfettişliğe terfi etmek için oldukça şüpheli bir gerekçe, değil mi?"</p>

  <p class="block2">Bira şişesini aldı ve izin belgesinin bulunduğu dosyanın üzerine koydu.</p>

  <p class="block2">"Hangi atış testleri?"</p>

  <p class="block2">Harry, Ellen’a sert bir bakış attı. Kızın kendinden son derece emin olduğunu gördü.</p>

  <p class="block2">"Ne demek istiyorsun?"</p>

  <p class="block2">"Senin söylediklerin hakkında hiçbir fikrim yok, Harry." "Gayet iyi biliyorsun ki..."</p>

  <p class="block2">"Bildiğim kadarıyla sen bu yılki atış testlerini geçtin. Ve Moller de benimle aynı görüşte. Hatta bu sabah silah ruhsatlandırma şubesine gitti ve atış talimnamesini kontrol etti. Dosyalarına baktılar ve gerekli tüm testleri başarı ile geçtiğin görüldü. Gerekli beceriye sahip olmadan Gizli Servis ajanlarını vuran insanları POT'da müfettiş yapmıyorlar."</p>

  <p class="block2">Ellen'ın yüzünde kocaman bir gülümseme belirdi. Harry artık sarhoş olduğunu değil, delirdiğini düşünüyordu. "Ama benim silah ruhsatım yok ki!"</p>

  <p class="block2">"Evet, var. Kaybetmiştin. Kısa zamanda bulacaksın, Harry. Ruhsatını bulacaksın."</p>

  <p class="block2">"Şimdi beni dinle. Ben..."</p>

  <p class="block2">Durdu ve önünde duran dosyaya baktı. Ellen, ayağa kalktı. "Yarın 9'da görüşürüz, Müfettiş." Harry sessizce başını salladı.</p>

  <p class="block1">&nbsp;</p>

  <h2 id="sigil_toc_id_14">- 16 -</h2>

  <p class="block6">Radisson SAS, Holbergs Plass. 5 Kasım 1999.</p>

  <p class="block2">Betty Andresen'in saçları, Dolly Parton'ınkiler gibi sarı ve kıvırcıktı. Uzaktan bakınca peruk gibi görünüyordu. Oysa peruk değildi ve Dolly Parton'la olan benzerlikleri sadece saçtan ibaretti. Betty Andresen uzun ve zayıftı. Şimdiki gibi gülümsediği zamanlarda, dudaklarını fazla ayırmazdı ve dişlerini görmek neredeyse imkansızdı. Yüzündeki gülümsemenin nedeni, Holbergs Plass'da bulunan Radisson SAS Oteli'nin resepsiyonuna gelen yaşlı adamdı. Burası sıradan resepsiyonlara benzemiyordu. Aynı anda çok sayıda müşteriye hizmet vermek amacıyla kurulmuş ve bilgisayarlarla donatılmış çok işlevli "adacık"lardan biriydi.</p>

  <p class="block2">"Günaydın," dedi Betty Andresen. Stavanger'de otel yönetimi eğitimi alırken öğrendiği bir incelikti. İnsanları karşılarken, günün hangi zaman dilimi içinde olduklarını hatırlatacak sözler kullanıyordu. Buna göre; yaklaşık altı saat sonra "iyi günler," ve iki saat sonra da "iyi akşamlar," demesi gerekecekti. Mesaisi bitince, Torshov'daki iki odalı evine gidecek ve "iyi geceler," dileyebileceği biri olması için dua edecekti.</p>

  <p class="block2">"Mümkün olduğunca üst katlarda bir odanızı görmek istiyorum."</p>

  <p class="block2">Betty Andresen, yaşlı adamın mantosunun sırılsıklam olmuş omuzlarına bakıyordu. Şapkasından damlamak üzere olan yağmur damlasını fark etti.</p>

  <p class="block2">"Bir odamızı görmek mi istiyorsunuz?"</p>

  <p class="block2">Betty Andresen, yüzündeki gülümsemeyi hiç kaybetmedi. Eğitimini almış ve prensipleri harfiyen öğrenmişti. Aksi kanıtlanmadıkça, herkes konukları sayılırdı. Şu anda karşısında duran adam da klasik bir türdü: Başkenti gezmeye gelen ve para ödemeden SAS Oteli'nin manzarasını görmek isteyen yaşlı bir adam. Bu tür insanlar, özellikle yazları gelirdi. Bir keresinde bir kadın gelip, 21. kattaki Kral Dairesini görmek istediğini söylemişti. Böylece arkadaşlarına nasıl bir yer olduğunu tarif edebilecek ve orada kaldığı yalanını söyleyebilecekti. Hatta anı defterine not yazıp, kanıt olarak kullanabilmek için Betty'ye 50 kron teklif etmişti.</p>

  <p class="block2">"Tek kişilik bir oda mı, yoksa çift kişilik bir oda mı istersiniz?" diye sordu Betty. "Sigara içilen mi, içilmeyen mi?" Çoğu bu noktada bocalamaya başlardı.</p>

  <p class="block2">"Benim için fark etmez," dedi yaşlı adam. "Asıl önemli olan manzara. Güneybatıya bakan bir oda istiyorum."</p>

  <p class="block2">"Evet, oradan bütün şehrin manzarasını görebilirsiniz."</p>

  <p class="block2">"Umuyorum. Elinizdeki en iyi oda hangisi?"</p>

  <p class="block2">"En iyisi hiç şüphesiz ki Kral Dairemizdir. Fakat bir dakika bekleyin. Standart odalarımızdan boş olan var mı diye bakmamı ister misiniz?"</p>

  <p class="block2">Klavyede rastgele bir şeyler yapıyor ve adamın oltaya gelip gelmeyeceğini anlamaya çalışıyordu. Cevabı bulması, fazla uzun sürmedi.</p>

  <p class="block2">"Kral Dairenizi görmek istiyorum."</p>

  <p class="block2">İstersin tabii, diye düşündü. Adamı baştan aşağı süzdü. Betty anlayışsız bir kadın değildi. Eğer yaşlı adamın en büyük dileği, SAS Oteli'nin manzarasını görmekse; buna engel olamazdı.</p>

  <p class="block2">"Öyleyse, hadi gidip bakalım," dedi. İçtenlikle gülüyordu. Bu gülüşü genelde çok özel müşterilerine saklardı.</p>

  <p class="block2">"Oslo'ya birilerini ziyarete mi geldiniz?" diye sordu. Asansör yolculuğunda, mümkün olduğunca nazik olmaya çalışıyordu.</p>

  <p class="block2">"Hayır," dedi yaşlı adam. Kaşları, tıpkı babasınınkiler gibi bembeyazdı.</p>

  <p class="block2">Asansör kapısı kapanınca düğmeye bastı ve yolculuk başladı. Yukarı çıktıkça, cennete ulaşacakmış gibi hissediyordu ve bu duyguya bir türlü alışamamıştı. Kapılar açılınca, Oz Büyücüsü ndeki kız gibi, yepyeni bir dünyaya adım atacağını düşlüyordu. Fakat, her zaman aynı dünyayla karşılaşıyordu. Halıların ve duvar kağıtlarının birbiriyle uyum içinde olduğu; duvarlarında pahalı sanat eserlerinin yer aldığı koridorlardan geçtiler. Anahtar kartı, Kral Dairesinin okuyucusundan geçirdi ve "Önce siz buyurun," dedi. Sonra kapıyı tuttu ve yaşlı adama yol verdi. Yaşlı adam, büyük bir beklenti ile içeri girdi.</p>

  <p class="block2">"Kral Dairemiz 105 metrekaredir," dedi Betty. "İki yatak odası vardır ve her birinde battal boy yataklar bulunur. Ayrıca jakuzi ve telefon bulunan iki banyo vardır."</p>

  <p class="block2">Yaşlı adamın cam kenarında durmayı tercih ettiği odaya gitti.</p>

  <p class="block2">"Mobilyalar, Danimarkalı tasarımcı Poul Henriksen tarafından tasarlanmıştır," dedi. Elini, sehpa yüzeyindeki kağıt kadar ince camın üzerinde gezdirdi. "Banyoları görmek ister misiniz?"</p>

  <p class="block2">Yaşlı adam cevap vermedi. Sırılsıklam olmuş şapkası hâlâ başındaydı. Oda o kadar sessizdi ki Betty, adamın şapkasından yerdeki kiraz parkeye düşen damlanın sesini duydu. Adamın yanına gitti. Buradan, görülmesi gereken her yeri görebiliyorlardı: Belediye Binası, Ulusal Tiyatro, Saray, Norveç Parlamentosu ve Akershus Kalesi. Tam aşağıda, Saray Bahçesi vardı. Bahçedeki ağaçlar, gri gökyüzüne uzanıyordu.</p>

  <p class="block2">"Buraya güzel bir bahar gününde gelmeliydiniz," dedi Betty.</p>

  <p class="block2">Yaşlı adam kıza döndü ve anlaşılmaz bir ifade ile baktı. Betty ne söylediğini hemen fark etti. Son cümlesinin ardından şöyle bir ilave yapabilirdi: Nasıl olsa sadece bakmaya geldiniz.</p>

  <p class="block2">Elinden geldiğince sempatik gülerek, konuyu geçiştirmeye çalıştı. "O zaman çimler yemyeşil olur ve Saray Bahçesindeki ağaçlar, yaprak ve çiçeklerle bezenir. Kesinlikle muhteşem bir görüntüdür."</p>

  <p class="block2">Adam, kızın yüzüne baktı. Fakat düşünceleri başka bir yerdeydi.</p>

  <p class="block2">"Haklısınız," dedi sonunda. "Ağaçların yaprakları olur. Bu benim aklıma gelmemişti."</p>

  <p class="block2">Pencereyi işaret etti. "Bu açılıyor mu?"</p>

  <p class="block2">"Biraz," dedi Betty. Konu değiştiği için sevinmişti. "Kolu buradan çeviriniz."</p>

  <p class="block2">"Neden, biraz açılıyor?"</p>

  <p class="block2">"Birileri, saçma bir girişimde bulunmasın diye." "Saçma bir girişim mi?"</p>

  <p class="block2">Betty, adamın yüzüne baktı. Yaşlı adam, bunamış olabilir miydi?</p>

  <p class="block2">"Uzun yola çıkmak... " dedi. "İntihan kastetmiştim. O kadar çok mutsuz insan var ki pek çoğu... " Mutsuz insanların ne yaptığını göstermek istercesine bir el hareketi yaptı.</p>

  <p class="block2">"Demek, intihar saçma bir girişim; öyle mi?" Yaşlı adam çenesini ovuşturdu. Karşısındaki bu kız, kırışıklıklara rağmen yüzündeki gülümsemeyi fark edebiliyor muydu? "Mutsuz olsanız bile mi?"</p>

  <p class="block2">"Evet," dedi Betty. "En azından benim vardiyamda, bu otelde gerçekleşmesi kötü olur."</p>

  <p class="block2">"Benim vardiyamda." Yaşlı adam güldü. "Bu iyi bir cevaptı, Betty Andresen."</p>

  <p class="block2">Betty, ismini duyunca irkildi. Tabii ki yaka kartından okumuş olmalıydı. Demek ki özleri bozuk değildi. İsminin harfleri, RESEPSİYONİST kelimesi ile aynı hizaya gelecek kadar küçük puntolarla yazılmıştı. Fark ettirmeden saate bakmak istiyordu.</p>

  <p class="block2">"Pekala," dedi adam. "Eminim, yapacak daha önemli işlerin vardır."</p>

  <p class="block2">"Sanırım, öyle."</p>

  <p class="block2">"Tutuyorum," dedi yaşlı adam.</p>

  <p class="block2">"Efendim?"</p>

  <p class="block2">"Kral Dairenizi tutuyorum. Bu gece değil ama ... " "Burayı tutuyorsunuz musunuz?"</p>

  <p class="block2">"Evet. Müsaitti, değil mi?"</p>

  <p class="block2">"Mmm, evet öyle ama... Son derece pahalıdır." "Şimdiden ön ödeme yapmak isterim."</p>

  <p class="block2">Yaşlı adam, iç cebinden çıkardığı cüzdandan bir tomar para çıkardı.</p>

  <p class="block2">"Hayır, hayır. Öyle demek istemedim. Buranın bir geceliği 7000 krondur. Diğer odalarımızı...?"</p>

  <p class="block2">"Burayı sevdim," dedi yaşlı adam. "Her ihtimale karşı, lütfen parayı sayın."</p>

  <p class="block2">Betty, adamın elindeki binlik kronlara baktı. "Ödemeyi, tekrar geldiğinizde halledebiliriz," dedi. "Mmm, ne zaman...?" "Senin de tavsiye ettiğin gibi, Betty. Baharda bir gün."</p>

  <p class="block2">"Pekala. Tarihi belli mi?" "Evet, tabii ki."</p>

  <p class="block1">&nbsp;</p>

  <h2 id="sigil_toc_id_15">- 17 -</h2>

  <p class="block6">Emniyet Genel Müdürlüğü. 5 Kasım 1999.</p>

  <p class="block2">Bjarne Moller derin bir iç çekti ve camdan dışarı çıktı. Kafasında binlerce düşünce vardı ve son zamanlarda düşüncelerinin sayısı artıyordu. Yağmur dinmişti ama gri gökyüzü Grönland Emniyet Genel Müdürlüğü'nün üzerinde asılı kalmıştı. Dışarıda bir köpek, kurumuş çimlerin üzerinde koşuyordu. Bergen'deki Suçlar Masası'nda boş bir kadro vardı. Başvurular da bir hafta sonra sona eriyordu. Orada görev yapan bir meslektaşı, Bergen'de yalnızca sonbaharda iki kez yağmur yağdığını söylemişti. İlki Eylül ve Kasım ayları arasında; ikincisi de Kasım ayı ve Yeni Yıl arasında yağıyordu. Bergenliler abartmayı çok severdi. Moller, Bergen'e bir kere gitmiş ve çok beğenmişti. Oslo'daki siyasetten uzaktı ve küçük bir yerleşim yeriydi. Küçük yerleri severdi.</p>

  <p class="block2">"Efendim?" Moller döndü ve Harry'nin mahsun ifadesi ile karşılaştı.</p>

  <p class="block2">"Görev değişikliğinin benim için iyi olacağını anlatıyordun." "Öyle mi?"</p>

  <p class="block2">"Sen öyle dedin patron."</p>

  <p class="block2">"Oh, evet. Evet, doğru. Olduğumuz yerde saplanıp kalmamalıyız. Eski alışkanlıklardan ve rutinden kurtulmalıyız. İlerlemeli ve kendimizi geliştirmeliyiz. Uzaklaşmalıyız."</p>

  <p class="block2">"Uzaklaşmak var, uzaklaşmak var. POT, yalnızca üç kat yukarıda."</p>

  <p class="block2">"Ben her olaylardan uzaklaşmayı kastediyorum. Güvenlik Hizmetlerinin başı, Meirik, senin yukarıdaki görev için biçilmiş kaftan olduğunu düşünüyor."</p>

  <p class="block2">"Bu gibi görevler için duyuru yapılmıyor mu?"</p>

  <p class="block2">"Sen orasını merak etme, Harry."</p>

  <p class="block2">"Merak etme mi? Peki bana neden gözetleme görevi verildiğini merak edebilir miyim? Casus gibi bir halim mi var?"</p>

  <p class="block2">"Hayır."</p>

  <p class="block2">"Hayır mı?"</p>

  <p class="block2">"Yani, evet. Tam olarak değil ama... Neden olmasın?" "Neden olmasın mı?"</p>

  <p class="block2">Moller, sinirle başının arkasını kaşıdı. Yüzü öfkeden kıpkırmızı olmuştu.</p>

  <p class="block2">"Tanrı aşkına, Harry. Sana müfettişlik görevi veriliyor. Maaşın kat kat artacak. Gece nöbetin yok. Ayrıca çaylaklar sana daha çok saygı duyacak. Bunlar gayet iyi gelişmeler Harry."</p>

  <p class="block2">"Ben gece nöbetlerini severim."</p>

  <p class="block2">"Kimse gece nöbetlerini sevmez."</p>

  <p class="block2">"Neden buradaki boş bir müfettişlik kadrosuna geçmiyorum?" "Harry! Bana bir iyilik yap ve evet de."</p>

  <p class="block2">Harry elindeki kağıt bardakla oynuyordu. "Patron," dedi. "Birbirimizi ne kadar zamandır tanıyoruz?"</p>

  <p class="block2">Moller, uyarıda bulunmak istercesine işaret parmağını kaldırdı. "Bu numarayı benim üzerimde denemeye çalışma. İyi günde, kötü günde beraberdik zırvaları... "</p>

  <p class="block2">"Yedi yıl. Yedi yıl boyunca, bu şehirdeki pek çok insanı sorguladım. Büyük ihtimalle bu insanlar, hayattaki en aptal insanlardı. Ama yine de içlerinde senden daha kötü bir yalancı görmedim. Belki aptalın tekiyim ama hâlâ çalışan birkaç beyin hücrem var. Ve bu hücreler bana terfi etmemin asıl sebebinin sicilim olmadığını söylüyor. Tabii bir de aniden şubedeki en iyi atış testi sonuçlarına sahip olduğumu öğreniyorum. Bu konunun Gizli Servis ajanı ile yaşananlarla bir ilgisi olduğunu söylüyorlar. Ve senin söyleyecek hiçbir şeyin yok, öyle mi patron?"</p>

  <p class="block2">Moller, bir şey söylemek için ağzını açtı ama sonra vazgeçti. Kollarını kavuşturdu.</p>

  <p class="block2">Harry konuşmaya devam etti: "Bu gösterinin arkasındaki ismin sen olmadığını biliyorum. Resmin tamamını göremesem de birkaç şeyi kafamda canlandırabiliyorum. Geri kalanını da tahmin ediyorum. Eğer haklıysam, polis olarak kariyerimi nasıl devam ettirmek istediğime dair planlarımın hiçbir önemi yok demektir. Bu yüzden bana cevap ver. Seçme şansım var mı?"</p>

  <p class="block2">Moller gözlerini kırpıştırdı. Yeniden Bergen hakkında düşüncelere dalmıştı. Kar yağışı olmayan kış ayları. Karısı ve oğullarıyla Floyen Dağı'nda geçireceği pazar günleri. Çocuklarını yetiştirebileceği güzel bir yer. Birkaç basit suç, biraz kargaşa o kadar. Adi suç çeteleri ve aşırı dozla yakalanan 14 yaşındaki gençlerin olmadığı bir yer. Bergen Polis Merkezi. Evet, tabii.</p>

  <p class="block2">"Hayır," dedi.</p>

  <p class="block2">"Doğru," dedi Harry. "Ben de böyle olduğunu düşünmüştüm." Elindeki bardak kağıdı iyice sıktı ve çöp kovasını hedef aldı. "Maaş artışı mı demiştin?"</p>

  <p class="block2">"Ve kendine ait bir ofis."</p>

  <p class="block2">"Sanının diğerlerinden tamamen ayrı bir yerde." Yavaş ama kendinden emin bir hareketle bardağı çöp kovasına doğru attı. "Mesaiye kalacak mıyım?"</p>

  <p class="block2">"O rütbede mi? Hayır."</p>

  <p class="block2">"Öyleyse saat 4'te eve gidebileceğim." Bardak, çöp kovasının az ilerisine düştü.</p>

  <p class="block2">Moller; "Eminim bu hiç sorun olmayacaktır," dedi gülümseyerek.</p>

  <p class="block1">&nbsp;</p>

  <h2 id="sigil_toc_id_16">- 18 -</h2>

  <p class="block6">Saray Bahçeleri. 10 Kasım 1999.</p>

  <p class="block2">Soğuk ama açık bir akşamdı. Metro istasyonundan çıkan yaşlı adamın ilgisini çeken ilk şey, sokaklardaki insanların sayısının oldukça fazla oluşuydu. Şehir merkezinin iyice boşalmış olacağını hayal ediyordu ama Karl Johans Gate'de taksiler vızır vızır çalışıyor, insanlar kaldırımlarda oradan oraya sürükleniyordu. Yaya geçidine geldi ve başka bir dilde konuşan bir grup yanık tenli gençle birlikte yeşil ışığın yanmasını bekledi. Gençlerin Pakistanlı olabileceklerini düşündü. Ya da Arap. Yeşil ışık yanınca aklındaki düşünceler de dağıldı. Karşıya geçti ve ışıklandırması yapılan Sarayla doğru yürümeye başladı. Burada bile çok sayıda insan vardı. Büyük çoğunluğu da gençti. Kimileri Sarayla gidiyor, kimileri de Saray'dan çıkıyordu. Yokuşu çıkınca, Karl Johan heykelinin yanında durdu ve nefesini toparlamaya çalıştı. Karl Johan, at üzerinde durmuş; Storting'e doğru bakıyordu. O dönemde sahip olduğu gücü ise arkasındaki Saray yansıtıyordu.</p>

  <p class="block2">Bir haftadır yağmur yağmıyordu ve yaşlı adam Saray Bahçesindeki ağaçların arasında yürürken, etrafında kuru yapraklar süzülüyordu. Bakışını yukarı kaldırdı ve ağaçların çıplak dallarına baktı. Her biri göğe yükseliyordu. Aklına bildiği bir şiirin bir dizesi takıldı:</p>

  <p class="block2">Karaağaç ve akkavak, huş ağacı ve meşe Ölü gibi solgun, kapkara bir örtü.</p>

  <p class="block2">Bu akşam ay çıkmasa, çok daha iyi olurdu; diye düşündü. Öte yandan ay ışığı, aradığını bulmasını kolaylaştırmıştı: Karısının ölmek üzere olduğunu öğrendiği gün, başını yasladığı devasa meşe ağacı. Ağacın gövdesinden başlayarak, en tepesine kadar baktı. Bu ağaç kaç yaşındaydı? İki yüz mü? Yoksa üç yüz mü? Karl Johan, Norveç kralı olduğunda; çoktan serpilmiş olmalıydı. Yine de herkesin hayatı bir gün son buluyordu. Kendi hayatı, ağacın ve hatta kralların hayatları. Ağacın arkasına dikildi. Böylece yoldan geçenlerin onu görmesine imkan yoktu. Sırt çantasını çıkardı. Yere çömeldi, çantasını açtı ve içindekileri çıkardı: Kirkeveien'de bir hırdavatçıdan aldığı üç şişe glifosat solüsyonu ve bir eczaneden aldığı çelik iğneli bir at şırıngası. Şırıngayı yemek pişirirken kullanacağını söylemişti. Ete, yağ enjekte edecekti. Fakat böyle bir açıklama yapmasına gerek yoktu. Çünkü eczanede çalışan çocuğun umursamaz bir tavrı vardı ve muhtemelen kapıdan çıktığı anda yaşlı adamı hafızasından silmişti.</p>

  <p class="block2">Yaşlı adam etrafını kontrol ettikten sonra, elindeki şırıngayı şişelerden birine batırdı ve tüm sıvıyı çekti. Ağacın gövdesinde bu oyuk buldu ve şırıngayı içine soktu. İşler sandığı gibi kolay ilerlemiyordu. Şırınganın, ağacın gövdesine girebilmesi için iyice bastırması gerekiyordu. Solüsyonu ağacın kabuğuna enjekte ederse, hiçbir anlamı olmazdı. Ağacın canlı dokusuna ulaşmalıydı. Ağacı yaşatan dokuları bulmalıydı. Şırıngaya daha çok baskı uyguladı. İğne biraz sarsıldı. Kahretsin! Çok dikkatli olmalı, elindeki iğneyi kırmamalıydı. Çünkü yanında yalnızca bir tane vardı. İğne ağacın gövdesine girdi ve birkaç santimetre sonra tamamen durdu. Dondurucu havaya rağmen, yaşlı adamın alnından ter süzülüyordu. Şırıngayı sıkıca tuttu ve tam biraz daha itecekken yoldaki kuru ağaç yapraklarından gelen hışırtıyı duydu. Şırıngayı bıraktı. Sesler daha da yakına geliyordu. Gözlerini kapattı ve nefesini tuttu. Ayak sesi yakınından geçip, gitti. Gözlerini açtığında çalılıkların arkasından yürüyen iki kişi olduğunu gördü. Fredericks Gate'e bakan gözetleme noktasına doğru ilerliyorlardı. Derin bir nefes aldı ve yeniden şırıngaya döndü. Azimliydi ve bütün gücüyle itti. Tam da beklediği gibi şırınganın ağaca girdiğini gördü. Yaşlı adam alnındaki teri sildi. Artık gerisi çok kolaydı.</p>

  <p class="block2">On dakika sonra iki şişe solüsyonu ağaca enjekte etti ve üçüncü şişeyle işini bitirmek üzereyken bazı sesler duydu. İki kişi, gözetleme noktasından çalılara doğru geliyordu. Daha önce gördüğü insanlar olduklarını düşündü.</p>

  <p class="block2">"Merhaba!" Bir erkek sesiydi.</p>

  <p class="block2">Yaşlı adam içgüdüsel olarak tepki verdi. Doğruldu ve ağacın önünde durdu. Bu sayede üzerindeki kaban, hâlâ ağaçta duran şırıngayı gizliyordu. Birden yüzüne vuran ışık nedeniyle hiçbir şey göremez oldu. Ellerini, yüzüne siper etti.</p>

  <p class="block2">"Işığı uzak tut, Tom," dedi bir kadın.</p>

  <p class="block2">Gözünü kamaştıran ışık gitmişti. Adamın tuttuğu ışık, bahçedeki ağaçların arasında dans edercesine geziniyordu.</p>

  <p class="block2">İkili yaşlı adama yaklaştı ve otuzlu yaşlarında görünen çekici bir kadın elindeki kartı uzattı. Kartı yaşlı adamın yüzüne o kadar yakın tutuyordu ki ay ışığında fotoğrafını görmek mümkündü. Belli ki fotoğraf çekildiğinde, çok daha gençti. Ayrıca ismini de görmüştü. Ellen bilmem kim.</p>

  <p class="block2">"Polis," dedi kadın. "Sizi korkuttuysak, özür dilerim."</p>

  <p class="block2">"Gecenin bu saatinde, burada ne işin var büyükbaba?" diye sordu adam. İkisi de sıradan giyinmişti. Adamın siyah, yün bir şapkası vardı. Yüzüne dikkatli bakınca yakışıklı bir adam olduğunu ve donuk mavi gözlerle kendisini incelediğini fark etti.</p>

  <p class="block2">"Yürüyüş yapıyordum," dedi. Sesindeki titremenin anlaşılmadığını umdu.</p>

  <p class="block2">"Öyle mi?" dedi Tom. "Parktaki bir ağacın arkasında, üzerinde uzun bir kabanla. Biz bu durumda ne deriz, bilir misin?"</p>

  <p class="block2">"Kes şunu, Tom! Tekrar özür dilerim," dedi kadın. "Birkaç saat önce, Saray Bahçesi'nde bir saldın gerçekleşti. Genç bir çocuk tartaklandı. Herhangi bir şey gördünüz ya da duydunuz mu?"</p>

  <p class="block2">"Ben daha yeni geldim," dedi yaşlı adam. Kadına bakıyordu ve adamın sorgulayan bakışlarından kaçmaya çalışıyordu. "Hiçbir şey görmedim. Sadece Büyük Ayı ve Küçük Ayı," dedi gökyüzünü işaret ederek. "Saldırıyı duyduğuma üzüldüm. Çocuk ağır yaralı mı?"</p>

  <p class="block2">"Oldukça ağır. Lütfen rahatsız ettiğimiz için kusura bakmayın," dedi gülümseyerek. "İyi akşamlar."</p>

  <p class="block2">Uzaklaştılar ve yaşlı adam gözlerini kapatarak ağaca yaslandı. Birden biri yakasına yapıştı ve kulağına eğildi. Genç adamın sesini duydu.</p>

  <p class="block2">"Seni bir daha görürsem, kökünden keserim. Anladın mı? Senin gibi insanlardan nefret ederim." Ellerini çekti ve uzaklaştı.</p>

  <p class="block2">Yaşlı adam olduğu yere çöktü ve giysileri topraktan gelen nemden ıslandı. Kafasının içinden bir ses aynı dizeyi defalarca tekrarladı.</p>

  <p class="block2">Karaağaç ve akkavak, huş ağacı ve meşe Ölü gibi solgun, kapkara bir örtü.</p>

  <p class="block1">&nbsp;</p>

  <h2 id="sigil_toc_id_17">- 19 -</h2>

  <p class="block6">Herbert Pizza, Youngstorget. 12 Kasım 1999.</p>

  <p class="block2">Sverre Olsen içeri girdi ve köşe masada oturan çocuklara selam verdi. Bardan bir bira aldı ve masaya yöneldi. Köşe masaya değil, kendi masasına geçti. Bu masa bir yıldır, yani Dennis Kebap'taki kısık gözlü adamı dövdüğünden beri onun masasıydı. Erken gelmişti ve masası boştu. Fakat Torggata ve Youngstorget'in köşesindeki bu küçük pizzacı kısa sürede dolmuş olacaktı. Bugün yardım günüydü. Köşedeki çocuklara baktı. Üç kişilerdi ama Sverre onlarla konuşmuyordu. Çünkü onlar Nasjonalalliansen adli yeni partiye katılmışlardı ve aralarında ideolojik farklılıklar vardı. Tanışıklıkları Fedrelandspartiet adlı partinin gençlik kollarına dek uzanıyordu. Oldukça vatansever gençlerdi. Fakat şimdi gruptan kopmaya başlamışlardı. Saçlarını kazıtan Roy Kvinset her zamanki gibi soluk bir kot, bot ve üzerinde kırmızı, beyaz ve mavi renklerden oluşan Nasjonalalliansen parti logosunun bulunduğu beyaz bir tişört giyiyordu. Halle, grubun yeni üyesiydi. Saçlarını siyaha boyamış, jöle ile iyice yapıştırmıştı. Bıyıkları, tıpkı Hitler'inki gibi düzgün tıraş edilmiş siyah bir diş fırçası gibiydi. Binici pantolonu ve botları giymeyi bırakmış; yeşil asker üniforması benzeri bir şeyler giymişti. İçlerinde en normal görüneni Gregersen'di: kısa bir mont, keçi sakal ve başında duran bir güneş gözlüğü. Hiç şüphesiz, içlerindeki en zeki genç de oydu.</p>

  <p class="block2">Sverre pizzacıya şöyle bir göz attı. Bir kız ve bir delikanlı, önlerindeki pizzayı paylaşıyordu. Onları daha önce görmemişti ama ikisi de polise benzemiyordu. Gazeteci gibi de değillerdi. Anti-faşist Monitor gazetesinden olabilirler miydi? Geçen kış, Monitor 'de çalışan bir ahmağı ifşa etmişti. Korkmuş gözlerle etrafa bakan bu adam, pizzacıya çok sık gelmeye başlamıştı. Sarhoş gibi davranarak, her zamanki müşterilerle diyalog kurmaya çalışıyordu. Sverre havada bir tehdit kokusu sezdi ve adamı dışarı çıkararak üzerindeki kazağı parçaladı. Adamın üzerinde dinleme cihazı vardı. Daha tek fiske vurmamışlardı ki adam Monitor'de çalıştığını itiraf etti. Korkak pislik. Monitor ekibinin tamamı ahmaktı. Faşistleri gözetlemeyi gönüllü bir iş olarak görüyor, bunun oldukça önemli ve tehlikeli olduğunu düşünüyorlardı. Kendilerini hayatları sürekli tehdit altında olan gizli ajanlar gibi görüyorlardı. Kabul etmeliydi ki bu açıdan kendi gruplarındaki adamlara benziyorlardı. Bu ahmak herif, o kadar korkaktı ki öldürüleceği korkusuyla altına kaçırmıştı. Sverre adamın paçasından kaldırıma akan ıslaklığı fark etti. O akşamdan hatırladığı en eğlenceli olay buydu. Karanlık yollarda ince bir çizgi halinde akıp giden idrar.</p>

  <p class="block2">Sverre, karşısındaki çiftin buradan geçen ve karnı acıkan iki genç olduğuna karar verdi. Yeme hızları, pizzacının müşteri profilini fark ettiklerini ve buradan mümkün oldukça çabuk uzaklaşmak istediklerini gösteriyordu. Cam kenarında şapka ve kaban giymiş, yaşlı bir adam oturuyordu. Kıyafetleri farklı bir mesaj verse de sıradan bir ayyaş olabilirdi. Bunun gibi ayyaşlar, Kurtuluş Ordusu tarafından modası geçmiş takım elbiseler dağıtıldığından beri böyle giyiniyordu. Sverre adamı incelerken, adam başını kaldırdı. Göz göze geldiler. Ayyaş değildi. Işıl ışıl mavi gözleri vardı ve Sverre hemen bakışlarını kaçırdı. Yaşlı herif amma da dik bakıyordu!</p>

  <p class="block2">Sverre önündeki biraya odaklandı. Artık para kazanma zamanı gelmişti. Ensesindeki dövmeyi gizlemek için saçlarını uzatmıştı. Uzun kollu gömlekler giyerek dışarı çıkıyordu. Dışarıda iş vardı ama hepsi beş para etmez işlerdi. Bütün güzel ve paralı işleri zenciler kapmıştı. İbneler, dinsizler ve zenciler.</p>

  <p class="block2">"Oturabilir miyim?"</p>

  <p class="block2">Sverre bakışlarını kaldırdı. Yaşlı adam hemen yanında dikiliyordu. Sverre, adamın yanına geldiğini fark etmemişti. "Burası benim masam," dedi.</p>

  <p class="block2">"Biraz konuşmak istiyorum." Yaşlı adam masaya bir gazete koydu ve Sverre'in karşısındaki sandalyeye oturdu. Sverre adamı dikkatle izliyordu.</p>

  <p class="block2">"Sakin ol, ben de sizden biriyim," dedi.</p>

  <p class="block2">"Kimden?"</p>

  <p class="block2">"Buraya gelenlerden biri. Nasyonal Sosyalist." "Oh öyle mi?"</p>

  <p class="block2">Sverre dudaklarını nemlendirdi ve birasını yudumladı. Yaşlı adam öylece oturmuş, onu izliyordu. O kadar sakindi ki sanki bütün zamanını Sverre'yle görüşmek için ayırmıştı. Büyük ihtimalle de öyleydi. Yetmişli yaşlarında görünüyordu. En az. Zorn 88 zamanından kalma, eski bir köktenci olabilir miydi? Sverre'nin duyduğu ama hiç görmediği sessiz finansal destekçilerden biri miydi?</p>

  <p class="block2">"Bir iyiliğe ihtiyacım var." Yaşlı adam kısık sesle konuşuyordu.</p>

  <p class="block2">"Öyle mi?" dedi Sverre. O da kısık sesle konuşuyordu. Ne olacağı belli olmazdı.</p>

  <p class="block2">"Silah," dedi yaşlı adam.</p>

  <p class="block2">"Ne olmuş silaha?"</p>

  <p class="block2">"Bir silaha ihtiyacım var. Bana yardım edebilir misin?"</p>

  <p class="block2">"Neden edeyim ki?"</p>

  <p class="block2">"Gazeteyi aç. Sayfa yirmi sekiz."</p>

  <p class="block2">Sverre gazeteyi aldı ve bakışlarını yaşlı adamdan kaçırmadan sayfaları çevirdi. Sayfa yirmi sekizde, İspanya'daki Neo-Naziler hakkında bir makale vardı. Yazan ateşli bir direnişçi olarak bilinen Even Juul'dü. Çok teşekkürler. General Franco'nun resmini taşıyan bir gencin siyah beyaz fotoğrafı vardı ve fotoğrafın üzerine bin kronluk bir banknot iliştirilmişti.</p>

  <p class="block2">"Bana yardım edebilirsen ... " dedi yaşlı adam.</p>

  <p class="block2">Sverre omzunu silkti.</p>

  <p class="block2">"... dokuz bin daha alacaksın."</p>

  <p class="block2">"Öyle mi?" Sverre, biradan bir yudum daha aldı. Etrafına baktı. Genç çift gitmişti ama Halle, Gregersen ve Kvinsen hâlâ köşede oturuyordu. Az sonra diğerleri de gelecekti ve gizli bir görüşme yapmak tamamen imkansız bir hal alacaktı. On bin kron.</p>

  <p class="block2">"Ne tür bir silah?"</p>

  <p class="block2">"Bir tüfek."</p>

  <p class="block2">"Sanırım bulabilirim."</p>

  <p class="block2">Yaşlı adam başını iki yana salladı.</p>

  <p class="block2">"Bir Mârklin tüfeği."</p>

  <p class="block2">"Mârklin mi? Maket trenlerde yazan Mârklin mi?" diye sordu Sverre.</p>

  <p class="block2">Şapkanın altına gizlenen bu kırışık yüzde bir hareketlenme oldu. Yaşlı moruk gülümsedi herhalde, diye düşündü Sverre.</p>

  <p class="block2">"Eğer yardım edemeyeceksen, şimdi söyle. Bin kron sende kalır ve bu konuda konuşmaya son veririz. Ben kalkar giderim ve birbirimizi bir daha asla görmeyiz."</p>

  <p class="block2">Sverre vücudundaki adrenalin artışını hissedebiliyordu. Bu; her gün yaptıkları balta, avcı tüfeği ya da dinamit muhabbetlerinden farklı bir durumdu. Bu adam gerçek bir McCoy'du. Bu adam, gerçekti.</p>

  <p class="block2">Kapı açıldı. Sverre omzunun üzerinden baktı ve içeri giren yaşlı adamı gördü. Çocuklardan biri değildi; İzlandalı bir alkolikti. İçkiyi fazla kaçırınca sıkıntı yaratabilirdi ama onun dışında oldukça zararsızdı.</p>

  <p class="block2">"Ne yapabileceğime bir bakayım," dedi Sverre. Bin kronu eline aldı.</p>

  <p class="block2">Sverre bu andan sonra olanları tam olarak göremedi. Yaşlı adamın eli bir kartal pençesi gibi Sverre'nin eline yapıştı ve masaya bastırdı.</p>

  <p class="block2">"Ben bunu sormadım," dedi. Sesi soğuk ve buz gibi keskindi.</p>

  <p class="block2">Sverre elini çekmeye çalıştı ama olmadı. Yaşlı bir adamın elinden kurtulamıyordu!</p>

  <p class="block2">"Bana yardım edip edemeyeceğini sordum ve cevap bekliyorum. Evet ya da hayır. Anladın mı?"</p>

  <p class="block2">Sverre, ne kadar öfkelendiğinin farkındaydı ama şu anda sadece on bin kronu düşünebiliyordu. Ona yardım edebilecek tek bir adam vardı. Özel bir adam. Silahın ucuza gelmeyeceğini düşündü ama yaşlı adamın paraya sıkışacak gibi bir hali yoktu.</p>

  <p class="block2">"Ben... Ben sana yardım edebilirim."</p>

  <p class="block2">"Ne zaman?"</p>

  <p class="block2">"Üç gün. Burada. Aynı saatte."</p>

  <p class="block2">"Saçmalık! Öyle bir tüfeği üç günde bulamazsın." Yaşlı adam Sverre'in elini bıraktı. "Ama sana yardım edecek adama gidersin ve o da kendine yardım edecek adamı bulur. Üç gün sonra benimle burada buluşursun ve işte o zaman teslimat için yer ve zaman belirleriz."</p>

  <p class="block2">Sverre o kadar kızmıştı ki 120 kiloluk molozu kaldırabilecek haldeydi. Bu sıska bunak nasıl olur da... ?</p>

  <p class="block2">"Ödemenin teslimatta nakit olarak mı yapılacağını öğren. Paranın geri kalanını üç gün içinde alacaksın."</p>

  <p class="block2">"Öyle mi? Ya parayı alıp gidersem?"</p>

  <p class="block2">"O zaman peşinden gelir ve seni öldürürüm."</p>

  <p class="block2">Sverre bileklerini ovuşturdu. Daha fazla soru sormadı.</p>

  <p class="block2">Sverre Olsen titreyen parmaklan ile numaraları tuşlamaya çalışırken; Torgatta Baths'deki telefon kulübesinden dondurucu bir rüzgar esti geçti. Hava buz gibiydi! Botlarının parmak uçlarında delikler vardı. Hattın diğer ucundan bir ses duyuldu.</p>

  <p class="block2">"Evet?"</p>

  <p class="block2">Sverre Olsen yutkundu. Neden bu sesi her duyduğunda, huzursuzlanıyordu?</p>

  <p class="block2">"Benim. Olsen."</p>

  <p class="block2">"Konuş."</p>

  <p class="block2">"Birinin silaha ihtiyacı var. Bir Mârklin." Yanıt gelmedi.</p>

  <p class="block2">"Maket trenlerde yazdığı gibi," diye ekledi.</p>

  <p class="block2">"Mârklin'in ne olduğunu biliyorum, Olsen." Hattın diğer ucundaki ses, oldukça sakindi: Sverre küçümsendiğinin farkındaydı. Tepki göstermedi; çünkü karşısındaki adamdan ne kadar nefret ederse etsin, korkusuna yenik düşüyordu. Üstelik bunu itiraf etmekten de utanmıyordu. Bu adamın ne kadar tehlikeli olduğunu herkes bilirdi. Tanıyan çok az kişi vardı ve Sverre gerçek adının ne olduğunu dahi bilmiyordu. Fakat Sverre ve arkadaşlarını pek çok kez birbirinden beter koşullardan kurtarmıştı. Hepsi de "Dava" içindi, tabii. Yoksa Sverre Olsen'e karşı özel bir sempatisi yoktu. Sverre silah konusunda kendisine yardım edebilecek başka birini tanıyor olsaydı, hiç şüphesiz ona başvurmayı tercih ederdi.</p>

  <p class="block2">Telefondaki ses; "Kim istiyor ve neden istiyor?" diye sordu.</p>

  <p class="block2">"Yaşlı bir adam. Daha önce görmemiştim. Bizden biri olduğunu söyledi. Açıkçası ne için istediğini sormadım. Kimi uçuracak bilmiyorum. Büyük ihtimalle hiç kimseyi. Belki de sadece... "</p>

  <p class="block2">"Kapa çeneni, Olsen. Adam paralı birine benziyor muydu?"</p>

  <p class="block2">"İyi giyinmişti. Ona yardım edip, edemeyeceğimi sormak için bin kron verdi."</p>

  <p class="block2">"Çeneni kapalı tutman ve hiçbir soruya cevap vermemen için bin kron mu verdi?"</p>

  <p class="block2">"Evet." "İlginç."</p>

  <p class="block2">"Üç gün sonra yeniden görüşeceğiz. Bulup, bulamayacağımızı bilmek istiyor."</p>

  <p class="block2">"Bizim bulup, bulamayacağımızı mı?"</p>

  <p class="block2">"Evet, şey... "</p>

  <p class="block2">"Benim bulup, bulamayacağımı demek istedin herhalde."</p>

  <p class="block2">"Tabii ama... "</p>

  <p class="block2">"Bu iş için ne kadar alıyorsun?" Sverre bir an durdu. "On bin."</p>

  <p class="block2">"Yansı benim. On bin. İşler yolunda giderse. Anladın mı?"</p>

  <p class="block2">"Anladım."</p>

  <p class="block2">"On bini neden veriyor?" "Çenemi kapamam için."</p>

  <p class="block2">Sverre telefonu kapattığında ayak parmaklanın hissedemiyordu. Yeni botlara ihtiyacı vardı. Öylece durdu ve rüzgarla sürüklenerek arabaların arasından geçip, Storgata istikametine savrulan boş cips paketini izledi.</p>

  <p class="block1">&nbsp;</p>
</body>
</html>
