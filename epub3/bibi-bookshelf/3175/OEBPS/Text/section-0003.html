<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
<meta http-equiv="Content-Type" content="application/xhtml+xml; charset=utf-8"/>
<link rel="stylesheet" type="text/css" href="../Styles/styles.css"/>
<title>Bölüm 1</title>
</head>
<body>
<p class="P_Body_Text_First_Indent__And__Justification">&#160;</p>
<p class="P_Body_Text_First_Indent__And__Justification">&#160;</p>
<p id="auto_bookmark_toc_1" class="P_Body_Text_First_Indent__And__Right_Alignment"><span style=" font-size: 1.00em;">Başlangıçların anlaşılmaz güzellikte hoş yanları vardır.</span></p>
<p class="P_Body_Text_First_Indent__And__Right_Alignment"><span style=" font-weight: bold; font-size: 1.00em;">MOLIERE</span><span style=" font-size: 1.00em;"> (Don Juan)</span></p>
<p class="P_Body_Text_First_Indent__And__Justification">&#160;</p>
<p class="P_Body_Text_First_Indent__And__Justification">&#160;</p>
<p class="P_Body_Text_First_Indent__And__Centre_Alignment"><span><span style=" font-weight: bold; font-size: 1.27em;">I</span></span></p>
<p class="P_Body_Text_First_Indent__And__Justification">&#160;</p>
<p class="P_Body_Text_First_Indent__And__Justification"><span style=" font-size: 1.00em;">Aşık olma çağım gelip çattığından bu yana duyularımın tutsağı olmadan bir kadına kur yapmayı düşleyip durmuşumdur. Beni taparcasına sevecek, aynı zamanda da içimdeki güçlü isteği bastırmak zorunda bırakacak erdemli bir genç kızla karşılaşmayı ne çok isterdim. Ne yazık ki, çağımızda kadınlar istek duygusunu deşeleyerek onunla oynama sanatını unutmuş durumdalar. Benim de bu durumda, yeniyetmelik dönemim boyunca isteklerime gem vurmayı kendi başıma öğrenmem gerekti.</span></p>
<p class="P_Body_Text_First_Indent__And__Justification"><span style=" font-size: 1.00em;">Kızları aceleye getirip yatağa atmak yerine onların yüreklerini hoplatmaya, sonra yavaş yavaş tutkunun derinliklerine çekmeye daha yatkındım. Bu amaçla, onlara kur yaparken tüm zekâmı ortaya koyuyordum.</span></p>
<p class="P_Body_Text_First_Indent__And__Justification"><span style=" font-size: 1.00em;">Sevgi itiraflarını geciktirme yavaş yavaş bir alışkanlık halini aldı bende. On altı yaşımdayken tensel isteklerime birkaç haftalığına gem vurabiliyordum; dayanamaz hale gelince de bir hal çaresi buluyordum. On sekizime geldiğimde neredeyse altı ay boyunca bedensel dürtülerin baskısından kendimi kurtardığım oldu. Platonik aşklara yöneliyordum, temiz duygularıma daha da bir saflık kazandırmak hoşuma gidiyordu. Bir kadın, hayal gücüme ne ölçüde sesleniyorsa, ben de isteklerime o ölçüde gem vuruyordum. Birini baştan çıkarırken yelkenleri suya indirmemek benim saplantım, vazgeçemediğim bir oyun, varlığımı canlı tutan güçlü bir edim olmuştu. Kendimi tutmak bana öylesine haz veriyordu ki gerçek zevki bu tamamlanmamışlık duygusunda, umudu da içinde taşıyan doyurulmamışlıkta buluyordum. Karşılığını bulamayan bir ilişkiyi düşlüyordum, öyle ki benim yörüngemle sevgiliminki birbirine yönelik olacak ama bizi aynı yatağa düşürmeyecekti. Yani ömür boyu sürecek bir tutkunun taşıyıcısı olacaktım.</span></p>
<p class="P_Body_Text_First_Indent__And__Justification"><span style=" font-size: 1.00em;">Özlemlerimin ve davranışlarımın tuhaflığı, ailemin atasının kim olduğunu açıklayınca okurlara hiç de şaşırtıcı gelmeyecek. Bu büyük kişi, olağanüstü yazgısıyla kendi adını taşıyanlara üç yüzyıldan beri tutum ve davranışlarının benzersizliği açısından sürekli esin kaynağı olmuştur.</span></p>
<p class="P_Body_Text_First_Indent__And__Justification"><span style=" font-size: 1.00em;">Adım Alexandre Crusoe. Robinson'un soyundan geliyorum ben.  Serüvenini konu alan roman, gemisi karaya vurmadan önceki günlerde genç karısı Mary'den bir oğlu olduğundan söz etmez; William Crusoe'dur bu oğul. İşte onun soyundan gelen ailenin, 19. yüzyılda Fransız uyruğunu seçen kolundanız biz. Nasıl, Robinson'la ilgili bir yığın bilgi ve öykü yıllarca gizli kalmışsa, bu konudaki bilgi ve ayrıntılar da büyük amcalarımdan</span><a id="ref_footnotebookmark_start_9_1"></a><span style=" font-size: 0.75em; vertical-align: super;"><a href="#ref_footnotebookmark_end_9_1">1</a></span><span style=" font-size: 1.00em;"> birinin arşivinde o günden bu yana saklı kalmıştır.</span></p>
<p class="P_Body_Text_First_Indent__And__Justification"><span style=" font-size: 1.00em;">Okul yıllarım boyunca benim bir kenara itilmeme neden oldu bu soyadı. Her şeyi gırgıra almakta usta olan arkadaşlarım, soyumun bu denli ünlü oluşuna akıl sır erdiremiyorlardı. Ne var ki alayları, damarlarımda birkaç damla Robinson kanı taşımaktan dolayı duyduğum gururu daha da canlı kılmaya yaradı. O zamandan bu yana kendimi farklı, kuraldışı yaşamaya zorunlu biriymişim gibi hissettim.</span></p>
<p class="P_Body_Text_First_Indent__And__Justification"><span style=" font-size: 1.00em;">Bütün Crusoe'lar, kuşkusuz bir gün ta içlerinde duymuşlardır bu sesi. Babam Pascal Crusoe'nun ve dedem Jean Crusoe'nun, gençliklerinde kabına sığamayan kişiler olduklarını, tek başlarına, on kişininkine bedel bir yaşam isteğiyle dolu bulunduklarını ve onlara çizilen yolun dışına çıktıklarını biliyorum. Kardeşlerimin hepsi de her tür sınırı aşma eğilimindedirler.</span></p>
<p class="P_Body_Text_First_Indent__And__Justification"><span style=" font-size: 1.00em;">Çoğu arkadaşım benim çocukluğumu kıskanmıştır. Paris'e yüz kilometre kadar uzaklıktaki Verdelot adlı eski bir rahip evinde düzenlenen hafta sonlarına deli olurdu hepsi de. Eve o köyün adını vermiştik. Annemle babam bir haftalık gönüllü ayrılıktan sonra her cumartesi, pazar orada buluşurdu. Kadınlı erkekli büyük bir arkadaş grubunu da birlikte getirirlerdi; böylece yıllar sonra tuhaf bir aile oluştu. Çoğu, ünlü kişilerdi ya da pek yakında ünlü olacaklardı. Babam oradaki atölyesinde, hiçbir işe yaramayan tuhaf nesneler, saçma sapan eşyalar üretirdi; yetişkinler uçuk öyküler anlatır, çılgın mobilyalar yapar, poker ojrnar, sonra da hep birlikte yemek pişirirlerdi. Erkekler, çok güzel bir kadın olan annemi övgüleriyle göklere çıkarırlardı. Hemen anlardım, onun duygularının tekelini ellerine geçirmek için sanki yarışırlardı. Onun için roman yazdıklarını, bazılarının gözü kapalı ölüme gittiklerini, kimilerinin onun için filmler çevirdiğini sezinlerdim ya da kimileri —hiç abartmıyorum— bile bile ölüme gider ya da servet avcılığı yapar ya da servetlerini batırırlardı. Ben bu sezgiler üzerinde fazlaca durmaktan kaçınırdım. Yetişkin ve yüksek nitelikli erkekler arasındaki bu yarışın bende uyandırdığı hoş ürpertilerin tadını çıkarmakla yetinirdim.</span></p>
<p class="P_Body_Text_First_Indent__And__Justification"><span style=" font-size: 1.00em;">Babam bu küçük kalabalığı etkisi altına almıştı. Geçen her dakikayı, yaşamının sanki son anıymış gibi yaşar, her hafta sonunu bir şölene dönüştürürdü. Beni ve arkadaşlarımı gecenin geç saatlerinde uyandırarak telefon şakalarına ortak ederdi. En gözde kurbanı, içişleri bakanıydı; sabahın üçünde özel hattından arayarak büyükannesi olduğumuzu söylerdik. Arkadaşlarım bir güzel dalga geçerlerdi. Sonra babam, bizleri olası bir polis baskınından korumak amacıyla evde önlemler alırdı.</span></p>
<p class="P_Body_Text_First_Indent__And__Justification"><span style=" font-size: 1.00em;">Eski bir Winchester'i doldurur, pencereden birkaç el ateş ederek hayali saldırgana silahlı olduğumuz 1anısını verirdik. Sonra annem ortaya çıkar, babamı azarlar ve bizleri yataklarımıza gönderirdi.</span></p>
<p class="P_Body_Text_First_Indent__And__Justification"><span style=" font-size: 1.00em;">Gerçek yaşam buydu işte.</span></p>
<p class="P_Body_Text_First_Indent__And__Justification"><span style=" font-size: 1.00em;">Bazen arkadaşlardan biri sorardı bana:</span></p>
<p class="P_Body_Text_First_Indent__And__Justification"><span style=" font-size: 1.00em;">—	Yahu bu ne hal sizin evde? Kimin nesi şu Pierre?</span></p>
<p class="P_Body_Text_First_Indent__And__Justification"><span style=" font-size: 1.00em;">—	Pierre mi? Pierre işte canım, diye yanıtlardım onu.</span></p>
<p class="P_Body_Text_First_Indent__And__Justification"><span style=" font-size: 1.00em;">—	Peki ya Jacques?.</span></p>
<p class="P_Body_Text_First_Indent__And__Justification"><span style=" font-size: 1.00em;">—	Jacques da bildiğiniz Jacques.</span></p>
<p class="P_Body_Text_First_Indent__And__Justification"><span style=" font-size: 1.00em;">—	Yaa öyle mi?</span></p>
<p class="P_Body_Text_First_Indent__And__Justification"><span style=" font-size: 1.00em;">içten içe sorgulanmaktan kaçınırdım. Verdelot'nun, müthiş insanları bir araya getiren bir yer olduğuna yürekten inanırdım; arkadaşlarım hafta sonlarını kendi evlerinde uyuşuk bir biçimde geçireceklerine benim çılgın ailemle birlikte olmayı yeğlediklerine göre öyleydi.</span></p>
<p class="P_Body_Text_First_Indent__And__Justification"><span style=" font-size: 1.00em;">Bu görüşüm on saniye içerisinde altüst olduğunda henüz on üç yaşındaydım. Kahvaltı hazırlamış, kendi ellerimle yaptığım pastanın üzerine beyaz kremayla 'anneler günün kutlu olsun' yazmıştım. Sürpriz olsun diye elime tepsiyi alıp annemin odasına gittim. Yavaşça kapıyı açtım, tam 'anneler günün kutlu olsun' diye neşeyle haykırmaya hazırlanıyordum ki, annemin üzerinde bir adam gördüm. Babam değildi bu adam ve yatağın üstüne yanlışlıkla düşmüş bir hali de yoktu.</span></p>
<p class="P_Body_Text_First_Indent__And__Justification"><span style=" font-size: 1.00em;">İşte o an Verdelot'nun öteki yüzünü görmüş oldum. Soru sormama gerek kalmadan bütün yanıtları almıştım. O sabahtan bu yana, erkekliğimi, dingin dünyamı altüst eden bir düşman gibi görmekten alıkoyamadım kendimi. Artık istemeye istemeye gider oldum Verdelot'ya.</span></p>
<p class="P_Body_Text_First_Indent__And__Justification"><span style=" font-size: 1.00em;">Daha sonraları, babamın, mesleği konusunda bana verdiği bilgiler, beni iyice oradan koparmış oldu. Daha kötüsünü bulamamış olacak ki tutup senaryo yazarı olmuştu ve roman konularını andıran kendi serüvenlerinin, yazdığı her şeyi abartılı duygularla beslediğini öne sürüyordu. Verdelot'ya çağırdığı kadınlar onun sevgilileriydi. Peki annemle oynadığı oyun neyin nesiydi? Bilmek istemiyordum. Düş gücünü uyarmak bakımından yöntemi harikaydı, ama bayağılıkları beni korkutuyordu; bu duygu, ben on beşime vardığımda hastalıklı bir hal aldı. O yıl babam kanser oldu, az daha öbür dünyayı boyluyordu. Hovardalık denen şey gözümde ölümcül tehlikeyle eşanlamlıydı. Bana öyle geliyordu ki ondaki bu düzensiz yaşama biçimi, içindeki kötülüğe pek uygundu.</span></p>
<p class="P_Body_Text_First_Indent__And__Justification"><span style=" font-size: 1.00em;">Böylece, ergen yaşımdan bu yana hoşuma giden kızlara, içgüdülerimden sakınarak ve hiç sona ermemesini umarak kur yapmayı becermeye zorladım kendimi. Öte yandan hayvansı ve ateşli duygularım, ateşlilikleri oranında kaygılandırıyordu beni. Bütün kadınların sevgisini tekelime alma isteğimi bastırmakta zorlanıyordum. Şu içine düşüldüğünde çıkmak istemeyeceğiniz, ya insanın kendisini bıraktığı ya da geri çevrileceğinden korktuğu anlarda duyulan ürperişlerin tadına doyamıyordum. Aşık olduğum zamanlarda kendimi günlük ve sıradan şeylere alışık gibi hissediyordum.</span></p>
<p class="P_Body_Text_First_Indent__And__Justification"><span style=" font-size: 1.00em;">Kendilerine kur yaptığım kızlar bu tutumumdan tez elden bıkıp usanıyorlardı. Bazıları ise karşı cinse ilgi duymadığımı düşünüyordu. Kimileri de beni iktidarsız sanıyordu. Onlar da benim gibi, sınır aşmak için atılım yaptığım anda içimi saran o gizil bunaltının nedenlerini düşünüp bir türlü bulamıyorlardı.</span></p>
<p class="P_Body_Text_First_Indent__And__Justification"><span style=" font-size: 1.00em;">Ama ne yazık ki yaşımın gerektirdiği bütün duyguları hissediyor, bazı durumlarda bunların gereklerine boyun eğiyordum. Bu ödünler ürkütüyordu beni. Anne ve babamdaki sadakatsizliğin bir gün bende de ortaya çıkacağı korkusuna kapılarak, on altı, on yedi yaşlarındaki sevgililerimin hepsine de onlarla evleneceğimi, onlara az buçuk bir gelir sağlayarak dört duvar arasına kapatmak istediğimi belirtiyordum. Hepsi de telaş içinde çabucak tüyüyorlardı.</span></p>
<p class="P_Body_Text_First_Indent__And__Justification"><span style=" font-size: 1.00em;">O sıralarda on dokuz yaşındaydım, siyasal bilgilerde, döpiyes giymiş, birine yamanmayı kafasına takmış bir kız öğrenciyle tanıştım. Birkaç ay boyunca belirli bir yöntem doğrultusunda ona kur yaptıktan sonra —eh anılar oluşacak kadar bir zaman süresi— nihayet, Laure de Chantebise'i öptüm. Ve kendimi ölünceye dek onun aşkına gömmeye karar verdim. Benim bu yaklaşımım ondaki kadınlık özlemlerini daha da pekiştirir türdendi.</span></p>
<p class="P_Body_Text_First_Indent__And__Justification"><span style=" font-size: 1.00em;">Siyasal bilgiler eğitimi gibi sağlam bir yol ile rastlantısal yol olarak kabullendiğim tiyatro arasında uzun süre kararsız kaldıktan sonra siyasal bilgiler fakültesine girmiştim. Oyunlar yazarak sahnelemeyi düşünüyordum o sıralar. Sanatsal bir serüvene atılmak için yanıp tutuşuyordum. Verdelot'da herkes oyun yazıyor ve bu oyunları bizzat oynuyorlardı. Öte yandan politikaya ilgi duyuyor ve siyasal bilgilere kapağı atıp ağırbaşlı, sevimli bir kız arayıp bulmayı ve bu kızın beni içinde bulunduğum ortamdan çekip almasını umut ediyordum.</span></p>
<p class="P_Body_Text_First_Indent__And__Justification"><span style=" font-size: 1.00em;">Laure de Chantebise beklentilerime tümüyle karşılık veriyordu. Erkek kardeş, kızkardeş, yeğen ve öteki akrabalar bakımından kalabalık bir soyağacının bir üyesiydi. Boşanma, onlarda evliliğin mantıksal bir sonucu değildi. Bir Chantebise, kilisede bağlılık yemini etmişse içtenlikle öyledir demekti. Zaten onun ailesi bazı değerlerin sürekliliğinden söz açıldığında hiç hafife almazdı.</span></p>
<p class="P_Body_Text_First_Indent__And__Justification"><span style=" font-size: 1.00em;">Laure, basit istekleri olan neşeli biriydi, bu da beni rahatlatıyordu; güzel bir eve sahip olmak, Verdelot'daki aileye benzemeyen büyük bir aile kurmak. Onu dinlediğimde, dingin bir mutluluk duyuyordum, bu da bana çok çekici geliyordu. Her gün bana, törelere belli ölçüde uymanın pek de fena olmadığını, olağan ve düzenli bir yaşam sürmenin olanaklı olduğunu gösteriyordu. Mutlu insanların hoşça geçirilmiş gecelerden, nefis anlardan oluşan bir geçmişleri olduğunu onunla birlikte keşf ediyordum. Cinsel çekiciliği ve klasik dans kurslarına devam eden kızlarınkini andıran tavırları başımı döndürüyordu; genç, diri doğasını ve insana bulaşıveren gülüşünü seviyordum. Gerçekten canımı sıkan tek şey vardı: Bendeki akıllı uslu erkek çocuğu maskesini bir yana fırlatmama katlanamıyordu. Içtenlikli tutumum onun canını sıkıyordu. Ruh halimiz dışında her konuda tartışmaya giriyorduk.</span></p>
<p class="P_Body_Text_First_Indent__And__Justification"><span style=" font-size: 1.00em;">Ama onunla birlikteyken, damarlarımda dolaşan kandan gelen şeyden ve onun belirlediği neden-sonuç ilişkisinden kaçıp kurtulabildiğimden emindim. Varsın iki insanın bir çift oluşturduğuna inansındı, bunun bendeki tüm uçarılığı yok edeceğine olan inancımı daha da pekiştirmeme bir yararı olurdu belki. Bu yepyeni beni, daha sıkı elde tutmak için sadakatin havarisi olup çıktım. Paris'te anneminkine bitişik bir daireye yerleştik ve sonraki yaz, birlikteliğimizi yasallaştırma konusunda birtakım tasarılar yaptık.</span></p>
<p class="P_Body_Text_First_Indent__And__Justification"><span style=" font-size: 1.00em;">Babam benim sağlam duygulardan hoşlanmamla dalga geçiyor ve sinirime dokunan bakışlarıyla onun oğlu olduğumu ve ondan bana geçmiş olan genlerin etkisinden kurtulamayacağımı sık sık hatırlatıyordu. Beni iyiden iyiye sinirlendirdiği anlarda, ben de artık onun tükenmiş biri olduğunu, kanımdan ailemin özünü söküp ayırdığımı, Robinson Crusoe'dan ne geçmişse attığımı haykırıyordum yüzüne.</span></p>
<p class="P_Body_Text_First_Indent__And__Justification"><span style=" font-size: 1.00em;">Annem o denli açık söylemezdi ama onun saptamalarında incelikli bir yan yok değildi. Zaman zaman Laure ile konuşmalarında sözlerine 'Ya Alexandre seni terk ederse' ya da 'ya bir gün Alexandre'ı aldatırsan' türünden dokundurmalar katıyor; aslında `ya' sözcüğünü, işin içine olasılık sokarak ifadesini yumuşatmak, böylelikle de beni kırmamış olmak için kullanıyordu. Bütün iyi niyetine karşın insanın, bir tutkuyu yaşamboyu sürdürebileceğine akıl erdiremiyordu.</span></p>
<p class="P_Body_Text_First_Indent__And__Justification"><span style=" font-size: 1.00em;">Ben sürdürebilirdim.</span></p>
<p class="P_Body_Text_First_Indent__And__Justification"><span style=" font-size: 1.00em;">Yürekteki duyguların sonsuzluğuna, yıpratıcı zamana karşın aşkın üstün geleceğine bütün benliğimle inanmak istiyordum. Bir yanda hiç yıpranmayacak türden duygulara kendini bırakmak isteyen bir romantik insan, öte yanda da atalarının geleneklerini kusan bir genç adam vardı içimde.</span></p>
<p class="P_Body_Text_First_Indent__And__Justification"><span style=" font-size: 1.00em;">İşte bu nedenle daha on dokuz yaşında, yalnızca tek bir kadına bağlanmaya yeminler etmiştim. O sıralar beni baştan çıkarmayı becerebilmişti Laure. Öyleyse eşim o olacaktı, ta ölüm beni alana dek; içgüdülerim mi? Canı cehenneme onların!</span></p>
<p class="P_Body_Text_First_Indent__And__Justification"><span style=" font-size: 1.00em;">***</span></p>
<p class="P_Body_Text_First_Indent__And__Justification"><span style=" font-size: 1.00em;">O günlerde, Normandiya kıyılarında bir yerde, tuhaf bir ihtiyarın, akıl hocam Bay Ti'nin işlettiği küçük bir otelde kalıyordum.</span></p>
<p class="P_Body_Text_First_Indent__And__Justification"><span style=" font-size: 1.00em;">Bay Ti, hiç çocuğu olmadığından, o kepçe kulaklarını kimselere miras olarak bırakamamıştı, ama beni biçimleyip, bir düzen verirken soyunu sürdürüyormuş gibi geliyordu ona. Birkaç yıl önce seksen yaşına bastığında kendisinden daha yaşlı Maude adında bir dulla evlenmiş.</span></p>
<p class="P_Body_Text_First_Indent__And__Justification"><span style=" font-size: 1.00em;">Sekiz aydan bu yana bir hafta değilse bile öteki hafta sonu, sevinçlerine katılmak, akıllarından akıl almak amacıyla mutlaka görmeye gidiyordum bu çifte kumruları. Her ikisi de tutku derecesinde düşünme meraklısıydı. Ama filozoflara öyküneceklerine, matrak geçerek, içinde aklın yolunu yitireceği dolaplar düzenlemek amacıyla zekâlarını gülmenin emrine veriyorlardı. Birbirlerini seven Bay Ti ve Maude —ki sanırım Maude hâlâ bir kadındı onun gözünde— yükselen tutkunun düşüşe geçmesinde, yalnız ve yalnız kahkahanın engelleyici bir etmen olduğu kanısındaydılar.</span></p>
<p class="P_Body_Text_First_Indent__And__Justification"><span style=" font-size: 1.00em;">Onlar benim için durmuş oturmuş, benim sahip olamadığım bir aileydi, ben de onlara bir oğul gibiydim, gecikmiş ateşlerine karşın asla sahip olamayacakları biri yani.</span></p>
<p class="P_Body_Text_First_Indent__And__Justification"><span style=" font-size: 1.00em;">Bir cuma akşamı, babamın arabasıyla geceyarısından sonra otele geldiğimde her yan sessiz ve uykuda gibiydi, anayapıyı çepeçevre dolaştım. Bir tuğlanın altına saklamış oldukları anahtarla mutfağa girebildim. Alışık olduğum üzere ardımdan kapıyı kapatıp anahtarı iki kez çevirdim. Mutfak masasının üzerine Maude'un bıraktığı incecik kağıttan, yedi numaralı odanın boş olduğunu öğrendim. Acıkmıştım, buzdolabını açtım ve kendime bir tür ördek güveci hazırlamaya başladım; işte o an bir tıkırtı dikkatimi çekti. Gecenin sessizliği bu ufacık gürültüyü büyütmüş olmalıydı.</span></p>
<p class="P_Body_Text_First_Indent__And__Justification"><span style=" font-size: 1.00em;">Bıçağı bırakıp, karanlık hole gittim, küçük pencerelerden biri aralandı. Zayıf ve sessiz bir hırsız ustaca süzüldü pencereden içeri. Sıkıntı içinde, resepsiyonun ardına saklandım. Gölge öne doğru eğilip yere bir sırt çantası koydu ve hızla aydınlık mutfağa doğru ilerledi.</span></p>
<p class="P_Body_Text_First_Indent__And__Justification"><span style=" font-size: 1.00em;">Yaklaştım: Bu davetsiz misafirin göğüsleri vardı. Tıpkı bir otostopçu gibi giyinmiş olan genç kıza baktığımda, bir başyapıt'la burun buruna geldiğinde insanın içini saran sarsıntıya benzer bir titreme geçirdim. Elim ayağım kesilmişti. Bu nefis görüntüde tek bir eğrilik, bir bozukluk yoktu ve ışık o anda ona şimdiye değin hiçbir kadında görmediğim bir pırıltı kazandırıyordu.</span></p>
<p class="P_Body_Text_First_Indent__And__Justification"><span style=" font-size: 1.00em;">On sekizinde gösteriyordu. Yirmisinde olduğunu daha sonra öğrendim. Dış görünüşüne tam bir incelik, ancak gençlerde varolan diri, güçlü bir parlaklık hâkimdi. Düşlerime benziyordu, kurduğum bütün düşlerdeki kızlardan çok daha güzel... Şimdiye değin, insanda bu denli yoğun istek uyandırabilen bir kızı aklımdan bile geçirmemiştim. Hayal gücümün ona katacağı tek bir şey daha yoktu. Işığa doğru ilerleyerek:</span></p>
<p class="P_Body_Text_First_Indent__And__Justification"><span style=" font-size: 1.00em;">—	Ne yapıyorsunuz orada siz? dedim ona, kendinden hiç de emin olmayan bir sesle.</span></p>
<p class="P_Body_Text_First_Indent__And__Justification"><span style=" font-size: 1.00em;">—	Peki siz ne yapıyorsunuz? diye sorumu yüzüme çarptı.</span></p>
<p class="P_Body_Text_First_Indent__And__Justification"><span style=" font-size: 1.00em;">Şaşkınlığımdan yararlanarak suçlayıcı tonda konuşmasını sürdürdü:</span></p>
<p class="P_Body_Text_First_Indent__And__Justification"><span style=" font-size: 1.00em;">—	Biliyorsunuz müşterilerin mutfağa indikleri pek görülmüş şey değildir.</span></p>
<p class="P_Body_Text_First_Indent__And__Justification"><span style=" font-size: 1.00em;">—	Evet ama sizin işiniz nedir burada, diye kendimi toparlayarak yineledim.</span></p>
<p class="P_Body_Text_First_Indent__And__Justification"><span style=" font-size: 1.00em;">—	Burası benim evim sayılır; büyükannemin evindeyim.</span></p>
<p class="P_Body_Text_First_Indent__And__Justification"><span style=" font-size: 1.00em;">—	Peki ama ne diye hırsız gibi daldınız içeri?</span></p>
<p class="P_Body_Text_First_Indent__And__Justification"><span style=" font-size: 1.00em;">—	Küçüklüğümden bu yana böyle yaparım. Eğer haber vermeden gelmişsem oradan girerim.</span></p>
<p class="P_Body_Text_First_Indent__And__Justification"><span style=" font-size: 1.00em;">Demek Maude'un torunuymuş.</span></p>
<p class="P_Body_Text_First_Indent__And__Justification"><span style=" font-size: 1.00em;">—	Sizin hırsız olmadığınızı nereden bileyim? dedi bana, hain hain.</span></p>
<p class="P_Body_Text_First_Indent__And__Justification"><span style=" font-size: 1.00em;">Ben de ona Bay Ti'nin benim için birt ür manevi baba olduğunu ve sekiz aydır ondan feyz almak için düzenli olarak otele geldiğimi anlattım. Ona Fanfan adını taktıklarını ve ihtiyar Ti'nin, kendisi için de bir büyükbaba olduğunu belirtti.</span></p>
<p class="P_Body_Text_First_Indent__And__Justification"><span style=" font-size: 1.00em;">İkimiz de şaşırmıştık. Bay Ti'nin ikimize de birbirimiz hakkında bilgi vermemiş olması kafamızı iyice karıştırmıştı, ama bu durumu aydınlığa kavuşturmak isteğimiz falan da yoktu. Şu an olup biteni olabildiğince geciktirmek istemiş olabilirdi.</span></p>
<p class="P_Body_Text_First_Indent__And__Justification"><span style=" font-size: 1.00em;">Fanfan'ın duru temiz bir alnı, her türden duygularını gizlemesini olanaksız kılan saydam bir teni vardı; yüzünde beliren duygu izlerini çok iyi görebiliyordum ve içimden geçenlere ters düşmüyordu hiçbiri.</span></p>
<p class="P_Body_Text_First_Indent__And__Justification"><span style=" font-size: 1.00em;">Kısa sürede söyleşimize tatlı bir anlam belirsizliği karıştı, bundan hiç de masum olmayan bir zevk alıyor gibiydi Fanfan. Bu beklenmedik durumda, gecenin bir vakti karşılaşmış olmamızda harika bir yan vardı doğrusu.</span></p>
<p class="P_Body_Text_First_Indent__And__Justification"><span style=" font-size: 1.00em;">Bay Ti'ye duyduğumuz ortak ve benzer sevgimizden söz ettik, uzun süreden beri aramızda hep varmış gibi gözüken uyuma şaşmadan edemedik. Ondaki incelik, yuvarlak hatlı beden çizgileri beni büyülemişti sanki. Ancak romanlarda karşılaşılan şu ışık saçan yaratıklardan biriyle yüz yüze gelmiştim sonunda. Böylesi bir genç kıza bu denli yakın olunca ne yapar insan? İşte bu soru içimi kemiriyordu. Dokunsam şimşekler çakardı kuşkusuz.</span></p>
<p class="P_Body_Text_First_Indent__And__Justification"><span style=" font-size: 1.00em;">Ama bir yandan da beni ben yapacak olan kızı keşfetmekte olduğum duygusuna kapılıyordum belli belirsiz. Bay Ti'de gördüğüm ve çok hoşuma giden, düşüncede mizah ve ilginçlik öğelerini onda da buluyordum; ayrıca o benim, on üç yaşımdayken Verdelot'da yitirdiğim doğallığımdı.</span></p>
<p class="P_Body_Text_First_Indent__And__Justification"><span style=" font-size: 1.00em;">Mutfakta konuşmalarımız daha bir ılımlı hal aldı. Çekiciliği ve davranışları elimi ayağımı dolaştırıyordu. Laure ile birlikte içine kapandığım dingin ortamı bulandırsın istemiyordum hiç. İçimde uykuda olan, uyandırdığı o kararsız, vefasız Alexandre'dan nefret ediyordum. Ne pahasına olursa olsun anne babamdan geçen kromozomların beni yönlendirmesine izin vermek istemiyordum. İstem gücümün yardımıyla yüzüme sakin bir ifade takınmayı başardım.</span></p>
<p class="P_Body_Text_First_Indent__And__Justification"><span style=" font-size: 1.00em;">Göz kapaklarımız ağırlaştığında sabahın üçüydü, oda sorunu çıktı ortaya. Otel resepsiyonunda yalnızca yedi numaranın anahtarı vardı.</span></p>
<p class="P_Body_Text_First_Indent__And__Justification"><span style=" font-size: 1.00em;">Fanfan, sesinin doğal olmasına gayret ederek ve bu tür havaya bürünerek, bana odayı paylaşmamızı önerdi. Madem ki iki yatak vardı, uygunsuz bir durum yok demekti. Beni iyiden iyiye çıldırtan bir saflıkla: "Hayvan değiliz ya!" dedi yüzüme karşı.</span></p>
<p class="P_Body_Text_First_Indent__And__Justification"><span style=" font-size: 1.00em;">Ama ben, o gece, Fanfan yedi numaralı odada her hareketini ağırdan alarak soyunurken tam anlamıyla kösnül bir hayvandım. Elimde olmadan gizliden gizliye görüntüsünü inceliyor, neyin nesi olduğunu anlamaya çalışıyordum. Saçlarını açtı, dağıttı, bunu yaparken gömleğinin kolları kaydı kolundan aşağı, güneş ışığını içmiş gibi parlak tenini açığa çıkardı.</span></p>
<p class="P_Body_Text_First_Indent__And__Justification"><span style=" font-size: 1.00em;">Bununla birlikte şahsında bunca güzelliğin toplanmış olması benim gözümde, ateşimi söndürecek bir nedendi. Belki de soğukkanlılığım sizi şaşırtacak, ama ben, yıllar boyunca içgüdülerimi hep geri plana itmiştim ve sanki sevgi çoşkularını engellemek bir dürtü halini almıştı bende. Ayrıca Laure'u aldatmaktan da korkuyordum.</span></p>
<p class="P_Body_Text_First_Indent__And__Justification"><span style=" font-size: 1.00em;">Fanfan'ı bakışlarımla okşamak bile yetip artıyordu bana. Bu canlı başyapıttan birkaç metre ötede uzanmış halde, yorganın altında hiç kıpırdamadan durarak onun varlığının bana verdiği sevinci yaşıyordum.</span></p>
<p class="P_Body_Text_First_Indent__And__Justification"><span style=" font-size: 1.00em;">O gece beni eşcinsel sanan Fanfan'ın en ufak soluğunu, iç çekişini, gözlerim açık, yattığım yerden dinliyordum; aşk oyunlarının son âna kadar geciktirilmesinden doğan, sıtma ateşini andıran bir ateş sardı bedenimi. Canım çıkıyordu kösnüllükten, yüreğim beynimin yansıttıklarıyla dopdoluydu, ki bazıları benim yasaklar dünyamın baş papazının hiç de hoşuna gitmeyecek türdendi..</span></p>
<p class="P_Body_Text_First_Indent__And__Justification"><span style=" font-size: 1.00em;">Sonra arzunun boğuk sesli tamtamlarının insanı nerelere dek götürebileceğini doğrusu henüz bilmiyordum.</span></p>
<p class="P_Body_Text_First_Indent__And__Justification"><span style=" font-size: 1.00em;">***</span></p>
<p class="P_Body_Text_First_Indent__And__Justification"><span style=" font-size: 1.00em;">Sabah olduğunda, Fanfan ortalıktan kaybolmuştu. Akşamki giysileri dağınık yatağının üzerine rastgele fırlatılmıştı. Geceliğini koklamadan edemedim. Pamuklu kumaşın lifleri onun teninin kokusunu hâlâ korumaktaydı.</span></p>
<p class="P_Body_Text_First_Indent__And__Justification"><span style=" font-size: 1.00em;">Yatağının hâlâ ılık olduğunu ayrımsadım. Gitmiş olmalıydı. Kapıyı kapatıp kilitledim ve bir hamlede yatağının çarşafları arasına, onun sıcaklığına daldım. Tenlerimizin kokusu karışıyordu birbirine. Kendime çizdiğim yoldan ayrılmadan onunla yatma zevkini yaşamış oldum o an.</span></p>
<p class="P_Body_Text_First_Indent__And__Justification"><span style=" font-size: 1.00em;">Ancak Fanfan'dan kalan ne varsa dağılınca yataktan kalktım. Yeniden yalnızdım işte.</span></p>
<p class="P_Body_Text_First_Indent__And__Justification"><span style=" font-size: 1.00em;">Odadan çıkarken, yemek salonuna inmekte olan keçi sakallı bir müşteriyle karşılaştım, sonra doğru mutfağa gittim.</span></p>
<p class="P_Body_Text_First_Indent__And__Justification"><span style=" font-size: 1.00em;">Fanfan ve Bay Ti bir masaya kurulmuş, kahve fincanlarına yumulmuş, gazeteden istatistiki bilgiler veren kupürler kesip sonra da onları kibrit alevinde yakmakla meşguldüler. Ikisi de bana bütün olasılık hesaplarından, yazgımızı rakamlara dökme biçimlerinden nefret ettiklerini neşeli bir biçimde anlattılar. Fanfan kocaman sayıların ortaya döktüğü yasalardan kendisini kurtardığı düşüncesindeydi. Bu konuda tek olduğunu düşlüyordu.</span></p>
<p class="P_Body_Text_First_Indent__And__Justification"><span style=" font-size: 1.00em;">Bana kahve teklif etti ve bir gülümseyişiyle duygularımı yeni baştan canlandırdı; sonra tartışmamız süresince, yönetmen olmak ve bu mesleği her yönüyle en üst noktasına çıkarmak istediğini anlattı. Günlük ve sıradan filmlerin boğuntusundan uzaklaşıp yaşamı olması gerektiği renklerde yansıtmayı tasarlıyordu; hayır pembe değildi bu renk, yakıcı renklerle yansıtmayı düşünüyordu o.</span></p>
<p class="P_Body_Text_First_Indent__And__Justification"><span style=" font-size: 1.00em;">İlk gençlik yıllarının savsaklamalarını bir tarafa bırakmakta acele davranıp on yedi yaşında liseyi, ailesini ve Normandiya'sını terk edip en kısa sürede yönetmen olabilmek amacıyla Paris'e yerleşmeye gelmiş.</span></p>
<p class="P_Body_Text_First_Indent__And__Justification"><span style=" font-size: 1.00em;">—	Truffaut ölmüştü, ondan boşalan yeri kapmak gerekiyordu, gibisinden bir açıklama getirdi.</span></p>
<p class="P_Body_Text_First_Indent__And__Justification"><span style=" font-size: 1.00em;">—	Tabii, dedim, aptallaşmıştım.</span></p>
<p class="P_Body_Text_First_Indent__And__Justification"><span style=" font-size: 1.00em;">Fanfan öylesine yüzsüzlükten uzak, öylesine kendisinden emin biçimde anlatıyordu ki akla hayale sığmaz çılgın şeylerden söz etse bile doğrusu inanırdım; kendisiyle anlattıkları arasında bir aykırılık yoktu ki. Başından büyük işlere el atan birisi olsa, sinirlenirdim. Ama Fanfan beni büyülüyordu doğrusu.</span></p>
<p class="P_Body_Text_First_Indent__And__Justification"><span style=" font-size: 1.00em;">Düşüncelerinin peşine takıldığınızda, öylesine hızlı bir anlatımı vardı ki insan onun sözcükleri daha da kısalttığı izlenimini ediniyordu. Ondaki enerji ürkütüyordu beni. Ufacık yamaçlar görse tırmanacak yokuşlar varmış gibi atılıyordu öne; yaşam boyu karşılaştığı iyi kötü durumlar karşısında gösterdiği gözüpeklik, yılmazlıkla kıyaslandığında anladım ki bende istem gücü eksikliği vardı.</span></p>
<p class="P_Body_Text_First_Indent__And__Justification"><span style=" font-size: 1.00em;">Gidişinden sekiz gün sonra babası eve dönmesi için para göndermiş, ama daha sonra tek kuruş vermemiş. O da işini yoluna koymuş, ajanslara birtakım fotoğraflar çekip satma işini öğrenmiş. Kapısını zorladığı yönetmenler onu başlarından savdığında o da kamerayı bizzat eline almış. Her ne olursa olsun zaman yitirmeden, moda fotoğrafları satarak bütün filmlerini Süper 8 kamerayla çekmiş. Bu gelir kaynağı ona yetmeyince, laboratuvarlarla veresiye çalışmaya başlamış, öte yandan komedyenlere paralarını ödemenin bir zorunluluk olmadığını düşünmeye başlamış. Teknisyenleri, onunla birlikte çalıştıkları için duydukları gururu sayıp dökmekle bitirememişler; her neyse, Fanfan'ın para işleri felaket durumdaymış. Ama yirmi yaşına geldiğinde, hepsi de Süper 8 kamerayla çekilmiş beş uzun metrajlı filmi varmış.</span></p>
<p class="P_Body_Text_First_Indent__And__Justification"><span style=" font-size: 1.00em;">— ...ki bunlardan biri western öteki ikisi fantastik, diye böbürlenerek konuyu aydınlığa kavuşturdu.</span></p>
<p class="P_Body_Text_First_Indent__And__Justification"><span style=" font-size: 1.00em;">Western filmleri çekimi için, çocuklar için yapılmış eski bir kovboy kentinin sahibine teklif götürmüş, adam dekorları ona verirse, Fanfan da oranın tanıtım filmini çekecekmiş.</span></p>
<p class="P_Body_Text_First_Indent__And__Justification"><span style=" font-size: 1.00em;">Konuşmasına bakılırsa, Everest bile basit bir şeyden ibaretti, düğümler çözülsünler diye düğümdü ve para ancak, birilerine eğer borcu varsa sorun oluşturmaktaydı. Fanfan kendi korkularından korkmuyordu. Ondaki özgürlük içgüdüsü başımı döndürüyor, ürkütüyordu beni. Onun yanında ben de her türlü korkudan sıyrılıp doyasıya yaşama isteği duyuyordum içimde. Ama böylesi bir özlem sıkıntılara salıyordu beni, haklı olmalıydı, evet, Fanfan haklıydı. Her tür koşullanmayı bir yana bırakmak gerektiğini sık sık yinelemekten zevk alıyordu.</span></p>
<p class="P_Body_Text_First_Indent__And__Justification"><span style=" font-size: 1.00em;">Her şeyi bilmek, kullanmak yanlısı, meraklı ve doyumsuz biriydi; yedinci sanatı yeniden icat etme gereksinimi yiyip bitiriyordu onu. Teninin gözeneklerinden dirimsellik fışkırıyordu sanki.</span></p>
<p class="P_Body_Text_First_Indent__And__Justification"><span style=" font-size: 1.00em;">Ama yüzünde gölgeler vardı, çocukluk dönemi ardından bakışları üstüne çöken, alnında beliren gölgeler. Daha sonra öğrendim, bunlar bir deniz kabarınası sırasında kendinden küçük kızkardeşinin boğularak ölmesiyle düşmüş yüzüne. Fanfan, Maude ve Bay Ti'nin yanında yepyeni bir yaşama sevinci bulmuş. içindeki karmaşayı onların da yardımıyla düzene sokuyordu ve ondaki nefis şaşkın halin verdiği birşeyler de onu ağırbaşlı olmaktan uzak tutuyordu.</span></p>
<p class="P_Body_Text_First_Indent__And__Justification"><span style=" font-size: 1.00em;">O sabah işte ondaki bu kusurlara aşık oldum ben.</span></p>
<p class="P_Body_Text_First_Indent__And__Justification"><span style=" font-size: 1.00em;">Yalan söylüyordu, ama yalancılığı gerçeği daha bir güzelleştirmek içindi. Insani güldüren bir kural tanımazlık vardı onda. Hem yüzsüz, pişkin, hem gururlu ve acayip kıskanç olan Fanfan kendinden daha önce iş kotarıp başarılı olanları kıskanıyordu; ters giden işlerinde hiçbir şeyi saklamıyor, gülünçlüğe boğarak böylece kaçıyordu besbelli. Hırsızdı, yalnızca sanatını gerçekleştirmek için gereken para ya da araç gereci aşırdığını söylüyordu.</span></p>
<p class="P_Body_Text_First_Indent__And__Justification"><span style=" font-size: 1.00em;">Fanfan, şu gülerek günah işleyen, kötü eğilimlerinde özel bir hoşluk bulunan insanlardandı. Doğası gereği özgür olduğundan istemese de 'ta kendisi' oluyordu her zaman.</span></p>
<p class="P_Body_Text_First_Indent__And__Justification"><span style=" font-size: 1.00em;">Bay Ti bir fincan kahve daha doldurdu kendisine ve bize gece gördüğü rüyaları anlattı. Uykudayken beyninin ürettiği bilmecemsi oyunlarla sembolleri sabah olunca başkalarına anlatmaktan büyük zevk duyardı.</span></p>
<p class="P_Body_Text_First_Indent__And__Justification"><span style=" font-size: 1.00em;">Döndüğümde Fanfan güya gördüğü bir rüyasını anlattı bana:</span></p>
<p class="P_Body_Text_First_Indent__And__Justification"><span style=" font-size: 1.00em;">— Bana asla aşkını açamayan, peşimde dolanıp duran ve bu bekleyişin doğurduğu olağanüstü ateşli duygulara kendini kaptıran bir erkek gördüm rüyamda, diye başladı anlatmaya, kaçamak, bana bakıyordu.</span></p>
<p class="P_Body_Text_First_Indent__And__Justification"><span style=" font-size: 1.00em;">Gözleri, bu rüyanın bir düş değil de adını bile söylemeye cesaret edemediği bir dilek olduğunu fısıldar gibiydi bana. İnce ayrıntılara indikçe, edindiğim izlenim kesinlik kazandıkça, ben de isteyerek beslediğim özlemlerime bir yankı gibi aynı türden bir istekle yanıt veren bu kıza elimde olmadan müthiş bir tutkuyla yapışıyordum; özlemimse aşk itiraflarının ardından gelen o tatlı mevsimi sürekli uzatarak kavuşumsuz bir aşk yaşamaktı.</span></p>
<p class="P_Body_Text_First_Indent__And__Justification"><span style=" font-size: 1.00em;">On üç yaşımdan bu yana umutla beklediğim kızdı o.</span></p>
<p class="P_Body_Text_First_Indent__And__Justification"><span style=" font-size: 1.00em;"> Laure sönüp gitti gözümde; ama yaşamda dengeli olma gereksinimim olduğu gibi duruyordu yerli yerinde.</span></p>
<p class="P_Body_Text_First_Indent__And__Justification"><span style=" font-size: 1.00em;"> Öğle yemeğinde yapılan ilk servisten hemen sonra kalkıp gitti Fanfan. Bay Ti onun işini bilen birisi olduğunu ve ilişkilerine önem verdiğini, nadiren bir çağrıyı atlatabileceğini açıkladı bana. Demek ki bu durumda bazen aynı gün ve aynı saatte üç ayrı yemek çağrısını kabul edebiliyordu. En büyük korkusu tekdüze bir ömür sürmekti. O her günün ikiye üçe katlanmasını isteyenlerdendi.</span></p>
<p class="P_Body_Text_First_Indent__And__Justification"><span style=" font-size: 1.00em;">Ayrıca Fanfan takma adı için de bir açıklama getirdi Bay Ti. Resmi kayıtlarda adı Françoise Sauvage diye geçmekteydi. Bu takma adı, adının ilk hecesinin Fan gibi çınlamasından çok, cingözlüğü, zekası, düzenbazlığı ve onun çok sevdiği ve ayağından hiç çıkarmadığı bir çift uzun siyah çizme yüzünden verilmişti, Fanfan La Tulipe'in üç özelliğiydi bunlar.</span></p>
<p class="P_Body_Text_First_Indent__And__Justification"><span style=" font-size: 1.00em;">Ayrıca bu takma ad, maral yavrusuna verilen adın üst üste yinelenmesiyle aynı sesleri oluşturuyordu maral ona pek de uzak bir görüntü değildi.</span></p>
<p class="P_Body_Text_First_Indent__And__Justification"><span style=" font-size: 1.00em;">Faonfaon... gibi... Bu isim kanıma işlemişti çoktan.</span></p>
<p class="P_Body_Text_First_Indent__And__Justification"><span style=" font-size: 1.00em;">Laure öğle yemeğinden sonra telefon etti bana. Önceki gece kız arkadaşlarından birine oynadığı tuhaf oyunu anlattı. Bir öğrenci yurdunda kalan arkadaşının yatağının altına saklanıp onun yatmaya gelmesini beklemiş; sonra, kızcağız başucundaki lambayı söndürünce, Laure elini kızın karnına koymuş.</span></p>
<p class="P_Body_Text_First_Indent__And__Justification"><span style=" font-size: 1.00em;">Arkadaşı korkuyla fırlayıp yaygarayı basarak ortalığı ayağa kaldırmış. Laure, telefonda hâlâ gülüyordu.</span></p>
<p class="P_Body_Text_First_Indent__And__Justification"><span style=" font-size: 1.00em;">— Tamam, tamam... dedim.</span></p>
<p class="P_Body_Text_First_Indent__And__Justification"><span style=" font-size: 1.00em;">Bana bir iki sevgi sözü söyledi, sonra da telefonu kapattı.</span></p>
<p class="P_Body_Text_First_Indent__And__Justification"><span style=" font-size: 1.00em;">Laure'un böylesine matrak bir yapısı olmasına katılmıyordum doğrusu. Neşesi ve sevimliliği yaşantımı kolaylaştırmıyordu ki. Eğer ağırbaşlı, sert mizaçlı ve hırçın olsaydı, Fanfan için onu terk etmem hiç de zor olmayacaktı. Laure'la yaşamı paylaşmak, yanında nefis bir kadınla sakin denizde eğlenceli bir sefere çıkmak gibiydi.</span></p>
<p class="P_Body_Text_First_Indent__And__Justification"><span style=" font-size: 1.00em;">Ne var ki esinti başlamıştı.</span></p>
<p class="P_Body_Text_First_Indent__And__Justification"><span style=" font-size: 1.00em;">Öğleden sonrayı, plajda ateşli düşüncelere dalmış halde uzanarak geçirdim. Fanfan'ın üzerimdeki üstü kapalı etkisi içime işliyordu.</span></p>
<p class="P_Body_Text_First_Indent__And__Justification"><span style=" font-size: 1.00em;">Yıllardır içimde dolanan arzuya benzer bir arzuyu, bir genç kız ilk kez uyandırıyordu bende.</span></p>
<p class="P_Body_Text_First_Indent__And__Justification"><span style=" font-size: 1.00em;">Fanfan'ın dileğini gerçekleştirmeye hevesliydim. Doğmakta olan aşkımızı özüne dokunmadan korumayı, öte yandan da ölene dek Laure'a sadık kalma kararımdan dönmememi sağlayacaktı bu durum bana. O halde kafamda hızımı kesecek bir ölçülülük ilkesi belirlemem ve Fanfan'ın, kendisine olan sevgimin kesinliğinden pek emin olmaması için dikkat etmem gerekiyordu.</span></p>
<p class="P_Body_Text_First_Indent__And__Justification"><span style=" font-size: 1.00em;">Ne var ki bendeki istenç tutarsızlığının farkındaydım. Eğer bu kıza kur yapmayı sürdürürsem, saptadığım amaç kaçınılmaz biçimde duraksamaya uğrayacak, dolayısıyla da yönüm sapacaktı. Onun varlığının çekimine mıknatısa kapılmış gibi kapılırken beni saran kızgın isteğe sürekli nasıl karşı duracaktım?</span></p>
<p class="P_Body_Text_First_Indent__And__Justification"><span style=" font-size: 1.00em;">Er geç —belki sandığımdan da erken— dayanamayıp, cinsel isteğimi gidermeye kalkışabilirdim.</span></p>
<p class="P_Body_Text_First_Indent__And__Justification"><span style=" font-size: 1.00em;">Bununla birlikte sevgimi açıklamayı sürekli ertelemek bir hoş yapıyordu içimi. Yaşamları boyunca tek bir kadına bağlanan ve gerçek erkekliği, cinsel isteklerini bütünüyle bastırmak olduğuna inanan eski saray aşıklannı anlıyordum. O dönemde, tensel isteklere hâkim olmak, ateşliliğin ve bağlılığın bir kanıtı sayılırdı.</span></p>
<p class="P_Body_Text_First_Indent__And__Justification"><span style=" font-size: 1.00em;">Fanfan'ın bana ustaca telkin ettiği amaç, romantik eğilimlerimi okşuyordu. Daha çocuk yaşımda, yaşamlarına kurgu havası vermeyi becermiş tarihi kişilere aşırı ilgi duymuşumdur. Kitaplığım tarih kitaplarının sayfaları arasında yer alan nice devlet adamı ve iktidardaki kadınların yaşamöyküleriyle doluydu. Siyasal bilgilere girdiğim gün, ben de gelecekte yaşamöykümü kaleme alacak olan yazarın, beni gözlemeye başladığını duyumsamıştım. İki ay sonra, .politika anlayışımın fazlaca edebi olduğunu ve bu kurumun insana yalnızca kariyer verebileceğini, ama asla akla gelmedik yörüngeler çizemeyeceğini üzülerek gördüm. Bu düş kırıklığı günlük yaşantıma romansı birşeyler katmaya zorladı beni. Laure ile birlikte geçirilecek dingin bir yaşama özlem duyduğum gibi, işin ateşli yanından kendime pay çıkarmaya da gereksinim duyuyordum.</span></p>
<p class="P_Body_Text_First_Indent__And__Justification"><span style=" font-size: 1.00em;">Nihayet, hiç duyulmamış, görülmemişle karşılaşmak için, Fanfan'ın yalancı rüyasının açtığı yoldan gitmekten başka bir çözüm yolu görmüyordum. Acaba zevki sonsuza dek geciktirmek bir çılgınlık mıydı? Ama duyguların karşısında akıl çok sınırlı gibi görünüyordu bana. Susuzluğu giderilmez bir tutkunun baş döngüleri alıp götürmüştü beni.</span></p>
<p class="P_Body_Text_First_Indent__And__Justification"><span style=" font-size: 1.00em;">Eğer bu karara varsaydım, Fanfan'da bana karşı var gibi görülen eğilimi hızlandırmak ve açıklama anından önceki o capcanlı güzel evreyi uzattıkça uzatma yollarını düşünmek kalıyordu geriye.</span></p>
<p class="P_Body_Text_First_Indent__And__Justification"><span style=" font-size: 1.00em;">Kurtarıcı bir mektubu beklerken bize hava günlük güneşlik görünür, oysa zarfı açtığınız an, yaşamın sözünü tutmada cimrilik ettiği nice vaatlerle yüklüdür. Sonsuz büyük mutluluğun değişik açılardan bakıldığında aldatıcı olduğu da bir gerçektir. Laure ile mutluluğu bulmam boş laf; şimdi artık, ona kur yaptığım dönemlerdeki gibi, aklıma geldiğinde ürperişlere kapılmıyorum.</span></p>
<p class="P_Body_Text_First_Indent__And__Justification"><span style=" font-size: 1.00em;">Yine de en iyi çözüm yollarını ortadan kaldıran bilinçsiz iç tepileri her gün bastırmayı aklım alınıyordu. Yirmi yaşında, insan cinsel isteklerini sürekli baskı altına alamaz.</span></p>
<p class="P_Body_Text_First_Indent__And__Justification"><span style=" font-size: 1.00em;">Ertesi sabah, öngördüğüm üzere, ortalıktan toz olup gitmek Ne düzenli yaşantımı altüst etmek amacıyla ortaya çıkmış olan bu kızı bir daha görmemenin yollarını aramakla daha tedbirlice davranmış olacağım kanısındaydım. Bu denli doğal ve içten biri olduğu ve kendi gemisini yönlendirmeyi becerdiği için Fanfan'dan nefret ediyordum. Bu kadar güzel, bu kadar parlak olsun istemezdim, ama daha yapmacıklı olmasını isterdim. Bende uyandırdığı tutkudan da iğreniyordum. Hayır, ben Verdelot'dan çıkma biri değildim ki. Ben akıllı uslu biriydim ve Laure'a sadık, derslerine sımsıkı yapışmış, tutumlu, kararlı, azla yetinen biriydim. Her tür özgür tutum ve davranışın temsilcisi olan ve yaşamı tatil yapıyormuş gibi tanımlayan şu genç kadını aklımdan çıkarmayı yeğlerdim.</span></p>
<p class="P_Body_Text_First_Indent__And__Justification"><span style=" font-size: 1.00em;">Şimdi geriye aynı çatı altında geçirilecek bir akşam ve bir gece kalıyordu; onunla aynı çatı altında bir akşam ve bir gece...</span></p>
<p class="P_Body_Text_First_Indent__And__Justification"><span style=" font-size: 1.00em;">Akşam üstü yeniden otelde buldum Fanfan'ı. Bedeninin kusursuzluğunu ortaya çıkaran dantelden bir giysiyle çıkıp geldi. Fanfan bir erkeğin ellerini düş kırıklığına uğratan kara kuru kadınlardan değildi. Yuvarlak hatlı, etine dolgun biriydi, ama hiç de onu kendini şişmanlamaya bırakmış sorumsuz biriymiş gibi suçlayam azdınız.</span></p>
<p class="P_Body_Text_First_Indent__And__Justification"><span style=" font-size: 1.00em;">Son çevirdiği filmden parçalar göstermek istedi bizlere. Bir Süper 8 film oynatıcısını ayak üzerine oturtmaya çalışıyordu, becerikli birinin hal ve hareketleri akıyordu üstünden. Sevimli mi sevimli, çok hoş bir kadındı, şaşırtıcı bir güzelliğe çok yakışan şu özgüven onda yoktu ama. Belindeki yumuşak bükümler aklım' başımdan alıyordu. Ona sahip olmak gibi gizli bir istek içimi yakıyordu. Aç birinin bakışlarını andıran bakışlarımı gizlemek için ne yapacağımı şaşırmıştım.</span></p>
<p class="P_Body_Text_First_Indent__And__Justification"><span style=" font-size: 1.00em;">Maude ve Bay Ti gelip ilk sıraya, birer koltuğa yerleştiler; ben arkalarındaki bambu divanda oturuyordum. Fanfan ışıkları söndürdü.</span></p>
<p class="P_Body_Text_First_Indent__And__Justification"><span style=" font-size: 1.00em;">Ekranı korkunç görüntüler kapladı. Odanın orta yerinde savaş patlamıştı birdenbire. Farelerle dolu bir kampta, Avrupa'nın güneyinde bir yerlerde iki asker arasında dokunaklı bir dostluk doğup gelişiyordu. Şaşırtıcı, çarpıcı gerçeklerin filmi. Oyuncular ekranda. cesetlerle sarmaş dolaş, aynı gerçek bir savaşta görüleceği biçimde geçip gidiyorlardı. Çekim ve oyuncu seçiminin kusursuzluğu hemen göze çarpıyordu. Arka planlar da, ön planlar kadar özenle ele alınmıştı. Bu sahneler insana</span></p>
<p class="P_Body_Text_First_Indent__And__Justification"><span style=" font-size: 1.00em;"> </span></p>
<p class="P_Body_Text_First_Indent__And__Justification"><span style=" font-size: 1.00em;">müthiş heyecan veriyordu. Anlatımdaki güç beni aptala çevirdi, bu kadar az bir bütçeyle Fanfan nasıl olup da böylesi bir dekoru kurabilmişti; ışıkları yeniden yaktığında:</span></p>
<p class="P_Body_Text_First_Indent__And__Justification"><span style=" font-size: 1.00em;">—	İşte sürprizim buydu! dedi müzikli bir ses tonuyla. Daha bu ilk montaj. Asıl gerisini bekleyin bakalım, bobin değiştiriyorum şimdi.</span></p>
<p class="P_Body_Text_First_Indent__And__Justification"><span style=" font-size: 1.00em;">—	Nerede çevirdin sen bunu? dedi ağzında lafı döndürerek Bay Ti.</span></p>
<p class="P_Body_Text_First_Indent__And__Justification"><span style=" font-size: 1.00em;">—	Iran-Irak cephesinin Irak yakasında, diye yanıtladı Fanfan, film kutularını yerleştirirken.</span></p>
<p class="P_Body_Text_First_Indent__And__Justification"><span style=" font-size: 1.00em;">—	Peki, ama cepheye sokulmayı nasıl başardın?</span></p>
<p class="P_Body_Text_First_Indent__And__Justification"><span style=" font-size: 1.00em;">Omuz silkti, soruma karşılık olarak, her şeyin ticaret konusu olabildiğini söyledi. Bir Müslüman ülkede savaş sırasında bir kadının karşılaşabileceği sıkıntıları gözümün önüne getirmeye çalıştım; söylediklerine bakılırsa asıl zorluk, senaryoyu sürekli orduların hareketine göre değiştirmek ve cephe sorumlularına, uygun biçimde, bütün bu konularda bilgi vermekti.</span></p>
<p class="P_Body_Text_First_Indent__And__Justification"><span style=" font-size: 1.00em;">— ...Neler çektiğimi bilemezsiniz, dedi içini çekerek. Fanfan, para sıkıntısı yüzünden, savaş filminin ancak savaşan tarafların içinde bulundukları zor koşulları ve tehlikeleri paylaşarak çekilebileceği konusunda ikna olmuştu. Televizyon için röportajlar yapmak ona yeterli görünmüyordu. Savaşı aslına uygun biçimde filme almak, ona göre, gerçeğin içine hafif kurgu unsuru katmak demekti; kurgu olmadan, olayların sunuluşunda gerçek verilmemiş oluyordu. Yine Fanfan'a göre, şairler gerçeği süzgeçten geçiren kişilermiş, geometriyle uğraşanlar ise doğrunun ta kendisi.</span></p>
<p class="P_Body_Text_First_Indent__And__Justification"><span style=" font-size: 1.00em;">Bütün bu söylediklerimde samimi olduğum konusunda kuşku duyulmasını anlıyorum: Yirmi yaşlarında bir genç kadının elinde kamerası, kolunun altında senaryosuyla, bunca kanlı bir çatışmanın sürdüğü cepheye dalıvermesi pek olanaklı gibi gelmiyor insana. Ama her şeye karşın şurası doğru, Fanfan filmini gerçekten de orada çevirmiş. Oraya dek götürdüğü makarala:r bunun kanıtı ve ben bu denli inanılmaz bir şeyi aklımdan hayalimden bile geçiremezdim. Fanfan, şu akıl almaz yazgısı, bir bakıma insanı baştan çıkartmak olan kadınlardandı. Mata Hari'lerin, David-Neel'lerin, Kleopatra'ların ya da annemin soyundandı...</span></p>
<p class="P_Body_Text_First_Indent__And__Justification"><span style=" font-size: 1.00em;">Bu kızın cesareti, bütünüyle sanatına kendini vermiş olması, her şey, ondaki her şey, hoşuma gidiyordu.</span></p>
<p class="P_Body_Text_First_Indent__And__Justification"><span style=" font-size: 1.00em;">Akşam yemeği sırasında konuşurken, yumuşacık bir tavırla bana, herkes yattıktan sonra mutfağa inmekten ve kalan yemekleri bitirmeyi çok sevdiğinden söz etti, iştahı hep geceyarısına doğru açılıyormuş.</span></p>
<p class="P_Body_Text_First_Indent__And__Justification"><span style=" font-size: 1.00em;">O gece Maude, ikimize ayrı odalar buldu. Bir müşteri —şu keçi sakallı olan— ayrılmış o gün otelden.</span></p>
<p class="P_Body_Text_First_Indent__And__Justification"><span style=" font-size: 1.00em;">Fanfan'ın geceyarısı yemeklerine değgin alışkanlıklarına yaptığı göndermeler bana bir çağrı gibi gelmişti doğrusu.</span></p>
<p class="P_Body_Text_First_Indent__And__Justification"><span style=" font-size: 1.00em;">Geceyarısı yaklaşıyordu, odamda tek başımaydım, gidip Fanfan'ı görme isteğimi ortadan kaldıracak bir roman bile yoktu elimin altında. Ama öteki yarım, eğer davranışlarımla kendimi ele verirsem, bu güzelim aşk başlangıçlarının verdiği esrikliğe elveda demiş olacağımı yineleyip duruyordu bana; peki, ama havada asılı gibi kalakalan istek anları aşkın en tatlı yanı değil midir? Ayrıca ben, Laure'u terk etmekten de korkuyordum. Verdelot ise kafama takılı bir soru gibi ilgimi çekiyordu hâlâ.</span></p>
<p class="P_Body_Text_First_Indent__And__Justification"><span style=" font-size: 1.00em;">işkence içindeydim.</span></p>
<p class="P_Body_Text_First_Indent__And__Justification"><span style=" font-size: 1.00em;">Sonuçta tekrar aşağıya inip onu bulmaya karar verdim. Böylece aşırı istekleri zorla susturabilirdim içimde ve basit, sıradan sevimli bir ilgiye indirgeyebilirdim. Zaten Laure ile tanışmadan önce de onlarca kez yapmıştım bunu, ama bunları yeniden anımsamak zorunda oluşum sarsıyordu beni. Bu son olsun diyordum; hem zaten oteli de ertesi sabah terk etmeyecek miydim, Fanfan'ı bir daha görmemeye kararlı değil miydim?</span></p>
<p class="P_Body_Text_First_Indent__And__Justification"><span style=" font-size: 1.00em;">Merdivenlere gelince —ah nefis bir an— ne deyip nasıl davranacağımı şöyle bir kafamdan geçirdim; rahat, kendinden emin bir tavır takındım; bakışlarımda umursamazlık vardı.</span></p>
<p class="P_Body_Text_First_Indent__And__Justification"><span style=" font-size: 1.00em;">Soluğumu tuttum ve mutfağın kapısını iteledim, az kalsın olduğum yere yığılacaktım. Içerde kimse yoktu. Kırgın ve bozgun halde yazgıma razı olup beklediın; Fanfan'a ilişkin düşüncelerim yalnızca düşlerimi yansıtıyordu.</span></p>
<p class="P_Body_Text_First_Indent__And__Justification"><span style=" font-size: 1.00em;">Bu düşüncelere dalmış beklerken mutfağa bitişik salonda ışık olduğunu ayrımsadım. Yaklaştım, Fanfan oradaydı, yere halıya yayılmış bir gazeteye bakıyor bir yandan da çatalıyla bir tencerenin dibini çabuk çabuk kazıyordu. Üzerinde ince bir tişört ve çok kısa bir şort vardı.</span></p>
<p class="P_Body_Text_First_Indent__And__Justification"><span style=" font-size: 1.00em;">Onu görünce içimde yeni baştan kösnül kargaşanın başladığını hissettim. Ama kendimi ve hareketlerimi denetleyebilmek amacıyla gözlerimi yere diktim ve sesime kararlı bir ton katarak:</span></p>
<p class="P_Body_Text_First_Indent__And__Justification"><span style=" font-size: 1.00em;">—	Bak hele, orada mısın?</span></p>
<p class="P_Body_Text_First_Indent__And__Justification"><span style=" font-size: 1.00em;">—	Sen uyumuyor muydun? diye sordu o da bana. Birdenbire ortaya çıkarak onu şaşırtmıştım.</span></p>
<p class="P_Body_Text_First_Indent__And__Justification"><span style=" font-size: 1.00em;">—	Herhalde kahveyi fazla kaçırdım.</span></p>
<p class="P_Body_Text_First_Indent__And__Justification"><span style=" font-size: 1.00em;">Konuşmamız öyle bir hal aldı ki, ne yapacağımı şaşırdım kaldım. İçimde tutuşturduğu ateşten hiç haberi yok gibiydi. Oyun yapıyor kuşkusu düştü içime. Halindeki soğukluk ilk adımı atmam için yüreklendiriyordu beni.</span></p>
<p class="P_Body_Text_First_Indent__And__Justification"><span style=" font-size: 1.00em;">Yavaş yavaş, konuşmalarımızın ısısı yükseldi. Nasıl oldu bilmem, umulmadık biçimde birbirine benzeyen aşk anlayışlarımıza gelip dayandık. Her ikimiz de olağan duyguların gelip geçici oluşunu ve tutkuların hızını kesmeyi bir türlü kabullenemiyorduk. Ruhlarımız aynı yetmezlik duygusu içinde kavuşuyordu birbirine. Gözlerim tişörtünün altında sallanan göğüslerine, çıplak bacaklarına dikilmiş titreyip duruyordum; orada bulunuşuma, başlangıçtaki boş konuşmalarımızda olduğu gibi umursamaz kalmadığını sesinden anlıyordum. Hatta, insanın yüreğinin kapısını aralayan bakışlarla baktı bana. Davranışları, tavırları yeni ve güçlü bir eğilimin doğuşunu haber veriyordu.</span></p>
<p class="P_Body_Text_First_Indent__And__Justification"><span style=" font-size: 1.00em;">Aramızda öylesine olağanüstü güzel bir uyum vardı ki söyleşimiz sırasında zamanın nasıl geçtiğini fark etmedik bile. Elinde olmadan kaptırdı kendisini, konuştuda konuştu. Kişiliğinin öteki yüzünü, bilerek takındığı tavırların altında gizlenen kuşkularını öğrenmiş oldum. Onu, kendisini ele verdikçe daha iyi anlıyordum; bu kız hayatımın kadınıydı. Onun yanındayken tıpkı Bay Ti ile olduğu gibi içtenlikli davranabiliyordum. Yapmacık neşem kayboluyordu. Hoşa gitmek için 'fazladan çaba'ya gerek yoktu artık benim için. Yeniden kavuştuğum içtenliğime, doğallığıma bayılıyordu. Olayları güzelleştirmeye çabalamadan ailemden söz ettim ona. Birdenbire gerçekler yeterli gözüktü bana. Laure, kendim olmaya izin vermeyi asla becerememişti. Onun yanındayken, herkesin yanında olduğum gibi yapmacıktım.</span></p>
<p class="P_Body_Text_First_Indent__And__Justification"><span style=" font-size: 1.00em;">Sabahın ikisine doğru, mesleğiyle ilgili dertleri sıkıntıları düştü aklına Fanfan'ın. Bulunduğu yerlerde yapımcıların olumsuz davranışları onu kötü yaralıyordu, ama bunu herkese açıkça göstermeye cesareti yoktu.</span></p>
<p class="P_Body_Text_First_Indent__And__Justification"><span style=" font-size: 1.00em;">Kaygıları beni heyecanlandırmıştı, neredeyse elimde olmadan, onun elini sıktım. Titredi. Bu hareket soluğunu kesti; bir an sustu.</span></p>
<p class="P_Body_Text_First_Indent__And__Justification"><span style=" font-size: 1.00em;">Bu arada Bay Ti, sırtında robdöşambrıyla ve irikı-yım bedeniyle içeri girdi. Onun araya girmesiyle aramızda beliren yakınlık yok oldu.</span></p>
<p class="P_Body_Text_First_Indent__And__Justification"><span style=" font-size: 1.00em;">— Üşümüyor musunuz? dedi. Kalorifer yine sönmüş.</span></p>
<p class="P_Body_Text_First_Indent__And__Justification"><span style=" font-size: 1.00em;">Yeniden yakmak için bodruma indi, gözden kayboldu. O an birden anladım, eğer hemen çekip gitmezsem, Laure'u mutlak aldatmış olacaktım. Bu yeni durum iyice şaşırttı beni. Nice korktuğum şu Alexandre Crusoe'nun Fanfan'ın kollarına atılmasından çekindim. Kargaşa düşüncesi geri çekilmemi sağladı. Saatime bakıp, geç olduğu gerekçesiyle alelacele odama fırladım.</span></p>
<p class="P_Body_Text_First_Indent__And__Justification"><span style=" font-size: 1.00em;">Yatağıma uzanınca, tam anlamıyla Fanfan'dan uzaklaşmaya yeminler ettim.</span></p>
<p class="P_Body_Text_First_Indent__And__Justification"><span style=" font-size: 1.00em;">Bir sonraki hafta sonu, Laure kendisiyle birlikte Orleans'a ailesini ziyarete gitmem için bana yalvardı yakardı. Bay ve Bayan Chantebise'lerin boşanmaksızın geçirdikleri yirmi beşinci yıllarını kutlayışlarına ısrarla değinerek beni bu yolla oraya çekebileceğini düşündü. Çeyrek yüzyıl aynı yatağı paylaşmış olmaları düşüncesi, beni sevindireceğine iğrendiriyordu, ama değişiklik olsun diye gitmeyi kabul ettim. Daha önceleri en az on kez Bay Ti ve Maude'uıı yanına kaçarak bu ziyaretlerden paçayı sıyırmıştım. özellikle bu koşullarda aynı yanlış' bir daha yapmam Laure'u kızdırırdı.</span></p>
<p class="P_Body_Text_First_Indent__And__Justification"><span style=" font-size: 1.00em;">Chantebise'lerin sürdürdükleri tekdüze yaşam yalnızca mutluluğun soluk bir görüntüsüydü, ama mutlu olduklarına inanıyorlardı, sinirime dokunan büyük bir hoşnutlukla söylüyorlardı bunu. Sözlerine bakılırsa, sonsuz bağlılığın gizini keşfetmişlerdi ve dostları sadakatin simgesi gibi görüyordu onları, oysa hareketsizlikten öte neydi ki bu?</span></p>
<p class="P_Body_Text_First_Indent__And__Justification"><span style=" font-size: 1.00em;">Baba Chantebise ev içindeki sakinliğin bedeli olarak çok ödün veriyordu. Yuları karısının eline vermişti, onu yönetmesine, kahvesine iki şeker atarak onu iyi beslemesine, kışın ona zorla atkılar taktırmasına, Orleans'lılara has soyluluğa 'yabancıların' da katılmalarını ayarlamasına izin veriyordu kendisi. Eğer karısının sesini duymak istiyorsa 'hayır' diyordu ona, çünkü genellikle 'evet' derdi usulca. 'Allah aşkına rahat bırak beni' deme cesareti yoktu. Onun karşısında herhangi bir istekte bulunamayacak kadar pısırık olduğundan —kahvaltıda yumurtam rafadan olsun bile diyemezdi— sürekli yenik düşen erkeklerin yaptıkları gibi içini çeke çeke bu zorbalığa katlanıyor, eşiyle karşılaşmaktan olabildiğince kaçınmak amacıyla ev içinde bir erkeğin, el örgüsü yelek, yumuşak kumaş pantolon ve cilalı terliklerden oluşan bir dizi 'ev giysilerini' giymeyi kabulleniyordu.</span></p>
<p class="P_Body_Text_First_Indent__And__Justification"><span style=" font-size: 1.00em;">Bay Chantebise'in tek bir yeteneği vardı, o da aptal olduğunu gizleyebilmesiydi. Bu değersiz, kararsız, ödlek yaratık, içindeki boşluğu örtmek amacıyla yüzüne, yapmacık bir 'düşünen adam' havası verip tatlı bir uyuşukluğa sığınırdı genelde. Az konuşurdu, hep büyük yazarlardan söz açardı, kültürlü birini ukalalardan ayıran sınırı aşmamak için bu yapaylığı ölçüsünde bırakır, fazla ileri gitmezdi. Her şeyden öte, beklenmedik bir durum karşısında geri kalm aktan da korkardı. Az buçuk kalan aklını da kendisine düşünce adamı süsü verme çabalarında kullanıyordu. Avukat olmuş, ama hiç kimseyi savunmamıştı. Kitap sever biriydi, ama pek az okurdu. Koca olarak da karısıyla sık sık yatmamıştır herhalde. Sanki ortalarda yokmuş gibi, yaşamıyormuş gibi dense yeridir. Atalarının görüşüne bağlı biri olarak, çalışan kesime tepeden bakıyordu, işi avarelikti, kayınpederinden kalan gelirle yaşamını sürdürmekteydi...</span></p>
<p class="P_Body_Text_First_Indent__And__Justification"><span style=" font-size: 1.00em;">Karısı kendisini bütünüyle evdeki ateşi canlı tutmaya adamıştı. Genç kız halleri takınınakla daha bir iyi olduğunu sanıyordu, ama yine de pek de olgun sayılmayacak sevimli yanlarıyla gülünç olmaktan paçayı sıyırıyordu. Iğneleyici biri olduğundan, alaycı çizgiden pek şaşmaz ve kocasını, çok fazla budalaca davrandığında aşağılamaktan geri kalmazdı.</span></p>
<p class="P_Body_Text_First_Indent__And__Justification"><span style=" font-size: 1.00em;">Chantebise'lere sorarsanız, kendilerini soylu kişiler olarak görüyorlardı. Damarlarında Chantebise kanı taşımayanlara dönüp bakmaya değmezdi onlara göre. Dostlarını çok seyrek evlerine çağırırlardı. Daha çok, yeğenler arasında arkadaşlıklar kurulurdu. Laure'un küçük kızkardeşleri, annelerinin en iyi dostlarıydı. Bana da gelecekteki damat gözüyle bakılıyordu.</span></p>
<p class="P_Body_Text_First_Indent__And__Justification"><span style=" font-size: 1.00em;">Ailesiyle dalga geçebilen ilk kişi Laure idi. Anne ve babasının geçmişe aşırı bağlılıklarıyla tıkanmış kişiler olduklarını görürdü; ama benim eleştirmemi hoş görmezdi. Hemen savunmaya geçmesi için ufacık bir yergi yeterliydi.</span></p>
<p class="P_Body_Text_First_Indent__And__Justification"><span style=" font-size: 1.00em;">Orleans'a öğle yemeği için geldik ve hiç oyalanmadan masaya geçtik; yemek odasının duvarları yaldızlı lambriyle kaplı ve atalarının resimleriyle doluydu, bunların çoğu eski rejim sırasında savaş alanlarında ölmüş ya da devrim sırasında yaşamları kestirmeden son bulmuştu. Çerçevelerde donup kalmış peruklu atalardan başka, Laure'un hayattaki üç küçük kızkardeşinin de resimleri vardı, sonra kamburu çıkmış, öne eğik yürüyen bir yaşlı teyze ve anne-baba Chantebise'ler.</span></p>
<p class="P_Body_Text_First_Indent__And__Justification"><span style=" font-size: 1.00em;">Yemek bir cehennem azabıydı. Bu aile, taşra içinde başlı başına bir taşraydı sanki. Eski fıkralar anlatıldı, uzak yeğenler üzerine dedikodular, 'ne demişler, ne yapmışlar'a dayanan laf salatası; sonra önünde nefis dememiz gereken, eflatun renkli bir pasta çevresinde evliliğin yirmi beşinci yılı neşesiz biçimde kutlandı.</span></p>
<p class="P_Body_Text_First_Indent__And__Justification"><span style=" font-size: 1.00em;">Bu hüzünlü toplantıyı zehir zıkkıma çeviren bir olay patlak verdi. Bay Chantebise karısına iki yıl önce aldığı armağanın aynısını verdi, gümüş bir pasta küreği. Karısının acı alayları karşısında birkaç sözcükle özür diledi, ama kadın kendini tutamayıp:</span></p>
<p class="P_Body_Text_First_Indent__And__Justification"><span style=" font-size: 1.00em;">— Maurice, kafanda beyin yerine bir Spontex</span><a id="ref_footnotebookmark_start_9_2"></a><span style=" font-size: 0.75em; vertical-align: super;"><a href="#ref_footnotebookmark_end_9_2">2</a></span><span style=" font-size: 1.00em;">  var kesin  diye bağırdı; başka benzetme yapmaktan kaçındı.</span></p>
<p class="P_Body_Text_First_Indent__And__Justification"><span style=" font-size: 1.00em;">Daha sonra 'anneleri hanımefendiye' —yani Bayan Chantebise'in annesine— her cumartesi yaptıkları gibi ziyarete gitmek istediler. Bu aileyi zamanı kullanma açısından dara sokan bu işlemler sinirime dokunuyordu; öyle ki kayınvalide denen kişi de doksan bir yaşında, her an insanı ya yerin dibine sokan ya da yapmacık övgülerle göklere çıkaran şirretin tekiydi. İnsani överken gizlice iğneleyen türden usuller bulmakta üstüne yoktu ve gerçekten birine övücü sözler söylediğinde bunu yalnızca bir başka kişiyle aralarında benzerlik kurarak yaralamak istediği kişiyi incitmek için yapardı.</span></p>
<p class="P_Body_Text_First_Indent__And__Justification"><span style=" font-size: 1.00em;">Onun lanetlemelerine hedef olan Bay Chantebise'in onunla ilişki kurmaktan kaçınması gerekmez miydi? Ama karısının baskısı ile, yirmi yıldır her cumartesi bu kadına iyi niyetini sunmaya, cesaretten çok korkusundan gidiyordu. Gördüğüm öğle yemeği, bütün bunları anlamam için bana yeterli geldi. ihtiyar kadın kılığındaki bu engerek yılanının elini öpmeye hiç de niyetim yoktu.</span></p>
<p class="P_Body_Text_First_Indent__And__Justification"><span style=" font-size: 1.00em;">Laure ısrarla bana 'canının istediğini yapmakta serbest' biri gibi davrandığım için sitemler etti. Koyun sürüsü gibi çoğunluğa uymaya alışmış bu kabilenin ortasında yetişmiş olan Laure'un aile çizgisinin dışına çıkabileceğini bir türlü aklı almıyordu. Kız arkadaşımın buyruklarına boyun eğme, katılma ve sonunda gelecekteki kayınpederim gibi güdülmeyi kabullenmek düşüncesi beni korkuttu. Çantamı kaptığım gibi basbayağı sıvıştım oradan. Alışkanlıklarına hapsolmuş bu uyuşuk çiftin görüntüsü, benimkilerin aşırılıklarından daha çok korkutuyordu beni. İstasyona giderken, sıkıntı içinde, yolda anladım: Belirli ölçüde uygunculuk özlemime karşın, tutkulu, aşırı yalnızlığı seven yapım vardı ve uzun süre buna karşı koyamazdım. Bence güzel olan evlilik anlayışım, bir yanlış anlama üzerine kuruluyordu. Evet, yolum anne-babamın yolu olmasa da ben de bir Crusoe idim. Hem bana baş döngüleri veren susuzluğumu, hem de düzenli yaşam gereksinimimi aynı zamanda gidermem gerekiyordu.</span></p>
<p class="P_Body_Text_First_Indent__And__Justification"><span style=" font-size: 1.00em;">Beni Paris'e götüren trende, bir cinsiyeti olabilen her tür canlının göze alabileceği en çılgınca yola sapma kararı aldım. Fanfan'ı tekrar görmeye, onun yanında, en yalın biçimde söylersek bir arkadaş gibi bulunmaya ve aşkımı ona açıklamayı hep bir başka zamana ertelemeye karar verdim. Böylece Fanfan'a duyduğum ateşli sevginin hiç azalmamasını, ayrıca, ikili yaşantının yavanlığına hiçbir zaman düşmemek için durumu iyice sağlama almış olacaktım.</span></p>
<p class="P_Body_Text_First_Indent__And__Justification"><span style=" font-size: 1.00em;">Öte yandan, Laure'a bağlılığımın üstüne kilit vuruluşunu duyar gibi oluyordum. Onunla bozuşmak düşüncesi bile bende, Verdelot'ya değgin olanlara benzer kaygılar uyandırıyordu. Ruhsal dengemi korumam için ilişkimizin sürmesi gerekiyordu; sonra günlük yaşantıyı, sıradanlığı Laure ile paylaşmanın bir sakıncası da yoktu.</span></p>
<p class="P_Body_Text_First_Indent__And__Justification"><span style=" font-size: 1.00em;">Hiç düşünmeksizin, Fanfan'ı baştan çıkarmak, varılacak bir amaç, bir ilke oldu benim için.</span></p>
<p class="P_Body_Text_First_Indent__And__Justification"><span style=" font-size: 1.00em;">Bu kitap, dört elle sarıldığım bu seçimin öyküsüdür... Zayıflığa yer vermemek için, her gün zora koştum kendimi. Demir çember içine kısılmıştım, tutkulu sevdamı, duygusal dengemi tehlikeye atmaksızın çıkamazdım içinden. Sarsıntının adı Fanfan'dı. Onu ne özgürce sevebiliyor, ne bir başka kadına bakabiliyor, ne de onu sevmekten vazgeçebiliyordum pek tabii.</span></p>
<p class="P_Body_Text_First_Indent__And__Justification"><span style=" font-size: 1.00em;">Kadın ya da erkek okurlarıının duyacağı ilgiyi bozmamak amacıyla iç çatışmalarımın sonucunu şimdi burada açıklamayacağım, ama arzu yolculuğu sırasında ummadığım şeyler oldu. Bu arada çok büyük olaylar yaşadım.</span></p>
<p class="P_Body_Text_First_Indent__And__Justification"><span style=" font-size: 1.00em;">Fanfan'la aynı hamurdan yapılmış Bay Ti de çoğunluğun kaçınılmaz diye yargılayacağı şeylere karşı çıkan özgürlük delisi kişilerdendi.</span></p>
<p class="P_Body_Text_First_Indent__And__Justification"><span style=" font-size: 1.00em;">Söylentiye göre Bay Ti hiçbir zaman vergi ödememişti. Ben daha çok onun, vergi dairesini susturacak kadar, zaman zaman birşeyler ödediği kanısındayım, üstelik eğer vergi idaresi çok açgözlü davranırsa, gelen tahsildarı, Bay Ti, şu yüzünden eksik etmediği büyüklük havalarıyla, sanki kendisi ihtiyar bir yatalakmış gibi karşılardı; ya da yerel gazetenin ölüm ilanları bölümünde vefatını bildiren bir haber yayınlatarak ortadan kaybolma yolunu seçerdi.</span></p>
<p class="P_Body_Text_First_Indent__And__Justification"><span style=" font-size: 1.00em;">Fikirlerine sıkı sıkıya bağlı olan Bay Ti, arabasını ve küçük otelini sigorta ettirmeye hiçbir zaman yanaşmadı; bu konudaki felsefesi şuydu: Özgür bir insan kendisini sigorta ettirmez. Yönetimle dalaşmak ve anlaşmazlıkların olası sonuçları hiç de önemli değildir. Eğer onuru söz konusuysa, uzlaşma yoluna gitmezdi. Aynı şekilde, Parislilere, daima zamanın önünde yürüme hakkını tanımayı hep reddetmiştir. Güneşin ivmesinde, zamanı, kışın bir saat, yazın bir saat ileri alma zorunda bırakan hükümetin kararını da onaylamıyordu. Doğa ile uyum içinde olmaktan, güneş saatini izlemekten yanaydı. On dört temmuz günü Paris'te saat on dördü gösterdiği sırada onun otelindeki saatler on ikiyi vuruyordu; ve müşteriler eğer sıcak bir yemek sunulmasını istiyorlarsa, söz konusu kural eskiye alışanlara göre biraz yumuşatılmış olsa da, yerel saate boyun ekmek zorundaydılar. ilginçtir ki bu gözle görülür uzlaşmazlık Bay Ti'nin ve Maude'un işlerini kolaylaştırıyordu. Bütün müşteriler birkaç gün boyunca doğa ile uyum içinde yaşam sürmek için Globe Oteline iniyorlardı dosdoğru.</span></p>
<p class="P_Body_Text_First_Indent__And__Justification"><span style=" font-size: 1.00em;">Bay Ti bir kez, yalnızca bir kez, salt sevgisinden, özgürlükçü ilkelerine aykırı davranmıştır.</span></p>
<p class="P_Body_Text_First_Indent__And__Justification"><span style=" font-size: 1.00em;">Onunla tanıştığım dönemde, artık uzun uzadıya yaşamakta falan gözü yoktu. Ama yine de ihtiyarlık bazı günler ona şöyle dokunup geçmiş, onu unutmuş gibiydi sanki. Bağ çubuğu gibi incecik kollarında Azrail'in orağını durduracak güç vardı. Ama yaşlanmanın verdiği bozulmalar nedeniyle güçten düşmeyi hoş görmezdi ve uzun boyuyla bel omurlarının çökmesine karşı mücadele etmekten bıkmıştı; öyle ki sürekli çalışarak, salt destek olsun diye omurlarını işlek tutmuştu.</span></p>
<p class="P_Body_Text_First_Indent__And__Justification"><span style=" font-size: 1.00em;">Bilerek ölüme gitmek, tam tersine, inanışlarına uygun düşüyordu. Özgür bir insan olarak bu yönde çıkış yapacağı saati seçmeyi isterdi doğrusu. Ama Maude'u seviyordu, Maude ise yavaşlatılmış tempoda da olsa yaşamayı seviyordu. Peşinden mezara gidilecek kadın değildi. Böylece Bay Ti de, gözünü ondan ayırmadan onu kollamayı sürdürmeyi ve ona dulluğun sarsıntılarını ikinci kez yaşatmama yolunu yeğledi.</span></p>
<p class="P_Body_Text_First_Indent__And__Justification"><span style=" font-size: 1.00em;">Bay Ti hiçbir zaman başkaları için kendi huyunda, mizacında düzeltme yapmazdı. Kişiliğini kararlı biçimde olumlar, kendinden en iyiyi, mükemmeli beklemeksizin, yaşamayı oluruna bırakırdı. Emeklilik yaşantısının işsiz geçen derin boşluğunda -otel işi onu pek yormuyordu- kendisiyle fikir tartışmalarına girişmemi kabul etmiş olması benim için büyük bir şanstı. Genellikle sorularıma başka sorularla karşılık verir ve onu kestirip atmaya zorladığım zaman, asıl soruma şaka yollu bir yanıt verip işin içinden sıyrılırdı. insanı şaşırtmak onun yöntemlerindendi. Yaşamı ciddiye almamayı, alaycı sözlere sığınarak, gülmeyi sevenlerin ilgisiz yapılarına tabii ki o da sahip olmayı çok isterdi. Zaten kendilerini temel alıp işi ciddiye bağlayanlara karşı koymak için elde yalnız ve yalnız alaycılık vardı.</span></p>
<p class="P_Body_Text_First_Indent__And__Justification"><span style=" font-size: 1.00em;">Ondaki zekâ, incelikten yoksun bir aklım olduğu konusunda aydınlattı beni, ama o karşısındakini kendi düzeyine çıkarma sanatını iyi biliyordu. Zihinsel reflekslerin tez elden onun kanallarına aktı. Onun yanında kendimi yeni baştan keşfedip ele geçiriyorum duygusuna kapılıyordum.</span></p>
<p class="P_Body_Text_First_Indent__And__Justification"><span style=" font-size: 1.00em;">Bay Ti takındığım maskeleri yutmuyordu. Beni yerinde bir ağırbaşlılıkla yargılıyor ve doğamdaki yapaylıkları, ufak tefek övünmelerimi, takındığım alçakgönüllü, cesur, dürüst, namuslu havalarla, hiç de kötü yönde kullanmadığım şu kalleş yanlarımı görebiliyordu... Onun karşısında yalnızca kendim olabiliyordum. Bu güçlük, bu baskı hoşuma gidiyordu.</span></p>
<p class="P_Body_Text_First_Indent__And__Justification"><span style=" font-size: 1.00em;">Karşıtlıklarla yoğrulmuş olan Bay Ti, yaşam serüveninden sağ salim çıkan şu kendisiyle barışık insanları kıskanırdı. Ayaklarımı ıslatmadan yaşam yollarından aşıp geçmek isteğim onu sinir ediyordu. 'Eğer bedelini ödemezsen, yaşam sana karşı verici olmaz,' diye söylenirdi sık sık.</span></p>
<p class="P_Body_Text_First_Indent__And__Justification"><span style=" font-size: 1.00em;">Aslına bakılırsa, onun oteline orada bir akıl hocası bulayım diye değil, açıkçası fuhuş işleri için inmiştim. Hafta sonları, Laure'dan önce becerdiğim kızları götürdüğüm bir yerdi orası. Fiyatı iyi sayılırdı, ayrıca önündeki güvercin motifleri hoşuma gidiyordu; sonra Globe Otelinin zemin katında mavi fayans tuvaletler vardı, duvarlarına yazılıp çizileni, donum inik, kasıklarım rahatlamışken okuyarak düşüncelere dalmayı seviyordum.</span></p>
<p class="P_Body_Text_First_Indent__And__Justification"><span style=" font-size: 1.00em;">Dublörlük yaparak kazandığım onca parayı silip süpüren hafta sonları, yanıbaşımda kıpırtısızlığıyla sessizliğin bir parçası olup çıkan gizemli Bay Ti olduğu halde otelin barına tüneyerek gitgide daha çok zaman geçirir oldum oralarda. Bay Ti ortaya attığı savların her birini tek tek düşünüp tartardı. Yargılarındaki özgür tutumu ve görüş açısının genişliği beni çok etkilerdi. Yanıtlar ondaydı; bense sorularla yüklüydüm.</span></p>
<p class="P_Body_Text_First_Indent__And__Justification"><span style=" font-size: 1.00em;">Yaşlı, ama önemli biri gibi görünürdü insana; dış görünüşünde hiçbir şey açıkça yazılı çizili değildi ya da ne türden olursa olsun okunması olanaksız nice karşıtlıklar vardı onda. Alnı kırışıklar içindeydi. Yanakları büyük acılar sonucu iyice çökmüş gibiydi, buna karşın dış görünüşüyle genel olarak hiç de çökük değildi. Kemerli burnunun direngen biçimiyle her an geleceğe meydan okuyor duygusu veriyordu insana.</span></p>
<p class="P_Body_Text_First_Indent__And__Justification"><span style=" font-size: 1.00em;">Aslını ele veren hiçbir belirti yoktu onda; kimin nesiydi, bu da kafamı kanştınyordu benim. Geldiği ortamın bütün izlerini silmiş bir hali vardı; acaba gerçekten herhangi bir toplumsal kökeni var mıydı, olmuş muydu bu adamın?</span></p>
<p class="P_Body_Text_First_Indent__And__Justification"><span style=" font-size: 1.00em;">O ölümü, bense yaşamayı öğreniyorduk, evet ama sorgu sualimiz aynı türden kaygıları paylaşmaktaydı.</span></p>
<p class="P_Body_Text_First_Indent__And__Justification"><span style=" font-size: 1.00em;">Nihayet, öyle gün oldu ki yalnızca ve yalnızca haftalık ziyaretlerimi haklı göstermek için yanıma sevgili de aldığım oldu; ama sonunda beni mazur gösterecek nedenler de bitti ve ben yavaş yavaş bu iki seksenlik ihtiyardan oluşan ailenin içinde buldum kendimi; ben seçmiştim. Bay Ti'nin —ki pek de alışkanlığı yoktu bu konuda— 'harika çocuğun dönüşü' adlı bölümü, hiç yorum yapmaksızın salt okumak amacıyla İncil'i açtığı gün, orada bulunuşumu gönülden istemiş olduklarının farkına vardım.</span></p>
<p class="P_Body_Text_First_Indent__And__Justification"><span style=" font-size: 1.00em;">Maude, kadınların artık yaşlannı gizlemedikleri yaştaydı. Seksenindeydi, yaşının her yılını severek kabulleniyor ve süslenmeyi en ince ayrıntısına dek gözler önüne seriyor, böylece kadınsılığını ayakta tutuyordu. Zaten yaşına göre güzelden de öte sayılırdı.</span></p>
<p class="P_Body_Text_First_Indent__And__Justification"><span style=" font-size: 1.00em;">Maude kişileri yaptıkları işlere göre değil, özlerinin ağırlığına göre bir yerlere koyuyordu. Işin kötüsü, harika kişilerden çok, olağanüstü şeffaflık, açıksözlülük ya da erdemli oluş ilgilendirirdi onu. Kişilere asla yaptıkları işi sormaz, mesleklerinin ardına gizlenmelerden korkardı. Onların zevklerini, düşlerini, duygu dünyalarını anlamayı yeğliyordu.</span></p>
<p class="P_Body_Text_First_Indent__And__Justification"><span style=" font-size: 1.00em;">Her sabah, şafak vakti kalkıp güneşin doğuşunu, otellerinin tam önünde yer alan mendireğin ucundan seyretmeye gittiğinin ayırdına vardığım gün onun yaşama sanatı konusunda daha iyi bir fikir edindim. Ufuk çizgisinin koca yıldızdan kopup uzaklaşmasını seyreder, sonra gidip yeniden yatardı. Bazen Bay Ti de üstünde ropdöşambrı ile ona eşlik ederdi. Bomboş plajda Maude'un koluna sımsıkı yapışır, gözlüklerini takar ve kendisini daha az yaşlı hissederdi böyle anlarda.</span></p>
<p class="P_Body_Text_First_Indent__And__Justification"><span style=" font-size: 1.00em;">Bay Ti ile Maude'un otelde çalışan bir de yardımcıları vardı. Hırçın, kaba, köylü kılıklı, eli maşalı, Her mantrude adında bir Normandiyalı kadın. Bu onun gerçek adı mıydı, hiçbir zaman öğrenemedim. Erkek vücutlu, etli butlu biri olan Hermantrude o kahrolası kromozomları yüzünden en ufak sevimlilik belirtisinden bile yoksun kalmıştı. Ta ortaçağdan bu yana ataları, o böyle olsun diye sanki kafaları çekip durmuşlar anlaşılan. Kala kala meme demeye şahit isteyen iki sarkıntının bulunduğu neredeyse içi boş bir göğüsten çıkan sesle, kişnemeyi andıran gülüşüyle herkesi, uykudakileri bile ayağa kaldıran bir gırtlak düzeni kalmıştı ona miras olarak. Kafatasına, pörsük, nemli, boyun kısmına doğru taşarak inen bir deri geçirilmiş gibiydi; öyle ki kurbağalarınki gibi boğaz kısmında bıngıl bıngıl etli bir gıdık oluşturuyordu. Kızarık göz kapaklarını da, iki kabuksuz sümüklüböceğe benzeyen dudaklarıyla ağız yerindeki boşluğu da zar zor kapatabiliyordu. Saçları kendi saçlarıydı, ama her on beş günde bir boyamaya özen gösterirdi. </span></p>
<p class="P_Body_Text_First_Indent__And__Justification"><span style=" font-size: 1.00em;">Onu fazla köylü kılıklı buluyordu insanlar, zira orospularınkini andıran dış görünümünde yalnızca üç anlam gizliydi. Bir yönüyle hayvansı bir hoşnutluk hali, ikincisi insana sıkıntı veren bir kösnüllük, —bazı şeyleri yaşamı boyu hiç görüp duymamış olmalı— üçüncüsü ise gizli bir öfke... Büyük bir istekle, uzak yöreleri gösteren kartpostalları biriktirirdi. Bu bambaşka yerlerin fotoğrafları karşısında dalıp giden kızarık yüzü daha bir insansı hal alırdı.</span></p>
<p class="P_Body_Text_First_Indent__And__Justification"><span style=" font-size: 1.00em;">Mendirekte martılar arasında, birlikte yürüdüğümüz zamanlar, Bay Ti yaşamının olaylarını sabır içinde, bellek bükümlerinden bulup çıkardığı onlarca anlatıyla sanki ilmek ilmek tekrardan bağlardı birbirine.</span></p>
<p class="P_Body_Text_First_Indent__And__Justification"><span style=" font-size: 1.00em;">Matrak huyunu, genç bir cerrahken katıldığı Direnişçiler arasında edinmişti. 'Bay Ti' zaten onun Direnişçi adıydı. Kurtuluştan sonra da gerçek soyadı olan Jardin yerine bu adı almıştı.</span></p>
<p class="P_Body_Text_First_Indent__And__Justification"><span style=" font-size: 1.00em;">Işkence ve idam mangası önüne düşme tehlikesi karşısında işi sürekli şakaya vurur olmuş, yalnızca arkadaşlarıyla değil, korkusunu alt etmek için işgalcilerle de dalgasını geçmiş vaktiyle. Hatta yardımlarına böylece tuhaf bir boyut kazandırmış. Ona 'Komik hekim' lakabını takmışlar. Arkadaşları onun matrak biri olduğuna. inanırlarmış. Yalnızca küçük Marcel onun gülüşünün ardında yatan buruk kırışığı görebilmişti. Birlikte tutsak düşmüşler Buchenwald'da, sonra Langenstein'da işkence görmüşler; korkunç sözcüğü yeterli gelmezmiş bütün bunları anlatmaya. Marcel on yedi, o ise yirmi altı yaşındaymış. Bir kasabanın sokaklarına, Alman askerlerini başlarına yalnızca kaskları ve edep yerleri huni ile örtülmüş halde salıverme hatasını işlemişler. Bu etkileyici maskaralık onun işgalcilere: 'Alın bakalım, haydi biraz gülelim,' deme ve tehlikeyi göze alarak gerçeği kabullenme biçimiydi. Huniler felaketlerine yol açmış. Gestapoda, sorgu sırasında onlara hunileri sağlayan adam konuşmuş. Ti asla toplama kampına gönderilişinden söz etmezdi. Yalnız, bir akşam itiraf etti; kampların sisi, dumanı içinde, şaka falan .yapmayı bir yana bırakmış artık. Sözlerinden daha anlamlı bir dudak kıpırtısıyla dedi diyeceğini; meğerse Marcel orada ölmüş.</span></p>
<p class="P_Body_Text_First_Indent__And__Justification"><span style=" font-size: 1.00em;">Savaştan sonra Bay Ti Avrupa'yı terk etmiş ve Normandiya'daki Ker Emma'ya tam yirmi yedi yıl sonra dönmüş. Ailesi onu öldü biliyormuş. Koskoca dünyada dolaşıp durduğu o gezgin yıllardan hiç söz etmemiş kimselere. Ama konuşsaydı iyi olurdu, hafiflerdi biraz. Belleğine saplanıp kalmış unutamayacağı nice anıları vardı.</span></p>
<p class="P_Body_Text_First_Indent__And__Justification"><span style=" font-size: 1.00em;">Düşlenen yer, düşlerimdeki tek yer olan Ker Emma'yı anlatmam gerekiyor, çünkü adı Bretoncaya çalan bu Normandiya köyünün yazgısını öğrenmeksizin Bay Ti ile Maude'un ne tür birer insan olduklarını anlayabilmek olanaksızdır.</span></p>
<p class="P_Body_Text_First_Indent__And__Justification"><span style=" font-size: 1.00em;">Ker Emma'lı olmak, bir aileye mensup olmak gibi bir şeydir, çünkü Ker Emma bin kişilik bir 'aile' bucağıdır.</span></p>
<p class="P_Body_Text_First_Indent__And__Justification"><span style=" font-size: 1.00em;">Geriye giderseniz, 1853'te Nepomuce Sauvage adlı birisi, bir koyun önünü kapatarak sekiz yüz elli hektarlık bataklık toprağı kurutma işlemini sağlayacak bir mendireğin yapımında kullanılmak üzere karısı Emma'nın drahomasını onunla anlaşarak elinden almış. İşleri tam zamanında bitirmiş ve devlet de ona şükran borcu olarak, dalgalardan kurtardığı bu toprakları bağışlamış.</span></p>
<p class="P_Body_Text_First_Indent__And__Justification"><span style=" font-size: 1.00em;">Karısına tutkun olan Nepomuce, denizden kazandığı mülküne onun adını vermiş: 'Ker Emma' ve doğurgan karısına tam on yedi çocuk vermiş. Üçü ancak vaftiz edilecek kadar yaşayabilmiş. Geriye kalan on dördü ise yaşlı Nepomuce'in vasiyetine uyarak oraya yerleşmişler, ihtiyar, Emma'ya duyduğu sevgiden türeyecek soy ağacının oraya kök salmasını istemiş.</span></p>
<p class="P_Body_Text_First_Indent__And__Justification"><span style=" font-size: 1.00em;">Tam yüz yıl sonra Emma ve Nepomuce'in soyundan gelen bin kadar kişi halen Ker Emma'da yaşamakta. Bir ev satılığa çıkarıldığında mutlaka aileden, 'kabileden' birisine verilir. Yöre insanları paralarını aile bankasına —Mendirek Bankası— yatırır ve uzak yeğenler arasında evlilik yapılabilir. Ama amca, dayı, hala, teyze çocukları arasında evlilikler yasaklanmıştır. Ker Emma'da bir de Bay Ti'nin hiç beğenmeyip eleştirdiğiobir emekliler yurdu ile bu tuhaf kabilenin ahlak birliğini, ayrıca mendireğin bakımını üstlenen bir ihtiyarlar heyeti vardır.</span></p>
<p class="P_Body_Text_First_Indent__And__Justification"><span style=" font-size: 1.00em;">Herkes, olağanüstü büyük bir aşk öyküsünden, büyük bir düşten geldiğinin bilincindedir.</span></p>
<p class="P_Body_Text_First_Indent__And__Justification"><span style=" font-size: 1.00em;">Ker Emma'daki, granit kayalardan yapılma o mendirek her şeyi bir güzel anlatmaktadır. O olmasaydı Bay Ti Buchenwald kampından dönmemiş olurdu; aynı zamanda burası Fanfan'ın can damarı, bel kemiğidir sanki.</span></p>
<p class="P_Body_Text_First_Indent__And__Justification"><span style=" font-size: 1.00em;">Mendirek, onlara asla pes etmem eyi öğretmiştir. Kışın yükselen dalgalarıyla bu mendirek üç kez ve şiddetli gelgitlerle yıkılmıştır; 1894'te, 1928'de ve 1972'de. Her seferinde de yeni baştan yapılmıştır.</span></p>
<p class="P_Body_Text_First_Indent__And__Justification"><span style=" font-size: 1.00em;">İlk mendireğin açılışının yıldönümü olan 1 Temmuzda Ker Emma'lılar dans ederler; 1972 yılında yapılan mendirekte tabii. Okyanusa karşı kazandıkları zafere, farklı insanlar oluşlarından duydukları gururlarını katlarlar. Onlara akıl ve para gücü sağladığı için teşekkürler ederler mendireğe, çünkü Ker Emma, Mendirek Bankası'nın desteğiyle çok sayıda zengin şirkete konaklık etmektedir.</span></p>
<p class="P_Body_Text_First_Indent__And__Justification"><span style=" font-size: 1.00em;">1976'da Bay Ti'nin etkilemesi sonucu, doğayla uyum içinde yaşama sanatını koruma kaygısına kapılıp, kış saati, yaz saati uygulamasına karşı çıkmıştır insanlar. Zaten Atlantik Okyanusu'na karşı da yüz yirmi üç yıl kavga vermemişler miydi. Demek ki güneş ile uyum içinde yaşayabilen Fransa'daki tek köy burasıydı. Postanenin saati sabahın onunu gösterdiğinde ülkenin başka yerlerinde saat on birdir ya da on iki; ve belediye başkanı, seçim bürolarının açılış ve kapanış saatleriyle alay edip durur. Çok geç saatlere kalmadan yatıp da televizyonu kaçırmamak için, programlar banda alınıp ertesi gün yerel saatle 8.30'da kabloluda.ı tekrar yayımlanır.</span></p>
<p class="P_Body_Text_First_Indent__And__Justification"><span style=" font-size: 1.00em;">Fanfan'a duyduğum aşırı sevginin sürmesi kararına varmam, bu kabileyle sürekli temas halinde ben de bu mendireğin okullarından biri olup çıktığım içindir. O olmasaydı algılarıma, istem gücüme, Fanfan'ın karşısındayken ya da hayali aklımdan şöyle bir geçse, içimden kalkan çılgın düşünce dalgalarına sonsuza dek bir set çekmeye gücüm yetmezdi.</span></p>
<p class="P_Body_Text_First_Indent__And__Justification"><span style=" font-size: 1.00em;">Bay Ti 1972'de dönmüş oraya. Mendirek üçüncü kez yıkılmış o yıl. Çok yaşlı olmasına karşın Bay Ti, kimliğine yeniden kavuştuğu duygusuyla, mendireğin yeniden yapımına bizzat katılmış.</span></p>
<p class="P_Body_Text_First_Indent__And__Justification"><span style=" font-size: 1.00em;">O güne kadar Bay Ti kendisine bakmayı bilmiş, ona kimse yardım etmemişti. Sık sık, ölüme meydan okuma amacıyla dolaşmaya gittiği Ker Emma mezarlığında bir gün, mutlu, yaşlı bir kadınla karşılaşır. Kadın bir yandan kocasının mezar taşını temizlerken bir yandan da onunla konuşur, yaşama sevincinden söz açar, C vitamini tabletleri sunar ona. Adı Maude Sauvage'dır.</span></p>
<p class="P_Body_Text_First_Indent__And__Justification"><span style=" font-size: 1.00em;">Buluşma sözü verirler. Kadının her şeyi coşku seline boğuşu, onu da sevince boğar. Bir akşam mezarlık çıkışında, onu alelacele öper, sevgilerinin solmasına zaman kalmadan ölümün onları alacağından hiç kuşkusu yoktur.</span></p>
<p class="P_Body_Text_First_Indent__And__Justification"><span style=" font-size: 1.00em;">Bay Ti sevgi azalmasını hiç hoş karşılamazdı. Çiftlerin, yorgunluğu, bıkkınlığı kabullenişlerini utanç verici bir bozgun gibi görürdü. Evliliği o güne değin hiç denememişti. Birinin onu sürüklemesine ya da birini sürüklemeye hep karşı çıkmıştı.</span></p>
<p class="P_Body_Text_First_Indent__And__Justification"><span style=" font-size: 1.00em;">Onun üzerinde birtakım hakları olduğu konusunu benimsememe erdemliliğini gösterdi Maude. Yalnızca, söyleyeceklerini somutlaştırma bilincinin insana verdiği güvenle, bir biçimde anlaşmaksızın, ateşli bir sevginin bütünlenemeyeceğini gösterdi ona. Bu duyguyu, ölen, ateşli kocasıyla birlikteyken tanım ıştı. Bu başarılı geçmişiyle, ona imrenen Bay Ti üç hafta sonra yüzüğü takmıştı onun parmağına. Maude seksen üç yaşındaydı, o ise seksen birinde.</span></p>
<p class="P_Body_Text_First_Indent__And__Justification"><span style=" font-size: 1.00em;">Koca Ti, salt zaman denen şeyi bildiği için atılmıştı bu evlilik serüvenine. Sıradan şeylerle işi yoktu onun. Onları çarpan yıldırım aşkının tadını evlilik çerçevesiyle koruma altına alacaktı. Hiç mi hiç ayılmayacaklardı bu esriklikten.</span></p>
<p class="P_Body_Text_First_Indent__And__Justification"><span style=" font-size: 1.00em;">Fanfan'la ben daha yirmi yaşımızdaydık. Ölümle aramızda belki bir elli yıl belki de daha fazlası vardı. Eğer iştahımı bastırmazsam aramızdaki bağ binlerce kez değişime uğrayıp cılızlaşacaktı. İlk öpücüğü daha sonralara bırakıp sürekli beklenti içinde olma halini sürdürmekten öte bir çıkış yolu bulamıyordum. Yarım yüzyıllık bir umutlu bekleyiş, işte düşlediğim buydu.</span></p>
<p class="P_Body_Text_First_Indent__And__Justification"><span style=" font-size: 1.00em;">Ama Fanfan'ın silueti bana sonsuz istek vaadi gibi gözüküyordu. Kasıklarım, bu kızın bu işi nefis biçimde becerenlerden olduğunu söylüyordu.</span></p>
<p class="P_Body_Text_First_Indent__And__Justification"><span style=" font-size: 1.00em;">Orleans'da geçirdiğim hafta sonunun ardından Fanfan sunmak amacıyla, aslanayağı çiçekleri toplamaya Alp dağlarına gittim. Sevgimin büyüklüğünü ona kanıtlayabilecek bir davranışta bulunmak, ona sarılıp öpmelerden kaçınarak iyice hevesini kaçırmak istiyordum.</span></p>
<p class="P_Body_Text_First_Indent__And__Justification"><span style=" font-size: 1.00em;">Bu hesap kitabın ardında içtenlikliydim bütünüyle.</span></p>
<p class="P_Body_Text_First_Indent__And__Justification"><span style=" font-size: 1.00em;">Tren Alpler'e doğru yol aldıkça, benliğimi sevinç duygusu kaplıyordu. Olağan davranışlardan uzaklaşıp sanki romanlarda yaşıyormuşum duygusuna kapıldım. Dudaklarımdan gülümseme eksik olmuyordu. Burjuva aşklarından hepten uzaklaşmışım gibi geliyordu bana.</span></p>
<p class="P_Body_Text_First_Indent__And__Justification"><span style=" font-size: 1.00em;">Vagon-barda aralarında konuşurken hemen ertesi gün MontBlanc Tepesine tırmanmayı öneren bir grup öğrenciyle karşılaştım. Gezi konusunda sorduğum sorularla aramızda yüzeysel bir bağ kuruldu. İçlerinden birinin beni, gideceğim yer konusunda sorguya çekmesine kadar belli belirsiz konularda görüş alışverişinde bulunduk.</span></p>
<p class="P_Body_Text_First_Indent__And__Justification"><span style=" font-size: 1.00em;">—	Tepelerden birinde, sevdiğim kız için aslanayağı toplayacağım, diye coşkuyla karşılık verdim sorusuna.</span></p>
<p class="P_Body_Text_First_Indent__And__Justification"><span style=" font-size: 1.00em;">—	Kız arkadaşına mı? dedi şaşkın halde, bu konuda bilgi edinmek istedi kızlardan biri.</span></p>
<p class="P_Body_Text_First_Indent__And__Justification"><span style=" font-size: 1.00em;">—	Hayır, ona elimi süremeyecek denli çok seviyorum da...</span></p>
<p class="P_Body_Text_First_Indent__And__Justification"><span style=" font-size: 1.00em;">Herkes, önce dalga geçiyorum sandı.</span></p>
<p class="P_Body_Text_First_Indent__And__Justification"><span style=" font-size: 1.00em;">—	Doğru söyle, nereye gidiyorsun sen?</span></p>
<p class="P_Body_Text_First_Indent__And__Justification"><span style=" font-size: 1.00em;">—	Yemin ederim doğruyu söylüyorum, diye karşı koydum.</span></p>
<p class="P_Body_Text_First_Indent__And__Justification"><span style=" font-size: 1.00em;">Bu gezimin amacının bir kadına aslanayağı sunabilmek olduğunu onlara anlatabilmek için yarım saat dil dökmem gerekti; sevdiğim ve tarafından sevildiğım kadına el sürmek, ilişmek istemediğimi anlatmak için de bir yarım saat daha. Bir saatin sonunda erkekler benim bu dünyadan olmadığımı falan sandılar, kızların bir bölümü ise bu modası geçmiş davranış biçimimi hiç de yargılar gibi görünmedi.</span></p>
<p class="P_Body_Text_First_Indent__And__Justification"><span style=" font-size: 1.00em;">Tutumum konusunda erkekleri ikna etmek için boşuna çaba harcadım, sürekli alaya aldılar beni. Ters tepkileri doğrusu kırıcı oldu, nice ters düşünce uyandırdı bende. Bu gençler besbelli erkeklerin kadınları sevmek için yaratıldıklarını ve ancak sevgi dünyasına girdikleri zaman yüceleceklerini bilmiyorlardı. Aşk olmasa, ucuz, basit adamlar olmaktan öteye gidemezlerdi; aşk olmasa aldatıcı, göz boyayan bir yaşam sürerlerdi erkekler.</span></p>
<p class="P_Body_Text_First_Indent__And__Justification"><span style=" font-size: 1.00em;">Birkaç saat sonra, güzel şeyler yapacağımdan çok emin olduğum halde Chamonix istasyonunda ayrıldım onlardan. Ben uzaklaşırken arkamdan aptal aptal bakıyorlardı. Erkeklerden birinin şöyle dediğini duydum:</span></p>
<p class="P_Body_Text_First_Indent__And__Justification"><span style=" font-size: 1.00em;">—	Kaçığın teki.</span></p>
<p class="P_Body_Text_First_Indent__And__Justification"><span style=" font-size: 1.00em;">—	Peki ya sen, bana çiçek sunmayalı ne kadar oldu dersin? dedi bir kız sesi.</span></p>
<p class="P_Body_Text_First_Indent__And__Justification"><span style=" font-size: 1.00em;">Bu iki tümce kararlılığımı daha da pekiştirdi. Her ne pahasına olursa olsun Fanfan'a bir aslanayağı bulmam gerekiyordu. Bu çiçeğin peşine düşme fikri önceleri baş döndürücü bir heves gibi gelmişti bana; şimdiyse pek akıllıca ve mantıklı gözüküyordu. Sevgilerine kendilerinden yalnızca bir parça katanlar delilerdir.</span></p>
<p class="P_Body_Text_First_Indent__And__Justification"><span style=" font-size: 1.00em;">Saat sabahın on birinde otobüs beni teleferiğin bulunduğu yerin tam dibine bıraktı. Gişedeki memura sordum:</span></p>
<p class="P_Body_Text_First_Indent__And__Justification"><span style=" font-size: 1.00em;">—	Nerede aslanayağı bulabileceğimi bıliyor musunuz acaba?</span></p>
<p class="P_Body_Text_First_Indent__And__Justification"><span style=" font-size: 1.00em;">—	Bu çiçekler koruma altına alındı. Toplanması yasaktır, dedi yanıt olarak. Turistlerin aşırıya kaçarak, demet demet toplamalarına karşı Çevre Bakanlığının önlem aldığını gösteren, aslanayağı çiçeklerini sergileyen afişleri işaret etti.</span></p>
<p class="P_Body_Text_First_Indent__And__Justification"><span style=" font-size: 1.00em;">Huzursuz olmuştum, telef eriğe binmek için bir bilet istedim.</span></p>
<p class="P_Body_Text_First_Indent__And__Justification"><span style=" font-size: 1.00em;">—	Sizi uyarıyorum bakın, diye üsteledi gişe görevlisi. Şu sıralar jandarma işi sıkı tutuyor.</span></p>
<p class="P_Body_Text_First_Indent__And__Justification"><span style=" font-size: 1.00em;">Omuz silktim ve kabine binip yükseldim. Doğaya zarar vermek hoşuma gitmez, tamam, ama bunca lafı ağızda gevelemeye gelmedim ben ta buralara.</span></p>
<p class="P_Body_Text_First_Indent__And__Justification"><span style=" font-size: 1.00em;">Teleferik yukarı varınca, tek bir jandarma bile yanıma gelip buralarda ne işin var demedi. Hava sıcaktı ve ben susamıştım. Köpürerek akan çaydan kana kana içtim ve uçar adımlarla bir tepeye doğru gittim; sanki Fanfan'ın hayali sürüklüyordu oralara beni. Uç saat geçmiş, tek bir aslanayağı bile bulamamıştım; ama içmemem gereken sulardan olacak müthiş karnım ağrıdı, içim dışıma çıktı. Bedenim bana ihanet ediyordu, dört-bir yana koşturup durmam da bütün gücümü tüketmekteydi, bütün bu olanlar kafama taktığım düşüncenin tam tersini söylüyordu bana; istemimse çelik gibiydi.</span></p>
<p class="P_Body_Text_First_Indent__And__Justification"><span style=" font-size: 1.00em;">Akşamın altısına doğru bu kanı da terk etmeye başladı beni. Alplerde koşuşturmaktan bitkin, aç, ishalden eriyip akmış halde kalakalınca bir kuşkudur aldı beni. Araştırmanın boşunalığı aptalca gözüktü bana. Ne yapıyordum bir kaya çıkıntısına tünemiş de buralarda ben böyle? Trende karşılaştığım öğrencilerin alaylı gülüşlerini ve yaşamın aynı romanlara benzemesini istemenin bir işe yaramayacağını anladım; boşuna harcamış olur insan emeğini. Bu tür bir girişimde ilk adımım ikincisini doğrular nitelikte olmuştu; ama ortaçağdan kalma bu saçmalığı kısa sürede sona erdirmek ve gidip uslu uslu Laure'un yatağına dalmak daha iyi olacaktı.</span></p>
<p class="P_Body_Text_First_Indent__And__Justification"><span style=" font-size: 1.00em;">Gözüm açılmıştı, ayağa kalktım ve karların sonsuzluğu karşısında korkuya kapıldım. Aptal aptal kafamda kurduğum düşünceleri boşa çıkarıyordu şu pamuksu görünümlü çiçeğin oracıkta birden ortaya çıkışı. Kuşkularıın dağıldı birdenbire. Umulmadık andaki bu keşif, kararımda sebat gösterirsem bütün vaatlerin yerine geleceğini öğretmiş oldu bana.</span></p>
<p class="P_Body_Text_First_Indent__And__Justification"><span style=" font-size: 1.00em;">Usulcacık kopardım aslanayağını, özene bezene kâğıt külahın içine koydum ve Paris'e döndüm. </span></p>
<p class="P_Body_Text_First_Indent__And__Justification"><span style=" font-size: 1.00em;">Laure ortadan kayboluşumdan dolayı meraklanmıştı. Israrla bir açıklama istedi benden. Fanfan'ın âşığıymışım havalarına kapılıp sanki bir sevgilim varmışçasına sevine güle yalanlar uydurdum. Bu dileğin gerçeğe dönüşmesinden korkuyordum, öte yandan sanki kararlıymışım gibi hareket etmek de hoşuma gidiyordu.</span></p>
<p class="P_Body_Text_First_Indent__And__Justification"><span style=" font-size: 1.00em;">Laure kendisine anlattığım masala inanmış göründü. Bir sonraki hafta sonunu ailesiyle birlikte geçirmek için onların evine gitmeyi reddedince o kadar anlayış göstermedi doğrusu.</span></p>
<p class="P_Body_Text_First_Indent__And__Justification"><span style=" font-size: 1.00em;">Fanfan'ı yeniden görmek için bana fırsat doğurmuş olduğundan bir an bile kuşku duymaksızın:</span></p>
<p class="P_Body_Text_First_Indent__And__Justification"><span style=" font-size: 1.00em;">—	Eee, n'apalım, ben de yalnız giderim, dedi.</span></p>
<p class="P_Body_Text_First_Indent__And__Justification"><span style=" font-size: 1.00em;">—	Olur, dedim, bıyık altından gülerek.</span></p>
<p class="P_Body_Text_First_Indent__And__Justification"><span style=" font-size: 1.00em;">Bu durumda cumartesi akşamı için Fanfan'dan buluşma sözü aldım ve Paris'e yirmi dakika uzaklıktaki Marne Nehri kıyısında büyük bir lokantada en güzel masayı ayırttım. Terası nehir üzerine taşırılmıştı ve gece karanlığında önümüzde yalnızca mum ışığı vardı. Karanlık ve su, öyle bir köşecik işte. Bu durumda yalnızca bu yere bir itiraf gibi açıldığımı duyumsuyordum; Fanfan'a kur yapıyormuş gibi, ona hiçbir açıklama yapmadan... Programa göre çok dikkatli olacak, her iki anlama da gelebilecek biçimde davranışlarda bulunacaktım, öyle ki sözlerim ya da kısa süre ortadan kayboluşlarımla bağdaşuramayacaktı olan biteni. Bu gecenin her tür umudu besleyen zaman parçacıklarıyla karışık, ince ince düşünülerek ortaya konan yoksun bırakışlarla bir oyun gibi geçmesini istiyordum.</span></p>
<p class="P_Body_Text_First_Indent__And__Justification"><span style=" font-size: 1.00em;">Davranış biçimimi bu yönde düzenlememe şaşacaksınız belki de; aşıklar genelde davranışlarının coşkusuna kapılmazlar mı? Bundan hiç kuşkum yok. Öte yandan bende içtenlikli insan olmanın yanısıra hep bir hesap mekanizması var olmuştur. Evet benim de kuşkusuz bir taktiğim olacaktı, ama temiz yüreklilikle sergilenen bir taktik. Ürperişler içinde kendimi kaptırdığım o aşk oyunlarına karşı kendime özgü bir tutku duyuyordum.</span></p>
<p class="P_Body_Text_First_Indent__And__Justification"><span style=" font-size: 1.00em;">Zaten istediğim gibi hareket ettiğimden pek emin değildim. Fanfan'dan uzakta, davranış biçimleri geliştirmenin zor bir yanı da yoktu, aksi durumda, bunları gerçekleştirirken harcanan her tür çaba daha da zor olurdu. Kim bilebilir o anki bakışıyla beni tüm istencimden yoksun bırakmayacağını? Ama ben hızımı yatıştırabilecek güçte görüyordum kendimi. Buna inanmak istiyordum.</span></p>
<p class="P_Body_Text_First_Indent__And__Justification"><span style=" font-size: 1.00em;">Birlikte akşam yemeği yiyeceğimiz gün yaklaştıkça kararlılığım daha da güçlendi; çünkü acılar içinde, gittikçe artan bir utanç duygusuna kaptırıyordum kendimi. Bu buluşma için hazırlanmak Laure'u aldatmak değil de neydi? Bununla birlikte gözüm Fanfan'dan başkasını görmüyor diye yazıklanamazdım ya. Arzularımız sorumluluk duygumuzdan uzak durur. Ama ben —ilke olarak tabii— edimlerimlerinden sorumlu tutuyordum kendimi. Bana öyle geliyordu ki eğer Fanfan'ı öpmekten kaçınırsam, yanlışlarım dediğim şeyin bir bölümünün bedelini böylece ödemiş olurdum. İnsanın, vicdanıyla uzlaşmaya gitmesi bazen çok tuhaf oluyor.</span></p>
<p class="P_Body_Text_First_Indent__And__Justification"><span style=" font-size: 1.00em;">Yine de davranışlarımı, tasarladıklarıma uydurabilecek miydim bilmiyordum.</span></p>
<p class="P_Body_Text_First_Indent__And__Justification"><span style=" font-size: 1.00em;">Cumartesi akşamı, saat sekizde, babamın arabasında, direksiyon başında, kalbim küt küt ata ata Fanfan'ın evi önünde bekliyordum. Geldi; omuzlarını açıkta bırakan, bedeninin bütün hatlarını gözler önüne seren giysisi içinde bir heykel gibiydi.</span></p>
<p class="P_Body_Text_First_Indent__And__Justification"><span style=" font-size: 1.00em;">Acil durum bahanesiyle —yalan da değildi— tuvalete koştum, çok gergindim, onu görünce canlanan, etkilenen erkekliğimin isteğini ellerimle söndürdüm. Çok hafif bir zevk alıştı pek tabii, ama gereksinimlere de yer ve zaman ayırmak gerekir...</span></p>
<p class="P_Body_Text_First_Indent__And__Justification"><span style=" font-size: 1.00em;">Yatışmış halde yanına gidebildim ve gayet rahat havalarda, hâlâ eski zaman inceliklerinden anlayan biri gibi davranarak, ona arabanın kapısını açtım. Yerine yerleşti, kulağına övgüler fısıldadım.</span></p>
<p class="P_Body_Text_First_Indent__And__Justification"><span style=" font-size: 1.00em;">Lokantada, sırtındaki şalı, şöyle önce bir teninde dolaştırarak çıkarmasına yardım ettim, sonra Marne Nehrini karşıma alıp oturdum yerime, ona birden yemekte neler olduğundan söz açtım.</span></p>
<p class="P_Body_Text_First_Indent__And__Justification"><span style=" font-size: 1.00em;">—	Bunlar en sevdiğim yemekler, dedi.</span></p>
<p class="P_Body_Text_First_Indent__And__Justification"><span style=" font-size: 1.00em;">—	Biliyorum, biliyorum, diye fısıldadım. Öğleden sonra büyükannesini telefonla aranp sorduğumu gizlemeye gayret ediyordum.</span></p>
<p class="P_Body_Text_First_Indent__And__Justification"><span style=" font-size: 1.00em;">Daha da mükemmel davranmış olmak için garsondan iki kez üst üste, onun kavun tabağını değiştirmesini rica ettim ve sonra filmlerini babamın dostu olan bir yapımcıya göstermeyi önerdim, ona. Bu önerimi sanki onu feci kışlardan kurtarıyormuşum gibi cânı gönülden kabullendi. Benimle birlikte sürdüreceği yaşamın, düşlerine, beklentilerine uygun olduğunu görsün istiyordum.</span></p>
<p class="P_Body_Text_First_Indent__And__Justification"><span style=" font-size: 1.00em;">Küçücük bir kızken yaptıklarını, sonra, aile içinde sevinci yok eden kızkardeşinin boğulması olayını uzun uzadıya anlattı. Sözünü kesmeden, onu yoğurup oluşturan o yaşama tutulmuş halde ve onu çok iyi anladığım izlenimini verecek şekilde dinliyordum. Sonra yeniyetmelik döneminden söz açtı, sevdalarından, buna karşılık vermeyen oğlanların alelacele çekip gitmelerinden söz etti —alelacele demekle 'elleri kıçlarında' demek istemiş—. Sessiz yüz ifadeleri ve göndermelerle, onu okşayan söz ve tavırlarımdan ne çok etkilendiğini belli etti; sonra devamla:</span></p>
<p class="P_Body_Text_First_Indent__And__Justification"><span style=" font-size: 1.00em;">—	Bu oğlanlar belki de benimle öyleydiler, çünkü asla mini minnoş külot giymem ben.</span></p>
<p class="P_Body_Text_First_Indent__And__Justification"><span style=" font-size: 1.00em;">Ne diyeceğimi bilemeden sustum, şaşkındım. Böylesi bir saldırıyı önceden kestirememiştim. Demek giysileri altında basbayağı çıplaktı.</span></p>
<p class="P_Body_Text_First_Indent__And__Justification"><span style=" font-size: 1.00em;">—	Anlıyorum, diye aldı sözü, filmlerde olağanüstü denen şeydir bu. Sahneye, konuşmaya tek bir tümce eklesen bozulur gider. Rahat ol, rahat ol, külotum var. Seni güldürmek için öyle söyledim.</span></p>
<p class="P_Body_Text_First_Indent__And__Justification"><span style=" font-size: 1.00em;">Sinemada diyalog üstüne uzun bir söylev verdi. Bir yandan da Marne'ı seyrediyordu. Arasıra gözlerini dalgın dalgın seyrettiği nehir sularından kaldırıp bana çeviriyordu; bazen de karşılaşan bakışlarımızda, söyleşimizin kalanını gizlemeye çalışan, örten bir incelik, bir hoşluk vardı. Ben de o zaman başımı öte yana çeviriyor ya da hem yüreğimi, hem de duygularımı bastırması, serinlik vermesi için bir bardak soğuk su içiyordum.</span></p>
<p class="P_Body_Text_First_Indent__And__Justification"><span style=" font-size: 1.00em;">Fanfan'la geçirilen her dakikanın önemi vardı, yaşamak olağanüstü güzel bir duyguydu. Onunla arkadaşlık ederken kıpırtısız anların tadına varmayı da öğreniyordum. Beni daha uygar ve kibar biri yapıyordu.</span></p>
<p class="P_Body_Text_First_Indent__And__Justification"><span style=" font-size: 1.00em;">Uzun süren sessizliğin ardından, bana onca emeğe, eziyet mal olmuş aslanayağını nihayet sundum ona:</span></p>
<p class="P_Body_Text_First_Indent__And__Justification"><span style=" font-size: 1.00em;">—	Bu da ne? dedi, papatya mı?</span></p>
<p class="P_Body_Text_First_Indent__And__Justification"><span style=" font-size: 1.00em;">—	Hayır, dedim, aslanayağı.</span></p>
<p class="P_Body_Text_First_Indent__And__Justification"><span style=" font-size: 1.00em;">—	Gerçek bir aslanayağı mı?</span></p>
<p class="P_Body_Text_First_Indent__And__Justification"><span style=" font-size: 1.00em;">—	Evet.</span></p>
<p class="P_Body_Text_First_Indent__And__Justification"><span style=" font-size: 1.00em;">—	Ama çok ender bulunur o.</span></p>
<p class="P_Body_Text_First_Indent__And__Justification"><span style=" font-size: 1.00em;">—	Chamonix'nin ta tepesine, doruğuna çıktım geçen pazar.</span></p>
<p class="P_Body_Text_First_Indent__And__Justification"><span style=" font-size: 1.00em;">Zaman zaman o kusursuz Fransızcasına katmaktan pek hoşlandığı şu bayağı dille:</span></p>
<p class="P_Body_Text_First_Indent__And__Justification"><span style=" font-size: 1.00em;">—	Dalga mı geçiyorsun sen benimle, boşversene, dedi.</span></p>
<p class="P_Body_Text_First_Indent__And__Justification"><span style=" font-size: 1.00em;">—	Bana inanabilecek tek kişi sensin, ama seni inanmaya zorlayamam tabii, zorunlu değilsin buna.</span></p>
<p class="P_Body_Text_First_Indent__And__Justification"><span style=" font-size: 1.00em;">Fanfan, bir an için karmakarışık oldu, sonra da gülümsedi bana ve kendisini ele veren aceleci bir deyinmeyle elimi kavradı. Ben de onun elini sıktım, ama ortak bir işi sona erdirmiş bir işadamı tavrıyla ve kesin bir dille şunu belirterek:</span></p>
<p class="P_Body_Text_First_Indent__And__Justification"><span style=" font-size: 1.00em;">—	Ben bunu henüz doğmakta olan dostluğumuzu pekiştirmek için yaptım, bir kızla gerçek anlamda dost olmak öyle nefis ki!</span></p>
<p class="P_Body_Text_First_Indent__And__Justification"><span style=" font-size: 1.00em;">—	Kuşkusuz... diye ağzında geveledi sözü.</span></p>
<p class="P_Body_Text_First_Indent__And__Justification"><span style=" font-size: 1.00em;">Bakışlarında öylesi bir anlamazdan geliş vardı ki başı döner gibi oldu. Erkekleri istediği gibi elinde oynatan Fanfan, oğlanların işi yarıda kesmelerine alışamamış olmalıydı.</span></p>
<p class="P_Body_Text_First_Indent__And__Justification"><span style=" font-size: 1.00em;">—	N'oldu, iyi değil misin? diye fısıldadım tatlı bir tonla.</span></p>
<p class="P_Body_Text_First_Indent__And__Justification"><span style=" font-size: 1.00em;">—	Hayır, iyiyim...</span></p>
<p class="P_Body_Text_First_Indent__And__Justification"><span style=" font-size: 1.00em;">Özür dileyerek, birkaç dakikalığına, sanki tuvalete gidiyormuş gibi yanından ayrıldım; ama gitmeden önce, hesabı ödemek isteyen Fanfan'a çoktan ödenmiş olduğu yanıtını yetiştirebildim. </span></p>
<p class="P_Body_Text_First_Indent__And__Justification"><span style=" font-size: 1.00em;">Dostluk belirtime uygun düşen bir yumuşaklıkla şalına sarınmasına yardım ettim. Hesapları altüst olmuş gibi görünüyordu, aramıza selamlaşırken yaklaşma mesafesi koymak için dört elle sarıldığım şu 'dostluk' sözcüğünü nihayet sarf etmiş olmaktan dolayı müthiş sevinç duyuyordum.</span></p>
<p class="P_Body_Text_First_Indent__And__Justification"><span style=" font-size: 1.00em;">Arabada, neredeyse büyük bir içtenlikle diyebileceğim şekilde, son bir kadeh daha içme teklifinde bulundum, bu arada onu, duygularımın değişmiş olacağına inandıracak türden bir gülümseyiş takındım yüzüme. Şaşkın bir halde boyun eğdi.</span></p>
<p class="P_Body_Text_First_Indent__And__Justification"><span style=" font-size: 1.00em;">Paris'e neredeyse baykuşların öttüğü bir saatte vardığımızda, bir bakkal dükkanı önünde durarak bir şişe şampanya satın aldım.</span></p>
<p class="P_Body_Text_First_Indent__And__Justification"><span style=" font-size: 1.00em;">—	Nereye gidiyoruz? diye sordu usulca Fanfan, tabii 'senin eve mi, bana mı yoksa?' demeye cesaret edemedi.</span></p>
<p class="P_Body_Text_First_Indent__And__Justification"><span style=" font-size: 1.00em;">—	Viyana'ya! diye bağırdım.</span></p>
<p class="P_Body_Text_First_Indent__And__Justification"><span style=" font-size: 1.00em;">—	Viyana'ya mı?</span></p>
<p class="P_Body_Text_First_Indent__And__Justification"><span style=" font-size: 1.00em;">—	Sana aslanayağı toplamaya Chamonix'lere kadar gitmedim mi? Ama dur, Viyana'ya gitmek için önce gözlerini bağlamam gerekiyor.</span></p>
<p class="P_Body_Text_First_Indent__And__Justification"><span style=" font-size: 1.00em;">İşi eğlenceli bulan Fanfan, kendini bu fanteziye kaptırdı. Şalını gözünden geçirip ensesinde düğümledim ve arabayı, Boulogne Stüdyolarının bulunduğu yöne çevirdim, babamın senaryolarını yazdığı bir dizi filmin dekorları orada kurulmuştu. Olay 1815 yılında Viyana'da geçiyordu.</span></p>
<p class="P_Body_Text_First_Indent__And__Justification"><span style=" font-size: 1.00em;">Gelecekte ne olacağım konusunda büyük kaygıları olan babam beni stüdyo bekçisiyle tanıştırmış, iyi arkadaş olmuştuk, böylece setlerde gönlümce dolaşabiliyordum. Sinema yönetimiyle içli dışlı olmamı istiyordu, Cumhurbaşkanlığına ya da Avrupa Krallığı'na giden uzun yolda çabucak bir yerlere varmamı engelleyebilecek, yaşam boyu karşıma çıkabilecek aksamalar durumunda büyük bir olasılıkla beni sinema dünyasına yönlendirmekti amacı. Kanseri yendiğinden bu yana, geleceğe daha bir vakti yokmuş artık gibilerine bakıyor ve yaşamın olağan işlerini elinin tersiyle bir yana itiyordu. Ona bakarsanız, Charles De Gaulle ya da Jül Sezar arasında kendime bir yer açmak ya da Chaplin'e gölge etmek için yalnızca on yılım vardı önümde.</span></p>
<p class="P_Body_Text_First_Indent__And__Justification"><span style=" font-size: 1.00em;">Evet, kapıcıyı tanıyordum, tavlamaya çalıştığım kızları, geceleri, stüdyoların sessiz ve olağanüstü ortamına götürmeme izin verilmiş oluyordu böylece. Ne var ki belleğimde çok az yer tutan bu yeniyetme kızlar, duygusal yaşantımın ağırbaşlı gülünçlüğü (!) içerisinde kendilerinden yararlanılan kişileri oynuyorlardı. Fanfan bunların hepsini gölgede bırakmış oluyordu.</span></p>
<p class="P_Body_Text_First_Indent__And__Justification"><span style=" font-size: 1.00em;">Boulogne'a giderken yolda, kalbimi ele geçiren ve ne yapacağı önceden kestirilemeyen bu genç kadının yanıbaşında oturmanın tadına varıyordum. Bu gecenin, resimsi güzellikteki varlığı beni coşkulara salıyordu. Uzun zamandır kolluyordum, yanımda oturan bastırılmaz, doyurulmaz bir tutkunun gizli dünyasını keşfetmiş olmanın sevincine bırakıyordum usulca kendimi. Böylece Verdelot'daki düzensiz yaşantıdan da, Chantebise'deki iç karartıcı toplantıdan da kaçarak kurtulmuş oluyordum. Kuşkusuz bulduğum çözüm yolu basitti ve akıl mantık yadsımaktaydı durumu, ama Crusoe ailesinin bir üyesi olarak, saçmalama konusunda iyice rahattım.</span></p>
<p class="P_Body_Text_First_Indent__And__Justification"><span style=" font-size: 1.00em;">Bir yandan arabayı kullanırken öte yandan da Fanfan için hazırladığım sürprizin koşullarını, biçimini evirip çeviriyordum kafamda; her şey tamam olunca anladım ki romantik anları iyice kavramak için yeterince kullanmıyoruz düş gücümüzü. Şunu açıkça söyleyebilirim: Yüreğim en sevdiğim, yeğlediğim organımdı. Beyni küçümsemiyorum, ama bana öyle geliyor ki vakti geldiğinde, geriye bakıp da pişmanlık duyarak üzülmemek için duyguları yaşama geçirmek, hissetmek yerine yalnızca çokça kafa patlatıyoruz gibi geliyor bana.</span></p>
<p class="P_Body_Text_First_Indent__And__Justification"><span style=" font-size: 1.00em;">Başka şekilde ele alırsak, dostluk değil de salt aşk isteyen ben —tutku demek istiyorum bununla— şimdi, erkekle kadın arasındaki dostluğun havarisi durumuna düşüyordum. Bu tersine dönmüş durum gülümsetti beni yalnızca. Fanfan görmedi gülüşümü. Gözleri hâlâ bağlıydı.</span></p>
<p class="P_Body_Text_First_Indent__And__Justification"><span style=" font-size: 1.00em;">—	Nereye gidiyoruz? diye sordu bana.</span></p>
<p class="P_Body_Text_First_Indent__And__Justification"><span style=" font-size: 1.00em;">—	Bir ormandan geçiyoruz, dedim, oysa Seine Nehri rıhtımlarındaydık.</span></p>
<p class="P_Body_Text_First_Indent__And__Justification"><span style=" font-size: 1.00em;">—	Evet, küçük bir havaalanı var. Bir turistik uçak kiraladım.</span></p>
<p class="P_Body_Text_First_Indent__And__Justification"><span style=" font-size: 1.00em;">—	Dalga geçmiyorsun ya?</span></p>
<p class="P_Body_Text_First_Indent__And__Justification"><span style=" font-size: 1.00em;">— Hayır! Gözündeki bandı çıkarma! dedim sert bir tonda. Yoksa seni Viyana'ya götürmem bak!</span></p>
<p class="P_Body_Text_First_Indent__And__Justification"><span style=" font-size: 1.00em;">Gözlerini kapatan eşarba dokunmadı. On dakika sonra arabamı Boulogne Stüdyoları önünde park ettim ve beni beklemesini rica ettim. Orada gece bekçiliği yapan kapıcının oğlu bana anahtarları verdi.</span></p>
<p class="P_Body_Text_First_Indent__And__Justification"><span style=" font-size: 1.00em;">Tekrar Fanfan'ın yanına geldim.</span></p>
<p class="P_Body_Text_First_Indent__And__Justification"><span style=" font-size: 1.00em;">—	Her şey hazır, gelebilirsin, uçak orada.</span></p>
<p class="P_Body_Text_First_Indent__And__Justification"><span style=" font-size: 1.00em;">Fanfan elini bana verdi ve stüdyoların oraya kadar götürmeme izin verdi. Havaalanının büyük hangarlarından geçtiğimizi sanıyordu.</span></p>
<p class="P_Body_Text_First_Indent__And__Justification"><span style=" font-size: 1.00em;">—	Dikkat, başını eğ, pervane var! diyordum, birden sahiden ben de bu işe inanmışım gibi.</span></p>
<p class="P_Body_Text_First_Indent__And__Justification"><span style=" font-size: 1.00em;">Küçük bir odaya girdik, üstündeki sımsıkı giysilerin üstüne, prenseslerinki gibi ipek, kadife karışımı bir tuvaleti geçirmesini rica ettim. Çevresinde bir yığın giysi hissedince şaşırdı ve havalanmadan önce böyle giyinmenin nedenini sordu bana. Ona uçaktan iner inmez vals yapmaya hazır olmasını istediğimi belirttim ve ben de 1815 Avusturya - Macaristan subaylarına özgü bir üniformayı giydim; bir masala giriyormuşum gibi titriyordum heyecandan.</span></p>
<p class="P_Body_Text_First_Indent__And__Justification"><span style=" font-size: 1.00em;">Bizi çocukluk arzularımızdan ayıran mesafeyi kapatmanın, giderek yok etmeyi başarrnanın insana vereceği baş döngüsünden daha büyük bir şey bilmiyorum. Küçük bir çocukken, otomobillere ya da oyuncak kovboy silahlarına ilgi duyan biri değildim. Benim başımı döndüren yalnızca ve yalnızca aşktı. Buluğa erdiğimde, yüreğim eylemlerimi yönetmeye başlamıştı bile.  Sınıfımdaki bir kıza duyduğum eğilim yüzünden gidiyordum okula; ve eğer teneffüste, avluda, sevebileceğim, tutulabileceğim bir kız yoksa, asardım okulu. Arkadaşlarım bütün güçleriyle spor yaparlardı, ben ise kız tavlardım. Yalnızca kızlar beni gerçeklikten uzaklaştırabiliyorlardı.</span></p>
<p class="P_Body_Text_First_Indent__And__Justification"><span style=" font-size: 1.00em;">Kendimi hep beyaz atlı prens gibi görmüştüm. Habsburg dönemi imparatorluk subaylarından biri gibi giyinmiş bir prens; şimdi işte çok eski düşlerimden birindeki giysiler içindeydim.</span></p>
<p class="P_Body_Text_First_Indent__And__Justification"><span style=" font-size: 1.00em;">Fanfan'ı bir sete götürdüm sonra ses mühendisinin kullandığı stereo pikaba bir Viyana valsi koydum.</span></p>
<p class="P_Body_Text_First_Indent__And__Justification"><span style=" font-size: 1.00em;">Sonra boynumu hafif yan eğerek sordum:</span></p>
<p class="P_Body_Text_First_Indent__And__Justification"><span style=" font-size: 1.00em;">— Küçük hanım, bu dansı bana lütfeder misiniz?</span></p>
<p class="P_Body_Text_First_Indent__And__Justification"><span style=" font-size: 1.00em;">— Neler oluyor? diye sordu Fanfan, gözleri hâlâ kapalıydı.</span></p>
<p class="P_Body_Text_First_Indent__And__Justification"><span style=" font-size: 1.00em;">Beline sarıldım, yüreğim yangın ycriydi sanki, bir yandan gözündeki bağı çekerken bir yandan dansa başladım. Yüzünde coşkuyla, baş döngüsüyle karışık şaşkınlık duygusu belirdi birdenbire. Kolumda dönüp durduğunu fark etti; mükemmel bir biçimde oraya kurulmuş olan Viyana balo salonlarından birinin döşemeleri üstüne yayılıp dolaşan, kat kat dökümlü prenses giysileri içerisinde kalçalarının dansa uygun ritmle kıvrılışını fark etti. Kuşkusuz bunca ağaç kaplama ve ayna üzerinde, modern aydınlatma için dizi lambalar ve yüksekten çekimde oturmaya yarayan sahne iskeleleri vardı, ama bu çok geniş dekordaki görkem ve zenginlik onu fazlasıyla etkiliyordu. Geleceğini sinemaya bağlayan bu kadın birdenbire kendisini onca sevdiği, yücelttiği bir ortamda buluyordu. Işıltılı, mutlu ve uçarı; vals yapıyordu işte. Kulağına fısıldadım:</span></p>
<p class="P_Body_Text_First_Indent__And__Justification"><span style=" font-size: 1.00em;">— Sana söz vermemiş miydim, Viyana'ya götüreceğim diye?</span></p>
<p class="P_Body_Text_First_Indent__And__Justification"><span style=" font-size: 1.00em;">Heyecanla sarıldı Fanfan bana. Mutluydum. Onu iyice şaşırtıp deli etmek: Bütün istediğim buydu zaten.</span></p>
<p class="P_Body_Text_First_Indent__And__Justification"><span style=" font-size: 1.00em;">Sonsuza kadar böylece kalmak isterdim, ama göğüsleri bana sürtününce, soluğu boynumu yalayıp geçince, cinsel istek tedirgin etti beni. Hafif bir hareketle uzaklaştım ondan. Bu önlem bir işe yaramadı. Kösnül şeytan, duymazdan geldiğim, ama başaramadığım ne açık saçık düşünceler fısıldıyordu kulağıma öyle. Ne var ki kalçalarının kavisine dokundurmadan da edemiyordum ellerimi, çizgilerinin yumuşaklığı, beni hemen bu işi bırakmaya zorluyordu. Bir şeyler düşünmeye çalıştım, boşuna, beliren arzuyu dindirmeyi başaramıyordum. Gözleri ateşle yanan Fanfan üzerimde bıraktığı etkinin ayırdında gibiydi. Bana basbayağı yüreklice bir bakış fırlatarak yararlandı bu kısacık andan, bakışı ruhumu deldi, gözlerimi aşağı indirmem gerekti.</span></p>
<p class="P_Body_Text_First_Indent__And__Justification"><span style=" font-size: 1.00em;">Bıraktım onu, bir adım geri çekildim ateşe kaptırmamak için kendimi. Tam aşkımı açıklayacaktım ki Chantebise'li çiftin yarı bulanık anısı belirdi kafamda ve engelledi beni. Ah, Tanrım, ilk öpüşün rehaveti ne yanıltıcıdır..: ve bunaltıcı yarınlar neler getirecek bakalım!</span></p>
<p class="P_Body_Text_First_Indent__And__Justification"><span style=" font-size: 1.00em;">— Artık dans etmek istemiyor musunuz? dedi sesine biraz da tahrik unsuru kazarak; küstahça konuşuyordu.</span></p>
<p class="P_Body_Text_First_Indent__And__Justification"><span style=" font-size: 1.00em;">Kolumu ona uzatarak:</span></p>
<p class="P_Body_Text_First_Indent__And__Justification"><span style=" font-size: 1.00em;">—	Ilımadan birer kadeh şampanya içsek daha iyi gider, diye karşılık verdim.</span></p>
<p class="P_Body_Text_First_Indent__And__Justification"><span style=" font-size: 1.00em;">Koluma girdi ve çok hoşuma giden şu sözleri söyledi:</span></p>
<p class="P_Body_Text_First_Indent__And__Justification"><span style=" font-size: 1.00em;">—	Bayım, biliyor musunuz, yeğeniniz Metternich bana uzun uzun sizin niteliklerinizden sözsetti dün akşam. Sizi Londra'ya büyükelçi olarak göndermeyi düşünüyor.</span></p>
<p class="P_Body_Text_First_Indent__And__Justification"><span style=" font-size: 1.00em;">Demek Fanf an oyunumu kabulleniyordu. Napolyon'un çökerttiği Avrupa'nın geleceği üzerine söyleşe söyleşe Viyana çatılarından birinin taklidi, devasa bir makete bakan, yapay bir taraçaya yöneldik. Çevremizde, kokusuz, yapay, ama çok güzel koruluklar uzanıyordu. Vals müziğinin kalan kırıntıları bize dek ulaşıyordu.</span></p>
<p class="P_Body_Text_First_Indent__And__Justification"><span style=" font-size: 1.00em;">Fanfan'a şampanya doldurdum ve taraçanın pek gülünç, ama mantardan korkuluğuna hafifçe yaslandım, dekor ekibi öylesine başarıyla boyamıştı ki taştan yapılmış gibi görünüyordu. Kadehi bir içişte bitirdi ve omzunun üstünden geriye, gülümseyerek fırlattı. Kristal bardak yere düşüp kırıldı.</span></p>
<p class="P_Body_Text_First_Indent__And__Justification"><span style=" font-size: 1.00em;">—	Filmde değil miyiz olur a? dedi özür mahiyetinde.</span></p>
<p class="P_Body_Text_First_Indent__And__Justification"><span style=" font-size: 1.00em;">Sonra usulca ekledi:</span></p>
<p class="P_Body_Text_First_Indent__And__Justification"><span style=" font-size: 1.00em;">—	Bu akşam her şey olabilir, istediğimizi yaparız...</span></p>
<p class="P_Body_Text_First_Indent__And__Justification"><span style=" font-size: 1.00em;">Kırılmıştım, kısa bir süre Fanfan'ı seyrettim, sonra hiç kuşkum yok onu pek saran o dostane açıklamalarımdan birini daha yaptım. ilgisiz görünüp, küskünlükle, yüzüne başka bir anlam verme çabası boşunaydı, dış görünümü onu ele veriyordu.</span></p>
<p class="P_Body_Text_First_Indent__And__Justification"><span style=" font-size: 1.00em;">—	Aramızda, anlaşmazlık çıkarmayan eşsiz bir içtenliğin varlığı harika değil mi peki, gibisine bir sonuca vardım.</span></p>
<p class="P_Body_Text_First_Indent__And__Justification"><span style=" font-size: 1.00em;">Daha sonra ona, art niyetsiz dostluk gösterisinde bulunmayı sürdürerek, geçmişte kalan aşklarımdan söz açtım, amacım hâlâ onu sarsmaktı. Fanfan acı ve zevk için yaratılmış şu ayrıcalıklı insanlardandı. Güç bela soluk alıyordu. Ben de öyle. Ben onun oradaki varlığından ve karşıtlıklar içindeki tutkumdan dolayı acı çekiyordum; ama güçlü istencim karşısında gurur payı da çıkarmıyor değildim doğrusu.</span></p>
<p class="P_Body_Text_First_Indent__And__Justification"><span style=" font-size: 1.00em;">Fanfan'a ikili yaşamdan beklentilerime karşılık vermeyi başarabilecek kadını beklerken, kadınların beni ne denli yaralamış olduklarını anlatarak onda beni teselli etme isteği uyandırmayı amaçlıyordum. Aşk oyunlarına razı olan şu kızlar karşısında ne denli bozguna uğradığımı açıkça anlattım ona; sonra, yüreğimi tutsak etmeyi başaracak kadınla sürdürmeyi tasarladığım yaşantıdan söz ettim biraz. Açıklamalarım ruhunda buruk acılar uyandırıyor gibiydi. Göklerdeydim sanki...</span></p>
<p class="P_Body_Text_First_Indent__And__Justification"><span style=" font-size: 1.00em;">Fanfan beni iyice dinledikten sonra, yaralı bir yürekle şöyle dedi:</span></p>
<p class="P_Body_Text_First_Indent__And__Justification"><span style=" font-size: 1.00em;">—	Seni anlıyorum, ne yazık ki, ben de aşk her şeydir diyebilen bir erkeğe rastlamadım hiç.</span></p>
<p class="P_Body_Text_First_Indent__And__Justification"><span style=" font-size: 1.00em;">—	Belki de arkadaşların arasında seninle aynı kanıyı paylaşan biri vardır. Beni onunla tanıştırır mısın? Bana soracak olursan, bak doğruyu söylüyorum Fanfan, seni sevgiye boğacak kimseyi tanımıyorum.</span></p>
<p class="P_Body_Text_First_Indent__And__Justification"><span style=" font-size: 1.00em;">—	Ben de, dedi umut kırıklığını gizlemeye çalışarak.</span></p>
<p class="P_Body_Text_First_Indent__And__Justification"><span style=" font-size: 1.00em;">Öldürücü darbeyi vurmuşeum. Üzgündüm, ama onu elde tutmanın başka yolunu da bilmiyordum. Ona hiç elimi sürmemiş olmam, gidip bir başka erkeğe bunu anlatmaması içindi. Onu iyice bağlamalı, 'zincirlemeliydim' sanki kendime.</span></p>
<p class="P_Body_Text_First_Indent__And__Justification"><span style=" font-size: 1.00em;">Prenses giysileri içerisinde, bozguna uğramıştı Fanfan... Elinden, sevgiyle tutup sürükledim.</span></p>
<p class="P_Body_Text_First_Indent__And__Justification"><span style=" font-size: 1.00em;">—	Gel...</span></p>
<p class="P_Body_Text_First_Indent__And__Justification"><span style=" font-size: 1.00em;">Yapay reçineli ağaçlardan oluşan ormanı geçtik, bir başka filmin orta yerine daldık, pencereleri yalancı `Büyük Kanal'a açılan Venedik meydanında bir oda içerisindeydik.</span></p>
<p class="P_Body_Text_First_Indent__And__Justification"><span style=" font-size: 1.00em;">—	İşte odamız, dedim usulca. Geceyi burada geçireceğiz. Paris'e ancak yarın sabah döneriz.</span></p>
<p class="P_Body_Text_First_Indent__And__Justification"><span style=" font-size: 1.00em;">Şaşırmıştı, birkaç saniye kıpırdamadan öylece durdu; sonra deminden beri dinledikleri sanki birer yanlış anlamaymış gibi gülümsedi bana; ama ben hemen, yanıbaşında kardeş kardeş uyumak istediğimi kesin biçimde belirttim.</span></p>
<p class="P_Body_Text_First_Indent__And__Justification"><span style=" font-size: 1.00em;">—	Bu çok eski bir Fransız geleneği, ölçülü olmak diyorlar buna. Haberin yok mu? Kırsal kesimde eskiden beri uygulanır. Bu gelenek her zaman hoşuma gitmiştir. Rahat ol sen, diye bitirdim sözümü ve kendimi tutmayı bilirim ben!</span></p>
<p class="P_Body_Text_First_Indent__And__Justification"><span style=" font-size: 1.00em;">Fanfan gülümsemek için zorladı kendisini. Üstümdeki Avusturya subayı üniformasıyla yatağa uzandım.</span></p>
<p class="P_Body_Text_First_Indent__And__Justification"><span style=" font-size: 1.00em;">—	Sen gelmiyor musun, diye sordum, büyük bir masumiyet içinde; Fanfan içtenlikli olduğuma inandı.</span></p>
<p class="P_Body_Text_First_Indent__And__Justification"><span style=" font-size: 1.00em;">Gelip yanıma uzandı. Kuşkusuz bu sevimsiz bir aradalığın bende hayvansı düşünceler uyandıracağını varsayıyordu; ama davranışlarımda, tutkun ya da ne yapacağını bilemeyen bir erkekte pek görülmeyen aşırı özgürlük ve rahatlık vardı. Her tür yürek hoplamasını yasaklıyordum kendime.</span></p>
<p class="P_Body_Text_First_Indent__And__Justification"><span style=" font-size: 1.00em;">Karşılaştığıınızdan bu yana aramızda dokunup duran bu basit alışverişten söz ettik yeniden. Gerçekte işi asla sonuna kadar götüremeyerek, yalnızca sözlere sığınarak, benzerlikler kurarak, göndermelerle, bazen de ısrarlı bakışlar fırlatarak aşkıma yaklaşabiliyordum ancak; sonra birden umutlarını yıkıyordum 'dostluk' sözcüğünü kullanınca. Böylesi bir manevra aşkta sebatlı olması için Fanfan'ı yeterince güçlü bir tutkuya daldırmanın en mükemmel yolu gibi gözüküyordu bana. Onun yanındayken, çok duygulanıyordum, ama beni ele geçirmeye başlayan şu aşkta, hipnoz karşısında olduğu gibi, düşünme eylemim daha ağır basıyordu.</span></p>
<p class="P_Body_Text_First_Indent__And__Justification"><span style=" font-size: 1.00em;">Onda, dostluğa has dikkat ve özeni görmek istediğimi anlattım yarım yamalak; üstelik aramızda çözülmez bağlar yaratmalıydık. Bunu da ancak bedenlerimizin atılımlarını bastırarak yapabilirdik. Biz hiç ayrılmayacaktık, öyle ya, bedensel birlikteliğimiz olmayacaktı ki ayrılalım.</span></p>
<p class="P_Body_Text_First_Indent__And__Justification"><span style=" font-size: 1.00em;">Bu tarzda konuşurken, güzelim alnında benim sergilediğim durumu kabul etmediğini gösteren kırışıklıklar görüp konuyu anladım. Onun dış görünümündeki en ufak bozulma beni altüst ediyordu. Ben onu reddettikçe onda tutkunun şiddeti artıyordu.</span></p>
<p class="P_Body_Text_First_Indent__And__Justification"><span style=" font-size: 1.00em;">Kuşkusuz, Fanf an daha yatağa uzanır uzanmaz istencimin işi koyvermesine şaşacaksınız; görünüşü cinselliğe bir çağrıydı; sabit bakışı bekleyişi anlatıyordu; hayatımın kadını bildiğim, onsuz asla kendim olamayacağım bir kadın... Bir yandan onu kösnüllüğün en yakıcı dünyasına sürüklemekten sonsuz zevk alırken, öte yandan Laure'u aldatmak için ne çok cesaret gerekiyordu bana bilemezsiniz. Verdelot deseniz müthiş korkular sallyordu içime.</span></p>
<p class="P_Body_Text_First_Indent__And__Justification"><span style=" font-size: 1.00em;">Annemin evinde süregiden sunturlu yalanları ve büyük bir neşe patırtı ardında hüküm süren aşk karmaşasını bilmeyen kişi beni anlayamaz.</span></p>
<p class="P_Body_Text_First_Indent__And__Justification"><span style=" font-size: 1.00em;">Ayrıca, duygularım da karmakarışıktı. Laure'u hâlâ seviyordum ve Fanfan beni cezbettiği ölçüde de sıkıntıya sallyordu. Laure ile sürdürdüğüm, akıllı uslu, güvenli yaşantıyı tehdit ettiği için kızıyordum ona.</span></p>
<p class="P_Body_Text_First_Indent__And__Justification"><span style=" font-size: 1.00em;">Ama yine de Fanfan'ın hayran olunacak güzelliği karşısında çok çabuk heyecanlandım. lçgüdülerim ayaklanmasın diye önünü aldım: Karlarda delicesine yol alan bir trenden başka bir şey düşünmemeye zorladım kendimi; bir lokomotifin, ince ince tüm parçalarını geçirdim bir bir kafamdan.</span></p>
<p class="P_Body_Text_First_Indent__And__Justification"><span style=" font-size: 1.00em;">Kösnül isteği böylece bastırabildim içimde.</span></p>
<p class="P_Body_Text_First_Indent__And__Justification"><span style=" font-size: 1.00em;">Fanfan'ın okşamalarını ummak onu okşamaktan daha yeğlenir durumdu benim için. Umudun kendisini umuyordum. Şurası kesin ki böyle yapmakla, sıradanlığa kaçmadan, alışkanlığa dönüştürmeden elli yıl sürecek bir tutkuyla birbirini sevebilen ilk çift biz olabilecektik.</span></p>
<p class="P_Body_Text_First_Indent__And__Justification"><span style=" font-size: 1.00em;">Yöntemlerim tuhaf ve hatta çok zor gibi görünebilir; ama ben yalnızca Fanfan'ın iyiliğini istediğimden bu şekilde davranıyordum. O da —evet ne biçim bir ateşle!—bizi birleştiren o müthiş gerilimin tadını çıkarıyordu.</span></p>
<hr style="text-align:left;margin-left:0; width:30%; border-color:#000000; border-width:2px 0 0 0; border-style:solid;"/>
<p class="P_Footnote"><span style=" font-size: 0.75em; vertical-align: super;"><a id="ref_footnotebookmark_end_9_1" href="#ref_footnotebookmark_start_9_1">1</a></span> <span style=" font-style: italic; font-size: 1.33em;">Frederic Crusee. (Çev.)</span></p>
<p class="P_Footnote"><span style=" font-size: 0.75em; vertical-align: super;"><a id="ref_footnotebookmark_end_9_2" href="#ref_footnotebookmark_start_9_2">2</a></span> <span style=" font-style: italic; font-size: 1.22em;">Spontex: Servis takımının markası. (Çev.)</span></p>
</body>
</html>