<html xmlns="http://www.w3.org/1999/xhtml">
<head>
  <title>karvekul2-30</title>
  <link href="../Styles/karvekul2.css" rel="stylesheet" type="text/css"/>
</head>

<body id="karvekul2" xml:lang="tr-TR">
  <div class="Basic-Text-Frame">
     <p class="baslik" id="toc_marker-25"><span class="bold">80. Dünya Altüst Oluyor</span></p>

    <p class="Normal para-style-override-7"><span class="bold char-style-override-8"> </span></p>

    <p class="Normal para-style-override-7"><span class="bold char-style-override-8"> </span></p>

    <p class="Normal para-style-override-7"><span class="char-style-override-9">Albay Ashe’in adamları aynı zamanda Mecklenburg County’de, mayıs ortasında bir kongre toplanacağını ve ülkenin İngiltere Kralı’ndan resmen bağımsız olduğunu ilan edeceğini haber verdiler.</span></p>

    <p class="Normal para-style-override-7"><span class="char-style-override-9">Birdenbire “isyan” adını alan şeyin liderlerinden azımsanmayacak kadarı tarafından, John Ashe ve birkaç başka arkadaşının çabalarına rağmen, kendisine h</span><span class="char-style-override-9" xml:lang="ar-SA">âlâ şüpheyle bakıldığının gayet farkında olan Jamie, bu kongreye katılıp davaya desteğini açıkça bildirmeye karar verdi.</span></p>

    <p class="Normal para-style-override-7"><span class="char-style-override-9">Tarihi yazılırken görecek olmaktan duyduğu heyecanı bastırmaktan kıpkırmızı kesilen Roger, onunla birlikte gidecekti.</span></p>

    <p class="Normal para-style-override-7"><span class="char-style-override-9">Ancak yolculuklarından birkaç gün önce, herkesin dikkati heyecan veren gelecekten içinde bulunduğumuz zamana kaydı: kahvaltıdan sonra bütün Christie ailesi kapımızda bitti.</span></p>

    <p class="Normal para-style-override-7"><span class="char-style-override-9">Bir şey olmuştu; Allan Christie kıpkırmızı kesilmişti. Tom yaşlı bir kurt gibi katı ve duygusuzdu. Malva’nın ağlamış olduğu çok belli oluyordu; kızın yüzü bir kızarıyor, bir bembeyaz oluyordu. Ona selam verdiğimde bana bakmadı, dudakları titredi. Jamie aileyi çalışma odasına buyur etti, oturmalarını işaret etti.</span></p>

    <p class="Normal para-style-override-7"><span class="char-style-override-9">“Ne oldu Tom?” dedi, Malva’ya bir göz atarak. Ama sonra bütün dikkatini adama verdi.</span><span class="char-style-override-9"/></p>

    <p class="Normal para-style-override-7"><span class="char-style-override-9">Tom Christie dudaklarını öyle kasmıştı ki</span><span class="char-style-override-9" xml:lang="ar-SA"> kısa kesilmiş sakal</span><span class="char-style-override-9"> ve bıyıklarının arasında neredeyse görünmeyeceklerdi.</span></p>

    <p class="Normal para-style-override-7"><span class="char-style-override-9">“Kızım bir çocuk taşıyor,” dedi birden.</span></p>

    <p class="Normal para-style-override-7"><span class="char-style-override-9">“Öyle mi?” Jamie kıza bir bakış daha attı -Malva şapkasını çıkarmamıştı, gözlerini ellerine dikmişti- sonra bana döndü, kaşını kaldırdı. “Eh... son zamanlarda salgın var,” dedi gülümseyerek ürkek kuşlar gibi titreyen Christieler’i biraz gevşetmek ümidiyle.</span></p>

    <p class="Normal para-style-override-7"><span class="char-style-override-9" xml:lang="ar-SA">Şahsen ben bu haberi aldığıma o kadar hayret etmemiştim ama yine de endişeliydim. Malva genç erkeklerin her zaman dikkatini çekmişti. Ağabeyiyle babası delikanlılarla açık açık flört etmesine engel oldularsa da kızı zindana atmadan bunu tamamen engellemeleri mümkün değildi.</span></p>

    <p class="Normal para-style-override-7"><span class="char-style-override-9">Bunu başaran kimdi acaba? Obadiah Henderson mı? Bobby mi acaba? McMurchie kardeşlerden biri mi yoksa? Tanrı aşkına, lütfen ikisi birden olmasın, diye dua ettim. Bu oğlanlar, kıza hayranlıklarını açıkça belli edenlerden yalnızca bazılarıydı.</span></p>

    <p class="Normal para-style-override-7"><span class="char-style-override-9">Tom Christie, Jamie’nin neşelendirme çabasını ölüm sessizliğiyle karşılık verdi; Allan bir an gülümseyecek gibi olduysa da nihayete erdiremedi, o da kız kardeşi kadar bembeyazdı.</span></p>

    <p class="Normal para-style-override-7"><span class="char-style-override-9">Jamie öksürdü.</span></p>

    <p class="Normal para-style-override-7"><span class="char-style-override-9">“Pekâlâ. Nasıl yardımcı olabilirim size Tom?”</span></p>

    <p class="Normal para-style-override-7"><span class="char-style-override-9">“Diyor ki,” diye başladı Christie ters bir tonla, kızına nefret dolu bir bakış atarak, “sizin huzurunuza getirmezsem, adamın adını zikretmeyecekmiş.” Sonra Jamie’ye, tiksinti dolu bir ifadeyle döndü.</span></p>

    <p class="Normal para-style-override-7"><span class="char-style-override-9">“Benim huzuruma mı?” Jamie bir kez daha öksürdü, utanmıştı - çünkü Malva’nın bu isteği, eğer konuşurken toprak sahibinin yanında olmazsa, babasıyla ağabeyinin sorularına cevap alır almaz onu dövebileceklerini, hatta belli ki bebeğin babasına da şiddet uygulayacak kadar ileri gidebileceklerini ima ediyordu. Ben bu korkunun çok yerinde olduğunu düşünüyordum ve bu yüzden Tom Christie’ye yan yan baktım. Yoksa kızı dövüp cevabı ağzından almayı deneyip başaramamış mıydı?</span></p>

    <p class="Normal para-style-override-7"><span class="char-style-override-9">Ama Jamie’nin karşısında olmasına rağmen Malva bir isim söylememişti henüz. Gözleri ellerinde, önlüğünü parmaklarının arasında kıvırmakla yetiniyordu.</span></p>

    <p class="Normal para-style-override-7"><span class="char-style-override-9">Boğazımı nazikçe temizledim.</span></p>

    <p class="Normal para-style-override-7"><span class="char-style-override-9">“Canım, ee, ne kadarlık acaba?”</span></p>

    <p class="Normal para-style-override-7"><span class="char-style-override-9">Kız doğrudan cevap vermedi, titreyen ellerini kastı, sonra da bir süredir oynamakta olduğu önlüğü düzeltmek için üstünde öyle bir kaydırdı ki giysisinin altındaki hamilelik kabartısı birden belli oldu - pürüzsüz, kavuna benzeyen, aslında hayli de büyük bir kabarıklık. Belki altı aylıktı; fark edince ürktüm. Kız babasına söylemeyi belli ki mümkün olduğunca ertelemeye çalışmıştı ve bunda gereğinden fazla başarılı olmuştu.</span></p>

    <p class="Normal para-style-override-7"><span class="char-style-override-9">Sessizliğin dayanılmazlığını artık herkes iliklerinde hissetmeye başlamıştı. Allan oturduğu taburede huzursuzca kımıldandı, kız kardeşini rahatlatmak için ona yanaştı.</span></p>

    <p class="Normal para-style-override-7"><span class="char-style-override-9">“Sorun yok Mallie,” diye fısıldadı. “Ama söyle artık.”</span></p>

    <p class="Normal para-style-override-7"><span class="char-style-override-9">Malva bunu duyunca çok derin bir nefes aldı ve kafasını kaldırdı. Kaygıyla ardına kadar açılmış gözleri kıpkırmızıydı fakat h</span><span class="char-style-override-9" xml:lang="ar-SA">âlâ</span><span class="char-style-override-9"> çok güzellerdi.</span></p>

    <p class="Normal para-style-override-7"><span class="char-style-override-9">“Ef- efendim...” dedi, devam edemedi.</span></p>

    <p class="Normal para-style-override-7"><span class="char-style-override-9">Jamie o anda Christieler kadar rahatsız görünüyordu ama nezaketini korumak için elinden geleni yaptı.</span></p>

    <p class="Normal para-style-override-7"><span class="char-style-override-9">“Bana da mı söyleyemeyeceksin, kızım?” dedi, çıkarabildiği en nazik sesle. “Başına bir şey gelmeyecek, söz.”</span></p>

    <p class="Normal para-style-override-7"><span class="char-style-override-9">Tom Christie nahoş bir ses çıkardı -sanki avından memnun kalmamış bir vahşi hayvan gibi- ve kızının betinin benzinin atmasına neden oldu. Ama Malva gözlerini Jamie’den ayırmadı.</span></p>

    <p class="Normal para-style-override-7"><span class="char-style-override-9">“Efendim,” dedi çok kısık ama su gibi berrak, af diler sesiyle. “Efendim, gerçeği benim kadar iyi bilirken bunu nasıl söyleyebilirsiniz?” Ağzından çıkanlara herhangi birimiz bir tepki veremeden, kız babasına döndü ve elini kaldırıp işaret parmağını Jamie’ye kaldırdı.</span></p>

    <p class="Normal para-style-override-7"><span class="char-style-override-9">“Oydu,” dedi.</span></p>

    <p class="Normal para-style-override-4"><span class="char-style-override-11">***</span><span class="char-style-override-9"/></p>

    <p class="Normal para-style-override-7"><span class="char-style-override-9">Hayatta hiçbir şeye, kız bunu söylerken Jamie’nin yüzüne bakıyor olmam kadar şükretmedim. Yüz hatlarını kontrol etmesi için hiçbir fırsatı olmamıştı, o yüzden de ifadesine hâkim olamadı. Öfke, korku, inkâr ya da şaşkınlık değildi ama gördüğüm; ağzın ardına kadar açılmasına neden olan bir algılayamamışlık vardı yüzünde.</span></p>

    <p class="Normal para-style-override-7"><span class="char-style-override-9">“Ne?” dedi, gözlerini bir kez kırpıştırdı. Sonra idrak yüzüne hâkim oldu.</span></p>

    <p class="Normal para-style-override-7"><span class="char-style-override-9">“NE?” dedi, küçük şırfıntıyı kıç üstü yere yatırabilecek bir şiddetle.</span></p>

    <p class="Normal para-style-override-7"><span class="char-style-override-9">O anda Malva gözlerini kırpıştırdı ve gözlerini indirdi - tam bir iffet timsali. Kafasını sanki Jamie’ye bakmaya utanıyormuş gibi çevirdi ve titreyen elini bana doğru uzattı.</span></p>

    <p class="Normal para-style-override-7"><span class="char-style-override-9">“Çok, </span><span class="char-style-override-9" xml:lang="ar-SA">çok üzgünüm Bayan Fraser,” diye fısıldadı, kirpiklerinde yaşlar belirerek. “Sizi üzmek istemedi... istemedik.”</span></p>

    <p class="Normal para-style-override-7"><span class="char-style-override-9">Vücudumun dışından bir yerden izlediğim sahne, kolumun havalanıp gerinmesine, sonra da kızın yanağına hışımla inmesine neden oldu. Kız geriye doğru sendeledi, bir tabureye takıldı ve düştü. Etekleri beline kadar kalktı, yün çoraplı bacakları havaya kalktı.</span></p>

    <p class="Normal para-style-override-7"><span class="char-style-override-9">“İsmi söyleyemedin galiba.” Bir şey söylemek aklımdan geçmemişti bile; kendi çıkardığım sesi duyduğumda ben de şaşırdım.</span></p>

    <p class="Normal para-style-override-7"><span class="char-style-override-9">Sonra, birden vücuduma geri döndüm. Korsem sanki yokluğumda daralmıştı, çünkü kaburgalarımı nefes alırken acıtıyordu. Vücut sıvılarımın hepsi hareket halindeydi; kan, lenf, ter, gözyaşları... Nefes aldığım anda, alttan delinmiş bir fıçı gibi, bütün zehrimi akıtacaktım.</span></p>

    <p class="Normal para-style-override-7"><span class="char-style-override-9">Kemiklerimi hissetmiyordum ama basiretim yerindeydi. Beni ayakta tutan da kapıdan dışarı çıkaran da bu oldu. Koridoru da görmedim, kapıyı açıp evden dışarı çıktığımı da fark etmedim; tek gördüğüm gözlerimi alan ışık, sonra da onu takip eden yeşil bir bulanıklık oldu. Sonra koşmaya başladım, cehennemin bütün şeytanları arkamdaymış gibi.</span></p>

    <p class="Normal para-style-override-7"><span class="char-style-override-9">Aslında arkamda kimse yoktu. Yine de koşmaya devam ettim, patikadan çıktım, ormana girdim. Taşların arasındaki kaygan yaprakların üstüne bastım, ayağım kaydı, düşer gibi oldum. Kütük parçalarına çarpıp geri sektim, acı içinde devam ettim.</span></p>

    <p class="Normal para-style-override-7"><span class="char-style-override-9">Sonunda bir tepenin dibine nefes nefese vardığımda, kendimi karanlık, yan tarafları siyah-yeşil ormangülleriyle kaplı küçük bir çukurun içinde buldum. Durdum, soluklandım, sonra da ani bir hareketle oturdum. Kendimi bomboş hissediyordum. Vücudumu salıverdim, sırtımı dağ defnesi yapraklarının kalın tabakalarının üstüne bıraktım.</span></p>

    <p class="Normal para-style-override-7"><span class="char-style-override-9">Hızlı nefeslerimin arasından, kafamın içinde silik bir düşünce yankılandı: </span><span class="italik char-style-override-8">Suçlular, takip edilmedikleri yere kaçarlar.</span><span class="char-style-override-9"> Ama </span><span class="italik char-style-override-8">ben </span><span class="char-style-override-9">suçlu değildim, orası kesindi. Jamie de değildi; biliyordum. Emindim.</span></p>

    <p class="Normal para-style-override-7"><span class="char-style-override-9">Malva’nın hamile olduğu da kesindi. Biri suçluydu.</span></p>

    <p class="Normal para-style-override-7"><span class="char-style-override-9">Koşmaktan görüşüm bulanmıştı; güneş parçalı yassı taşların üstüne düşüyor, rengârenk ışınlar yansıtıyordu - lacivert, deniz mavisi, beyaz, gri, çam yeşili, altın rengi...</span></p>

    <p class="Normal para-style-override-7"><span class="char-style-override-9">Gözlerimi sertçe kırptım, dökülmemiş yaşların yanağımı ıslattığını hissettim.</span></p>

    <p class="Normal para-style-override-7"><span class="char-style-override-9">“Şimdi ne olacak peki?” dedim kendi kendime.</span></p>

    <p class="Normal para-style-override-4"><span class="char-style-override-11">***</span><span class="char-style-override-9"/></p>

    <p class="Normal para-style-override-7"><span class="char-style-override-9">Jamie hiç düşünmeden çömelip kızı dirseklerinden tuttu ve ayağa kaldırdı. Kızın darbe alan yanağı kıpkırmızıydı; Jamie öteki yanağın eksik kalmasına bir an gönlünün razı gitmeyeceğini düşündüyse de bunu yapmadı.</span></p>

    <p class="Normal para-style-override-7"><span class="char-style-override-9">Yapmayı düşünmeye fırsat da olmadı; bir el onu omzundan tutup çektikten sonra, Allan Christie’nin yumruğundan ucuz kurtulmasını sağlayan yalnızca refleksi oldu - kulağının üstüne inen yumruk yine de canını yaktı. Genç adamı iki eliyle göğsünün ortasından ittirdi, sonra da dizinin arkasına topuğunu indirerek yere serdi.</span></p>

    <p class="Normal para-style-override-7"><span class="char-style-override-9">Geri çekildi, elini zonklayan kulağına götürdü ve kendisine ibretlik bir zina heykeliymişçesine bakan Tom’a aynı nefretle baktı.</span></p>

    <p class="Normal para-style-override-7"><span class="char-style-override-9">Boştaki sol eli yumruk olmuştu; Jamie yumruğu biraz kaldırdı, karşısındakini adeta düelloya davet etti. Christie gözlerini daha da kıstı ama Jamie’ye doğru bir hamle yapmadı.</span></p>

    <p class="Normal para-style-override-7"><span class="char-style-override-9">“Kalk,” dedi oğluna. “Yumruklarını da kendine sakla. Şimdi gerek yok.”</span></p>

    <p class="Normal para-style-override-7"><span class="char-style-override-9">“Yok mu?” diye bağırdı oğlan, ayağa kalkarken. “Kızını fahişe yerine koymuş ama sen karşında dikilmesine izin mi veriyorsun? Sen </span><span class="char-style-override-9" xml:lang="ar-SA">ödleklik</span><span class="char-style-override-9"> edeceksin diye ben de boş durmayacağım ihtiyar!”</span></p>

    <p class="Normal para-style-override-7"><span class="char-style-override-9">Beyanını takiben gözü dönerek Jamie’yi boğazlamak amacıyla saldırdı. Jamie kenara kaydı, ağırlığını tek bacağına verip sol yumruğunu oğlanın karaciğerine acımasızca indirdi; Allan nefesi kesilerek iki büklüm kesildi, sonra kafasını kaldırıp gözlerini Jamie’ye dikti. Sonra dizlerinin üstüne çöktü, ağzı açılıp kapanmasına rağmen ses çıkmadı.</span></p>

    <p class="Normal para-style-override-7"><span class="char-style-override-9">Başka bir durum olsa oğlanın hali çok komik olabilirdi ama Jamie’nin hiç gülesi gelmedi. İki erkekle de vakit kaybetmeyip Malva’ya döndü.</span></p>

    <p class="Normal para-style-override-7"><span class="char-style-override-9">“Evet... şimdi söyle bakalım, nedir derdin senin, ha, </span><span class="italik char-style-override-8">nighean na galladh</span><span class="italik char-style-override-12">6</span><span class="char-style-override-9">?” dedi kıza. Bu ciddi küfrün ne anlama geldiğini bilen Christie’nin bir anda irkildiğini gözünün kenarıyla gören Jamie, kızın gözyaşlarına boğulmasına neden oldu.</span></p>

    <p class="dip" xml:lang="en-GB">6 Gal. Kancık karı. <span xml:lang="tr-TR">(</span><span xml:lang="ar-SA">Ç.N.</span><span xml:lang="tr-TR">)</span><span class="char-style-override-13"/></p>

    <p class="Normal para-style-override-7"><span class="char-style-override-9"> </span></p>

    <p class="Normal para-style-override-7"><span class="char-style-override-9">“Bana nasıl öyle dersin?” dedi hıçkırıklar içinde, önlüğünü yüzüne çekerek. “Nasıl bu kadar acımasız olabilirsin?”</span></p>

    <p class="Normal para-style-override-7"><span class="char-style-override-9">“Bırak artık,” dedi Jamie tersçe. Kıza doğru bir tabure ittirdi. “Otur şuraya, anlat bakalım kafandaki her neyse. Bay Christie?” Tom’a bakıp başka bir tabure gösterdi, sonra da yerde karnını tutarak kıvranan Allan’ı yok sayarak kendi sandalyesini almaya gitti.</span></p>

    <p class="Normal para-style-override-7"><span class="char-style-override-9">“Efendim?”</span></p>

    <p class="Normal para-style-override-7"><span class="char-style-override-9">Yaygarayı duyan Bayan Bug mutfaktan gelmiş, kapı ağzında gözleri fal taşı gibi açılmış halde duruyordu.</span></p>

    <p class="Normal para-style-override-7"><span class="char-style-override-9">“Bir... ihtiyacınız var mı?” diye sordu, taburede kıpkırmızı bir yüzle ağlamakta olan Malva’ya ve yerde kıvranan Allan’a bakarak.</span></p>

    <p class="Normal para-style-override-7"><span class="char-style-override-9">Jamie birkaç kadeh viski içse çok iyi geleceğini düşünüyordu ama sırası değildi.</span></p>

    <p class="Normal para-style-override-7"><span class="char-style-override-9">“Sağ olun Bayan Bug,” dedi kibarca, “ama hayır. Şimdi gerek yok.” Parmaklarını kaldırarak gitmesini işaret etti ve kadının isteksizce odadan uzaklaşmasını sağladı. Fakat meraklı kadının kapının hemen ötesinde olduğunu da biliyordu.</span></p>

    <p class="Normal para-style-override-7"><span class="char-style-override-9">Yüzünü ovuşturdu, genç kızların bu son günlerdeki tuhaf huylarını nasıl geliştirdiklerini merak etti. </span></p>

    <p class="Normal para-style-override-7"><span class="char-style-override-9">“Ne kadarlık?” diye sordu Christie’ye, kızını başıyla işaret ederek.</span></p>

    <p class="Normal para-style-override-7"><span class="char-style-override-9">“Altı ay,” dedi Christie, teklif edilen tabureye isteksizce çökerek. Jamie’nin hep bildiği üzere aksiydi ama kendine hakim oluyordu - ki bu da az şey değildi.</span></p>

    <p class="Normal para-style-override-7"><span class="char-style-override-9">“Geçen yaz, hastalık geldiğinde, burada karısına hastabakıcılık ederken!” dedi Malva birden patlarcasına, dudaklarını titreterek babasına yalvaran bir tonla. “Bir kez de olmadı ayrıca!” Sonra ıslak gözlerindeki yalvaran bakışları Jamie’ye çevirdi. “Söyleyin efendim, lütfen- gerçeği söyleyin!”</span></p>

    <p class="Normal para-style-override-7"><span class="char-style-override-9">“Aa, söyleyeceğim,” dedi Jamie, kıza delici bakışlar atarak, “ve sen de söyleyeceksin kızım, emin ol.”</span></p>

    <p class="Normal para-style-override-7"><span class="char-style-override-9" xml:lang="ar-SA">Şok geçmeye başlıyordu; Jamie’nin içindeki tiksinti hissi baki kalsa da</span><span class="char-style-override-9"> -hatta biraz artıyordu da- artık düşünmeye başlıyordu.</span></p>

    <p class="Normal para-style-override-7"><span class="char-style-override-9">Kız çok uygunsuz birinden hamile kalmıştı, orası sabitti. Kimdi bu? Keşke Claire orada kalabilseydi; Tepe’deki dedikoduları da biliyordu, kız hakkında bilgisi de vardı. Hangi genç adamın bunu yapmış olabileceğini bilirdi. Etrafta, Claire’e yardım ettiği zamanlar dışında ise kendisinin pek dikkatini çekmiyordu bile.</span></p>

    <p class="Normal para-style-override-7"><span class="char-style-override-9">“İlk kez, hanımefendi kendinden geçip yataklara düştüğündeydi,” dedi Malva, Jamie’nin dikkatini tekrar toplamasına neden olarak. “Söyledim sana baba, tecavüz değildi - yalnızca beyefendinin kafası üzüntüden yerinde değildi. Benimki de.” Gözlerini kırpıştırdı, pürüzsüz yanağında bir damla yaş süzüldü. “Hanımefendinin odasından gece geç saatte aşağıya indiğimde onu burada, karanlıkta otururken buldum. Büyük üzüntü içindeydi. Onun için çok üzüldüm...” Sesi titredi, durdu ve yutkundu.</span><span class="char-style-override-9"/></p>

    <p class="Normal para-style-override-7"><span class="char-style-override-9">“Ona bir şeyler getirebilece</span><span class="char-style-override-9" xml:lang="ar-SA">ğimi söyledim, belki biraz içki</span><span class="char-style-override-9"> ama zaten içmişti, önünde boş bir kadeh vardı...”</span></p>

    <p class="Normal para-style-override-7"><span class="char-style-override-9">“...ve hayır, sağ ol, dedim, yalnız kalmak istiyorum dedim,” diye araya girdi Jamie, kızın anlatışıyla kanın beynine hücum edişini hissederek. “Sen de gittin.”</span></p>

    <p class="Normal para-style-override-7"><span class="char-style-override-9">“Gitmedim.” Kız kafasını iki yana salladı; yere düştüğünde başlığı düşmüştü ve kız tekrar başına takmamıştı. Koyu, uzun saçlar yüzünü çerçeveliyordu. “Daha doğrusu, bana yalnız kalmak istediğinizi söylediniz ama ben sizi o durumda görmeye dayanamadım. Biliyorum, haddimi aştım ama size çok üzülmüştüm!” diye bir kez daha feveran etti, gözlerini bir anlığına kaldırıp sonra tekrar indirdi.</span></p>

    <p class="Normal para-style-override-7"><span class="char-style-override-9">“Gelip... dokundum,” diye fısıldadı, neredeyse duyulmayacak bir sesle. “Elimi omzuna koydum, teselli olsun diye. Ama sonra beyefendi döndü, beni kucakladı ve birden kendine çekti. Sonra... “ Seslice yutkundu.</span></p>

    <p class="Normal para-style-override-7"><span class="char-style-override-9">“Beni alıp şuraya götürdü. İşte... şuraya.” Ayağının ucuyla masanın hemen önündeki paçavraya dönmüş kilimi gösterdi. Orada eski, küçük bir kan izi vardı gerçekten. Ama kan, kilime takılıp burnunu çarpan Jemmy’ye aitti.</span></p>

    <p class="Normal para-style-override-7"><span class="char-style-override-9">Jamie konuşmak için ağzını açtı ancak hayret dolu öfke boğazını düğümlüyordu.</span></p>

    <p class="Normal para-style-override-7"><span class="char-style-override-9">“İnkâr edebilecek cesaretin dahi yok demek, öyle mi?” Genç Allan tekrar nefes alabilmeye başlamıştı; dizlerinin üstünde durmaya çabalıyor, yüzüne düşen saçların arasından öfkeyle bakıyordu. “Yapacak cesaretin var ama!”</span></p>

    <p class="Normal para-style-override-7"><span class="char-style-override-9">Jamie oğlanın öfkesini sindiren bir bakış attı fakat cevap vermedi. Onun yerine Tom Christie’ye döndü.</span></p>

    <p class="Normal para-style-override-7"><span class="char-style-override-9">“Bu kız delirdi mi?” diye sordu. “Yoksa çok mu zeki?”</span></p>

    <p class="Normal para-style-override-7"><span class="char-style-override-9">Christie’nin yüzü kızarmıştı ve kısılmış olmalarına rağmen gözlerinin parlaklığı belli oluyordu.</span></p>

    <p class="Normal para-style-override-7"><span class="char-style-override-9">“Delirmedi,” dedi Christie.</span></p>

    <p class="Normal para-style-override-7"><span class="char-style-override-9">“Zeki bir yalancı yani.” Jamie de gözlerini kısıp Malva’ya döndü. “Kimsenin bir tecavüz hikayesine inanmayacağını bilecek kadar zeki.”</span></p>

    <p class="Normal para-style-override-7"><span class="char-style-override-9">Kızın ağzı dehşetle açıldı.</span></p>

    <p class="Normal para-style-override-7"><span class="char-style-override-9">“Yoo, hayır efendim,” dedi kız, koyu buklelerini kulaklarının yanında dans ettirecek şiddetle kafasını iki yana sallayarak. “Sizin hakkınızda öyle bir şey asla demem, asla!” Kız yutkundu ve ürkerek gözlerini kaldırıp ona baktı - ağlamaktan şişmişlerdi fakat saf bir griliğe sahiplerdi.</span></p>

    <p class="Normal para-style-override-7"><span class="char-style-override-9">“Rahatlamaya ihtiyacınız vardı,” dedi yumuşak ve net bir sesle. “Ben de bunu sağladım.”</span></p>

    <p class="Normal para-style-override-7"><span class="char-style-override-9">Jamie burnunu başparmağıyla işaret parmağı arasında sıktı, bu hareketle içine düştüğü kâbustan uyanmayı umdu. Olmayınca iç geçirdi, Tom Christie’ye döndü.</span></p>

    <p class="Normal para-style-override-7"><span class="char-style-override-9">“Bu kız hamile ama benden değil,” dedi netlikle. “Kimden olabilir?”</span></p>

    <p class="Normal para-style-override-7"><span class="char-style-override-9">“Sizden!” diye itiraz etti kız, taburesinde doğrularak önlüğün düşmesine neden oldu. “Başkası olmadı!”</span></p>

    <p class="Normal para-style-override-7"><span class="char-style-override-9">Christie’nin gözleri isteksizce kızına kaydı, sonra tekrar Jamie’ye döndü. Babasının gözleri de aynı grilikteydi ama aynı saf, temiz bakışa sahip oldukları söylenemezdi.</span></p>

    <p class="Normal para-style-override-7"><span class="char-style-override-9">“Benim bildiğim biri yok,” dedi adam. Derin bir nefes aldı, omuzlarını dikleştirdi. “Bir de tek sefer olmadığını söylüyor kız. Ondan fazla kez ona sahip olmuşsun.” Sesi neredeyse tamamen duygusuzdu ancak bunun nedeni yalnızca duygularını sertçe kontrol altında tutuyor oluşuydu.</span></p>

    <p class="Normal para-style-override-7"><span class="char-style-override-9">“O zaman onlarca defa yalan söylüyor demektir,” dedi Jamie, sesini en az Christie kadar kontrol altında tutarak.</span></p>

    <p class="Normal para-style-override-7"><span class="char-style-override-9">“Yalan söylemiyorum, biliyorsunuz bunu! Karınız bana inanıyor,” dedi Malva ve sesi birden çelik gibi bir tona döndü. Elini kaldırıp kızarıklığı biraz geçmiş tokat izini gösterdi.</span></p>

    <p class="Normal para-style-override-7"><span class="char-style-override-9">“Karım hassas bir kadın,” dedi Jamie soğukça ama Claire’den bahsedilmesinden hoşlanmamıştı. Kocası böyle bir suçlamayla karşı karşıya kalmış her kadın kaçardı - ama keşke kaçmasaydı, diye düşündü. Hem yanlış bir şey yapmasını engellerdi, hem de Malva’nın yalanlarını bizzat ortaya sererdi.</span></p>

    <p class="Normal para-style-override-7"><span class="char-style-override-9">“Öyle mi?” Kızın yüzü iyice hayalete dönmüştü ama artık ağlamıyordu. Güzel gözlerini meydan okurcasına açmıştı, kırpmıyordu. “Ama ben de hassasım efendim. Hem de bu hassasiyetim sayesinde dediklerimi kanıtlayacağım.”</span></p>

    <p class="Normal para-style-override-7"><span class="char-style-override-9">“Yok canım,” dedi Jamie şüphecilikle. “Nasıl?”</span></p>

    <p class="Normal para-style-override-7"><span class="char-style-override-9">“Çıplak vücudunuzda yaralar gördüm; onları tarif edebilirim.”</span></p>

    <p class="Normal para-style-override-7"><span class="char-style-override-9">Bu cümle herkesi afallattı. Birkaç saniyelik sessizlikten sonra, küçük Bay Christie’nin tatmin dolu homurtusu geldi. Allan elini karnından çekmeden, gülümseyerek ayağa kalktı.</span></p>

    <p class="Normal para-style-override-7"><span class="char-style-override-9">“Ee? Buna bir cevabın yok mu yani?”</span></p>

    <p class="Normal para-style-override-7"><span class="char-style-override-9">Rahatsızlık, yerini uzun süre önce dayanılmaz bir öfkeye bırakmıştı. Fakat onun altında, henüz somutlaşamayacak kadar ince bir tabaka halinde olsa da korku vardı.</span></p>

    <p class="Normal para-style-override-7"><span class="char-style-override-9">“Yaralarımı her zaman sergilemiyorum,” dedi, “ama yine de bu yaraları gören birçok kişi var. Her görenle de yatmadım.”</span></p>

    <p class="Normal para-style-override-7"><span class="char-style-override-9">“Evet, sırtınızdaki yaralar hakkında konuşurlar bazen,” diye terslenerek yanıt verdi Malva. “Culloden’da bacağınıza aldığınız o büyük yara da biliniyor. Ama kaburgalarınızın arasındaki hilal şeklindeki? Ya da sol poponuzdaki küçük yara?” Kız kendi kalçasını tutup neyi kastettiğini tarif etti.</span></p>

    <p class="Normal para-style-override-7"><span class="char-style-override-9">“Ortada değil, aşağıda, biraz dışarıda. Bozuk para kadar bir şey.” Kız gülümsemiyordu fakat</span><span class="char-style-override-9" xml:lang="ar-SA"> gözlerinde muzaffer bir parıltı vardı.</span></p>

    <p class="Normal para-style-override-7"><span class="char-style-override-9">“Yok öyle bir- ” Jamie devam edemedi; İsa aşkına... vardı öyle bir yarası gerçekten. Hint Adaları’nda bir örümcek ısırmıştı. Orası bir hafta boyunca iltihaplı kalmış, sonra apse yapmış ve sonunda patlamıştı. İyileştikten sonra da orası bir daha aklına gelmemişti - ama öyle bir şey vardı.</span></p>

    <p class="Normal para-style-override-7"><span class="char-style-override-9" xml:lang="ar-SA">Çok geç. Bunun farkına vardığını üçü de görmüştü.</span></p>

    <p class="Normal para-style-override-7"><span class="char-style-override-9">Tom Christie gözlerini kapadı, çenesini oynattı. Allan tekrar homurdandı, kollarını kavuşturdu.</span></p>

    <p class="Normal para-style-override-7"><span class="char-style-override-9">“Yanıldığını göstermek ister misin?” dedi genç adam, alaycılıkla. “İndirsene pantolonunu!”</span></p>

    <p class="Normal para-style-override-7"><span class="char-style-override-9">Jamie delikanlıya kendi kıçıyla ilgili düzgün bir karşılık vermemek için kendini zor tuttu. Sonra birkaç saniyelik bir nefes aldı, verirken aklına bir şey geleceğini umuyordu.</span></p>

    <p class="Normal para-style-override-7"><span class="char-style-override-9">Gelmedi. Tom Christie iç geçirerek gözlerini açtı.</span></p>

    <p class="Normal para-style-override-7"><span class="char-style-override-9">“Evet,” dedi, “herhalde karını boşayıp onunla evlenecek değilsindir?”</span></p>

    <p class="Normal para-style-override-7"><span class="char-style-override-9">“Yapmam ben öyle şey!” Öneri içindeki öfkeyi daha da büyüttü - Claire’le olamayacak olma düşüncesinin verdiği panik de cabası.</span></p>

    <p class="Normal para-style-override-7"><span class="char-style-override-9">“O halde bir sözleşme yapacağız.” Christie yüzünü ovaladı, omuzlarını yorgunlukla salıverdi. “Kıza ve çocuğa da bakılacak. Oğlan senin varislerinden biri olarak resmen tanınacak. İstersen, karının büyütmesi için alabilirsin çocuğu ama bu- ”</span></p>

    <p class="Normal para-style-override-7"><span class="char-style-override-9">“Çık dışarı.” Jamie çok yavaş bir hareketle ayağa kalktı, ellerini masaya dayayarak gözlerini Christie’ye dikti. “Kızını da al, evimden git.”</span></p>

    <p class="Normal para-style-override-7"><span class="char-style-override-9">Christie konuşmayı kesti ve Jamie’nin yüzüne kaşlarını çatarak baktı. Kız tekrar ağlamaya başlamış, yüzünü önlüğüne gömmüştü. Jamie’nin içinde zamanın durduğunu sanmasına neden olan, tuhaf bir korku vardı; sanki dördü oraya sonsuza kadar hapsolmuşlardı ve Christie’yle birbirlerine sonsuza kadar düşman köpekler gibi bakacaklarmış, gözlerini indiremeyeceklermiş, çünkü müthiş bir ilahi boşluğun içine düşmeden önce son saniyelerini yaşadıklarının farkındaymış gibiydiler.</span></p>

    <p class="Normal para-style-override-7"><span class="char-style-override-9">Ama bunu bozan elbette Allan Christie oldu. Genç adamın bıçağına davranan görüntüsü Jamie’nin dikkatini babasından çekti, parmaklarının masaya yapışmasına neden oldu. Kan şimdi şakaklarına hücum etmiş, kol ve bacaklarını zonklatıyordu - Allan Christie’yi tartaklama ihtiyacı bütün vücudunun kasılmasına neden oldu.</span></p>

    <p class="Normal para-style-override-7"><span class="char-style-override-9">Delikanlının yüzü öfkeyle kararmıştı ama aklı henüz bıçağı çekmeyecek kadar başından gitmemişti demek ki.</span></p>

    <p class="Normal para-style-override-7"><span class="char-style-override-9">“Genç adam seni tepeden</span><span class="char-style-override-9" xml:lang="ar-SA"> aşağı </span><span class="char-style-override-9">yuvarlamaktan</span><span class="char-style-override-9" xml:lang="ar-SA"> büyük zevk alırım, emin ol,” dedi Jamie yumuşakça. “O yüzden, bunu yapmadan önce, git buradan.”</span></p>

    <p class="Normal para-style-override-7"><span class="char-style-override-9">Genç Christie dudaklarını yaladı, sakinleşti, kabzadaki ellerinin kemikleri iyice belirdi ama gözlerini indirdi. Taş kesilmiş gibi duran babasına baktı. Işık değişmişti, artık yandan geliyor ve Thomas’ın ağarmış sakallarına vuruyor ve adamın yarasını belli ediyordu: çenesinin üstünde bir yılan gibi kıvrılmış ince, pembe yara.</span></p>

    <p class="Normal para-style-override-7"><span class="char-style-override-9">Christie birden doğruldu, ellerini bacaklarına koydu, sonra kafasını aniden, sudan çıkmış bir köpeğin şiddetiyle iki yana sallayıp ayağa kalktı. Malva’yı kolundan tuttu, taburesinden kaldırdı ve ağlayan kızı önüne katıp</span><span class="char-style-override-9" xml:lang="ar-SA"> yürümeye başladı.</span></p>

    <p class="Normal para-style-override-7"><span class="char-style-override-9">Allan da onları izledi ama giderken Jamie’nin o kadar yakınından geçti ki öfkeyle vücudunun salıverdiği ter kokusunu adeta yedirdi. Sonra omzunun üstünden nefret dolu bir bakış attı, bıçağını kınına h</span><span class="char-style-override-9" xml:lang="ar-SA">âlâ</span><span class="char-style-override-9"> yerleştirmemişti - ama gitti. Koridoru kat ederlerken Jamie’nin ayaklarının altındaki tahtalar titredi. Sonra kapının sertçe kapatılma sesi geldi.</span></p>

    <p class="Normal para-style-override-7"><span class="char-style-override-9">Jamie gözlerini indirdi, masanın yıpranmış yüzeyine sertçe dayadığı, sanki masanın parçasıymış gibi hissetmek üzere olduğu ellerini görünce biraz şaşırdı. Sonra ellerini kaldırdı, kasılı eklemlerini acıyla sıkarak yumruk haline getirdi. Ter içinde kalmıştı.</span></p>

    <p class="Normal para-style-override-7"><span class="char-style-override-9">Sonra daha hafif ayak sesleri geldi ve Bayan Bug elinde bir tepsiyle belirdi. Tepsiyi önüne bıraktı, minik bir reveranstan sonra gitti. Tepside sahip olduğu tek kristal kadeh ve içinde iyi viski olan sürahi vardı.</span></p>

    <p class="Normal para-style-override-7"><span class="char-style-override-9" xml:lang="ar-SA">İçinde anlaşılmaz şekilde bir gülme isteği doğdu</span><span class="char-style-override-9"> fakat bir yandan nasıl kahkaha atıldığını da unutmuş gibiydi. Işık cama vurunca içki </span><span class="char-style-override-9" xml:lang="ar-SA">ışıl ışıl</span><span class="char-style-override-9"> parıldadı. Sürahiye Bayan Bug’un sadakatine şükrederek dokundu fakat</span><span class="char-style-override-9" xml:lang="ar-SA"> içkinin beklemesi gerektiğine karar verdi. Şeytan yeryüzüne çıkmıştı. Her şeyin düzeni değişecekti. </span><span class="char-style-override-9">Yine de başka bir şey yapmadan önce, Claire’i bulması gerekiyordu.</span></p>

    <p class="Normal para-style-override-4"><span class="char-style-override-11">***</span><span class="char-style-override-9"/></p>

    <p class="Normal para-style-override-7"><span class="char-style-override-9">Bir süre sonra, toplanan bulutlar fırtına bulutlarını oluşturup çukurun üstünde soğuk bir rüzgâr esmesine, defnelerin takırdayarak titremelerine neden oldular. Çok yavaşça ayağa kalktım, yukarı tırmanmaya başladım.</span></p>

    <p class="Normal para-style-override-7"><span class="char-style-override-9">Aklımda bir hedef yoktu, yürüyordum sadece. Islanıp ıslanmamak da pek umrumda değildi. Eve dönemeyeceğimi biliyordum. Öyle olunca, tam da yağmur başlarken, kendimi Beyaz Kaynak’a giden patikada buldum. Kocaman damlalar </span><span class="char-style-override-9" xml:lang="ar-SA">üzüm</span><span class="char-style-override-9"> yapraklarını delmek istercesine düşüyor, çam ve köknar ağaçlarının adeta iç geçirmelerini sağlıyordu.</span></p>

    <p class="Normal para-style-override-7"><span class="char-style-override-9">Yağmurun yapraklar ve dallardaki sesini yumuşak toprağın üstüne düşen damlaların gümbürtüsü yavaş yavaş bastırıyordu - doluydu bu; aniden bastıran küçük buz parçacıkları çam iğnelerinin, kozalakların üstünden sekip üstüme gelmeye, yüzümü ve boynumu yakıcı soğukla acıtmaya başladı.</span></p>

    <p class="Normal para-style-override-7"><span class="char-style-override-9">O zaman koştum ve bir kanada balsamının geniş, koruyucu dallarının altına sığındım. Dolu taneleri suya düşünce minik taş etkisi yapıyordu ama erimeleri de uzun sürmüyordu. Hareket etmeden oracıkta oturdum, kollarımı etrafıma sardım, titredim.</span></p>

    <p class="Normal para-style-override-7"><span class="italik char-style-override-8">Anlayış bile gösterebilirsin neredeyse</span><span class="char-style-override-9">, dedi yokuş yukarı çıkarken aklımın içinde konuşmaya başlayan ses. </span><span class="italik char-style-override-8">Herkes öldüğünü sanmıştı - sen dahil. Öyle durumları bilirsin... sen de gördün. </span><span class="char-style-override-9">Büyük keder yaşayan insanlar, ölümün ağırlığıyla sarsılanlar - evet, daha önce görmüştüm. Doğal bir şeydi bu, avuntu arayışıydı. Kısa bir süreliğine de olsa başkasının bedeninde ölümün acısını inkâr etmek.</span></p>

    <p class="Normal para-style-override-7"><span class="char-style-override-9">“Ama yapmadı,” dedim inatla, yüksek sesle. “Yapsaydı, böyle olmuş olsaydı, affederdim - ama </span><span class="italik char-style-override-8">yapmadı!</span><span class="char-style-override-9">”</span></p>

    <p class="Normal para-style-override-7"><span class="char-style-override-9">Bilinçaltım bu kesinlikle durgunlaşıyordu fakat alttan alta rahatsız eden düşüncelerin de farkındaydım - şüpheler, kuşkular olarak adlandırılamayacak kadar zayıflardı. Yalnızca küçük, serinkanlı düşünce parçalarıydı bunlar; bilincimin yüzeyine kafalarını ara ara çıkarıp minik irkilmelere neden oluyorlardı. Tabii, teker teker geldikleri için bir zararları yoktu ama birleştikleri takdirde geceyi yaracak bir ses çıkarmama neden olabilirlerdi.</span></p>

    <p class="Normal para-style-override-7"><span class="italik char-style-override-8">Sen yaşlı bir kadınsın.</span></p>

    <p class="Normal para-style-override-7"><span class="italik char-style-override-8">Ellerindeki damarların nasıl belirdiklerine bak.</span></p>

    <p class="Normal para-style-override-7"><span class="italik char-style-override-8">Kemiklerinin üstündeki etler iyice yayvanlaşmaya başladı; göğüslerin de sarktı.</span></p>

    <p class="Normal para-style-override-7"><span class="char-style-override-9" xml:lang="ar-SA">Çaresiz kaldıysa, şefkate ihtiyaç duyduysa...</span></p>

    <p class="Normal para-style-override-7"><span class="italik char-style-override-8">Kızı reddedebilir ama kendi kanından bir çocuğu asla itemez.</span></p>

    <p class="Normal para-style-override-7"><span class="char-style-override-9">Gözlerimi kapayıp mide bulantımı durdurmaya çalıştım. Dolu dinmiş ve yerini şiddetli bir yağmura bırakmıştı; toprağın kokusu yavaş yavaş yukarı çıkıyor, yağışın içine bir hortlak gibi karışıyordu.</span></p>

    <p class="Normal para-style-override-7"><span class="char-style-override-9">“Hayır,” dedim dışımdan. “Hayır!”</span></p>

    <p class="Normal para-style-override-7"><span class="char-style-override-9">Sanki birkaç sert, sivri, büyük, toprak kaplı taş yutmuş gibi hissediyordum. Bunaltı ve bulantımın sebebi yalnızca Jamie’nin ihanet etmiş olma olasılığı değildi - bir de Malva’nın kesinlikle etmiş olmasıydı. Eğer dedikleri doğruysa tabii - ama etmediyse daha da fazla.</span></p>

    <p class="Normal para-style-override-7"><span class="char-style-override-9" xml:lang="ar-SA">Çırağım. Kızım gibi gördüğüm kız.</span></p>

    <p class="Normal para-style-override-7"><span class="char-style-override-9">Yağmurdan korunuyordum fakat hava çok nemliydi; giysilerim iyice tenime yapışmıştı. Yağmurun içinden kaynağın başında duran ve ona ismini veren büyük beyaz taşı görebiliyordum. Jamie kanını burada adak adamak için akıtıp o kayaya sürmüş, öldürdüğü akrabasından yardım dilemişti. Fergus da oğlunun haliyle düştüğü umutsuzlukla burada damarlarını açmış, sessiz suyu kızıla boyamıştı.</span></p>

    <p class="Normal para-style-override-7"><span class="char-style-override-9">O an, yavaş yavaş neden oraya geldiğimi, oranın beni neden çağırdığını anlamaya başladım. Herkesin kendiyle hesaplaşıp, gerçeği bulmaya geldiği yerdi burası.</span></p>

    <p class="Normal para-style-override-7"><span class="char-style-override-9">Yağmur dinmiş, bulutlar dağılmaya başlamıştı, karanlık da yavaş yavaş bastırıyordu.</span></p>

    <p class="Normal para-style-override-4"><span class="char-style-override-11">***</span><span class="char-style-override-9"/></p>

    <p class="Normal para-style-override-7"><span class="char-style-override-9">Yanıma geldiğinde güneş neredeyse batmıştı. Ağaçlar alacakaranlığın verdiği huzursuzlukla kıpırdanıyor, aralarında fısıldaşıyorlardı; patikadan gelen ayak seslerini duyamadım. Aniden orada, açıklığın kenarında beliriverdi.</span></p>

    <p class="Normal para-style-override-7"><span class="char-style-override-9">Durdu, gözleriyle etrafı kolaçan etmeye başladı; beni görünce kafasını kaldırdığını, sonra havuzun kenarından uzun adımlarla geçip barınağımın dallarının altından geçtiğini gördüm. Bir süredir dışarıdaydı, sırılsıklam ceketinden ve gömleğinin yağmur ve terle </span><span class="char-style-override-9" xml:lang="ar-SA">üzerine </span><span class="char-style-override-9">yapışmasından belli oluyordu. Kolunun altında tuttuğu pelerini de benim için getirmişti; katlarını açıp omuzlarımın üstünden arkaya attı. Ben de izin verdim.</span></p>

    <p class="Normal para-style-override-7"><span class="char-style-override-9">Sonra hemen yanıma oturdu, kollarını dizlerinin etrafına sardı ve gözlerini kaynak havuzunun rengi kararmakta olan havuzuna dikti. Güneş tamamen batmadan önce kestane rengi kaşlarına, ince tellerin gözlerin üstüne doğru kıvrıldığı yere vurdu. Her kaş teli, tıpkı kısa kesilmiş sakallar gibi ayrık ayrıktı.</span></p>

    <p class="Normal para-style-override-7"><span class="char-style-override-9">Derin bir nefes aldı, uzun süredir yürüyor olmalıydı. Burnunun ucundan akan damlayı aldı. Bir-iki kez kısa nefesler aldı, sanki bir şey söyleyecekmiş gibi- ama... sessizlik.</span></p>

    <p class="Normal para-style-override-7"><span class="char-style-override-9">Yağmurdan sonra kuşlar hemen ortaya çıkmış, şimdi yumuşak tonlarda öterek dinlenmeye başlamışlardı.</span></p>

    <p class="Normal para-style-override-7"><span class="char-style-override-9">“Bir şey söylemeyi düşünüyorsundur umarım, eninde sonunda yani,” dedim kibarca. “Çünkü eğer konuşmazsan avazım çıktığı kadar bağırmayı düşünüyorum, durabileceğimi de sanmıyorum.”</span></p>

    <p class="Normal para-style-override-7"><span class="char-style-override-9">Tuhaf bir homurtu çıkardı, sonra da yüzünü ellerine gömdü. Bir süre öyle kaldıktan sonra kafasını kaldırdı, doğruldu ve</span><span class="char-style-override-9" xml:lang="ar-SA"> iç geçirdi.</span></p>

    <p class="Normal para-style-override-7"><span class="char-style-override-9">“Seni ararken sürekli düşündüm Sassenach, seni bulunca ne söylemem gerektiğini düşündüm. Ama... ne söyleyebileceğim konusunda hiçbir fikrim yok.” Çaresiz bir sesle konuşuyordu.</span></p>

    <p class="Normal para-style-override-7"><span class="char-style-override-9">“Nasıl yani?” dedim, sert bir sesle. “Benim aklımda birkaç şey var ama istersen ben konuşayım, ne dersin?”</span></p>

    <p class="Normal para-style-override-7"><span class="char-style-override-9" xml:lang="ar-SA">İç geçirdi, ne yapabileceğini bilmediğini belirten jestler yaptı.</span></p>

    <p class="Normal para-style-override-7"><span class="char-style-override-9">“Ne söyleyeyim? Üzgün olduğumu söyleyebilirim ama doğru olmaz. </span><span class="char-style-override-9" xml:lang="ar-SA">Üzgünüm</span><span class="char-style-override-9"> gerçekten fakat bunu söyleyince üzgün olunacak bir şey yapmışım gibi olacak ki öyle değil. Ama bir yerden başlayayım dedim de...” Gözlerini bana çevirdi. Duygularımı yüzüme yansıtmamak için büyük bir çaba sarf ediyordum ama Jamie beni çok iyi tanıyordu. “Üzgünüm” dediği anda hüngür hüngür ağlamak hissettim.</span></p>

    <p class="Normal para-style-override-7"><span class="char-style-override-9">Bakışlarını </span><span class="char-style-override-9" xml:lang="ar-SA">çevirdi</span><span class="char-style-override-9">.</span></p>

    <p class="Normal para-style-override-7"><span class="char-style-override-9">“Söyleyebileceğim bir şey yok,” dedi sessizce, “çünkü kendimi savunmak ya da af dilemek için söylüyorum gibi gelecek hepsi. Bunu da yapmayacağım.”</span></p>

    <p class="Normal para-style-override-7"><span class="char-style-override-9">Biri beni karnımdan yumruklamış gibi bir ses çıkardığımda hemen bana döndü.</span></p>

    <p class="Normal para-style-override-7"><span class="char-style-override-9">“Söylemeyeceğim!” dedi öfkeyle. “Sana söyleyeceğim şeyin pis bir özürden öteye gitmemesi için bunu- bunu- yani, yapmadığım bir şey için özür dileyemem. Dilersem de bunun tek etkisi seni benden daha fazla şüphelenmeye itmek olur.”</span></p>

    <p class="Normal para-style-override-7"><span class="char-style-override-9">Nefes alış verişim biraz daha düzelmeye başlamıştı. “Sana olan inancıma pek güvenin yok galiba.”</span></p>

    <p class="Normal para-style-override-7"><span class="char-style-override-9">Bana temkinli gözlerle baktı.</span></p>

    <p class="Normal para-style-override-7"><span class="char-style-override-9">“Olmasaydı burada olmazdım Sassenach.”</span></p>

    <p class="Normal para-style-override-7"><span class="char-style-override-9">Beni biraz izledikten sonra uzanıp elime dokundu. Parmaklarım hemen dönüp onunkilerin içinden geçti, sımsıkı birbirine dolandı. Büyük, soğuk parmakları benimkileri öyle sıkı tutuyordu ki kemiklerimi kıracağını sandım.</span></p>

    <p class="Normal para-style-override-7"><span class="char-style-override-9">Neredeyse hıçkırıklara boğulacakmışçasına derin bir nefes aldı ve sırılsıklam ceketinin içindeki omuzları hemen rahatladı.</span></p>

    <p class="Normal para-style-override-7"><span class="char-style-override-9">“Doğru olmadığını mı düşündün?” diye sordu. “Kaçtın hemen.”</span></p>

    <p class="Normal para-style-override-7"><span class="char-style-override-9">“Şok geçirdim,” dedim. Bir yandan aklımın kenarından geçen düşünce, eğer oradan hemen çıkmasaydım kızı öldüreceğimdi.</span></p>

    <p class="Normal para-style-override-7"><span class="char-style-override-9">“Evet,” dedi netçe. “Ben de kaçardım, fırsatım olsaydı.”</span></p>

    <p class="Normal para-style-override-7"><span class="char-style-override-9">Bütün duygularımın üstüne bir de hafif bir utanç örtülmüştü şimdi; orayı terk edişimin olayların gelişimini kötü yönde etkilediği yeni yeni kafama dank ediyordu. Ama bana sitem etmedi. “Doğru olmadığını düşündün yani?”</span></p>

    <p class="Normal para-style-override-7"><span class="char-style-override-9">“Doğru olmadığını düşünüyorum.”</span></p>

    <p class="Normal para-style-override-7"><span class="char-style-override-9">“Düşünüyorsun.” Gözlerimden kafamın içine göz atmaya çalıştı. “Ama o an?”</span></p>

    <p class="Normal para-style-override-7"><span class="char-style-override-9">Pelerinimi iyice sardım, omuzlarıma yerleştirdim. “O an da düşünüyordum fakat nedenini bilmiyorum.”</span></p>

    <p class="Normal para-style-override-7"><span class="char-style-override-9">“Şimdi?”</span></p>

    <p class="Normal para-style-override-7"><span class="char-style-override-9">Ben de çok derin bir nefes aldım, sonra verip yüzümü ona çevirdim.</span></p>

    <p class="Normal para-style-override-7"><span class="char-style-override-9">“Jamie Fraser,” dedim bütün ciddiyetimle, “e</span><span class="char-style-override-9" xml:lang="ar-SA">ğer öyle bir şey yapabilecek olsaydın</span><span class="char-style-override-9"> -yani, başka bir kadınla yatmandan değil, bunu yapıp sonra da bana yalan söylemenden bahsediyorum- o zaman benim yaptığım her şey, gittiğim her yer, yani</span><span class="char-style-override-9" xml:lang="ar-SA"> bütün hayatım </span><span class="char-style-override-9">bir yalan olmuş olurdu. Böyle bir şeyi kabul etmeye henüz hazır değilim.”</span></p>

    <p class="Normal para-style-override-7"><span class="char-style-override-9">Bunu duyunca biraz şaşırdı; hava neredeyse tamamen kararmıştı ama kaşlarını kaldırdığını görebiliyordum.</span></p>

    <p class="Normal para-style-override-7"><span class="char-style-override-9">“Ne demek bu Sassenach?”</span></p>

    <p class="Normal para-style-override-7"><span class="char-style-override-9" xml:lang="ar-SA">Önce patikanın üst kısmını, evimizin olduğu yeri, sonra loşluğun içinde bulanıkça görünen kaynağı elimle gösterdim.</span></p>

    <p class="Normal para-style-override-7"><span class="char-style-override-9">“Ben buraya ait değilim,” dedim yumuşakça. “Brianna, Roger... onlar da. Jemmy burada olmamalı; televizyonda çizgi filmler izleyip pastel boyalarla araba ve uçak resimleri çizmeli, yaşı geldiği anda eline silah alıp geyiğin iç organlarını sökmeyi öğrenmemeli.”</span></p>

    <p class="Normal para-style-override-7"><span class="char-style-override-9">Sonra yüzümü kaldırdım, gözlerimi kapadım, nemin vücuduma yapışışını iliklerimde hissetmeye başlamıştım.</span></p>

    <p class="Normal para-style-override-7"><span class="char-style-override-9">“Ama buradayız... </span><span class="italik char-style-override-8">hepimiz.</span><span class="char-style-override-9" xml:lang="ar-SA"> Çünkü seni seviyorum, hem de benim olan o hayattan daha fazla. Çünkü senin de beni aynı şekilde sevdiğini düşünüyorum.”</span></p>

    <p class="Normal para-style-override-7"><span class="char-style-override-9">Sesimin titrememesi için derin bir nefes daha aldım, sonra gözlerimi açıp ona döndüm.</span></p>

    <p class="Normal para-style-override-7"><span class="char-style-override-9">“Bunun doğru olmadığını mı söyleyeceksin?”</span></p>

    <p class="Normal para-style-override-7"><span class="char-style-override-9">“Hayır,” dedi birkaç saniye sonra, zor duyulacak bir sesle. Elimi yine sıktı. “Bunu asla söylemeyeceğim Claire.”</span></p>

    <p class="Normal para-style-override-7"><span class="char-style-override-9">“Pekâlâ,” dedim ve öğleden sonranın bütün gerginliğinin, öfkesinin, korkusunun su gibi akmaya başladığını hissettim. Başımı omzuna koydum, tenindeki yağmur ve ter kokularını içime çektim. Korku ve öfkenin kesif, kekremsi aromalarını taşıyordu.</span></p>

    <p class="Normal para-style-override-7"><span class="char-style-override-9">Hava artık tamamen kararmıştı. Uzaklarda, Bayan Bug’ın Archie’ye ahırdan, muhtemelen keçileri sağarken seslendiğini duyabiliyordum. Adamın çatallı sesi karşılık verdi. Sonra yanımızdan bir yarasa sessizce geçti, avlanmak için uçtu.</span></p>

    <p class="Normal para-style-override-7"><span class="char-style-override-9">“Claire?” dedi Jamie yumuşakça.</span></p>

    <p class="Normal para-style-override-7"><span class="char-style-override-9">“Hmm?”</span></p>

    <p class="Normal para-style-override-7"><span class="char-style-override-9">“Sana bir şey söylemem lazım.” </span></p>

    <p class="Normal para-style-override-7"><span class="char-style-override-9">Donakaldım. Biraz sonra basiretimi topladım ve kendimi ondan ayırıp doğruldum.</span></p>

    <p class="Normal para-style-override-7"><span class="char-style-override-9">“Böyle konuşma,” dedim, “karnıma yumruk yemiş gibi oluyorum.”</span></p>

    <p class="Normal para-style-override-7"><span class="char-style-override-9">“Özür dilerim.”</span></p>

    <p class="Normal para-style-override-7"><span class="char-style-override-9">Kollarımla kendimi sardım, ani mide bulantımı geçirmeye çalıştım.</span></p>

    <p class="Normal para-style-override-7"><span class="char-style-override-9">“Özür dileyerek, üzgün olduğunu söyleyerek başlamayacağını söyledin, sanki üzgün olunacak bir şey yapmışsın gibi geleceğini söyledin, değil mi?”</span></p>

    <p class="Normal para-style-override-7"><span class="char-style-override-9">“Evet,” dedi, iç geçirdi.</span></p>

    <p class="Normal para-style-override-7"><span class="char-style-override-9">Sağ elinin iki parmağını bacağına vururken hareketliliği hissettim.</span></p>

    <p class="Normal para-style-override-7"><span class="char-style-override-9">“İnsanın karısının karşısına oturup,” diye lafa girdi sonunda, “başka biriyle yatmış olduğunu söylemesinin güzel bir yolu yok. Hangi şartlarda olursa olsun. Yok işte.”</span></p>

    <p class="Normal para-style-override-7"><span class="char-style-override-9">Birden başım döndü, nefessiz kaldım. Gözlerimi kapadım. Malva’yı kastetmiyordu, bunu netleştirmişti.</span></p>

    <p class="Normal para-style-override-7"><span class="char-style-override-9">“Kim?” dedim çıkarabildiğim en düz sesle. “Ne zaman?”</span></p>

    <p class="Normal para-style-override-7"><span class="char-style-override-9">Huzursuzca kıpırdandı.</span></p>

    <p class="Normal para-style-override-7"><span class="char-style-override-9">“Ee... sen... sen... yoktun.”</span></p>

    <p class="Normal para-style-override-7"><span class="char-style-override-9">Kısa bir nefes almayı başardım.</span></p>

    <p class="Normal para-style-override-7"><span class="char-style-override-9">“Kim?” dedim.</span></p>

    <p class="Normal para-style-override-7"><span class="char-style-override-9">“Bir kez sadece,” dedi. “Yani öyle bir şeye hiç niyetim-”</span></p>

    <p class="Normal para-style-override-7"><span class="char-style-override-9">“Kim?”</span></p>

    <p class="Normal para-style-override-7"><span class="char-style-override-9" xml:lang="ar-SA">İç geçirdi, ensesini ovdu.</span></p>

    <p class="Normal para-style-override-7"><span class="char-style-override-9">“İsa aşkına. İsteyeceğim son şey seni üzmektir Sassenach ama zavallı kadını sanki hafif meşrep bir- ”</span></p>

    <p class="Normal para-style-override-7"><span class="char-style-override-9">“KİM?” diye kükredim, kolunu koparmak istercesine tutarak.</span></p>

    <p class="Normal para-style-override-7"><span class="char-style-override-9">“Tanrım!” dedi, çok korkmuştu. “Mary MacNab.”</span></p>

    <p class="Normal para-style-override-7"><span class="char-style-override-9">“Kim?” dedim tekrar, bu kez anlamayarak.</span></p>

    <p class="Normal para-style-override-7"><span class="char-style-override-9">“Mary MacNab,” dedi tekrar ve iç geçirdi. “Kolumu bırakır mısın Sassenach? Kanattın galiba.”</span></p>

    <p class="Normal para-style-override-7"><span class="char-style-override-9">Kanatmıştım; parmaklarım bilek derisine geçmişti. Elini ittim ve yumruklarımı sıktım, sonra onu boğmamak için kollarımı vücudumun etrafına sardım.</span></p>

    <p class="Normal para-style-override-7"><span class="char-style-override-9">“Kim... bu... Mary... Mac... Nab?” dedim sıkılı dişlerimin arasından. Yüzüm yanıyordu ama soğuk ter tanecikleri çenemden aşağı akıyordu.</span></p>

    <p class="Normal para-style-override-7"><span class="char-style-override-9">“Tanıyorsun Sassenach. Rab’in karısıydı - evi yanınca ölen hani? Rabbie diye de bir oğulları vardı; Lallybroch’ta ahırda çalışıyordu da- ” </span></p>

    <p class="Normal para-style-override-7"><span class="char-style-override-9">“Mary MacNab. </span><span class="italik char-style-override-8">O mu?</span><span class="char-style-override-9">” Kendi sesimdeki yoğun hayrete ayrıca şaşırmıştım. Hatırlıyordum Mary MacNab’i - güç bela. Pis kocası öldükten sonra Lallybroch’a, hizmetçilik etmeye gelmişti; ufak tefek, cılız bir kadındı, çok çalışmaktan dolayı yıpranmış bir hali vardı. Çok konuşmazdı, varlığını dahi belli etmeden çalışırdı.</span></p>

    <p class="Normal para-style-override-7"><span class="char-style-override-9">“Yaşadığını bile fark etmezdim bazen,” dedim, orayı son ziyaret edişimde orada olup olmadığını hatırlamaya çalışarak - ve başarısız olarak. “Ama sen ettin yani?”</span></p>

    <p class="Normal para-style-override-7"><span class="char-style-override-9">“Hayır,” dedi, iç geçirdi. “Kastettiğin gibi değil Sassenach.”</span></p>

    <p class="Normal para-style-override-7"><span class="char-style-override-9">“Bana öyle deme,” dedim, kendi kulaklarımı bile delmeye </span><span class="char-style-override-9" xml:lang="ar-SA">çalışan</span><span class="char-style-override-9"> keskin, tiksinti dolu bir sesle.</span></p>

    <p class="Normal para-style-override-7"><span class="char-style-override-9">Ne yapacağını şaşırdığını belirten bir İskoç homurtusu çıkardı, bileğini ovaladı.</span></p>

    <p class="Normal para-style-override-7"><span class="char-style-override-9">“Tamam. Ee... İngilizler’e teslim olmamdan önceki geceydi- ”</span></p>

    <p class="Normal para-style-override-7"><span class="char-style-override-9">“Bana bundan hiç bahsetmedin!”</span></p>

    <p class="Normal para-style-override-7"><span class="char-style-override-9">“Neden bahsetmedim?” Kafası karışmıştı.</span></p>

    <p class="Normal para-style-override-7"><span class="char-style-override-9">“İngilizler’e teslim olduğundan. Biz ele geçirildiğini düşünmüştük.”</span></p>

    <p class="Normal para-style-override-7"><span class="char-style-override-9">“Öyle oldu zaten,” dedi hemen, “ama başıma konulan ödül karşılığı.” Eliyle havayı tokatlayıp konunun önemsizliğini belirtti. “Önemli bir şey değildi.”</span></p>

    <p class="Normal para-style-override-7"><span class="char-style-override-9">“Asabilirlerdi seni!” </span><span class="char-style-override-9" xml:lang="ar-SA">İyi de olurdu,</span><span class="char-style-override-9"> dedi içimdeki öfke dolu, incinmiş ses.</span></p>

    <p class="Normal para-style-override-7"><span class="char-style-override-9">“Asamazlardı.” Sesinde biraz eğlenmişlik vardı. “Sen de söylemiştin bana. Ama assalar da umrumda olmazdı.”</span></p>

    <p class="Normal para-style-override-7"><span class="char-style-override-9">Benim söylediğim hangi cümleyi kastettiğini anlamamıştım fakat o anda umrumda olan şey de o değildi.</span></p>

    <p class="Normal para-style-override-7"><span class="char-style-override-9">“Boş ver,” dedim, “bana asıl- ”</span></p>

    <p class="Normal para-style-override-7"><span class="char-style-override-9">“Mary’yi anlatayım, tamam.” Elini yavaşça saçlarının arasından geçirdi. “Tamam. Ben gitmeden önceki gece, o bana geldi. Mağaradaydım, biliyorsun, Lallybroch’un yakınındakinde. Bana yemek getirmişti. Sonra... yanımda kaldı.”</span></p>

    <p class="Normal para-style-override-7"><span class="char-style-override-9">Sözünü kesmemek için dilimi ısırdım. Düşüncelerini topladığını, kelimelerini aradığını hissedebiliyordum.</span></p>

    <p class="Normal para-style-override-7"><span class="char-style-override-9">“Onu göndermeyi de denedim,” dedi sonunda. “Kadın... bana dedi ki...” Bana baktı; kafasının hareketinden anladım. “Beni seninle birlikte görmüş Claire ve kendisi tatmış olmasına rağmen gerçek bir aşkı görünce de tanırmış. Aklında buna ihanet etmeme neden olmak yokmuş. Ama bana... </span><span class="italik char-style-override-8">küçük bir armağan</span><span class="char-style-override-9"> verecekmiş. Öyle demişti,” dedi, boğuk bir sesle devam etti. “...</span><span class="italik char-style-override-8">küçük, belki işe yarayabilecek bir armağan</span><span class="char-style-override-9">...”</span></p>

    <p class="Normal para-style-override-7"><span class="char-style-override-9">Biraz duraksadı, devam etti. “O... öyle bir- yani...” Konuşamadı, kendine has tuhaf omuz silkişini yaptı. Kafasını dizlerinin arasına indirdi, ellerini dizlerinin önünde birleştirdi.</span></p>

    <p class="Normal para-style-override-7"><span class="char-style-override-9">“Bana şefkat gösterdi,” dedi sonunda; kısıklığından dolayı sesi duyamayacaktım neredeyse. “Um- umarım ben de ona aynısını göstermişimdir.”</span></p>

    <p class="Normal para-style-override-7"><span class="char-style-override-9">Boğazım, göğsüm, konuşmama engel olacak kadar kasılmış hal</span><span class="char-style-override-9">deydi. Göz kapaklarımın arkasında yaşların biriktiğini hissedebiliyordum. Oldukça ani bir şekilde, Tom Christie’nin elini tedavi ettiğim gece bana Kutsal Kalp hakkında dediği şeyi hatırladım - “o kadar istemesine rağmen ona kimse dokunmaz</span><span class="italik char-style-override-8">.</span><span class="char-style-override-9">” Yedi yıl boyunca bir mağaranın içinde, yalnız yaşamıştı.</span></p>

    <p class="Normal para-style-override-7"><span class="char-style-override-9">Aramızda yarım metreden az boşluk vardı ama aşılmaz bir körfeze benziyordu.</span></p>

    <p class="Normal para-style-override-7"><span class="char-style-override-9">Yine de elimi uzattım, onunkinin üstüne koydum. Parmak uçlarım el kemiklerine dokundu. Nefes aldım, sonra bir daha aldım, sesimi sakinleştirmeye çalıştım ve başaramadım.</span></p>

    <p class="Normal para-style-override-7"><span class="char-style-override-9">“Ona... şefkat göstermişsin. Anladım, merak etme.”</span></p>

    <p class="Normal para-style-override-7"><span class="char-style-override-9">Bana birden döndü ve yüzüm sırılsıklam ceketine gömüldü. Sıcak gözyaşlarım bu sert, pürüzlü, soğuk kumaşa değer değmez yok oldular.</span></p>

    <p class="Normal para-style-override-7"><span class="char-style-override-9">“Ah, Claire,” diye fısıldadı saçlarımın içinde. Elimi kaldırıp yanağına koyduğumda parmaklarım onun döktüğü gözyaşlarıyla ıslandı. “Seni benim için hayatta tutacağını söyledi. Ciddiydi de. Kendi için bir şey düşünmüyordu.”</span></p>

    <p class="Normal para-style-override-7"><span class="char-style-override-9">O anda kendimi tamamen salıverip ağlamaya başladım. Bomboş yıllar, bir elin dokunuşuna hasret geçen zaman... Bomboş yıllar, ihanet ettiğim, âşık olmadığım bir adamın yanında... O gün hissettiğim korku, üzüntü ve şüpheler, geçmişteki bu acıların yankılarıyla birleşmiş ve sonunda orada patlamıştı. Jamie için, kendim için ve yalnızlığın da, aşkın da ne demek olduğunu çok iyi bilen Mary MacNab için ağladım.</span></p>

    <p class="Normal para-style-override-7"><span class="char-style-override-9">“Sana söylerdim,” diye fısıldadı, sırtımı küçük bir çocukmuşum gibi okşarken. “Yani... bir defa olduğu için...” Omuz silker gibi bir şey yaptı. “Nasıl diyeceğimi de bilemedim, nasıl anlatırım, nasıl üzmem seni...”</span></p>

    <p class="Normal para-style-override-7"><span class="char-style-override-9">Hıçkırdım, ağladım, ağladım... sonunda doğruldum, yüzümü eteğimin katına sildim.</span></p>

    <p class="Normal para-style-override-7"><span class="char-style-override-9">“Anlıyorum,” dedim. Sesim kalın ve boğuktu ama daha az titredi. “Anladım.”</span></p>

    <p class="Normal para-style-override-7"><span class="char-style-override-9">Anlamıştım da. Hem de yalnızca Mary MacNab’i, Jamie’ye neden yaklaştığını değil; Jamie’nin bana neden şimdi anlattığını da. Anlatması için herhangi bir zorunluluğu yoktu, söylemeseydi asla haberim olmazdı. Anlattıysa, aramızda kusursuz bir d</span><span class="char-style-override-9" xml:lang="ar-SA">ürüstlük olmasını istediği </span><span class="char-style-override-9">ve benim de bu isteğini anlamam için anlatmıştı.</span><span class="char-style-override-9"/></p>

    <p class="Normal para-style-override-7"><span class="char-style-override-9">Malva hakkında ona inanmıştım. Ama artık yalnızca zihnen de</span><span class="char-style-override-9">ğil, kalben de rahattım.</span></p>

    <p class="Normal para-style-override-7"><span class="char-style-override-9">Bir süre daha öylece, eteklerim onun bacaklarının üstünde, varlığıyla bana huzur verirken oracıkta oturduk. Yakınlarda bir çekirge öttü.</span></p>

    <p class="Normal para-style-override-7"><span class="char-style-override-9">“Yağmur dindi,” dedim bunu duyunca. Onay mırıltısıyla baş</span><span class="char-style-override-9" xml:lang="ar-SA">ını</span><span class="char-style-override-9"> salladı.</span></p>

    <p class="Normal para-style-override-7"><span class="char-style-override-9">“Ne yapalım?” dedim biraz bekledikten sonra. </span></p>

    <p class="Normal para-style-override-7"><span class="char-style-override-9">“Gerçeği öğrenelim, tabii becerebilirsem.”</span></p>

    <p class="Normal para-style-override-7"><span class="char-style-override-9">Beceremeyebileceği olasılığını ikimiz de dillendirmedik. Kıpırdandım, eteğimin katlarını düzelttim.</span></p>

    <p class="Normal para-style-override-7"><span class="char-style-override-9">“Eve gidiyoruz o halde?”</span></p>

    <p class="Normal para-style-override-7"><span class="char-style-override-9">Artık göz gözü görmeyecek kadar kararmıştı hava ama ayağa kalkarken kafasını salladığını hissettim. Elini uzatıp kalkmama yardım etti. “Evet, eve.”</span></p>

    <p class="Normal para-style-override-4"><span class="char-style-override-11">***</span><span class="char-style-override-9"/></p>

    <p class="Normal para-style-override-7"><span class="char-style-override-9">Vardığımızda evi boş bulduk. Bayan Bug bize bir tabak çoban püresi bırakmıştı. Islak pelerinimi askıya astım, ama sonra durdum, ne yapacağıma karar veremedim. Sanki bir yabancının evinde, geleneklerini bilmediğim bir ülkedeymiş gibi hissettim kendimi.</span></p>

    <p class="Normal para-style-override-7"><span class="char-style-override-9">Jamie de benzer bir histe gibi görünüyordu - ama bir süre sonra kımıldandı, ocağın üstündeki raftan mumluğu indirip içindeki mumu sönmekte olan ocak ateşiyle yaktı. Titrek ışıltı odanın tuhaf yapısını vurgularken Jamie durdu, ne yapacağını bilemedi fakat sonra mumluğu masanın ortasına sertçe bıraktı.</span></p>

    <p class="Normal para-style-override-7"><span class="char-style-override-9">“Aç mısın S... Sassenach?” Alışkanlığı üzere konuşmaya başlamış, sonra ismin kullanılmasına izin verilip verilmediğini öğrenmek için kafasını kaldırarak zikretmişti. Ona bakarken gülümsemek için elimden geleni yaptım ama dudaklarımın kenarlarının titrediğini hissettim.</span></p>

    <p class="Normal para-style-override-7"><span class="char-style-override-9">“Değilim. Sen?”</span></p>

    <p class="Normal para-style-override-7"><span class="char-style-override-9">Kafasını iki yana salladı, tabağa koymuş olduğu elini çekti. Yapacak başka bir şey için etrafa baktı, ateş maşasını eline alıp kömürleri karıştırdı, kararmış korları kırıp kıvılcımlar çıkardı. Bu hareketle ateşe zarar vermişti; yatmadan önce bir kez daha ayarlanması gerekecekti - ama bunu tabii ki biliyordu.</span></p>

    <p class="Normal para-style-override-7"><span class="char-style-override-9">“Sanki aileden biri ölmüş gibi,” dedim sonunda. “Sanki o kadar berbat bir şey olmuş da şu anda kabullenemiyormuşuz, yakında etraftakilere haber verecekmişiz gibi.”</span><span class="char-style-override-9"/></p>

    <p class="Normal para-style-override-7"><span class="char-style-override-9">Küçük, buruk bir kahkaha attı, maşayı bıraktı.</span></p>

    <p class="Normal para-style-override-7"><span class="char-style-override-9">“Öyle bir şeye ihtiyacımız olmayacak. Şafak sökmeden herkesin haberi olur.”</span></p>

    <p class="Normal para-style-override-7"><span class="char-style-override-9">Hareketsizliğimi sonunda aşarak eteklerimi silkelemeye başladım, sonra da ateşin karşısına, Jamie’nin yanına gittim. Sıcaklık ıslak kumaşın içine işledi; aslında hemen iyi hissetmeye başlamalıydım ama karnımdaki bir buz kütlesi bundan etkilenmemek için direniyordu. Ona dokunma ihtiyacı hissederek kolunu tuttum.</span></p>

    <p class="Normal para-style-override-7"><span class="char-style-override-9">“Kimse inanmayacak,” dedim. Elini elimin üstüne koydu, hafifçe gülümsedi. Gözleri kapalı, kafasını iki yana salladı.</span></p>

    <p class="Normal para-style-override-7"><span class="char-style-override-9">“Hepsi inanacak Claire,” dedi. “Üzgünüm.”</span></p>

    <p class="Normal para-style-override-7"><span class="char-style-override-9"> </span></p>

    <p class="Normal para-style-override-8"><span class="bold char-style-override-8"> </span></p>
  </div>
</body>
</html>