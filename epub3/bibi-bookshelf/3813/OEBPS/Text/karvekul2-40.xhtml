<html xmlns="http://www.w3.org/1999/xhtml">
<head>
  <title>karvekul2-40</title>
  <link href="../Styles/karvekul2.css" rel="stylesheet" type="text/css"/>
</head>

<body id="karvekul2" xml:lang="tr-TR">
  <div class="Basic-Text-Frame">
     <p class="baslik" id="toc_marker-35"><span class="bold">90. Kırk Altı Fasulye</span></p>

    <p class="Normal para-style-override-7"><span class="bold char-style-override-8"> </span></p>

    <p class="Normal para-style-override-7"><span class="char-style-override-9" xml:lang="ar-SA">Şafak söktüğünde Richard Brown gitmişti. Adamların kalanı nemrut yüzlerle, isteksizce, Oakes adındaki bet suratlı bir adamın emri altına girdi; güneye ilerlemeye devam ettik.</span></p>

    <p class="Normal para-style-override-7"><span class="char-style-override-9">Geceleyin bir şey olmuştu; Jamie evden ayrıldığımızdan beri üzerinde olan gerginliğin bir kısmını yitirmiş gibiydi. Ters, yılmış, canı yanan ben, nedenini merak ettiğim bu değişiklikle bir nebze moral buldum. Richard Brown’u gizemli bir iş için kaybolmaya itenle aynı şeyden mi kaynaklanıyordu acaba?</span></p>

    <p class="Normal para-style-override-7"><span class="char-style-override-9">Ama Jamie elimin durumunu sormak dışında konuşmadı - elim çok hassastı, parmaklarımı hemen hareket ettiremeyeceğim kadar sertleşmişti. Yanımızdakileri dikkatli gözlerle izlemeye devam ediyordu; tansiyonun d</span><span class="char-style-override-9" xml:lang="ar-SA">üşüşü adamları da etkilemişti. Yine de s</span><span class="char-style-override-9">abırlarının her an taşabileceğinden, bizi oracıkta asacaklarından endişeleniyordum - Tom Christie’nin varlığını umursamadan.</span></p>

    <p class="Normal para-style-override-7"><span class="char-style-override-9">Bu pozitifliğe katkıda bulunmak istermişçesine hava da açmış ve herkesi daha da rahatlatmıştı. İlişkilerin medeni bir çerçeveye oturduğunu söylemek abartılı olur ama Richard Brown’un istikrarlı kötü niyeti olmayınca, adamlarının normal insanları andırdıkları doğruydu. Her zaman olduğu gibi, uzun yolculuk herkesi bitkinleştirmiş, bezdirmişti. Tekerlek izleriyle kaplı yollarda bilyeler gibi birbirimize çarparak, yorgunluğumuzun çatısı altında birleşmiş halde ilerliyorduk - günün geri kalanında olmasa da en azından günbatımında durum bu oluyordu.</span></p>

    <p class="Normal para-style-override-7"><span class="char-style-override-9">Brunswick’e vardığımızda ise bu nötr tutum hemen değişti. Oraya varmadan önceki bir-iki gün boyunca Oakes’un kafasında bir şeyler hesapladığı belliydi. İlk evlerin yanına vardığımızda rahat nefesler almaya başladığını gördüm.</span></p>

    <p class="Normal para-style-override-7"><span class="char-style-override-9">O yüzden dinlenmek için küçük, yarı terk edilmiş bir beldenin kenarındaki bir meyhanede durduğumuzda, Richard Brown’u orada görünce şaşırmadım. Ama Brown’un onlara kısaca mırıldanmasıyla, Brown, Oakes ve iki tanesinin aniden Jamie’yi tutup elindeki su bardağını devirerek onu duvara yapıştırdıklarını görünce şaşırdım.</span></p>

    <p class="Normal para-style-override-7"><span class="char-style-override-9">Ben de elimdeki bardağı hemen yere atarak onlara hücum ettim fakat Richard Brown koluma bir mengene gibi yapışıp beni atların yanına çekti.</span></p>

    <p class="Normal para-style-override-7"><span class="char-style-override-9">“Bırak beni! Ne yapıyorsun,</span><span class="char-style-override-9" xml:lang="ar-SA"> bırak dedim!” Tekme savurdum, gözlerini tırn</span><span class="char-style-override-9">aklarımla çizmeye çok yaklaştım ama iki bileğimi de tuttu, adamlarından başka birine yardım için seslendi. Ben ciğerlerimi patlatırcasına ciyaklarken, beni çeteden başka bir adamın üstünde olduğu bir ata bindirdiler. Jamie’nin olduğu yönden bağırışlar geldi; meyhaneden olan biteni görmek için çıkanlar da oldu fakat bir grup silahlı adama karşı gelecek cesaret kimsede yoktu.</span></p>

    <p class="Normal para-style-override-7"><span class="char-style-override-9">Tom Christie haykırıyordu; arkasında oturduğum adamın sırtını yumruklayarak ona bir bakış atmayı başardım ama adam belimden daha sıkı kavrayınca içimdeki son nefesi de yitirdim.</span></p>

    <p class="Normal para-style-override-7"><span class="char-style-override-9">Yol almaya başladık; Brunswick ve Jamie, tozlu yolların arkasında kalmıştı.</span></p>

    <p class="Normal para-style-override-7"><span class="char-style-override-9">Sessiz olmam söylenmesine rağmen sürdürdüğüm öfke dolu itirazlarım, isteklerim ve sorularım sonucunda etrafımı saran kol yine sıkılaştı.</span></p>

    <p class="Normal para-style-override-7"><span class="char-style-override-9" xml:lang="ar-SA">Öfke ve korkuyla titrememe rağmen sonun</span><span class="char-style-override-9">da pes ettim. O anda fark ettim ki Tom Christie h</span><span class="char-style-override-9" xml:lang="ar-SA">âlâ</span><span class="char-style-override-9"> bizimleydi, sarsılmış ve rahatsız bir haldeydi.</span></p>

    <p class="Normal para-style-override-7"><span class="char-style-override-9">“Tom!” diye seslendim. “Tom, geri dön! Jamie’yi öldürmelerine izin verme! Lütfen!”</span></p>

    <p class="Normal para-style-override-7"><span class="char-style-override-9" xml:lang="ar-SA">Ürkerek benim olduğum yöne baktı, üzengileri üstünde yükseldi, sonra Brunswick’e baktı ve Richard Brown’a dönüp bir şeyler bağırdı.</span></p>

    <p class="Normal para-style-override-7"><span class="char-style-override-9">Brown kafasını iki yana salladı, Christie’nin yanaşabilmesi için atının dizginlerini çekti, sonra da açıklama yerine geçen bir cevap verdi. Duyduğu hoşuna gitmeyen Christie ona birkaç ters cevap verdi ama benzer karşılıklar alınca sonunda pes etti ve atını başını çevirip benimle konuşabileceği mesafeye geldi.</span></p>

    <p class="Normal para-style-override-7"><span class="char-style-override-9">“Onu öldürmeyecekler, zarar da vermeyecekler,” dedi, sesini toynak ve koşumlara rağmen duyurabilmek için bağırarak. “Brown onuru üzerine söz verdi.”</span></p>

    <p class="Normal para-style-override-7"><span class="char-style-override-9">“Sen de inandın mı Tanrı aşkına?”</span></p>

    <p class="Normal para-style-override-7"><span class="char-style-override-9">Bunu duyunca bozuldu, grubun önüne geçmekte olan Brown’a döndü, sonra bir kez daha Brunswick’e baktı. Tereddüdü yüz hatlarına yansıdı ama dudaklarını kenetleyip kafasını iki yana salladı.</span></p>

    <p class="Normal para-style-override-7"><span class="char-style-override-9">“Bir sorun çıkmaz,” dedi. Yine de</span><span class="char-style-override-9" xml:lang="ar-SA"> gözlerime bakmadı; onu geri dönmeye, adamları durdurmaya ikna etmek için yalvarmaya devam etmeme rağmen istediğimi yapmadı, hatta sonunda atını yavaşlatıp benimle muhatap olmayacağı bir uzaklıkta, geride kaldı.</span></p>

    <p class="Normal para-style-override-7"><span class="char-style-override-9">Boğazım bağ</span><span class="char-style-override-9" xml:lang="ar-SA">ır</span><span class="char-style-override-9">maktan şişmişti, midem korkuyla ağrıyor, kasılıyordu. Brunswick’i ardımızda bıraktıktan sonra hızımız yavaşlamıştı; nefesimi düzenlemeye odaklandım, çünkü sesimin titremesini önleyebilene kadar konuşmamaya karar vermiştim.</span></p>

    <p class="Normal para-style-override-7"><span class="char-style-override-9">“Beni nereye götürüyorsunuz?” diye sordum sonunda. Eyerin üstünde kaskatı duruyor, arkamdaki adamla saçma bir yakınlık kurmak istemiyordum.</span></p>

    <p class="Normal para-style-override-7"><span class="char-style-override-9">“New Bern,” dedi, ketum bir mutlulukla. “Orada, Tanrı yardımcı olursa, senden sonunda kurtulmuş olacağız.”</span></p>

    <p class="Normal para-style-override-4"><span class="char-style-override-11">***</span><span class="char-style-override-9"/></p>

    <p class="Normal para-style-override-7"><span class="char-style-override-9">New Bern’e giden yol korku, endişe, sıkıntı ve fiziksel bir sürü rahatsızlıkla geçti. Bana ne olacağını merak etsem de kafamın içindeki bu konuda kurduğum her şey, Jamie hakkındaki endişem tarafından bastırılıyordu.</span></p>

    <p class="Normal para-style-override-7"><span class="char-style-override-9">Tom Christie bir şeyler öğrenebilmek için tek umudumdu ama beni görmezden geliyor, benden uzakta kalmaya özen gösteriyordu - ki bu bile oldukça büyük bir panik sebebiydi. Adam dertliydi, hem de Malva’nın ölümünden sonra aldığı halle karşılaştırıldığında bile ama artık donuk bir yas ifadesi takınmıyordu; </span><span class="char-style-override-9" xml:lang="ar-SA">çok</span><span class="char-style-override-9"> endişeliydi. Jamie’nin öldüğünü bildiğinden ya da bundan şüpheleniyor oluşundan ödüm patlıyordu fakat itiraf edemiyordum - ne kendime, ne ona.</span></p>

    <p class="Normal para-style-override-7"><span class="char-style-override-9">Adamların hepsi benim onlardan kurtulmak istediğim kadar benden kurtulmak istiyor gibilerdi; atların dinlenmeye ihtiyacı olduğu zamanlar dışında hiç durmadık. Yemek teklif ettiklerinde reddettim. New Bern’e vardığımızda, hem at binmekten dolayı hem de sürekli gergin, endişeli, sinirli olmaktan dolayı bitkin düşmüştüm.</span></p>

    <p class="Normal para-style-override-7"><span class="char-style-override-9">Adamların çoğu kasaba dışındaki bir tavernada kaldılar; Brown’la adamların kalanından biri, yanlarında çıt çıkarmayan Tom Christie’yle birlikte, beni sokaklarda bir süre dolandırıp sonunda dış cephesi kireç kaplı, tuğla bir eve getirdiler. Brown’un beni neşeyle bilgilendirdiği üzere, burası Şerif Tolliver’ın eviymiş - aynı zamanda da kasaba hapishanesi.</span></p>

    <p class="Normal para-style-override-7"><span class="char-style-override-9">Esrarengiz ama hoş bir görünüme sahip bu şerif, meraklı gözlerini üzerimde gezdirdi, sonra suçlandığım şeyleri duyunca yüzüne hafif bir iğrenme ifadesi geldi. İddiaları reddetmeye de kendimi savunmaya da yeltenmedim; gözlerimin odağı kaymaya başlamıştı ve bütün konsantrasyonumu dizlerimin bağının çözülmemesine veriyordum.</span></p>

    <p class="Normal para-style-override-7"><span class="char-style-override-9">Brown’la şerif arasındaki konuşmaları zorlukla duyabiliyordum. Fakat sonunda, evin iç kısmına yöneltilmeden hemen önce, Tom Christie’nin aniden yanımda bittiğini fark ettim.</span></p>

    <p class="Normal para-style-override-7"><span class="char-style-override-9">“Bayan Fraser,” dedi, çok alçak bir sesle, “inanın bana, kocanız güvende. Benim gözetimim altında öldürülmesine izin vermem - sizin de aynı şekilde.” Gözlerimin içine bakıyordu. Bunu yapmayalı... günler mi olmuştu, haftalar mı? Adamın gri gözleri hem endişe, hem tuhaf bir rahatlık hissetmeme sebep oldu.</span></p>

    <p class="Normal para-style-override-7"><span class="char-style-override-9">“Tanrı’ya güvenin,” diye fısıldadı. “O, haklı olanı bütün bu tehlikelerden uzaklaştıracaktır.” Sonra, yine ani bir hareketle elimi sıktı ve gitti.</span></p>

    <p class="Normal para-style-override-4"><span class="char-style-override-11">***</span><span class="char-style-override-9"/></p>

    <p class="Normal para-style-override-7"><span class="char-style-override-9">On sekizinci yüzyıl hapishanelerinin geneliyle karşılaştırdığımda, daha beter bir halde olabileceğimi düş</span><span class="char-style-override-9" xml:lang="ar-SA">ündüm. Kadınlar koğuşu şerifin</span><span class="char-style-override-9"> evinin arka tarafında, normalde kiler olarak kullanılması muhtemel bir odaydı. Duvarlarda kalın bir alçı tabakası vardı; odanın eski bir sakini, bu tabakadan geniş bir parça sökmüş, fakat sonra altındaki paralel çıtalardan oluşan tabakayla, onun altında da aşılması mümkün olmayan, pişmiş kilden tuğlalarla karşılaşmıştı.</span></p>

    <p class="Normal para-style-override-7"><span class="char-style-override-9" xml:lang="ar-SA">İçeride pencere yoktu; kapının yanındaki bir çıkıntının üstünde yanan gaz lambası, duvardak</span><span class="char-style-override-9">i çıplak tuğla alanı vurguluyor ama </span><span class="char-style-override-9">odanın köşelerine yetemiyordu. Tuvalet için kullanılacak kovayı göremiyordum ama varlığından haberdardım; o şaşmaz, kesif koku burnumu yakıyordu. Şerif beni içeri sokar sokmaz ağzımdan nefes almaya başlamıştım.</span></p>

    <p class="Normal para-style-override-7"><span class="char-style-override-9">Kapı arkamdan sertçe kapandı ve kilidi anahtarla yerine yerleştirildi.</span></p>

    <p class="Normal para-style-override-7"><span class="char-style-override-9">Gölgelerin i</span><span class="char-style-override-9" xml:lang="ar-SA">çinde tekli bir karyola vardı; üstü</span><span class="char-style-override-9">ndeki kabartı havları dökülmüş bir örtüyle kaplıydı. Kabartı bir süre bekledi, ama sonunda kıpırdandı, doğruldu ve ortaya küçük, topluca bir kadın çıktı. Başı açıktı, saçları dağılmıştı; bana gözlerini kırpıştırarak, bir fare merakıyla baktı.</span></p>

    <p class="Normal para-style-override-7"><span class="char-style-override-9">“Öğmp” gibi bir ses çıkardı, sonra da gözlerini küçük bir çocuk gibi, yumruklarıyla ovuşturdu.</span></p>

    <p class="Normal para-style-override-7"><span class="char-style-override-9">“Rahatsız ettiysem çok özür dilerim,” dedim kibarca. Kalp atışlarım biraz yavaşlamıştı artık, ama titriyordum ve nefessizdim. Ellerimin titremesini engellemek için avuçlarımı kapıya bastırdım.</span></p>

    <p class="Normal para-style-override-7"><span class="char-style-override-9">“Dert etme,” dedi kadın, sonra da ani bir hareketle esnedi, yıpranmış fakat hâlâ</span><span class="char-style-override-9" xml:lang="ar-SA"> iş görebilecek kadar sağlam görünen diş</span><span class="char-style-override-9">lerini cesurca sergileyerek. Sonra dalgın hareketlerle dudaklarını oynattı, eskimiş bir gözlük çıkarıp burnunun üstüne koydu.</span></p>

    <p class="Normal para-style-override-7"><span class="char-style-override-9">Gözlüğün camlarından dolayı kadının mavi, meraklı gözleri çok büyük görünüyordu.</span></p>

    <p class="Normal para-style-override-7"><span class="char-style-override-9">“Adın ne?” diye sordu.</span></p>

    <p class="Normal para-style-override-7"><span class="char-style-override-9">“Claire Fraser,” dedim kadına kısık gözlerle bak</span><span class="char-style-override-9" xml:lang="ar-SA">ıp</span><span class="char-style-override-9">, hakkımızda çıkan dedikoduları onun da duymuş olabileceğinden şüphelenerek. Fırlatılan taşlardan biriyle göğsümde oluşan yara h</span><span class="char-style-override-9" xml:lang="ar-SA">âlâ görünür haldeydi.</span></p>

    <p class="Normal para-style-override-7"><span class="char-style-override-9">“Yaa?” O da gözlerini kıstı, beni tanımaya çalışır gibiydi ama sonra omuz silkip vazgeçti. “Paran var mı?”</span></p>

    <p class="Normal para-style-override-7"><span class="char-style-override-9">“Biraz.” Jamie beni neredeyse bütün parayı almaya zorlamıştı - çok fazla değildi fakat belime bağlı keselerin hepsinin dibinde küçük bir bozukluk ağırlığı vardı; korsemin içinde de iki tane beyanname duruyordu.</span></p>

    <p class="Normal para-style-override-7"><span class="char-style-override-9">Kadın benden çok kısaydı, büyük göğüsleri sarkmıştı, göbeği kat kat olmuştu; üstünde yalnızca kombinezonu vardı, elbisesiyle korsesini duvardaki bir çiviye asmıştı. Zararsız görünüyordu - nefes alışverişim biraz daha düzeldi, ani bir şiddete maruz kalmayacağımı düşünmeye başladım.</span><span class="char-style-override-9"/></p>

    <p class="Normal para-style-override-7"><span class="char-style-override-9">Bana saldırganca bir davranışta bulunmadan yataktan hopladı, </span><span class="char-style-override-9">çıplak ayaklarıyla o an fark ettiğim üzere küflü samanlardan oluşan zemine indi.</span></p>

    <p class="Normal para-style-override-7"><span class="char-style-override-9">“O zaman şu yaşlı zırtapozu çağır da biraz mey istet, olmaz mı?” dedi neşeyle.</span></p>

    <p class="Normal para-style-override-7"><span class="char-style-override-9">“Neyi- ne?”</span></p>

    <p class="Normal para-style-override-7"><span class="char-style-override-9">Kadın bana cevap vermek yerine kapıya geldi, yumrukladı ve bağırdı: “Bayan Tolliver! Bayan Tolliver!”</span></p>

    <p class="Normal para-style-override-7"><span class="char-style-override-9">Kapı neredeyse hemen açıldı ve karşımıza uzun ince, sevimsiz bir leyleği andıran bir kadın çıktı.</span></p>

    <p class="Normal para-style-override-7"><span class="char-style-override-9">“Of, Bayan Ferguson, of,” dedi kadın, “ne sıkıntılı insansınız böyle? Zaten geliyordum, Bayan Fraser’ı selamlayacaktım.” Resmi bir havayla sırtını Bayan Ferguson’a dönen kadın, benimkinden bir-iki santim yüksekteki yüzünü bana çevirdi.</span></p>

    <p class="Normal para-style-override-7"><span class="char-style-override-9">“Bayan Fraser, ben Bayan Tolliver.”</span></p>

    <p class="Normal para-style-override-7"><span class="char-style-override-9">Buna nasıl karşılık vermem gerektiğini bir saniye düşündükten sonra ihtiyatlı, belki biraz da sinir edici bir tavır takınmaya karar verdim. Kadına sanki valinin karısıymışçasına reverans yaptım.</span></p>

    <p class="Normal para-style-override-7"><span class="char-style-override-9">“Bayan Tolliver,” diye mırıldandım, gözlerine bakmamaya dikkat ederek. “Çok incesiniz.”</span></p>

    <p class="Normal para-style-override-7"><span class="char-style-override-9" xml:lang="ar-SA">İrkildi, gözleri keskinleşti, sanki yakınında</span><span class="char-style-override-9"> solucan görmüş bir kuş gibiydi ama artık yüz hatlarımın kontrolüne tamamen sahip olduğum için ciddiyet belirten ifademle onu sakinleştirdim. Alay etmediğimi anladı.</span></p>

    <p class="Normal para-style-override-7"><span class="char-style-override-9">“Rica ederim,” dedi soğuk bir nezaketle. “Burada sizin için oluşturacağımız şartları belirlemek ve sizi buranın işleyişinden haberdar etmek istedim. Her gün bir öğün yemek alacaksınız, tabii eğer lokantadan ısmarlamazsanız - kendi kesenizden yani. Yıkanmanız için her gün bir leğen getireceğim. Pis suyu siz taşıyacaksınız. Bir de- ”</span></p>

    <p class="Normal para-style-override-7"><span class="char-style-override-9">“Aman, başlatma şimdi onlardan Maisie,” dedi Bayan Ferguson, kadının ezberlenmiş paragrafını rahatlıkla keserek. “Bunda para varmış. Bize bir şişe cin getiriver güzelim, olur mu, sonra anlatırsın derdini ha?”</span></p>

    <p class="Normal para-style-override-7"><span class="char-style-override-9">Bayan Tolliver’ın yüzü onaylamaz bir tavırla büzüldü ama titreşen gözleri bana çevrildi. Ben cebime doğru ürkek bir hareket yapınca alt dudağını ısırdı, omzunun üstünden arkasına baktı, sonra bana doğru bir adım attı.</span></p>

    <p class="Normal para-style-override-7"><span class="char-style-override-9">“Bir şilin alayım o zaman,” diye fısıldadı avcunu açarak. Bozukluğu eline bıraktım; kadın parayı hemen önlüğünün içine attı.</span><span class="char-style-override-9"/></p>

    <p class="Normal para-style-override-7"><span class="char-style-override-9">“Yemeği kaçırdın,” dedi, normal ve gıcık sesiyle. “Ama henüz geldiğin için bir istisna yapacağım, bir şeyler getiririm.”</span></p>

    <p class="Normal para-style-override-7"><span class="char-style-override-9">“Çok incesiniz,” dedim yeniden.</span></p>

    <p class="Normal para-style-override-7"><span class="char-style-override-9">Kapı kadının arkasından sertçe kapandı, hava ve ışık yine yok oldu. Kilit döndü.</span></p>

    <p class="Normal para-style-override-7"><span class="char-style-override-9">Kilidin sesiyle içimde küçük bir panik dalgası oluştu. Hissettiğim korku, belirsizlik, kayıp duyguları bedenimi ciddi şekilde sarsmaya başladı. En ufak bir kıvılcımda yanmaya başlayacak, kül olacaktım sanki- ama bunu ne kendime, ne de Jamie’ye yapamazdım.</span></p>

    <p class="Normal para-style-override-7"><span class="char-style-override-9">“O da içer mi?” diye sordum, soğukkanlılığımı topladığımı düşünerek oda arkadaşıma döndükten sonra.</span></p>

    <p class="Normal para-style-override-7"><span class="char-style-override-9">“Fırsat bulunca içmeyen birini tanıyor musun?” diye sordu Bayan Ferguson. Kaburgalarının üstünü kaşıdı. “Fraser dedi... yani sen- ”</span></p>

    <p class="Normal para-style-override-7"><span class="char-style-override-9">“Oyum, evet,” dedim biraz kabaca. “O konuyu açma.”</span></p>

    <p class="Normal para-style-override-7"><span class="char-style-override-9">Kaşlarını kaldırdı ama anlayışla kafa salladı.</span></p>

    <p class="Normal para-style-override-7"><span class="char-style-override-9">“Nasıl istersen,” dedi. “İskambil oynar mısın?”</span></p>

    <p class="Normal para-style-override-7"><span class="char-style-override-9">“Hangisinden?”</span></p>

    <p class="Normal para-style-override-7"><span class="char-style-override-9">“Brag diye bir şey duydun mu?”</span></p>

    <p class="Normal para-style-override-7"><span class="char-style-override-9">“Hayır.” Jamie’yle Brianna onu ara sıra oynarlardı ama kuralları öğrenecek kadar izlememiştim.</span></p>

    <p class="Normal para-style-override-7"><span class="char-style-override-9">“Kolay, öğretirim sana.” Yatağın altına el atıp eskimiş, mukavvadan bir deste çıkardı, burnunun altında yelpaze gibi yayıp salladı, gülümsedi.</span></p>

    <p class="Normal para-style-override-7"><span class="char-style-override-9">“Haydi canım,” dedim, “hilecilikten almadılar seni buraya, değil mi?”</span></p>

    <p class="Normal para-style-override-7"><span class="char-style-override-9">“Hile mi? Ben? Hiç de bile,” dedi kadın, alınmaksızın. “Sahtecilikten aldılar.”</span></p>

    <p class="Normal para-style-override-7"><span class="char-style-override-9">Kendimi şaşırtarak kahkahayı bastım. Kendimi h</span><span class="char-style-override-9" xml:lang="ar-SA">âlâ</span><span class="char-style-override-9"> titrek hissediyordum ama Bayan Ferguson kafa dağıtmama yardımcı olacak gibi görünüyordu.</span></p>

    <p class="Normal para-style-override-7"><span class="char-style-override-9">“Ne zamandır buradasın?” diye sordum.</span></p>

    <p class="Normal para-style-override-7"><span class="char-style-override-9">Kafasını kaşıdı, şapkasının başında olmadığını fark etti, yatağına uzanıp yığının altından çıkardı.</span></p>

    <p class="Normal para-style-override-7"><span class="char-style-override-9">“Bir ay kadar oldu.” Kırışmış şapkasını taktı, başıyla kapıyı işaret etti. Dikkatle bakınca, pervazın üstünde onlarca küçük çentik olduğunu gördüm. Bazıları eski ve kirliydi, bazıları yeni kazınmıştı. Onları gör</span><span class="char-style-override-9" xml:lang="ar-SA">ünce midem tekrar kasıldı</span><span class="char-style-override-9"> ama derin bir nefes alıp kendimi topladım, onlara sırtımı döndüm.</span></p>

    <p class="Normal para-style-override-7"><span class="char-style-override-9">“Duruşmaya çıktın mı?”</span></p>

    <p class="Normal para-style-override-7"><span class="char-style-override-9">Kafasını iki yana salladı, ışık gözlük camlarında parıldadı.</span></p>

    <p class="Normal para-style-override-7"><span class="char-style-override-9">“Hayır, Tanrı korusun. Maisie’den duyduğum kadarıyla mahkemeyi kapamışlar; bütün hâkimler sıvışmış. İki aydır dava görülmüyormuş.”</span></p>

    <p class="Normal para-style-override-7"><span class="char-style-override-9">Bu iyi değildi işte. Düşüncemi yüzüme yansıtmış olacağım ki kadın kolumu okşadı.</span></p>

    <p class="Normal para-style-override-7"><span class="char-style-override-9">“Acele etme zaten tatlım. Senin yerinde olsam durumdan memnun olurdum. Seni mahkemeye çıkarmadan asamazlar. Beklemenin ölüm olduğunu söyleyenleri de gördüm, evet ama beklerken öleni görmedim. Yine de sonra, halatın ucunda can verdiklerini gördüm işte. Pis bir şey...”</span></p>

    <p class="Normal para-style-override-7"><span class="char-style-override-9">Umursamaz bir üslupla konuşuyordu, elini neredeyse otomatik bir hareketle kaldırdı ve boynunun beyaz derisine dokundu. Yutkundu, minik adem elması hareket etti.</span></p>

    <p class="Normal para-style-override-7"><span class="char-style-override-9">Ben de yutkundum, boğazımda yersiz bir düğümlenme hissettim.</span></p>

    <p class="Normal para-style-override-7"><span class="char-style-override-9">“Ama ben masumum,” dedim, laf ağzımdan çıkarken bile neden o kadar güvensiz bir tonla konuştuğumu merak ederek.</span></p>

    <p class="Normal para-style-override-7"><span class="char-style-override-9">“Tabii masumsun, tabii,” dedi abartılı sevecen bir tonla ve kolumu sıktı. “Böyle devam et tatlım, zorla kabullendirtmelerine izin verme sakın!”</span></p>

    <p class="Normal para-style-override-7"><span class="char-style-override-9">“Vermem,” dedim duygusuz bir tonla.</span></p>

    <p class="Normal para-style-override-7"><span class="char-style-override-9">“Günün birinde burayı basacaklar gibi duruyor,” dedi. “Asacaklar şerifi; dikkatli olması lazım. Pek sevilmez.”</span></p>

    <p class="Normal para-style-override-7"><span class="char-style-override-9">Evin kızgın bir kalabalık tarafından basılmasının nelere mal olabileceğinden emin olamıyordum. Şerifin asılması iyiydi, hoştu ama Salisbury’yle Hillsboro’da bize saldıranların anısı h</span><span class="char-style-override-9" xml:lang="ar-SA">âlâ</span><span class="char-style-override-9"> canlıyken bizi de sağ bırakacaklarını sanmıyordum. Linç edilerek ölmek, mahkeme kararını ıstırap içinde, içim içimi yiyerek beklemek ve sonunda asılmaktan daha hoş gelmiyordu. Fakat sonuçta isyanlarda her zaman kaçma fırsatı bulunuyordu.</span></p>

    <p class="Normal para-style-override-7"><span class="italik char-style-override-8">Kaçıp nereye gideceğim ki,</span><span class="char-style-override-9"> diye düşündüm.</span></p>

    <p class="Normal para-style-override-7"><span class="char-style-override-9">Soruma düzgün bir yanıt bulamadan konuyu zihnimin derinliklerine ittim ve dikkatimi Bayan Ferguson’a verdim. Kartları h</span><span class="char-style-override-9" xml:lang="ar-SA">âlâ</span><span class="char-style-override-9"> davetkâr bir tavırla tutuyordu.</span></p>

    <p class="Normal para-style-override-7"><span class="char-style-override-9">“Tamam,” dedim. “Ama parasına değil.”</span></p>

    <p class="Normal para-style-override-7"><span class="char-style-override-9">“Yoo, tabii değil,” dedi kadın hemen. “Ama yine de oyundan zevk almak için bir iddia koymalıyız. Fasulyesine oynayalım mı?” Kartları bırakıp yastığının altına el attı, küçük bir kese çıkardı ve kesenin içindeki bir avuç beyaz, böbreğe benzer taneciği avcuna döktü.</span></p>

    <p class="Normal para-style-override-7"><span class="char-style-override-9">“Harika,” dedim. “İşimiz bitince de ekeriz onları, sonra fasulye sırığı büyüyüp çatıyı delerse ona tırmanıp kaçarız. Ne dersin?”</span></p>

    <p class="Normal para-style-override-7"><span class="char-style-override-9">Kadın kahkahalara boğulunca ben de kendimi biraz daha iyi hissettim.</span></p>

    <p class="Normal para-style-override-7"><span class="char-style-override-9">“Tanrı sesini duyar umarım tatlım,” dedi. “Dağıtayım mı?”</span></p>

    <p class="Normal para-style-override-4"><span class="char-style-override-11">***</span><span class="char-style-override-9"/></p>

    <p class="Normal para-style-override-7"><span class="char-style-override-9">Brag pokerin bir türü gibiymiş. Ustalarından biriyle uzun süredir yaşadığımdan dolayı kumarbazları görünce tanıyacağımdan emin sayılırdım - Bayan Ferguson hile yapmıyor gibi görünüyordu, en azından şimdilik. Kırk altı fasulye öndeydim ki Bayan Tolliver geri döndü.</span></p>

    <p class="Normal para-style-override-7"><span class="char-style-override-9">Kapı sertçe açıldı, kadın elinde üç ayaklı bir tabure ve bir parça ekmekle içeri girdi. Ekmek hem benim yemeğim, hem de onun hücre ziyaretinin bahanesiydi; bunu kadının bana, “Yarına kadar bununla idare edeceksiniz Bayan Fraser!” diye fazla yüksek bir sesle, adeta anons ederek ekmeği uzatışından çıkardım.</span></p>

    <p class="Normal para-style-override-7"><span class="char-style-override-9">“Teşekkür ederim,” demekle yetindim. Ekmek tazeydi ve tereyağı niyetine, pastırma yağıyla şöyle bir süslenmişti. Artık girdiğim şoktan bir nebze çıkmış ve fena halde acıkmış durumda olduğum için hemen bir ısırık aldım.</span></p>

    <p class="Normal para-style-override-7"><span class="char-style-override-9">Bayan Tolliver omzunun üstünden arkaya bakıp koridorun temiz olduğunu anladıktan sonra kapıyı sessizce kapadı, tabureyi yere koydu ve cebinden güdük, mavi, içi berrak bir sıvıyla dolu bir şişe çıkardı.</span></p>

    <p class="Normal para-style-override-7"><span class="char-style-override-9">Tıpayı çekti, şişeyi biraz eğdi ve büyük bir yudum aldı. Uzun ince boğazı kasılarak hareket etti.</span></p>

    <p class="Normal para-style-override-7"><span class="char-style-override-9">Bayan Ferguson hiçbir şey söylemeksizin, analiz ediyormuş gibi bir dikkatle izlemekle yetindi. Sanki Bayan Tolliver’ın daha önceki performanslarıyla kıyas yapmaya çalışıyordu.</span></p>

    <p class="Normal para-style-override-7"><span class="char-style-override-9">Bayan Tolliver şişeyi indirdi, bir süre öyle kaldı, sonra ani bir hareketle bana verip kendini tabureye bıraktı. Nefes nefeseydi.</span></p>

    <p class="Normal para-style-override-7"><span class="char-style-override-9">Olabilecek en normal tavırla şişenin ağzını koluma sildim, sonra bir yudum aldım. Kalitesizliği gölgelemesi için ardıç meyvesiyle aromalandırılmış ama alkolü sağlam bir cindi.</span></p>

    <p class="Normal para-style-override-7"><span class="char-style-override-9">Bayan Ferguson sıra ona gelince birkaç kez yutkunmasını gerektirecek kadar içti; içmezken küçük, havadan sudan sohbetler ederek şişeyi aramızda döndürdük. Baştaki susamışlığını üzerinden attıktan sonra Bayan Tolliver neredeyse cana yakın bir hal aldı, o donuk yüzü yumuşadı. Yine de şişenin sonuna gelmeden kafamdaki soruyu sormaya yeltenmedim.</span></p>

    <p class="Normal para-style-override-7"><span class="char-style-override-9">“Bayan Tolliver, beni buraya getiren adamlar, ee, acaba kocam hakkında bir şey söylediler mi?”</span></p>

    <p class="Normal para-style-override-7"><span class="char-style-override-9">Geğirmemek için yumruğunu ağzına götürdü.</span></p>

    <p class="Normal para-style-override-7"><span class="char-style-override-9">“Ne gibi?”</span></p>

    <p class="Normal para-style-override-7"><span class="char-style-override-9">“Neredeymiş mesela?” dedim.</span></p>

    <p class="Normal para-style-override-7"><span class="char-style-override-9">Gözlerini kırpıştırdı, kafası yerinde değil gibiydi.</span></p>

    <p class="Normal para-style-override-7"><span class="char-style-override-9">“Duymadım,” dedi. “Ama Tolly’ye söylemişlerdir herhalde.”</span></p>

    <p class="Normal para-style-override-7"><span class="char-style-override-9">Bayan Ferguson şişeyi ona uzattı -yatağa yan yana oturmuştuk- uzatırken de yataktan düşmenin ucundan döndü.</span></p>

    <p class="Normal para-style-override-7"><span class="char-style-override-9">“Sorabilir misin ona Maisie?” dedi Bayan Ferguson.</span></p>

    <p class="Normal para-style-override-7"><span class="char-style-override-9">Bayan Tolliver’ın camsı gözlerine rahatsız bir bakış geldi.</span></p>

    <p class="Normal para-style-override-7"><span class="char-style-override-9">“Aa, hayır,” dedi kadın, kafasını iki yana sallayarak. “Benimle öyle şeyler hakkında konuşmaz. Üzerime vazife değil.”</span></p>

    <p class="Normal para-style-override-7"><span class="char-style-override-9">Bayan Ferguson’la bakışınca kafasını iki yana salladığını gördüm. Demek ki bu konuda o an ısrar etmemeliydim.</span></p>

    <p class="Normal para-style-override-7"><span class="char-style-override-9">Tüm endişeme ve konuyu öylesine bırakmayı hiç istemememe rağmen yapılacak bir şey olmadığını kabul etmek zorundaydım. Sahip olduğum bütün sabrı topladım, param bitmeden önce ne kadar cin alabileceğimi hesapladım - sonra da bu cinlerle neler başarabileceğimi düşündüm.</span></p>

    <p class="Normal para-style-override-4"><span class="char-style-override-11">***</span><span class="char-style-override-9"/></p>

    <p class="Normal para-style-override-7"><span class="char-style-override-9">O gece küf ve sidik kokulu, nemli havayı içime çekerken hareketsiz yattım. Yanımda yatan Sadie Ferguson’ın kokusunu da alabiliyordum; üstünde kurumuş tere, cinin esansı karışmıştı. Gözlerimi kapamaya çalıştım ama her kapayışımda küçük klostrofobi dalgalarıyla cebelleşmek zorunda kaldım; alçı duvarlar üstüme geliyordu, yatağın örtüsüne yapışan yumruklarım olmasa kendimi kilitli kapıya fırlatacaktım. </span><span class="char-style-override-9" xml:lang="ar-SA">Çığlık çığlığa</span><span class="char-style-override-9"> kapıyı yumruklayan, geçit vermeyen ahşapla uğraşmaktan tırnaklarının dibi kan içinde kalan, bütün çabasının boşa gittiği o halim gözümün önüne geldi - kimsenin benim için gelmeme ihtimali...</span></p>

    <p class="Normal para-style-override-7"><span class="char-style-override-9">Bunun uzak bir ihtimal olduğunu sanıyordum. Bayan Ferguson şerifin sevilmemesi hakkında daha fazla şey anlatmıştı. Eğer burası basılırsa ve karısıyla birlikte buradan kaçırılırsa -ya da kendileri kaçarlarsa- mahkumları düşünme ihtimalleri hayli azdı.</span></p>

    <p class="Normal para-style-override-7"><span class="char-style-override-9">Evi basanlar da bizi bulup öldürebilirlerdi, anın hararetiyle. Bizi bulamayıp evi ateşe de verebilirlerdi. Kiler tuğlayla kaplıydı ama bi</span><span class="char-style-override-9">tişiğindeki mutfağın etrafı ahşaptı; ne kadar rutubetli olursa olsun, öyle bir durumda bu oda da tuğla duvarı olduğu gibi bırakarak çıra gibi yanardı.</span></p>

    <p class="Normal para-style-override-7"><span class="char-style-override-9">Berbat kokulara aldırmaksızın derin, çok derin bir nefes aldım, nefes verirken gözlerimi kararlı bir tavırla kapadım.</span></p>

    <p class="Normal para-style-override-7"><span class="italik char-style-override-8">Her günün derdi kendine yeter.</span><span class="char-style-override-9"> Frank bu lafı çok severdi; mantıklı bir sözdü gerçekten.</span></p>

    <p class="Normal para-style-override-7"><span class="italik char-style-override-8">Ama gün var, gün var, öyle değil mi,</span><span class="char-style-override-9"> diye düşündüm ona cevaben.</span></p>

    <p class="Normal para-style-override-7"><span class="char-style-override-9" xml:lang="ar-SA">Öyle mi? Sen söyle.</span><span class="char-style-override-9"> Aklımdan geçen düşünce o kadar gerçekti ki sanki daha önceden duymuştum - belki de yalnızca öyle sanıyordum. Ama</span><span class="char-style-override-9" xml:lang="ar-SA"> eğer yalnızca öyle sanıyorsam, Frank’in duygusuzca gülüşünü de kafamda kurmuştum.</span></p>

    <p class="Normal para-style-override-7"><span class="italik char-style-override-8">Tamam,</span><span class="char-style-override-9"> diye düşündüm. </span><span class="italik char-style-override-8">Bir hayaletle felsefik tartışmalar yapacak hale geldim. Sandığımdan da berbat bir gün.</span></p>

    <p class="Normal para-style-override-7"><span class="char-style-override-9">Hayal ya da gerçek - kafamdan geçenler, dikkatimi salt endişeden uzaklaştırmayı başarmıştı. Bu çok cezbedici, hatta ihtiyaca benzer bir şeydi. Onunla konuşma dürtüsü, o konuşmaya kendimi kaptırma, cevapları kendim versem de hayali olsa da kafamı dağıtma hissi...</span></p>

    <p class="Normal para-style-override-7"><span class="italik char-style-override-8">Hayır. Seni o şekilde kullanmayacağım,</span><span class="char-style-override-9"> diye düşündüm üzülerek. </span><span class="italik char-style-override-8">Seni yalnızca dikkat dağıtmaya ihtiyacım olduğunda hatırlamak büyük haksızlık; hem de bu haksızlık sana değil</span><span class="char-style-override-9">.</span></p>

    <p class="Normal para-style-override-7"><span class="italik char-style-override-8">Peki beni hiç düşünmüyor musun?</span><span class="char-style-override-9"> Soru, göz kapaklarımın karanlığında süzüldü. Yüzünü netçe görebiliyordum; hatlar muzipçe kıvrılmıştı, tek kaş</span><span class="char-style-override-9" xml:lang="ar-SA">ı</span><span class="char-style-override-9"> havadaydı. Aslında biraz şaşırdım, çünkü uzun süredir onu böyle odaklanarak düşünmemiştim ve bu yüzden yüzünün neye benzediğini de unutmuş olabileceğimi sanıyordum. Ama unutmamışım.</span></p>

    <p class="Normal para-style-override-7"><span class="italik char-style-override-8">Sorunun cevabını aldın sanırım,</span><span class="char-style-override-9"> diye ses çıkarmadan cevap verdim. </span><span class="char-style-override-9" xml:lang="ar-SA">İyi geceler Frank.</span></p>

    <p class="Normal para-style-override-7"><span class="char-style-override-9">Yan döndüm, yüzüm kapıya bakıyordu. Biraz daha sakinleşmiş gibiydim. Kapının dış hatlarını seçebiliyordum, bu da diri diri gömülmüşlük hissimi biraz dindirdi.</span></p>

    <p class="Normal para-style-override-7"><span class="char-style-override-9">Gözlerimi tekrar kapadım, kendi vücuduma odaklanmaya çalıştım. Kanımın damarlarımda ilerleyişini, derimin altındaki organların guruldayışını, bunların bilincime ihtiyaç duymaksızın gerçekleşmesini dinlemek çoğu zaman rahatlatıcı olurdu. Bahçede oturup kovanlarındaki arıların vızıldamasını-</span></p>

    <p class="Normal para-style-override-7"><span class="char-style-override-9">Aklıma hoş olmayan anlar getirip çarpıntıya neden olan bu düşünceyi hemen kestim.</span><span class="char-style-override-9"/></p>

    <p class="Normal para-style-override-7"><span class="char-style-override-9">Kalbimi, yani fiziksel organımı, kalın ve yumuşak odacıkları, zarif kapakçıkları düşündüm. Orada bir acı hissettim, çünkü kalbimde boşluklar vardı.</span></p>

    <p class="Normal para-style-override-7"><span class="char-style-override-9">Jamie. Geniş, yankı yapan bir oyuk. Bir buzul yarığı kadar derin, soğuk... Bree, Jemmy, Roger... ve Malva, o minik ama en derin oyuk, iyileşmesi mümkün olmayacak bir ülser gibi...</span></p>

    <p class="Normal para-style-override-7"><span class="char-style-override-9">O ana kadar yanımdakinin çıkardığı hışırtıları, horlamayı duymazdan gelmeyi başarmıştım. Ama boynuma sürtünen, sonra göğüslerime inen ve birini nazikçe sıkan eli görmezden gelemeyecektim.</span></p>

    <p class="Normal para-style-override-7"><span class="char-style-override-9">Nefes almayı kestim. Sonra, çok yavaşça nefes verdim. Tamamen iradem dışında, göğsüm onun avcuna oturdu. Sırtımda bir dokunuş hissettim; başparmak, kombinezonumun üstünden omurgamı takip ediyordu.</span></p>

    <p class="Normal para-style-override-7"><span class="char-style-override-9" xml:lang="ar-SA">İnsanların birbirlerini rahatlatma ihtiyacı duyduğu zamanları iyi biliyordum. Bu rahatlığı hem almış, hem sağlamıştım. İnsanlığın kırılgan ağının sürekli yıpranıp yeniden oluşmasıyla ilgili bir şeydi bu. Ama orada, Sadie Ferguson’ın dokunuşunda basit bir sıcaklık duygusu, karanlıkta ihtiyaç duyulan refakatten fazlası vardı.</span></p>

    <p class="Normal para-style-override-7"><span class="char-style-override-9">Kadının elini tuttum, göğsümden kaldırdım, parmakları nazikçe kapadım ve üzerimden çektim, kadının kendi göğsünün üstüne koydum.</span></p>

    <p class="Normal para-style-override-7"><span class="char-style-override-9">“Hayır,” dedim yumuşakça.</span></p>

    <p class="Normal para-style-override-7"><span class="char-style-override-9">Tereddüt etti, bacaklarını benimkilerin arkasına gelecek şekilde yaklaştırdı, sıcak ve yuvarlak hatlarını sürttü, şefkatini teklif etti.</span></p>

    <p class="Normal para-style-override-7"><span class="char-style-override-9">“Kimse bilmez,” dedi, h</span><span class="char-style-override-9" xml:lang="ar-SA">âlâ</span><span class="char-style-override-9"> ümitli bir tonla. “Unutturabilirim sana - bir süreliğine.” Eliyle kalçamı okşadı, nazikçe.</span></p>

    <p class="Normal para-style-override-7"><span class="char-style-override-9">Bunu başarabilirse, diye düşündüm isteksizce, hoş olabilir aslında. Ama bu yolu kullanamazdım.</span></p>

    <p class="Normal para-style-override-7"><span class="char-style-override-9">“Hayır,” dedim daha sert bir sesle ve sırtımın üstüne uzandım, yatakta uzaklaşabildiğim kadar uzaklaştım - ki aramızdaki mesafe en fazla dört santim olabiliyordu. “Üzgünüm ama hayır.”</span></p>

    <p class="Normal para-style-override-7"><span class="char-style-override-9">Biraz sessiz kaldı, sonra iç geçirdi.</span></p>

    <p class="Normal para-style-override-7"><span class="char-style-override-9">“Pekâlâ. Belki sonra...”</span></p>

    <p class="Normal para-style-override-7"><span class="char-style-override-9">“Hayır!”</span></p>

    <p class="Normal para-style-override-7"><span class="char-style-override-9">Mutfaktan gelen sesler kesilmişti, ev artık sessizdi. Ancak bu sessizlik dağın sessizliğinden farklıydı. Dalların çıtırtısı, fısıldayan esintiler, yıldızlı gökyüzünün uçsuz bucaksız boşluğu burada yoktu. Buradakinde kasaba şöminelerinin, mumların dumanları, sönük ışıkları, insanları uykularından uyandıran dertli düşünceler, rahatsızlıklar, karanlıkta rahat ettirmeyen şeyler vardı.</span></p>

    <p class="Normal para-style-override-7"><span class="char-style-override-9">“Sana sarılabilir miyim?” diye sordu efkârlı bir sesle, parmakları yanağımı okşarken. “O kadarcık.”</span></p>

    <p class="Normal para-style-override-7"><span class="char-style-override-9">“Hayır,” dedim tekrar. Ama eline uzandım, tuttum. Sımsıkı el ele tutuşarak uyuyakaldık.</span></p>

    <p class="Normal para-style-override-4"><span class="char-style-override-11">***</span><span class="char-style-override-9"/></p>

    <p class="Normal para-style-override-7"><span class="char-style-override-9">Başta rüzgâr sandığım bir şeyle uyandık. Bacanın sırtı hücremizin içine doğru çıkıntı yapıyordu. Ama oradan geldiğini düşündüğüm inilti yoğunlaştı, tutkulu bir çığlığa dönüştü, sonra da aniden durdu.</span></p>

    <p class="Normal para-style-override-7"><span class="char-style-override-9">“Tanrı korusun!” Sadie Ferguson doğruldu, gözleri ardına dek açılmıştı, gözlüklerini aradı. “Ne oldu öyle be?”</span></p>

    <p class="Normal para-style-override-7"><span class="char-style-override-9">“Biri doğuruyor,” dedim, çığlıkların düzenini tanımıştım. Bir inilti daha geliyordu. “Hem de neredeyse tam zamanında.” Yataktan kaydım, ayakkabılarımı silkeledim; şüphelendiğim üzere parmak uçlarını küçük bir hamamböceğiyle bir çift gümüşböceği mesken edinmişti.</span></p>

    <p class="Normal para-style-override-7"><span class="char-style-override-9" xml:lang="ar-SA">İnilti ve bağırışları bir saat civarı dinledik.</span></p>

    <p class="Normal para-style-override-7"><span class="char-style-override-9">“Artık durması gerekmiyor mu?” dedi Sadie, telaşla yutkunarak. “Çocuğun artık doğması gerekmiyor mu?”</span></p>

    <p class="Normal para-style-override-7"><span class="char-style-override-9">“Yani,” dedim dalgınca, “bazı bebekler daha zor çıkıyorlar.” Kulağımı kapıya dayamış, öteki tarafta neler olduğunu anlamaya çalışıyordum. Hamile kadın, her kimse, mutfakta, benden üç metre kadar ötedeydi. Ara sıra Maisie Tolliver’ın boğuk, şüpheci sesini duyuyordum. Fakat duyduklarımın çoğu inilti, çığlık ve nefes kesilmesinden ibaretti.</span></p>

    <p class="Normal para-style-override-7"><span class="char-style-override-9">Bir saat daha öyle geçince artık sinirlerim dayanamayacak hale geldi. Sadie yataktaydı, gürültüyü bastırması umuduyla yastığı kafasına bastırmıştı.</span></p>

    <p class="Normal para-style-override-7"><span class="char-style-override-9">Yeter artık, diye düşündüm ve Bayan Tolliver’ın sesini tekrar duyduğumda kapıyı topuğumla tekmeleyip, “Bayan Tolliver!” diye avazım çıktığı kadar bağırdım.</span></p>

    <p class="Normal para-style-override-7"><span class="char-style-override-9">Kadın beni duydu; birkaç saniye sonra anahtar deliğe girdi ve hücre ışıkla, havayla doldu. Gün ışığı beni bir anlığına kör etti ama sonra gözlerimi kırpıştırınca şöminenin yanında el ve dizlerinin üstünde duran, yüzü bana dönük bir kadın olduğunu gördüm. Siyah bir kadındı, ter içindeydi; o an kafasını kaldırdı, bir kurt gibi uludu. Bayan Tolliver sanki biri sırtından bıçaklamış gibi irkildi.</span></p>

    <p class="Normal para-style-override-7"><span class="char-style-override-9">“Müsaade edin,” dedim onun yanından geçerek. Beni durdurmak için bir şey yapmadı; kadının yanından geçerken cin kokusu </span><span class="char-style-override-9">burnumu dağladı.</span></p>

    <p class="Normal para-style-override-7"><span class="char-style-override-9">Siyah kadın dirseklerinin üstüne çökmüştü, nefes nefeseydi, çıplak kalçalarını havaya dikmişti. Terden sırılsıklam olmuş kombinezonun kumaşı içindeki karnı bir hint armudu gibi sarkmıştı.</span></p>

    <p class="Normal para-style-override-7"><span class="char-style-override-9">Bir sonraki ulumadan önce kısa sorular sordum, dördüncü çocuğu olduğunu ve dün gece suyu geldiğinden beri doğurmaya çalıştığını öğrendim. Bayan Tolliver bu kadının da bir mahkûm ve bir köle olduğu bilgisini paylaştı, sağ olsun. Bunu kadıncağızın sırtındaki ve kalçasındaki morumsu kamçı izlerinden anlayabiliyordum zaten.</span></p>

    <p class="Normal para-style-override-7"><span class="char-style-override-9">Cam gibi gözleriyle tepemde dikilen Bayan Tolliver pek bir işe yaramayacaktı ama kadının terlemekten perişan olmuş yüzünü silmek için temiz bir bez ve bir leğen su getirdi. Gözlüklerini takan Sadie Ferguson da hücresinden dışarı çıktı fakat bir sonraki ulumayı duyunca hemen içeri döndü.</span></p>

    <p class="Normal para-style-override-7"><span class="char-style-override-9">Bebek ters geliyordu; sonraki on beş dakika herkes için acı verici oldu. Ama sonunda, önce ayaklarını çıkararak küçük, cıvık, hareketsiz, hiç doğal olmayan solgun mavi tenli bir çocuğu dünyaya getirdim.</span></p>

    <p class="Normal para-style-override-7"><span class="char-style-override-9">“Aa...” dedi Bayan Tolliver, kırılgan bir tonda. “Ölmüş.”</span></p>

    <p class="Normal para-style-override-7"><span class="char-style-override-9">“Güzel,” dedi anne, boğuk ve derin bir sesle, sonra da gözlerini kapadı.</span></p>

    <p class="Normal para-style-override-7"><span class="char-style-override-9">“Yok öyle bir şey,” dedim ve çocuğu hemen yüz üstü çevirdim, sırtına şaplak attım. Hareket gelmeyince bebeğin mukuslu yüzünü kendime çevirip ağzıyla burnunu sertçe emip sıvıları tükürdüm. Ağzımda gümüş tadıyla bebeğin ağzına yavaşça hava verdim, durdum, h</span><span class="char-style-override-9" xml:lang="ar-SA">âlâ</span><span class="char-style-override-9"> ölü bir balık gibi olan bedeni kontrol ettim, tekrar üfledim - çocuğun derisinden daha da açık bir mavi olan gözleri açıldı, meraklı bakışları bana yöneldi.</span></p>

    <p class="Normal para-style-override-7"><span class="char-style-override-9">Bebek ürkek, tereddütlü bir nefes alınca güldüm, içim beklenmedik bir neşeyle dolmuştu. Başka bir çocuğun kâbuslara neden olan hatırası, ellerimde yok olan o yaşam kıvılcımı, beni terk etti. Bu çocuk iyiydi, bedeni sağlamdı.</span></p>

    <p class="Normal para-style-override-7"><span class="char-style-override-9">“Aa!” dedi Bayan Tolliver bir kez daha, sonra da eğilip baktı ve yüzüne kocaman bir gülümseme yayıldı. “Ay, ay, ay!”</span></p>

    <p class="Normal para-style-override-7"><span class="char-style-override-9">Bebek ağlamaya başladı. Göbek bağını kestim, oğlanı bezlere sardım ve istemeye istemeye, Bayan Tolliver’a teslim ettim. Kadının çocuğu ateşe düşürmesinden korktum. Sonra dikkatimi anneye çevirdim; kadın leğendeki suyu iştahla içiyor, hâlihazırda ıslak olan kombinezonunu daha da ıslatıyordu.</span><span class="char-style-override-9"/></p>

    <p class="Normal para-style-override-7"><span class="char-style-override-9">Sırt üstü uzanıp onunla ilgilenmeme izin verdi ama konuşmadı, gözlerini kötücül bakışlarla çocuğuna çevirip durdu.</span></p>

    <p class="Normal para-style-override-7"><span class="char-style-override-9">Evin içinde ayak seslerimi duymamın üzerinden çok geçmeden şerif göründü, şaşkındı.</span></p>

    <p class="Normal para-style-override-7"><span class="char-style-override-9">“Ah, Tolly!” Doğum sıvılarıyla kaplı, cin kokan Bayan Tolliver, gülen yüzüyle adama dönüp bebeği gösterdi. “Bak, Tolly, yaşıyor!”</span></p>

    <p class="Normal para-style-override-7"><span class="char-style-override-9" xml:lang="ar-SA">Şerif neye uğradığını şaşırmış gibiydi,</span><span class="char-style-override-9"> kalkık kaşlarla karısına baktı ama sonra durumu kavrar gibi oldu. Bunun sebebinin cin kokusu olduğunu düşündüm. Eğilip ufaklığa dokundu, sert hatları gevşedi.</span></p>

    <p class="Normal para-style-override-7"><span class="char-style-override-9">“Çok sevindim Maisie,” dedi. “Merhaba, minik dostum.” O an, şöminenin yanında diz çökmüş, suyun kalanı ve bir bezle etrafı temizlemek için elinden geleni yapan bendenizi gördü.</span></p>

    <p class="Normal para-style-override-7"><span class="char-style-override-9">“Bayan Fraser doğumu yaptırttı,” diye hevesle açıkladı Bayan Tolliver. “Çocuk ters gelmişti ama kadın çok zekice bir şeyler yaptı, çocuğa nefes aldırdı - biz öldü sandık, çünkü hareketsizdi ama ölmemiş! Ne güzel, değil mi Tolly?”</span></p>

    <p class="Normal para-style-override-7"><span class="char-style-override-9">“Ne güzel,” dedi şerif biraz dalgınca. Bana dikkatle baktı, sonra aynı gözleri anneye çevirdi; kadının ona bakan gözlerinde meşum, katiyen umursamaz bir hava vardı. Adam ayağa kalkmamı istedi, sonra da başıyla hafif bir selam verdikten sonra beni hücreme yöneltip kapıyı ardımdan kapadı.</span></p>

    <p class="Normal para-style-override-7"><span class="char-style-override-9">O anda benim ne yaptığımdan şüphelenmiş olabileceği kafama dank etti. Suçlandığım şeyin aksine böyle bir şey yapmış olmamla irkilmiş olması şaşılacak şey değildi. Islaktım, pistim; hücre artık daha da sıcak ve havasız gibiydi. Yine de doğumun neşesi sinirlerime iyi gelmişti. Elimde ıslak bir bezle yatağa oturduğumda h</span><span class="char-style-override-9" xml:lang="ar-SA">âlâ gülümsüyordum.</span></p>

    <p class="Normal para-style-override-7"><span class="char-style-override-9">Sadie bana saygıyla bakıyordu, hafif bir iğrenmeyle karışık da olsa.</span></p>

    <p class="Normal para-style-override-7"><span class="char-style-override-9">“Şimdiye kadar gördüğüm en pis işti,” dedi. “Tanrı</span><span class="char-style-override-9" xml:lang="ar-SA"> aşkına, hep böyle midir?”</span></p>

    <p class="Normal para-style-override-7"><span class="char-style-override-9">“Az çok. Hiç doğum görmemiş miydin? Senin çocuğun yok mu?” diye sordum merakla. Kafasını sertçe iki yana salladı ve işaret parmağıyla serçe parmağını yumruğundan dışarı çıkardı. Şeytan işaretiyle beni güldürmeyi başardı.</span></p>

    <p class="Normal para-style-override-7"><span class="char-style-override-9">“Yanıma bir erkek ilişmiş olsaydı, düşüncesiyle bile irkilirdim,” dedi tutkulu bir tonla.</span></p>

    <p class="Normal para-style-override-7"><span class="char-style-override-9">“Öyle mi?” dedim, önceki gecenin girişimlerini hatırlayarak. O halde sadece rahatlatmak için değildi. “Bay Ferguson?”</span></p>

    <p class="Normal para-style-override-7"><span class="char-style-override-9">Gözlüklerinin arkasından mahcup gözlerle baktı.</span></p>

    <p class="Normal para-style-override-7"><span class="char-style-override-9">“Şey, yani, o yaşlıydı - benden çok büyük bir çiftçiydi; beş sene önce zatülcenpten gitti.”</span></p>

    <p class="Normal para-style-override-7"><span class="char-style-override-9">Düşünmeye başladım; bir dulun bir hizmetçiden de bir zevceden de daha özgür olduğu kesindi ve kendi kendine yetebilecek kadınlar da...</span></p>

    <p class="Normal para-style-override-7"><span class="char-style-override-9">Bir süredir mutfaktaki seslere kulak vermiyordum ama o anda gelen sert çatırtı ve şerifin küfreden sesi artık kulak kesilmeme neden oldu. Çocuktan da, Bayan Tolliver’dan da ses yoktu.</span></p>

    <p class="Normal para-style-override-7"><span class="char-style-override-9">“Siyah kaltağı yerine götürüyor,” dedi Sadie, ona hayretle bakmama neden olacak kadar düşmanca bir sesle.</span></p>

    <p class="Normal para-style-override-7"><span class="char-style-override-9">“Bilmiyor musun?” dedi şaşkınlığımı görerek. “O karı bebeklerini öldürdü. Bunu doğurduğu için artık asabilirler.”</span></p>

    <p class="Normal para-style-override-7"><span class="char-style-override-9">“Yaa...” dedim dalgınca. “Bilmiyordum.” Mutfaktaki sesler kesildi; yaşamın hareketliliğini hâlâ ellerimde hissederek gaz lambasını izlemeye koyuldum.</span></p>

    <p class="Normal para-style-override-7"><span class="char-style-override-9"> </span></p>

    <p class="Normal para-style-override-8"><span class="bold char-style-override-8"> </span></p>
  </div>
</body>
</html>