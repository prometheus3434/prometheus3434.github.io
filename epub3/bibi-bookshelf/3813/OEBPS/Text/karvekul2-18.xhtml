<html xmlns="http://www.w3.org/1999/xhtml">
<head>
  <title>karvekul2-18</title>
  <link href="../Styles/karvekul2.css" rel="stylesheet" type="text/css"/>
</head>

<body id="karvekul2" xml:lang="tr-TR">
  <div class="Basic-Text-Frame">
     <p class="baslik" id="toc_marker-14"><span class="bold">69. Kunduz Sürüsü</span></p>

    <p class="Normal para-style-override-9"><span class="bolditalik char-style-override-8"> </span></p>

    <p class="Normal para-style-override-9"><span class="bolditalik char-style-override-8"> </span></p>

    <p class="Normal para-style-override-9"><span class="bolditalik char-style-override-8">25 Ekim 1774</span></p>

    <p class="Normal para-style-override-7"><span class="bolditalik char-style-override-8"> </span></p>

    <p class="Normal para-style-override-7"><span class="char-style-override-9">Brianna av peşinde olmadıklarını anlamaya başladığında bir saati geçmişti. Küçük bir geyik sürüsünün henüz bıraktığı aşikâr izleri görmezden gelen Ian, dik kafalı bir kararlılıkla yokuşu tırmanmaya devam etmişti.</span></p>

    <p class="Normal para-style-override-7"><span class="char-style-override-9">Rollo da yanlarında gelmiş ama sahibinin dikkatini birkaç kez çekici kokulara doğru çekmeye çalıştıysa da başarılı olamamış ve yaptıkları işten iğrenerek onları terk etmiş, sonra da etrafa yapraklar saçarak kendi avının peşine düşmüştü.</span></p>

    <p class="Normal para-style-override-7"><span class="char-style-override-9">Yokuş, Ian niyetli olsa dahi kendisi sohbete engel olacak kadar dikti. Kafasının içinde iç geçirerek onu takip eden Brianna, yine de tetikteydi.</span></p>

    <p class="Normal para-style-override-7"><span class="char-style-override-9">Tepe’den şafak vakti ayrılmışlardı; sonunda küçük, isimsiz bir akıntının kenarında durduklarında saat çoktan öğleni geçmişti. Dere kenarının üstünü hurma ağacının ve vahşi bir asmanın dalları örtüyordu. Hayvanlar üzümlerin çoğunu almıştı ama birkaç salkım h</span><span class="char-style-override-9" xml:lang="ar-SA">âlâ</span><span class="char-style-override-9"> suyun üstünde, uzanılamayacak yerlerde sarkıyordu. Usta bir sincap olsa onlar da kaçmazdı - tabii uzun boylu bir kadın da affetmezdi.</span></p>

    <p class="Normal para-style-override-7"><span class="char-style-override-9">Mokasenlerini çıkarıp suya girdi, baldırlarına soğuk su hücum edince bir an nefesi kesildi. Üzümler olgunlaşmıştı; morlukları siyaha çalıyordu, suları akıyordu. Sincaplardan kurtulmuşlardı ama </span><span class="char-style-override-9">eşekarıları affetmemişti. Brianna büyükçe bir salkımı koparmaya çalışırken yakınlardaki hançer karınlı yaratıkları kızdırmamak için özen gösterdi.</span></p>

    <p class="Normal para-style-override-7"><span class="char-style-override-9">“Ee, söyleyecek misin burada ne aradığımızı?” diye sordu, sırtı kuzenine dönükken.</span></p>

    <p class="Normal para-style-override-7"><span class="char-style-override-9">“Hayır,” dedi Ian, sesi gülümsediğini açık ediyordu.</span></p>

    <p class="Normal para-style-override-7"><span class="char-style-override-9">“Hmm, sürpriz yani...” Salkımı kopardı, üzümleri uzatmak için döndü.</span></p>

    <p class="Normal para-style-override-7"><span class="char-style-override-9">Ian salkımı tek eliyle aldı, içinde yiyecek taşıdığı eskimiş sırt çantasının yanına dikkatlice bıraktı.</span></p>

    <p class="Normal para-style-override-7"><span class="char-style-override-9">“Öyle bir şey.”</span></p>

    <p class="Normal para-style-override-7"><span class="char-style-override-9">“Sırf yürümeye </span><span class="char-style-override-9" xml:lang="ar-SA">çıktıysak da</span><span class="char-style-override-9"> sorun yok.” Brianna bir salkım daha kopardı ve sudan çıkıp yanına oturdu.</span></p>

    <p class="Normal para-style-override-7"><span class="char-style-override-9">“Yürüyüşe çıkmadık.” Ian ağzına iki üzüm tanesi attı, meyveyi ezdikten sonra kabuklarını ve çekirdekleri ustalıkla tükürdü. Bree daha kibarca yedi; önce ısırıp taneyi ikiye böldü, sonra tırnaklarıyla çekirdekleri çıkardı.</span></p>

    <p class="Normal para-style-override-7"><span class="char-style-override-9">“Kabuklarını yemelisin Ian, vitamini orada.”</span></p>

    <p class="Normal para-style-override-7"><span class="char-style-override-9">Ian şüpheci bir tavırla tek kaşını kaldırdı ama bir şey demedi. Hem Bree, hem annesi, ayrı ayrı, vitaminlerin önemini açıklamışlardı ve bir kulağından girip ötekinden çıkmıştı. Jamie’yle birlikte -isteksizce- mikropların varlığını kabullenmişlerdi, çünkü Claire onlara mikroskobun merceğinden o yüzen ufaklıkları göstermişti. Ama vitaminler... gözden ırak olan gönülden de ırak oluyordu - beyinden de.</span></p>

    <p class="Normal para-style-override-7"><span class="char-style-override-9">“Daha çok var mı bu sürprize?” Üzüm kabukları aslında çok acıydı ve Bree istemsizce yüzünü buruşturdu. Bir makine gibi ezip tükürmekte olan Ian onu gördü, sırıttı.</span></p>

    <p class="Normal para-style-override-7"><span class="char-style-override-9">“Biraz daha.”</span></p>

    <p class="Normal para-style-override-7"><span class="char-style-override-9">Bree ufka baktı; güneş batmaktaydı. Şimdi dönmeye kalksalar eve varmadan hava kararırdı.</span></p>

    <p class="Normal para-style-override-7"><span class="char-style-override-9">“Ne kadar daha?” Acı üzüm kabuğunu eline çıkarıp çimlere doğru fırlattı.</span></p>

    <p class="Normal para-style-override-7"><span class="char-style-override-9">Ian da güneşe baktı, dudaklarını büzdü.</span></p>

    <p class="Normal para-style-override-7"><span class="char-style-override-9">“Hmm... Yarın, öğlene doğru varırız diyebilirim.”</span></p>

    <p class="Normal para-style-override-7"><span class="char-style-override-9">“Ne- nasıl- Ian!”</span></p>

    <p class="Normal para-style-override-7"><span class="char-style-override-9">“Pardon, kuzen,” dedi Ian, utanarak başını omuzlarının arasına doğru çektikten sonra. “Daha önce söylemeliydim, biliyorum. Ama... ne kadar uzak olduğunu söylesem gelmezdin.”</span><span class="char-style-override-9"/></p>

    <p class="Normal para-style-override-7"><span class="char-style-override-9">Bree’nin elindeki üzümlere doğru bir eşekarısı iniş yaptı ve fakat öfke dolu Bree’nin sertçe kışkışlamasıyla hemen uzaklaştı.</span></p>

    <p class="Normal para-style-override-7"><span class="char-style-override-9">“Gelmezdim elbette. Ne düşünüyordun Ian? Roger kriz geçirecek şimdi!”</span></p>

    <p class="Normal para-style-override-7"><span class="char-style-override-9">Ama kuzeni bunu komik bir şey olarak görüyordu; ağzının kenarı yukarı kıvrıldı.</span></p>

    <p class="Normal para-style-override-7"><span class="char-style-override-9">“Kriz? Roger Mac mi? Hiç sanmam.”</span></p>

    <p class="Normal para-style-override-7"><span class="char-style-override-9">“Kriz geçirmez belki, tamam ama çok endişelenir. Jemmy de özleyecek beni!”</span></p>

    <p class="Normal para-style-override-7"><span class="char-style-override-9">“Bir şey olmaz onlara,” dedi Ian rahatlatıcı bir sesle. “Jamie Dayı’ya üç gün dönmeyeceğimizi s</span><span class="char-style-override-9" xml:lang="ar-SA">öyledim, o da ufaklığı büyük ev</span><span class="char-style-override-9">e getirmemi istedi. Annen, Lizzie, Bayan Bug onu o kadar darlarken senin oğlan yokluğunu fark etmez bile.”</span></p>

    <p class="Normal para-style-override-7"><span class="char-style-override-9">Bu doğruydu aslında fakat Bree’nin sinirini yatıştırmak için yetersizdi.</span></p>

    <p class="Normal para-style-override-7"><span class="char-style-override-9">“Babama mı söyledin? O da sorun yok dedi, yani ikiniz de böyle- benim üç gün ormanlarda, dağlarda, nereye gittiğimi bilmeden dolanmam nasıl normal olur? Sen- seni- ”</span></p>

    <p class="Normal para-style-override-7"><span class="char-style-override-9">“Buyurgan, çekilmez, pis İskoç… Oldu mu?” dedi Ian; Claire’in İngiliz aksanını o kadar mükemmel şekilde taklit etmişti ki Brianna bütün sinirine rağmen kahkahalara boğuldu.</span></p>

    <p class="Normal para-style-override-7"><span class="char-style-override-9">“Evet,” dedi, yanağına sıçramış üzüm suyunu silerek. “Aynen öyle!”</span></p>

    <p class="Normal para-style-override-7"><span class="char-style-override-9">Ian h</span><span class="char-style-override-9" xml:lang="ar-SA">âlâ gülümsüyordu ama yüz ifadesi değişmişti; dalga geçmiyordu artık.</span></p>

    <p class="Normal para-style-override-7"><span class="char-style-override-9">“Brianna,” dedi kelimeyi İskoç dağlılarına özgü bir telaffuzla. “Önemli bir şey bu.”</span></p>

    <p class="Normal para-style-override-7"><span class="char-style-override-9">Artık gülümsemiyordu. Onunkilere diktiği gözleri yumuşak ama ciddiydi. Ela gözleri, Ian’ın yüzündeki tek güzellikti ancak öyle bir içtenlik, öyle tatlı bir dürüstlük sergiliyorlardı ki bir anlığına ruhunu size açtığını hissettiriyordu. Bree onun kendi etkisinin farkında olup olmadığını daha önce de merak etmişti ama farkındaysa bile, onu terslemek zordu.</span></p>

    <p class="Normal para-style-override-7"><span class="char-style-override-9">“Pekâlâ,” dedi ve etrafındaki eşekarısını tekrar kovaladı. “Tamam. Ama yine de söylemeliydin. Şimdi de mi söylemeyeceksin?”</span></p>

    <p class="Normal para-style-override-7"><span class="char-style-override-9">Ian kafasını hayır anlamında sallarken, kabuğunu soyup bıraktığı üzüm tanesinin çekirdeğini tırnağıyla çıkardı.</span></p>

    <p class="Normal para-style-override-7"><span class="char-style-override-9">“Söyleyemem,” dedi kısaca. Üzümü ağzına attı ve dönüp çantasını açtı ve Bree o an çantanın fazla dolu göründüğünü fark etti. </span><span class="char-style-override-9">“Ekmek ister misin kuzen ya da biraz peynir?”</span></p>

    <p class="Normal para-style-override-7"><span class="char-style-override-9">“Hayır. Gidelim haydi.” Brianna ayağa kalktı, üstündeki ölü yaprakları silkeledi. “Ne kadar çabuk gidersek, o kadar çabuk döneriz.”</span></p>

    <p class="Normal para-style-override-4"><span class="char-style-override-11">***</span><span class="char-style-override-9"/></p>

    <p class="Normal para-style-override-7"><span class="char-style-override-9">Gün batımından bir saat önce durdular, çünkü hâlâ yeterince ışık varken odun toplamaları gerekiyordu. Dolgun çantanın içinden iki battaniye, biraz yemek ve bir </span><span class="char-style-override-9" xml:lang="ar-SA">şişe</span><span class="char-style-override-9"> bira çıktı - gün boyunca yokuş yukarı yürüyüşten sonra çok iyi gelmişti.</span></p>

    <p class="Normal para-style-override-7"><span class="char-style-override-9">“Çok güzel olmuş,” dedi Bree memnuniyetle, tadına vara vara içtiği aromatik, şerbetçiotu esansına sahip yudumdan sonra. “Kim yaptı bunu?”</span></p>

    <p class="Normal para-style-override-7"><span class="char-style-override-9">“Lizzie. </span><span class="italik char-style-override-8">Frau</span><span class="char-style-override-9"> Ute’den kaptı bu yeteneği. Tabii... şeyden önce işte...” Belirgin bir İskoç homurtusuyla, Lizzie’nin müstakbel kocasının kayboluş olayını hatırlattı.</span></p>

    <p class="Normal para-style-override-7"><span class="char-style-override-9">“Hmm. Çok kötü olmuştu, değil mi?” Göz kapaklarını indirdi ama Ian’ın Lizzie hakkında başka bir söyleyeceği olup olmadığını anlamak için gizlice ona bakmayı sürdürdü. Bir zamanlar birbirlerinden hoşlanıyor gibiydiler ama sonra Ian kuzeye, Irokiler’in yanına gidince kız da Manfred McGillivray’le nişanlanmıştı. Ama artık ikisi de boşta olduklarına göre...</span></p>

    <p class="Normal para-style-override-7"><span class="char-style-override-9">Ian, Lizzie hakkındaki bu yorumu omuz silkerek karşıladı, ateş yakma çabasını sürdürdü. Güneş h</span><span class="char-style-override-9" xml:lang="ar-SA">âlâ</span><span class="char-style-override-9"> aydınlatıyordu, hava serin de sayılmazdı ama bir saat sonra akşam </span><span class="char-style-override-9" xml:lang="ar-SA">çökecekti</span><span class="char-style-override-9"> ve ağaçların altındaki gölgeler koyu maviye dönmüştü bile; gece soğuk olacaktı.</span></p>

    <p class="Normal para-style-override-7"><span class="char-style-override-9">“Akıntıya bir göz atacağım,” dedi Bree, Ian’ın çantasından çıkardığı yığının içinden sarmal bir ip ve bir kanca alarak. “Dönemecin orada bir alabalık havuzu var gibiydi.”</span></p>

    <p class="Normal para-style-override-7"><span class="char-style-override-9">“Doğru diyorsun.” Ian baş</span><span class="char-style-override-9" xml:lang="ar-SA">ını da salladı</span><span class="char-style-override-9"> ama pek ilgi göstermedi, çıraları sabırla birbirine sürtmekle meşguldü.</span></p>

    <p class="Normal para-style-override-7"><span class="char-style-override-9">Derenin büküldüğü yere gittiğinde, Bree oranın yalnızca bir alabalık havuzu olmadığını, aynı zamanda bir kunduz göleti olduğunu gördü. Yuvanın kabarık görüntüsü sakin suya yansıyordu ve karşı kıyıda bir çift söğüt fidanı şiddetli bir titreşimle sallanıyordu.</span></p>

    <p class="Normal para-style-override-7"><span class="char-style-override-9">Yavaş hareket etti, etrafı gözledi. Kunduzlar ona sorun yaratmazlardı ama onu görürlerse ürküp suya atlayabilirler, sırf taşırmakla kalmayıp bir de kuyruklarıyla etrafa sıçratırlardı. O sesi daha önce duymuştu; çok şiddetli, yaylım ateşini hatırlatan, bütün balıkları kaçıracağı kesin bir gürültüydü bu.</span><span class="char-style-override-9"/></p>

    <p class="Normal para-style-override-7"><span class="char-style-override-9" xml:lang="ar-SA">Çiğnenmiş ağaç kabukları yakındaki kıyıya saçılmış, kütüğün beyaz renkli iç tarafı bir marangoz elinden geçmiş kadar dikkatle oyulmuştu. Gerçi bunlar yeni değildi, yakınlarda ağaç tepelerinden gelen rüzgâr dışında bir ses de yoktu. Kunduzlar sinsi hayvanlar değillerdi</span><span class="char-style-override-9"> - hiçbiri yakında bulunmuyordu.</span></p>

    <p class="Normal para-style-override-7"><span class="char-style-override-9">Karşı kıyıya dikkatle bakarak kancanın ucuna biraz peynir koydu, kafasının üstünde hafifçe çevirdi ve yeterince hızlanınca fırlattı. Kanca havuzun ortasına küçük, kunduzları endişelendirmeyecek bir </span><span class="italik char-style-override-8">gulp</span><span class="char-style-override-9"> sesiyle indi; karşı kıyıdaki kavak fidanları makine gibi dişlerin saldırısı altında sarsılmaya devam ediyordu.</span></p>

    <p class="Normal para-style-override-7"><span class="char-style-override-9">Hava yumuşaktı, serinliğiyle yüzünü ferahlatıyordu; suyun yüzeyi, ışık altındaki bir ipeğin sallanışı gibi dalgalandı. Durgun havada ilerleyen tatarcıklar ağaçların altında kümelenmiş, yüzeyden açlıkla fırlayan etçil şayak sinekleri ve yusufçuklar için müsait hale gelmişlerdi.</span></p>

    <p class="Normal para-style-override-7"><span class="char-style-override-9">Olta olarak kullanabileceği bir sopa ya da yem yerine geçecek sinekleri olmaması kötüydü ama denemekten zarar gelmezdi. Şayak sinekleri, alacakaranlıkta acıkınca havalanan tek hayvan cinsi değillerdi; acıkan alabalıklar da önlerine gelene saldırmaktan çekinmezlerdi - Frank babası bir defasında kancanın ucuna parlak saçlarından bir demet dolayarak bu alık balıklardan birini kandırmayı başarmıştı.</span></p>

    <p class="Normal para-style-override-7"><span class="char-style-override-9">Bu da bir düşünceydi. Kendi kendine gülümsedi, bağından çıkan bir saç demetini arkaya attı ve ipi yavaşça kendine çekmeye başladı. Burada alabalıktan fazlası olmalıydı ve peynir stokları da-</span></p>

    <p class="Normal para-style-override-7"><span class="char-style-override-9">Kanca birdenbire sertçe çekilince Bree irkildi. Dipteki bir ağaç mıydı bu? Birden derinliklerden gelen bir şey Bree’nin kolunu elektrik çarpmış gibi sarstı.</span></p>

    <p class="Normal para-style-override-7"><span class="char-style-override-9">Sonraki yarım saatin nasıl geçtiğini anlamadı, kafası tamamen yüzgeçli avındaydı. Terden ıslanmıştı, her tarafını kaşındıran sinek ısırıklarından neredeyse delirecekti ama ayağının dibindeki parlak çimlerin üstünde üç tombul balık vardı ve avcılara özgü o müthiş tatmin duygusunun keyfini çıkarıyordu - cebinde de h</span><span class="char-style-override-9" xml:lang="ar-SA">âlâ</span><span class="char-style-override-9"> biraz peynir vardı.</span></p>

    <p class="Normal para-style-override-7"><span class="char-style-override-9">Kancayı tekrar fırlatmak için kolunu hazırlıyordu ki akşamın sakin havası aniden ciyaklamalar ve tıslamalardan oluşan bir koroyla yarıldı; bir kunduz sürüsü üstlerini örten ağaçtan hışımla aşağı iniyor, havuza karşı kıyıdan küçük, tüylü tanklar gibi hücum ediyorlardı. Bree ağzı ardına kadar açılmış halde onları izledi ve istemsizce bir adım geri attı.</span></p>

    <p class="Normal para-style-override-7"><span class="char-style-override-9">Sonra kunduzların arkasında, ağaçların arasında büyük, karanlık bir şey belirdi. Bree’nin kanına pompalanan adrenalin daha da arttı, uzuvları titremeye başladı, kaçmak için arkasına döndü; hemen çalıların arasına dalmak üzereyken tuttuğu balıklardan birinin üstüne bastı, ayağı kaydı ve sırt üstü yere çakıldı. O haldeyken, Rollo’nun ağaçların arasından uzun, sessiz adımlarla ilerleyip kendini dere kenarının üst kısmından aşağıya</span><span class="char-style-override-9" xml:lang="ar-SA"> fırlattığını gördü. Bir kuyrukluyıldız kadar zarif görünen hayvan, havada süzülüp havuzun ortasına, kunduzların arasına bir meteor gibi düştü ve </span><span class="char-style-override-9">bu benzetmeye yakışır derecede su sıçrattı.</span></p>

    <p class="Normal para-style-override-4"><span class="char-style-override-11">***</span><span class="char-style-override-9"/></p>

    <p class="Normal para-style-override-7"><span class="char-style-override-9">Ian ağzı açık halde Bree’ye baktı. Gözlerini yavaşça su damlatmakta olan saçlardan sırılsıklam olmuş, çamura batmış elbiselere, sonra da balıklara indirdi; birisi ezilmiş olan hayvanlar, Bree’nin elindeki deri şeride dizilmişlerdi.</span></p>

    <p class="Normal para-style-override-7"><span class="char-style-override-9">“Balıklar biraz zorluk mu </span><span class="char-style-override-9" xml:lang="ar-SA">çıkardı</span><span class="char-style-override-9">?” diye sordu, başıyla şeridi göstererek. Ağzının kenarı seğirmeye başladı.</span></p>

    <p class="Normal para-style-override-7"><span class="char-style-override-9">“Evet,” dedi Bree ve kurbanlarını Ian’ın önüne, yere bıraktı. “Ama kunduzların hiddetine yaklaşamazlar bile.”</span></p>

    <p class="Normal para-style-override-7"><span class="char-style-override-9">“Kunduzlar,” dedi. Elini yavaşça uzun, düz burnunun kemiğinin üstünden geçirdi - bunu rahatlamak için yapıyordu sanki. “Şaplakların</span><span class="char-style-override-9" xml:lang="ar-SA">ı duymuştum. </span><span class="char-style-override-9">Onlarla mı kapıştın?”</span></p>

    <p class="Normal para-style-override-7"><span class="char-style-override-9">“Daha çok senin çıldırmış köpeğini onlardan kurtardım diyelim,” dedi Bree ve hapşırdı. Yeni yanmış ateşin önüne çöktü ve titreyen vücudunu ısıtan ateşe minnetle gözlerini kapadı.</span></p>

    <p class="Normal para-style-override-7"><span class="char-style-override-9">“Aa, Rollo geri mi döndü? Rollo! Neredesin?” Kocaman köpek fundalıkların arasından isteksiz, yavaş adımlarla çıktı ve sahibinin sesiyle kuyruğunu yavaşça salladı.</span></p>

    <p class="Normal para-style-override-7"><span class="char-style-override-9">“Nedir bu kunduz meselesi?” diye sorguladı Ian netlikle. Rollo yanıt olarak kendini silkeledi ama etrafa fazla su sıçratmadı. İç çekti, karnının üstüne yatıp burnunu patilerinin üstüne koydu.</span></p>

    <p class="Normal para-style-override-7"><span class="char-style-override-9">“Belki balıklara saldırmak istemiştir ama kunduzlarla karıştırmıştır. Kıyıda korkup kaçtılar ondan ama suya girince- ” Brianna kafasını iki yana salladı, av gömleğinin ucunun suyunu sıktı. “Bak ne diyeceğim Ian, o balıkları sen temizle.”</span></p>

    <p class="Normal para-style-override-7"><span class="char-style-override-9">Ian işe girişmişti bile. Bir tanesinin düzg</span><span class="char-style-override-9" xml:lang="ar-SA">ün bir bıçak hamlesiyle karnını </span><span class="char-style-override-9">yarmış, başparmağıyla organlarından arındırmıştı. Artıkları Rollo’ya fırlattı; hayvan ikrama bir kez daha iç çekerek karşılık verdi, yok saydı.</span></p>

    <p class="Normal para-style-override-7"><span class="char-style-override-9">“Yaralanmadı, değil mi?” diye sordu Ian, köpeğe bakarak.</span></p>

    <p class="Normal para-style-override-7"><span class="char-style-override-9">Brianna öfkeyle baktı.</span></p>

    <p class="Normal para-style-override-7"><span class="char-style-override-9">“Hayır. Belki bana sorabilirsin. Kunduzların nasıl dişleri oluyor, haberin var mı senin?”</span></p>

    <p class="Normal para-style-override-7"><span class="char-style-override-9">Güneş neredeyse tamamen batmıştı fakat Ian’ın omuzlarının sallandığını görebiliyordu.</span></p>

    <p class="Normal para-style-override-7"><span class="char-style-override-9">“Evet,” dedi Ian, boğazlanırmış gibi bir sesle. “Biliyorum. Ee... ısırmadılar umarım? Yani- ısırılsan fark ederdim herhalde ama...” Kahkahasını öksürerek gizlemeye çalıştı.</span></p>

    <p class="Normal para-style-override-7"><span class="char-style-override-9">“Isırılmadım,” dedi Bree soğukça. Ateş iyice gürleşmişti fakat h</span><span class="char-style-override-9" xml:lang="ar-SA">âlâ</span><span class="char-style-override-9"> yeterli değildi. Akşam esintisi başlamıştı ve gömleğiyle pantolonunun ıslak kumaşlarından içeri sızıp soğuk algınlığına davetiye çıkarıyordu.</span></p>

    <p class="Normal para-style-override-7"><span class="char-style-override-9">“Dişlerden çok kuyrukları kötü,” dedi, dizlerinin üstünde ateşe sırtını dönerek. Eliyle sağ kolunu ovdu; kaslı yassı kuyruklardan biri oraya inmiş, kolunu boylu boyunca kızartmıştı. Birkaç dakika boyunca kolu kırıldı sanmıştı.</span></p>

    <p class="Normal para-style-override-7"><span class="char-style-override-9">“Beysbol sopasıyla dövülmüş gibi hissettim kendimi, hayv- ” Duraksadı, hatasını fark etti. “Bir sopayla yani.” Kunduzlar ona doğrudan saldırmamışlardı elbette ama paniklemiş bir kurt köpeğinin ardından suya atladıktan sonra yarım düzine kadar, otuz kilo ağırlığında hayvanın ortasında bulunca kendini, otomatik bir araba yıkama mekanizmasına yürüyerek girmiş gibi olmuştu - kör edici köpükler, havaya sıçrayan objeler, kulak tırmalayan sesler... Serin esinti sonunda titretince Bree kollarını kavuşturdu.</span></p>

    <p class="Normal para-style-override-7"><span class="char-style-override-9">“Al kuzen,” dedi Ian ayağa kalkıp geyik derisi gömleğini çıkararak. “Bunu giy.”</span></p>

    <p class="Normal para-style-override-7"><span class="char-style-override-9">Teklifi reddedemeyecek kadar üşümüştü. Bir çalının arkasına geçip ıslak giysilerini çıkardı, bir dakika sonra, üstünde Ian’ın geyik derisi ve belinde bir battaniyeyle geri döndü.</span></p>

    <p class="Normal para-style-override-7"><span class="char-style-override-9">“Yeterince yemiyorsun Ian,” dedi, tekrar ateşin yanına oturarak. “Bütün kaburgaların görünüyor.”</span></p>

    <p class="Normal para-style-override-7"><span class="char-style-override-9" xml:lang="ar-SA">Öyleydi. Hep zayıftı Ian</span><span class="char-style-override-9"> ama daha genç olduğu zamanlarda, ergenlik zayıflığı normal görünmüştü, çünkü kemiklerinin ondan daha hızlı büyüdüğü düşünülmüştü.</span></p>

    <p class="Normal para-style-override-7"><span class="char-style-override-9">Artık tamamen yetişkinliğe erişmişti ve kaslarının onlara yetişmesi için bir-iki yıla ihtiyacı vardı. Kaslar gelişmeye başlamıştı da aslında -Bree kollarında bunu görebiliyordu- ama omurgasının boğumları, sırtının bronz derisinden çıkmaya çalışır gibiydi h</span><span class="char-style-override-9" xml:lang="ar-SA">âlâ</span><span class="char-style-override-9">, kaburgalarının gölgeleri de su altında katmanlaşmış kumulları andırıyordu.</span></p>

    <p class="Normal para-style-override-7"><span class="char-style-override-9">Ian tek omzunu kaldırdı ama yanıt vermedi, temizlediği balıkları ince bir dala geçirmekle meşgul oldu.</span></p>

    <p class="Normal para-style-override-7"><span class="char-style-override-9">“Düzenli uyumuyorsun da,” diye ekledi Bree, kıstığı</span><span class="char-style-override-9" xml:lang="ar-SA"> gözleriyle ateşin ka</span><span class="char-style-override-9">rşısına bakarak. Bu ışıkta bile -elmacık kemiklerinin arasında dikkat dağ</span><span class="char-style-override-9" xml:lang="ar-SA">ıtan Mohavk dövmelerine rağmen- </span><span class="char-style-override-9">Ian’ın yüzündeki çukurlar belli oluyordu. Çukurlar aylardır herkesçe seçilebiliyordu; Claire bir şey söylemeye niyetlenmişti ancak Jamie oğlanı rahat bırakmasını istemiş, hazır olduğunu düşündüğü zaman kendisinin konuşacağını söylemişti.</span></p>

    <p class="Normal para-style-override-7"><span class="char-style-override-9">“O kadar az uyumuyorum,” diye mırıldandı Ian, kafasını kaldırmadan.</span></p>

    <p class="Normal para-style-override-7"><span class="char-style-override-9">Bree b</span><span class="char-style-override-9" xml:lang="ar-SA">ütün gün bu yolculuklarının gizli amacının ne olabileceğini ve kendisinin neden özellikle ona eşlik ettiğini merak etmişti. Avcılıkla ilgili bir şey olsa, Ian yanında bir erkek isterdi; silahlarla arası ne kadar iyi olursa olsun, </span><span class="char-style-override-9">Tepe’deki erkeklerin çoğu Bree’den iyiydi - babası da dâhil olmak üzere. Ayrıca, onlardan herhangi biri, bir ayının inine saldırmak ya da eve et, kürk taşımak gibi işlerde çok daha kullanışlı olurlardı.</span></p>

    <p class="Normal para-style-override-7"><span class="char-style-override-9">O anda Cherokee topraklarındaydılar; Ian’ın Kızılderililer’i sıklıkla ziyaret ettiğini, birçok köyle arasını iyi tuttuğunu biliyordu. Ama aralarında resmi bir anlaşma yapılması gerekmiş olsaydı, yanına kesinlikle Jamie’yi isterdi - ya da, Cherokee karısının tercüme yeteneğinden faydalanmak için belki de Peter Bewlie’den yardım isterdi.</span></p>

    <p class="Normal para-style-override-7"><span class="char-style-override-9">“Ian,” dedi Bree, neredeyse her erkeğin hemen dikkatini çekebilecek bir sesle. “Bana bak.”</span></p>

    <p class="Normal para-style-override-7"><span class="char-style-override-9">Ian’ın kafası hemen yukarı kalktı, gözleri kırpıştı.</span></p>

    <p class="Normal para-style-override-7"><span class="char-style-override-9">“Ian,” dedi Bree tekrar, daha nazik bir tonla, “karınla ilgili bir şey mi bu?”</span></p>

    <p class="Normal para-style-override-7"><span class="char-style-override-9">Bir an donakaldı Ian, gözleri karanlıkta ve anlaşılmaz bir haldeydi. Arkasında, gölgelerin içinde olan Rollo, kafasını birden kaldırdı ve sorgularcasına bir inilti çıkardı. Bunu duymak Ian’ı tetikledi; tekrar gözlerini kırpıştırdı, yere baktı.</span></p>

    <p class="Normal para-style-override-7"><span class="char-style-override-9">“Evet,” dedi, dümdüz bir sesle.</span></p>

    <p class="Normal para-style-override-7"><span class="char-style-override-9">Ateşin yanına, toprağa sapladığı çubuğun açısını düzeltti; balığın beyaz eti cızırdayıp kızarmaya başlamıştı.</span></p>

    <p class="Normal para-style-override-7"><span class="char-style-override-9">Bree bir şeyler daha söylemesi için bekledi ancak kuzeni konuşmadı - yarı pişmiş balıktan bir parça koparıp dil şaklatarak çağırdığı köpeğe uzattı. Rollo doğrulup Ian’ın kulağını kokladı, sonra eğilip balığı aldı, sonra tekrar yattı, kuyruk etini iyice yalayıp kendine geldi, kendisine verilmiş balık kafalarını ve iç organlarını da silip süpürdü.</span></p>

    <p class="Normal para-style-override-7"><span class="char-style-override-9">Ian dudaklarını biraz büzdü; Bree onun düşünceli olduğunu yüzünden okuyabiliyordu. Sonunda konuşmaya karar vermişti.</span></p>

    <p class="Normal para-style-override-7"><span class="char-style-override-9">“Bir zamanlar seninle evlenmeyi düşünmüştüm, biliyorsun.”</span></p>

    <p class="Normal para-style-override-7"><span class="char-style-override-9">Hemen Bree’ye döndü ve gözlerinin içine baktı; Bree ani bir farkındalıkla çarpılmışa döndü. Düşünmüştü, evet. O zamanki teklifinin çok temiz amaçlar barındırdığını bilmesine rağmen... Ian genç bir adamdı o vakitler. O ana kadar, Ian’ın bu teklifi her yönüyle düşünmüş olma olasılığını hiç hesaba katmadığını fark etti.</span></p>

    <p class="Normal para-style-override-7"><span class="char-style-override-9">Ian, Bree’nin aklından geçenleri onaylar bir şekilde, onunla aynı yatağı paylaşmaya niyetlendiğini açık eder gözlerle bakıyordu - bunu yanlış gördüğü de yoktu. Bree kızarmaya çalışan yanaklarına tüm gücüyle karşı koydu ve gözlerini de çevirmedi. </span></p>

    <p class="Normal para-style-override-7"><span class="char-style-override-9">Aniden ve ilk kez, kuzenine ergenlikten çıkmak üzere olan bir genç değil, bir erkek gözüyle baktı - belki de bunun sebebi, üstünde olan geyik derisinin daha önce onun vücuduyla ısınmış olmasıydı.</span></p>

    <p class="Normal para-style-override-7"><span class="char-style-override-9">“Dünyanın en berbat şeyi olmazdı,” dedi, sesini Ian’ın düz ve net ses tonuna benzetebilmek için boğazını zorlayarak. Ian güldü, dövmelerinin benekleri karamsarlıklarını yitirdi.</span></p>

    <p class="Normal para-style-override-7"><span class="char-style-override-9">“Olmazdı,” dedi. “En iyisi de olmazdı,</span><span class="char-style-override-9" xml:lang="ar-SA"> çünkü Roger Mac en iyisi, değil mi? Ama en kötüsü olmayacağımı da duyduğuma sevindim. Ronnie Sinclair’den daha iyi olurdum herhalde, ne dersin? Avukat Forbes’tan daha kötü ama ha?”</span></p>

    <p class="Normal para-style-override-7"><span class="char-style-override-9">“Pek komiksin.” Kendisiyle alay etmesinden hoşlanmamıştı. “Listemde en kötü ihtimalle ilk üçte olurdun.”</span></p>

    <p class="Normal para-style-override-7"><span class="char-style-override-9">“Üç mü? Nasıl? İkinci kim?” Birinin onu geçebileceği fikrinden gerçekten rahatsız olmuşa benziyordu. Bree güldü.</span></p>

    <p class="Normal para-style-override-7"><span class="char-style-override-9">“Lord John Grey.”</span></p>

    <p class="Normal para-style-override-7"><span class="char-style-override-9">“Hmm... Evet. Evet, o olur,” diye kabullendi Ian. “Ama adam tabii- ” Birden durdu, Bree’ye doğru temkinli bir bakış attı.</span></p>

    <p class="Normal para-style-override-7"><span class="char-style-override-9">Bree kendini birden diken üstünde hissetti - Ian da John Grey’in kişisel zevklerinden haberdar mıydı yani? Yüzündeki tuhaf ifadeye bakılırsa öyle olmalıydı ama değilse, bunu belli etmek üstüne vazife değildi.</span></p>

    <p class="Normal para-style-override-7"><span class="char-style-override-9">“Onunla tanıştın mı?” diye sordu merakla Bree. Ian, Roger’ı Irokiler’den kurtarmak için Jamie ve Claire’la birlikte gitmişti, sonra </span><span class="char-style-override-9">Lord John</span><span class="char-style-override-9" xml:lang="ar-SA"> büyük</span><span class="char-style-override-9"> halasının çiftliğinde ortaya çıkıp onunla tanışmıştı.</span></p>

    <p class="Normal para-style-override-7"><span class="char-style-override-9">“Tabii tanıştım.” H</span><span class="char-style-override-9" xml:lang="ar-SA">âlâ</span><span class="char-style-override-9"> temkinliydi Ian ama biraz daha rahattı. “Birkaç yıl önce. Hem onunla hem... oğluyla. Üvey oğluyla yani. Virginia’ya giderlerken Tepe’de konaklamışlardı. Ona kızamık bulaştırmıştım.” Birden sırıttı. “Ya da en azından onda da vardı. Claire Yenge tedavi etmişti. Sen de tanışmıştın adamla, değil mi?”</span></p>

    <p class="Normal para-style-override-7"><span class="char-style-override-9">“Evet, River Run’da. Ian, balık yanıyor.”</span></p>

    <p class="Normal para-style-override-7"><span class="char-style-override-9">Ian küçük bir İskoç ciyaklamasıyla çubuğu hemen ateşten aldı, parmaklarını yakmak pahasına yemeği soğutmaya çalıştı. Çimlerin üstünde sönen balık gayet yenilebilir haldeydi, kenarlarındaki çıtır yanıklar sayılmazsa, yanında bira ve ekmekle iyi giderdi.</span></p>

    <p class="Normal para-style-override-7"><span class="char-style-override-9">“River Run’da, Lord John’un oğluyla da tanıştın mı?” diye sordu, sohbete kaldıkları yerden devam ederek. “Willie’ydi adı galiba. İyi bir çocuk. Tuvalete düşmüştü,” diye ekledi düşünceli bir tonla.</span></p>

    <p class="Normal para-style-override-7"><span class="char-style-override-9">“Tuvalete mi düştü?” dedi Bree gülerek. “Geri zekâlıya benziyor. Yoksa çok mu ufak?”</span></p>

    <p class="Normal para-style-override-7"><span class="char-style-override-9">“Yoo, yaşına göre normal bir boyutta. Bir İngiliz için yeterince akıllı da sayılır. Pek kendi hatası sayılmazdı. Bir yılanın peşindeydik ve hayvan üstümüzdeki daldan</span><span class="char-style-override-9" xml:lang="ar-SA"> çıkınca... kazayla oldu işte,” diye bitirdi, Rollo’ya bir parça daha balık verdi. “Sen tanışmadın yani?”</span></p>

    <p class="Normal para-style-override-7"><span class="char-style-override-9">“Hayır ama konuyu değiştirmeye çalıştığını düşünmeye başladım.”</span></p>

    <p class="Normal para-style-override-7"><span class="char-style-override-9">“Evet, değiştiriyorum. Biraz daha bira ister misin?”</span></p>

    <p class="Normal para-style-override-7"><span class="char-style-override-9">Bree kaşlarını kaldırdı -o kadar kolay kurtulabileceğini düşünmemeliydi Ian- ama baş</span><span class="char-style-override-9" xml:lang="ar-SA">ını salladı ve şişeyi </span><span class="char-style-override-9">aldı.</span></p>

    <p class="Normal para-style-override-7"><span class="char-style-override-9">Bir süre konuşmadılar, bira içip son ışıkların ufukta kaybolmasını, yıldızların parlaklaşmasını izlediler. </span><span class="char-style-override-9" xml:lang="ar-SA">Ç</span><span class="char-style-override-9">am ağaçlarının kokusu kuvvetlendi, uzaklardan kunduzların dere kenarında tehditkârca kuyruklarını vurmalarının sesi yankılandı - hayvanlar, Rollo ya da kendisinin oraya tekrar dönmelerine karşın önlem amacıyla belli ki kıyıya nöbetçi dikmeye karar vermişlerdi, diye düşündü Brianna.</span></p>

    <p class="Normal para-style-override-7"><span class="char-style-override-9">Ian kendi battaniyesini omuzlarına atmış, çimlerin üstüne sırt üstü uzanmış, tepelerindeki cennet örtüsünü izliyordu.</span></p>

    <p class="Normal para-style-override-7"><span class="char-style-override-9">Bree onu izlemiyormuş gibi görünmek için bir çaba sarf etmiyordu, Ian’ın da bunun farkında olduğunu biliyordu. Yüzü ifadesizdi ama temkinli bir boşluk ifadesi değildi bu. Düşünüyordu Ian; Bree de ona izin verdi. Sonbahar olmuştu artık, geceler birçok şey için yeterince uzundu.</span><span class="char-style-override-9"/></p>

    <p class="Normal para-style-override-7"><span class="char-style-override-9">Annesine, Ian’ın Emily dediği kız -Mohavk adı çok daha uzun </span><span class="char-style-override-9">ve söylenmesi zordu- hakkında daha önce bir şeyler sormuş olmayı diledi o anda. Ufak tefek bir kız, demişti annesi. Güzelce, ufak tefek bir kızmış, çok da zekiymiş.</span></p>

    <p class="Normal para-style-override-7"><span class="char-style-override-9" xml:lang="ar-SA">Ölmüş müydü bu küçük, zeki Emily? Sanmıyordu. Karılarının ölümüyle baş etmeye çalışan birçok adam görmüştü bu zaman dilimi içinde</span><span class="char-style-override-9"> - çoğu büyük bir üzüntü içine giriyordu ama Ian’ın yaptığını yapmıyordu.</span></p>

    <p class="Normal para-style-override-7"><span class="char-style-override-9">Onu Emily’yle tanıştırmaya götürüyor olabilir miydi peki? Bu biraz sarsıcı bir fikirdi ama bunu da neredeyse hemen reddetti kendi içinde. Bu en az bir ay sürerdi, çünkü Mohavk bölgesinde olmalıydı kız - hatta daha da uzun sürerdi muhtemelen. Fakat...</span></p>

    <p class="Normal para-style-override-7"><span class="char-style-override-9">“Merak ettim,” dedi Ian birden, gözleri h</span><span class="char-style-override-9" xml:lang="ar-SA">âlâ gökyüzündeyken. “Bazen... yanlış bir şey yapmış gibi hissediyor musun?” Üzgün gözlerle Bree’ye döndü, demek istediği şeyi anlatabildiğinden emin olamamıştı</span><span class="char-style-override-9"> - ancak Bree gayet iyi anladı.</span></p>

    <p class="Normal para-style-override-7"><span class="char-style-override-9">“Evet, her zaman.” Bunu kabul edince hemen, beklemediği bir rahatlama hissetti. Bree’nin omuzlarının rahatladığını gören Ian yarım ağızla, hafifçe gülümsedi.</span></p>

    <p class="Normal para-style-override-7"><span class="char-style-override-9">“Yani... her zaman değil belki,” diye düzeltti Brianna. “Ormanda, kendi başımayken bir sorun yok. Ya da Roger’la ikimizken. Gerçi o zaman bile...” Ian’ın kaşlarını kaldırdığını görünce hemen açıklamak istedi. “Öyle değil. Onunla olurken değil. Ama işte... olanı biteni konuşuyoruz.”</span></p>

    <p class="Normal para-style-override-7"><span class="char-style-override-9">Ian ona yarı anlayış yarı merak içeren gözlerle baktı. “Olan biten” hakkında bilgilenmek istiyordu ama o anlığına sormadı.</span></p>

    <p class="Normal para-style-override-7"><span class="char-style-override-9">“Orman, ha?” dedi. “Görüyorum bazen seni, uyanıksam yani. Uyurken...” Yüzünü boş gökyüzüne, ışıltılı galaksilere çevirdi.</span></p>

    <p class="Normal para-style-override-7"><span class="char-style-override-9">“Korkuyor musun? Yani karanlık olunca?” diye sordu Bree. Bunu kendisi bazen hissediyordu - güneş dünyayı terk ederken, alacakaranlığı görünce içinde derin bir korku beliriyor, sanki kökten bir yalnızlık, terk edilmişlikle karşı karşıya kalıyormuş gibi geliyordu. Bu his bazen kulübenin içine girip sürgüyü arkasından çektiğinde bile onu takip ediyordu.</span></p>

    <p class="Normal para-style-override-7"><span class="char-style-override-9">“Hayır,” dedi Ian, ona dönüp kaşlarını çatarak. “Sen?”</span></p>

    <p class="Normal para-style-override-7"><span class="char-style-override-9">“Birazcık,” dedi elini yavaşça havada savurarak. “Her zaman değil. Şu an da değil. Peki... senin ormanda uyuman nedir böyle?”</span></p>

    <p class="Normal para-style-override-7"><span class="char-style-override-9">Ian doğruldu, arkaya doğru biraz sallandı, büyük ellerini dizlerinden birinin etrafında birleştirdi, düşündü.</span><span class="char-style-override-9"/></p>

    <p class="Normal para-style-override-7"><span class="char-style-override-9">“Pekâlâ,” dedi yavaşça. “Bazen... eski hik</span><span class="char-style-override-9" xml:lang="ar-SA">â</span><span class="char-style-override-9">yeleri düşünüyorum. </span><span class="char-style-override-9">İskoçya’dakilerden ya da aralarında yaşarken </span><span class="italik char-style-override-8">Kahyen’kehaka</span><span class="char-style-override-9">’dan duyduklarımdan bazıları işte. Hikâyeler, uyuyan adamlar... onların başına gelebilecekler hakkında. Ruhlarını </span><span class="char-style-override-9" xml:lang="ar-SA">çalabilecek</span><span class="char-style-override-9"> şeyler.”</span></p>

    <p class="Normal para-style-override-7"><span class="char-style-override-9">“Şeyler mi?” Yıldızların tüm güzelliğine, gecenin bütün huzuruna rağmen, sırtındaki tüylerin diken diken olduğunu hissetti Brianna. “Nasıl şeyler?”</span></p>

    <p class="Normal para-style-override-7"><span class="char-style-override-9">Ian derin bir nefes aldı, kaşlarını çatarak bıraktı.</span></p>

    <p class="Normal para-style-override-7"><span class="char-style-override-9">“Galce’de </span><span class="italik char-style-override-8">sidhe</span><span class="char-style-override-9"> denir bunlara. Cherokeeler </span><span class="italik char-style-override-8">nunnahee</span><span class="char-style-override-9"> derler. Mohavklar da bazı isimler vermişler. Ama Kaplumbağa Yiyen’in onlardan bahsettiğini duyunca, ne olduklarını hemen anladım. Hep aynı - Eski Halk.”</span></p>

    <p class="Normal para-style-override-7"><span class="char-style-override-9">“Periler mi?” dedi Bree. Sesindeki hayret fazla belli olmalıydı ki Ian hemen ona baktı, tepkinin hoşuna gitmediğini belli etti.</span></p>

    <p class="Normal para-style-override-7"><span class="char-style-override-9">“Hayır. </span><span class="char-style-override-9" xml:lang="ar-SA">Öyle</span><span class="char-style-override-9"> diyerek ne kastettiğini biliyorum, Roger Mac bana Jem için çizdiğin resimleri gösterdi; şu yusufçuğa benzeyen, çiçeklerde dolanan şeyleri diyorsun sen...” Genzinden boğuk bir homurtu çıkardı Ian. “Yoo, hayır. Bunlar...” Eliyle yaptığı bir hareketten sonra çimlere bak</span><span class="char-style-override-9" xml:lang="ar-SA">ıp </span><span class="char-style-override-9">kaşlarını çattı. </span></p>

    <p class="Normal para-style-override-7"><span class="char-style-override-9">“Vitaminler,” dedi birden, kafasını kaldırarak.</span></p>

    <p class="Normal para-style-override-7"><span class="char-style-override-9">“Vitaminler,” dedi Brianna da kaşlarının arasını ovarak. Uzun bir gün olmuştu; yirmi-otuz kilometre yürümüş olmalılardı. Dahası kunduzlarla yaptığı savaşın ardından oluşan yaraları zonklamaya başlamıştı.</span></p>

    <p class="Normal para-style-override-7"><span class="char-style-override-9">“Anladım. Ian... birazcık delirmiş olmadığından eminsin, değil mi?” dedi yavaşça ama bunun gerçek olabileceği ihtimalinden korktuğunu sesinden belli etmiş olmalıydı ki Ian yavaşça</span><span class="char-style-override-9" xml:lang="ar-SA"> kıkırdadı.</span></p>

    <p class="Normal para-style-override-7"><span class="char-style-override-9">“Tabii. En azından- sanmam yani. Eskiden biraz- aman, öyle işte, anlarsın. Vitaminleri göremezsin fakat sen de, Claire Yenge de orada olduklarını bilirsiniz. Jamie Dayı’yla ben de doğru söylediğinize inanmak zorundayızdır. İşte bu... bu Eskiler’le ilgili ben de sizin vitaminler hakkında bildiklerinizi biliyorum. Sen bana inanmayacak mısın şimdi yani?”</span></p>

    <p class="Normal para-style-override-7"><span class="char-style-override-9">“Eh, yani- ” Kabul edecekti, bu yorgunluğun üstüne hırgür çıksın istemiyordu ama ani, bulut gölgesi kadar soğuk bir his geldi ve bunu kabul ettiğini söylemek istemedi birden. Dışından söyleyemezdi. Burada değil.</span></p>

    <p class="Normal para-style-override-7"><span class="char-style-override-9">“Yaa...” dedi Ian, Bree’nin yüzünün halini görerek. “Şimdi inanıyorsun yani.”</span><span class="char-style-override-9"/></p>

    <p class="Normal para-style-override-7"><span class="char-style-override-9">“Bilmiyorum, hayır,” dedi Bree. “Emin değilim. Hem böyle şeylerin ormanın ortasında, gece karanlığında, uygarlıktan bin kilometre uzakta konuşulmaması gerekmez mi?”</span></p>

    <p class="Normal para-style-override-7"><span class="char-style-override-9">Ian gülümsedi, başıyla onayladı.</span></p>

    <p class="Normal para-style-override-7"><span class="char-style-override-9">“Evet. Demek istediğimi de tam olarak diyemedim. Daha çok...” Tüylü kaşları birleşti, odaklandı, düşündü. “Ben çocukken, yatağımda uyandığımda hemen nerede olduğumu anlardım. Pencere oradaydı” -eliyle yan tarafı işaret etti- “lavabo şurada, ibrik masada, şurada da” -bir defne ağacını gösterdi- “Janet’la Michael’ın uyuduğu yatak vardı. K</span><span class="char-style-override-9" xml:lang="ar-SA">öpek Jocky de yatağın dibinde, böcek seslerine benzer seslerle osururdu. Şömineden turba kömürü kokusu gelirdi... yani, gecenin bir yarısı uyandığımda evdeysem, hemen nerede olduğumu anlardım.”</span></p>

    <p class="Normal para-style-override-7"><span class="char-style-override-9">Bree baş</span><span class="char-style-override-9" xml:lang="ar-SA">ını</span><span class="char-style-override-9"> salladı, Furey Sokağı’ndaki eski evindeki odası hemen gözünde canlandı. Çenesinin altını kaşındıran çizgili yün battaniye, ortasını ağırlığıyla</span><span class="char-style-override-9" xml:lang="ar-SA"> çökerttiği yatak, kafasındaki İ</span><span class="char-style-override-9">skoç beresiyle yanında yatan doldurulmuş İskoç teriyeri Angus, annesiyle Frank babasının aşağıdaki oturma odasından gelen rahatlatıcı mırıltıları, araya karışan </span><span class="italik char-style-override-8">Perry Mason</span><span class="char-style-override-9">’ın</span><span class="char-style-override-18">3</span><span class="char-style-override-9"> açılış müziğinin bariton saksafon solosu...</span></p>

    <p class="dip" xml:lang="en-GB">2 İskoç mitolojisinde deniz ve göllerde yaşayan, at şeklinde olan fakat insan haline de bürünebilen büyülü yaratık. (Ç.N.)</p>

    <p class="Normal para-style-override-7"><span class="char-style-override-9"> </span></p>

    <p class="Normal para-style-override-7"><span class="char-style-override-9">En önemlisi de güvende olma hissi.</span></p>

    <p class="Normal para-style-override-7"><span class="char-style-override-9">Konuşmadan önce gözlerini kapatıp iki kez yutkunması gerekti.</span></p>

    <p class="Normal para-style-override-7"><span class="char-style-override-9">“Ne demek istediğini çok iyi biliyorum.”</span></p>

    <p class="Normal para-style-override-7"><span class="char-style-override-9">“Ya, işte... Evden ayrıldıktan bir süre sonra, kendimi rahatsız hissetmeye başladım. Jamie dayımla çalılıların arasında ya da bir sürü han, meyhane gibi yerde... Uyandığımda nerede olduğum hakkında en ufak bir fikrim olmazdı ama yine de İskoçya’da olduğumu bilirdim. Sorun yoktu.” Durdu, doğru kelimeleri aradı.</span></p>

    <p class="Normal para-style-override-7"><span class="char-style-override-9">“Sonra... olan oldu. Artık İskoçya’da değildim, evim de... yoktu.” Sesi yumuşaktı fakat</span><span class="char-style-override-9" xml:lang="ar-SA"> içindeki hüznü Bree seçebilmişti.</span></p>

    <p class="Normal para-style-override-7"><span class="char-style-override-9">“Uyanıyordum, nerede olduğumu asla bilemiyordum ve kim olduğumu da.”</span></p>

    <p class="Normal para-style-override-7"><span class="char-style-override-9">Artık kamburunu çıkararak oturuyor, büyük ellerini kasıklarının üstünde tutarak ateşe bakıyordu.</span></p>

    <p class="Normal para-style-override-7"><span class="char-style-override-9">“Ama Emily’yle yatarken, ilk seferinde bile... biliyordum. Kim olduğumu biliyordum yine.” Gözlerini kaldırdı, bakışları karanlık ve gölgeliydi, kaybın verdiği acıyı yansıtıyordu. “Onunla uyurken </span><span class="char-style-override-9">ruhum uykumda etrafta dolanmıyordu.”</span></p>

    <p class="Normal para-style-override-7"><span class="char-style-override-9">“Şimdi dolanıyor mu yani?” diye sordu Bree, bir sürelik sessizlikten sonra.</span></p>

    <p class="Normal para-style-override-7"><span class="char-style-override-9">Ian kafasını salladı ama</span><span class="char-style-override-9" xml:lang="ar-SA"> ağzını açmadı. Yukarıda, ağaçların arasında rüzgâr </span><span class="char-style-override-9">uğulduyordu. Bree duymazdan gelmeye çalıştı, dikkatlice dinlerse kelimeleri duymaktan korkuyordu.</span></p>

    <p class="Normal para-style-override-7"><span class="char-style-override-9">“Ian,” dedi, koluna yavaşça dokundu. “Emily öldü mü?”</span></p>

    <p class="Normal para-style-override-7"><span class="char-style-override-9">Bir süre yanıt gelmedi, sonra derin, sarsıcı bir şekilde nefes alan Ian kafasını iki yana salladı.</span></p>

    <p class="Normal para-style-override-7"><span class="char-style-override-9">“Sanmıyorum.” Yine de sesi çok şüpheciydi. Bree yüzündeki endişeyi okuyabiliyordu.</span></p>

    <p class="Normal para-style-override-7"><span class="char-style-override-9">“Ian,” dedi çok yumuşakça. “Gel buraya.”</span></p>

    <p class="Normal para-style-override-7"><span class="char-style-override-9">Ian hareket etmedi ama kuzeni yaklaşıp kollarını ona dolayınca karşı çıkmadı da. Bree onu kendisiyle birlikte yere indirdi, yanında yatması için onu zorladı. Ian kafasını Bree’nin omzuyla göğsü arasındaki boşluğa koydu; Bree de kolunu onun omzuna sardı.</span></p>

    <p class="Normal para-style-override-7"><span class="char-style-override-9">Annelik içgüdüsü, diye düşündü hafifçe eğlenerek. Sorun ne olursa olsun, önce kucağına alıp sarılırdı. Eğer havaya kaldırılamayacak kadar büyükse de... hatta bir de sıcak ağırlığı, nefesinin sesi ağaçların mırıltısını uzakta tutuyorsa daha da iyi.</span></p>

    <p class="Normal para-style-override-7"><span class="char-style-override-9">Birden aklına anlık bir görüntü geldi; annesinin Boston’daki evlerinden bir hatıra. Babası Frank, düz bir sandalyeye uzanmıştı, kafası annesinin karnında, gözleri acı ya da yorgunluk yüzünden kapalıydı. Annesi de onun şakaklarına masaj yapıyordu. Ne olmuştu ki o gün? Basit bir başağrısı mıydı? </span></p>

    <p class="Normal para-style-override-7"><span class="char-style-override-9">“Aptal gibi hissediyorum kendimi,” dedi Ian, utangaç bir sesle ama geri </span><span class="char-style-override-9" xml:lang="ar-SA">çekilmedi.</span></p>

    <p class="Normal para-style-override-7"><span class="char-style-override-9">“Hissetme, hayır.”</span></p>

    <p class="Normal para-style-override-7"><span class="char-style-override-9">Ian derin bir nefes aldı, kıpırdandı ve çimlerin üstüne dikkatle yerleşti, vücudunu Brianna’nınkine neredeyse hiç değdirmedi.</span></p>

    <p class="Normal para-style-override-7"><span class="char-style-override-9">“Tamam, hissetmeyeyim,” diye mırıldandı. Rahatladı, kafası yavaş yavaş Bree’nin omzundaki ağırlığını artırdı, sırtındaki kasları Bree’nin elinin altında gevşedi. Çok dikkatli ve yavaş bir hareketle, sanki onu tokatlamasını bekliyormuşçasına, kolunu kaldırıp Bree’nin omzuna attı.</span></p>

    <p class="Normal para-style-override-7"><span class="char-style-override-9">Rüzgâr durmuş gibiydi. Ateş ışığı Ian’ın yüzüne yansıdı, koyu renk ve noktal</span><span class="char-style-override-9" xml:lang="ar-SA">ı çizgiler gözle görülür hale geldi. Saçları duman ve toz kokuyordu.</span><span class="char-style-override-9" xml:lang="ar-SA"/></p>

    <p class="Normal para-style-override-7"><span class="char-style-override-9">“Söyle,” dedi Bree.</span></p>

    <p class="Normal para-style-override-7"><span class="char-style-override-9">Ian derince iç geçirdi.</span></p>

    <p class="Normal para-style-override-7"><span class="char-style-override-9">“Daha değil,” dedi. “Oraya varınca.”</span></p>

    <p class="Normal para-style-override-7"><span class="char-style-override-9">Başka bir şey söylemedi. Çimlerin üstünde, yan yana, güven içinde uzandılar.</span></p>

    <p class="Normal para-style-override-7"><span class="char-style-override-9">Brianna uykusunun geldiğini hissetti. Hatırladığı son şey Ian’ın omzundaki yüzüydü; kuzeninin gözleri açıktı ve ateşi izliyordu.</span></p>

    <p class="Normal para-style-override-4"><span class="char-style-override-11">***</span><span class="char-style-override-9"/></p>

    <p class="Normal para-style-override-7"><span class="char-style-override-9">Yürüyen Geyik bir hikâye anlatıyordu. En iyi hikâyelerinden biriydi ama Ian doğru dürüst ilgi göstermiyordu. Yürüyen Geyik’in karşısında, ateşin öbür tarafında oturuyordu, izlediği de arkadaşının yüzü değil, alevlerdi.</span></p>

    <p class="Normal para-style-override-7"><span class="char-style-override-9" xml:lang="ar-SA">Çok garip, diye düşündü. Hayatı boyunca izlemişti alevleri ve içlerinde hiç kadın görmüşlüğü yoktu, ta ki bu kış aylarına kadar. Turba kö</span><span class="char-style-override-9">mürlerinin görkemli alevleri olduğu söylenemezdi elbette ama iyi ısıtıyorlardı, kokuları da güzeldi... Evet, kadın gerçekten oradaydı, gelmişti. Başıyla hafifçe selam verdi, gülümsedi. Yürüyen Geyik bunu hareketlerinin memnuniyet uyandırdığı şeklinde algıladı ve jestlerini daha da dramatik hale getirdi: çocuklar gibi kaş çatmaya, dişlerini oraya buraya savurmaya, yuvasına kadar takip ettiği porsuğun sesini hırıldayarak taklit etmeye başladı.</span></p>

    <p class="Normal para-style-override-7"><span class="char-style-override-9">Hırıltılı ses Ian’ın dikkatini ateşe vermesine engel oldu, ilgisi tekrar hikâyeye yöneldi. Tam zamanında; Yürüyen Geyik hikâyenin en önemli yerine gelmişti, genç adamlar birbirlerini dürtüyorlardı. Yürüyen Geyik kısa boylu, tıknaz biriydi - kendisinin de bir porsuktan farkı olmadığı için hareketleri daha da eğlendirici oluyordu.</span></p>

    <p class="Normal para-style-override-7"><span class="char-style-override-9">Kafasını çevirdi, burnunu kıvırdı ve dişlerinin arasından hırıldadı; porsuk avcının kokusunu almıştı. Sonra bir anda değişip avcı oldu, çalıların arasında dikkatle ilerleyip yavaşladı, durdu, çömeldi - sonra ufak bir ciyaklamayla havaya sıçradı, çünkü kalçasına sivri bir yaprak batmıştı.</span></p>

    <p class="Normal para-style-override-7"><span class="char-style-override-9">Ateşin çevresindeki adamlar kahkahalar içindeyken Yürüyen Geyik tekrar porsuk oldu, önce sese şaşırdı, sonra da avını gördüğüne sevindi. Yuvasından dışarı sıçradı, ince sesi bağırışlara ve öfke ciyaklamalarına dönüştü. Yürüyen Geyik’in güdük bacakları, uzun evin dövülmüş toprağını havalandırdı, koşu taklidi yapıyordu. Sonra kollarını havaya kaldırdı ve, “Ay-Yİİİİİİ!” diye bağırarak kendini ileri fırlattı: porsuk ona arkadan saldırmıştı.</span></p>

    <p class="Normal para-style-override-7"><span class="char-style-override-9">Adamlar cesaretlendirmek için bağırmaya başladılar, ellerinin dizlerine vurdular; o sırada saldırıya uğramış avcı arkasına dönmeyi başardı, küfrü bastı, boynunu yarmaya çalışan porsukla boğuşmaya </span><span class="char-style-override-9">başladı.</span></p>

    <p class="Normal para-style-override-7"><span class="char-style-override-9">Ateş ışığı, Yürüyen Geyik’in omzu ve göğsündeki yaraların üstünü parlatmaya başladı - içten bir hareketle kıvranırken gömleğinin açık duran yakasından kalın, beyaz oyuklar göründü, adam sonra kollarını görünmez düşmanına doğru kaldırdı. Ian birden kendini ileri doğru uzanırken buldu; ne olacağını biliyor olmasına rağmen nefesi kesilmiş, kendi omuzları kasılmayla tutulacak gibi olmuştu.</span></p>

    <p class="Normal para-style-override-7"><span class="char-style-override-9">Yürüyen Geyik bunu birçok kez yapmıştı ama hiç başarısız olmamıştı. Ian kendisi denediğinde becerememişti. Avcı topuklarıyla omuzlarını toprağa gömdü, vücudunu bir yay gibi gerdi. Bacakları titredi, kolları sallandı - yakında dayanamayacaklardı, dayanamazlardı; ateşin başındaki adamlar nefeslerini tutmuştu.</span></p>

    <p class="Normal para-style-override-7"><span class="char-style-override-9">Sonra ani, yumuşak bir </span><span class="italik char-style-override-8">klik</span><span class="char-style-override-9"> sesi geldi. Bu boğuk ses, boyun</span><span class="char-style-override-9" xml:lang="ar-SA"> kırılınca çıka</span><span class="char-style-override-9">n gürültüye çok benziyordu. Kemik ve bağın kırılışı, et ve kürk tarafından bastırılmıştı. Avcı bir süre kavisli şekilde kaldı, sonra yavaşça, aşama aşama, kendini yere bıraktı, doğrulduktan sonra elinde cansız halde sallanan düşmanına baktı.</span></p>

    <p class="Normal para-style-override-7"><span class="char-style-override-9">Küçük bir kova dolusu çam birası elden ele dolaşıyordu; Yürüyen Geyik gülümseyerek terle ıslanan yüz hatlarını aydınlattı ve birayı kabul etti. Kısa, kalın boğazı makine gibi çalışıyor, sert içkiyi su gibi içiyordu. Kovayı sonunda indirince hülyalı bir memnuniyetle baktı.</span></p>

    <p class="Normal para-style-override-7"><span class="char-style-override-9">“Sen, Kurt’un kardeşi. Bize bir hikâye anlat!” Yarısı boşalmış kovayı ateşin karşı tarafına fırlattı; Ian kovayı yakaladı ve bileğinin üstüne dökülen az bir miktarın dışında ziyan olmamasını sağladı. Hemen ağız dolusu bir yudum alıp kovayı yanında oturan Yılanlarla Uyuyan’a verdi.</span></p>

    <p class="Normal para-style-override-7"><span class="char-style-override-9" xml:lang="ar-SA">Öteki yanında oturan Kaplumbağa Yiyen, Ian’ı kaburgalarından dürttü, konuşmak istedi ama Ian kafasını yine iki yana salladı, çenesiyle Yılanlarla Uyuyan’ı gösterdi.</span></p>

    <p class="Normal para-style-override-7"><span class="char-style-override-9" xml:lang="ar-SA">İsteği seve seve kabul eden Yılanlarla Uyuyan, kovayı bırakıp öne eğildi, ateş</span><span class="char-style-override-9">in ışıkları</span><span class="char-style-override-9" xml:lang="ar-SA"> yüzünde dans etmeye başlarken konuşmaya başladı. Yürüyen Geyik kadar iyi bir aktör değildi ama ondan daha büyüktü</span><span class="char-style-override-9"> -otuz yaşındaydı belki- ve gençliğinde çok seyahat etmişti. Assiniboin ve Kayuga halkıyla yaşamıştı, onların hikâyelerini başarıyla anlatırdı - hem de daha az terleyerek.</span></p>

    <p class="Normal para-style-override-7"><span class="char-style-override-9">“Daha sonra konuşur musun peki?” dedi Kaplumbağa Yiyen, Ian’ın kulağına. “Büyük deniz ve yeşil gözlü kadın hakkında daha çok hikâye duymak isterim.”</span><span class="char-style-override-9"/></p>

    <p class="Normal para-style-override-7"><span class="char-style-override-9">Ian biraz isteksizce de olsa kafasını salladı. İlk kez bu kadar sarhoş olmuştu, yoksa Geillis Abernathy’den bahsetmezdi. Nedeni de tüccarın romunu içmiş olmalarıydı; kafasının içinde hissettiği o şiddetli dönme hissi de </span><span class="italik char-style-override-8">o kadının</span><span class="char-style-override-9"> verdiği şeyin yarattığına çok benziyordu - tadı farklı olsa da. Bu sersemlik gözlerinin buğulanmasına, alevlerin sanki su misali akıyor gibi görünmelerine, alevlerin göğe yükselip kadının müsrifçe donattığı odasındaki gümüş, cam ve cilalı ahşap zeminlere küçük parçalar halinde yağıyor gibi gelmesine neden olmuştu - fakat en büyük etki, o parlak yeşil gözlerde meydana gelmişti.</span></p>

    <p class="Normal para-style-override-7"><span class="char-style-override-9">Etrafına göz attı. Burada parlak bir yüzey yoktu. Kil çanaklar, yontulmamış odunlar, yatak çerçevelerinin pürüzsüz yüzeyleri, bileği taşları ve hasır sepetler vardı; giysiler ve giysilerdeki kürkler bile yumuşak, mat, ışıkta boğulan renklerle doluydu. Kadını aklına getiren yalnızca o zamanlardaki kafa sersemliğinin benzerini yaşıyor olmasıydı.</span></p>

    <p class="Normal para-style-override-7"><span class="char-style-override-9">Onunla ilgili hatıralarını fazla önemsemek istemiyordu aslında ama dayısı Jamie onlardan saklanmaması gerektiğini söylemişti ve Ian da bunu mantıklı bulup uyguluyordu.</span></p>

    <p class="Normal para-style-override-7"><span class="char-style-override-9">Ateşe dikkatle baktı, Yılanlarla Konuşan’ın Kaz ve onun diğer insanlara tütün götürüp Yaşlı Adam’ın hayatını kurtararak Kötü Olan’ı alt edişi hakkındaki hikâyesini ilgisizce dinledi. Yoksa ateşin içinde gördüğü... cadı Geillis miydi?</span></p>

    <p class="Normal para-style-override-7"><span class="char-style-override-9">Sanmıyordu. Ateşin içindeki kadın ona bakar bakmaz içini ısıtmıştı, bir yüzü de yoktu; kollarını, bacaklarını, kavisli sırtını, uzun ve düz saçlarını görmüştü, sonra kadın hemen kaybolmuştu; kadının yumuşak, hırıltılı, uzaklardan gelen kahkahasını duymuştu - bu ses Geillis Abernathy’ye ait değildi.</span></p>

    <p class="Normal para-style-override-7"><span class="char-style-override-9">Ama sonuçta Kaplumbağa Yiyen’in sözleri onu aklına getirmişti ve onu orada görebiliyordu. Kendi kendine iç geçirdi, sıra gelince kendisinin ne hikâye anlatabileceğini düşündü. Belki de Bayan Abernathy’nin ikiz kölelerini, her isteğini yerine getiren iki devasa siyah adamı anlatırdı; bir defasında timsah öldürdüklerini, sonra da nehirden getirip kadının ayaklarının önüne serdiklerini görmüştü.</span></p>

    <p class="Normal para-style-override-7"><span class="char-style-override-9">Doğrusu, hikâyelerden ve içmekten sıkılmıştı. Aslında tüylü, serin, karanlık yatağına kaçmak, giysilerini hemen çıkarıp sıcak vücudunu karısınınkine yaslamak istiyordu. Karısının adı “Elleriyle Çalışan”dı ama yatağın mahremiyetinde ona Emily diyordu.</span><span class="char-style-override-9"/></p>

    <p class="Normal para-style-override-7"><span class="char-style-override-9">Zamanları azalıyordu; iki ay boyunca kadınların evinde olacak </span><span class="char-style-override-9">olan karısını göremeyecekti. Çocuk gelmeden önce bir ay daha, sonra temizlik için bir ay daha... Koskoca iki ayı soğuk ve yalnız, yanında karısı olmadan geçireceği düşüncesi, biraya büyük bir yudum almak için uzanmasına yetti de arttı bile.</span></p>

    <p class="Normal para-style-override-7"><span class="char-style-override-9">Ama kova boşalmıştı. Açık ağzına doğru dökmeye çalıştığında arkadaşları güldü; kovadan küçük, kehribar rengi bir damla burnuna damladı.</span></p>

    <p class="Normal para-style-override-7"><span class="char-style-override-9">Küçük bir el omzunun üstünden uzandı, kovayı aldı ve diğer el de öbür omzun üstünden dolu kovayı uzattı.</span></p>

    <p class="Normal para-style-override-7"><span class="char-style-override-9">Kovayı aldı, dön</span><span class="char-style-override-9" xml:lang="ar-SA">üp </span><span class="char-style-override-9">teşekkür etti. Elleriyle Çalışan şımarıkça gülümseyerek karşılık verdi; Ian’ın isteklerini sezmek ona büyük bir keyif veriyordu. Kocasının arkasında diz çöktü, karnının kavisiyle sırtını ısıttı, biraya uzanan Kaplumbağa Yiyen’i savuşturdu.</span></p>

    <p class="Normal para-style-override-7"><span class="char-style-override-9">“Hayır, bırak da kocam içsin! Sarhoş olunca o çok daha güzel hikâyeler anlatıyor.”</span></p>

    <p class="Normal para-style-override-7"><span class="char-style-override-9">Kaplumbağa Yiyen tek gözünü kapadı, ötekini Elleriyle Çalışan’a dikti. Hafifçe sallandı.</span></p>

    <p class="Normal para-style-override-7"><span class="char-style-override-9">“Sarhoş olunca daha iyi hikâyeler mi anlatıyor, yoksa biz sarhoşuz diye hikâyeler çok iyi mi sanıyoruz?”</span></p>

    <p class="Normal para-style-override-7"><span class="char-style-override-9">Elleriyle Çalışan bu soruyu duymazdan geldi ve ateşin karşısında kendisine yer açmakla meşgul oldu, küçük sert kalçasını ağır ağır, inatçı bir koç gibi ileri ittirdi. Ian’ın yanına yerleştiğinde kollarını şişkin karnının üstünde kavuşturdu.</span></p>

    <p class="Normal para-style-override-7"><span class="char-style-override-9">Elleriyle Çalışan ile birlikte başka genç kadınlar da içeri gelmişler, bira getirmişlerdi. Genç adamları dürtükleyerek, mırıldanarak, çimdikleyerek, bazıları da onlarla cilveleşerek kendilerine yol açtılar. Onları izleyerek yanlış yaptığını düşündü Ian. Ateş kızların yüzünde parlıyor, dişlerinden yansıyor, gözlerinin parlak beyazlarını, gülenlerin pembe ağızlarını vurguluyordu. Kızların yüzleri, Rose Hall’daki kristal ve gümüşlerin hiç parlamadığı gibi parlıyordu.</span></p>

    <p class="Normal para-style-override-7"><span class="char-style-override-9">“Ee, koca,” dedi Emily, göz kapaklarını cilveyle indirerek, “Şu yeşil gözlü kadını anlat bize.”</span></p>

    <p class="Normal para-style-override-7"><span class="char-style-override-9">Ian büyük bir yudum bira içti.</span></p>

    <p class="Normal para-style-override-7"><span class="char-style-override-9">“O... bir cadıydı, çok kötü bir kadındı aynı zamanda - ama çok iyi bira yapıyordu.”</span></p>

    <p class="Normal para-style-override-7"><span class="char-style-override-9">Emily’nin gözleri ardına kadar açıldı ve herkes güldü. Ian onun gözlerinin içine baktı ve net bir şekilde gördü; arkasındaki ateşin minik ve mükemmel yansıması onu çağırıyordu.</span><span class="char-style-override-9"/></p>

    <p class="Normal para-style-override-7"><span class="char-style-override-9">“Ama senin kadar iyi değil,” dedi. Kovasını şerefine kaldırdı ve çok büyük bir yudum aldı.</span></p>

    <p class="Normal para-style-override-8"><span class="bold char-style-override-8"> </span></p>
  </div>
</body>
</html>