<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:epub="http://www.idpf.org/2007/ops">
<head>
  <title></title>
  <link href="../Styles/epub_css.css" rel="stylesheet" type="text/css" />
</head>

<body>
  <h1 class="chapter9 sigil_not_in_toc" id="c01"><a id="page12"></a>bölüm <strong>altı</strong></h1>

  <h1 class="chapter1" id="sigil_toc_id_6" title="İSTANBUL’DAKİ DİRENİŞ VE YERALTI ÖRGÜTLERİ (1918-1920): TEŞKÎLÂT-I MAHSUSA VE KARAKOL"><br />
  <br />
  İSTANBUL’DAKİ DİRENİŞ VE YERALTI ÖRGÜTLERİ (1918-1920): TEŞKÎLÂT-I MAHSUSA VE KARAKOL<br />
  <br /></h1>

  <p class="nonindent">İstanbul’un işgaline karşı aktif direnişin tarihi, İttihat ve Terakki Partisi ile Milliyetçi Hareket arasındaki örgütsel sürekliliğin hikâyesidir. Toplumsal kurumların pek çoğunda önde gelen aktörler değişmiş, fakat Kuvay-ı Milliye’nin davasına hizmet eden sistemler olduğu gibi kalmıştı.</p>

  <p class="indent">İTP’nin istihbarat örgütü, Teşkilât-ı Mahsusa’nın (TM) üyeleri çalışmalarını direniş hareketine aktardılar. Mütareke’nin ilk yıllarında TM, çalışmalarını Harbiye Nezaretinden gizli olarak yürütürken, İTP ayrıca bir başka grubu, Karakol’u kurdu.</p>

  <p class="indent">İTP’nin nihai savunma stratejisi, savaş kaybedildiği takdirde Anadolu’daki bir üsten savaşmaya devam etmekti. İşte bu amaçla Karakol Anadolu’ya silah ve insan kaçırıyordu. Mustafa Kemal Milliyetçi Hareket’in liderliğini ele geçirince, Karakol dahil, İTP’nin tüm faaliyetlerini engellemeye çalıştı. Ne ki, Mustafa Kemal, aynı zamanda İstanbul’da, Milliyetçi Hareket’e istihbarat, yardım ve destekleyici propaganda sağlayan hazır bir örgütsel temel devralmıştı. Bu örgütler, başlıca, TM loncalar, Osmanlı Kızılay Derneği (Hilâl-i Ahmer Cemiyeti), iş adamları, kadın dernekleri ve Osmanlı Harbiye Nezareti’ydi.</p>

  <p class="indent">İstanbul’un <i>de jure</i> işgalinden sonra yurtsever eylemcilerin büyük bölümü İngilizler tarafından Malta’ya sürgün edildiler. Bunun üzerine, Ankara’nın kontrolünde yeni direniş hücreleri kuruldu. Bu gruplar, geriye kalmış daha az tanınmış Milliyetçiler’in kılavuzluğunda, Karakol’un daha önce çalışmış olduğu ilçelerde görev yaptılar.</p>

  <p class="center"><span class="small2">TEŞKİLÂT-I MAHSUSA</span></p>

  <p class="nonindent">1908 Meşrutiyet Devrimi’nden önce, Osmanlı İmparatorluğu’nda istihbarat, klasik yoldan, yurt dışındaki diplomatik temsilciler aracılığıyla elde ediliyordu. Yurt içinde, Sultan II. Abdülhamit, mutlakiyete karşı olan kişileri gözleyen ve ihbar eden bir ispiyoncular ağı kurmuştu. Bu tür istihbarat, özgürlük ve meşrutiyet idealleri besleyen Osmanlı uyruklarıyla sınırlıydı. Genç Türkler’i izlemek veya Japonlar’ın İslâmiyet’i kabul etmeye hazır olup olmadıklarını öğrenmek dışında, yurt dışında Abdülhamit hesabına çalışan herhangi bir istihbarat ajanının bulunup bulunmadığı noktası müphemdir.<sup><a class="hlink" epub:type="noteref" href="../Text/Notlar.xhtml#not6_1" id="ref1">1</a></sup></p>

  <p class="indent">Genç Türk Devrimi modernleşmenin bir ölçüde geliştirilmesini ve yönetimde profesyonelliği teşvik etmişti.<sup><a class="hlink" epub:type="noteref" href="../Text/Notlar.xhtml#not6_2" id="ref2">2</a></sup> İTP’nin en işine vakıf kuruluşlarından birisi istihbarat örgütü, Teşkilât-ı Mahsusa idi. Bütün gizli örgütler için olduğu gibi, TM’nin tarihi hakkında kesin bilgiler elde etmek zordur.<sup><a class="hlink" epub:type="noteref" href="../Text/Notlar.xhtml#not6_3" id="ref3">3</a></sup></p>

  <p class="indent">İTP önderliği, Osmanlı İmparatorluğu tarihinde ilk defa, muhtemelen 1911’de resmi bir istihbarat örgütü kurmuştu.<sup><a class="hlink" epub:type="noteref" href="../Text/Notlar.xhtml#not6_4" id="ref4">4</a></sup> TM, I. Dünya Savaşı’nın patlak vermesinden önce dahi, yabancıların Osmanlı topraklarını ele geçirmeye yönelik girişimlerine karşı gerilla operasyonları düzenlemişti. Bu operasyonlara katılanlar arasında, daha sonra Yunanlılar’a ve Müttefik işgal kuvvetlerine karşı verilen Türk Kurtuluş Savaşı’nda kahraman olacak kişiler bulunuyordu. TM’nin, Harbiye Nazırı Enver Paşa tarafından denetlenen, Tahsisat-ı Mesture adında özel bir bütçesi vardı. Örgüt, fedai olarak çalışan subaylar vasıtasıyla iş görüyordu. Bu kapsamda, Mustafa Kemal, Rauf, Ali Fethi ve Nuri (Conker, 1881-1937) TM tarafından, 1911’deki İtalyan istilâsına karşı, yerli aşiretlerin ülkelerini savunmalarına yardımcı olmaları amacıyla, Bingazi ve Trablus’da görevlendirilmişlerdi.<sup><a class="hlink" epub:type="noteref" href="../Text/Notlar.xhtml#not6_5" id="ref5">5</a></sup></p>

  <p class="indent">1912 Balkan Savaşı’nda Bulgarlar Batı Trakya’ya girdiklerinde TM ajanları bu vilâyete gitmişlerdi. TM savaşçıları özerk bir Batı Trakya Türk Cumhuriyeti ilân ederek direnmişlerdi.<sup><a class="hlink" epub:type="noteref" href="../Text/Notlar.xhtml#not6_6" id="ref6">6</a></sup> I. Dünya Savaşı sırasında Balkanlar’daki TM faaliyeti, artık dostluk ilişkileri içinde olunan Bulgarlar’la işbirliği halinde devam etmişti. Arapça konuşulan vilâyetlerdeki TM lideri Eşref Sencer (Kuşçubaşı, 1871-1964), İngiliz kuvvetlerine karşı savaşmak üzere, Irak’ta bir miktar Arap devşirmişti. Ayrıca, savaş sırasında Suriye ve Lübnan’da ayrılıkçı hareketleri kontrol altına almak için çaba sarfetmişti.<sup><a class="hlink" epub:type="noteref" href="../Text/Notlar.xhtml#not6_7" id="ref7">7</a></sup></p>

  <p class="indent">TM bünyesindeki siviller de savaş sonrası direniş hareketinde önemli roller oynadılar. TM’nin askeri istihbarat bölümü Harbiye Nezareti’ne, sivil bölümü ise Dahiliye Nazırı Talât Paşa’ya karşı sorumlu idiler. Savaştan önce ve savaş sırasında TM, gazetecileri, yazarları, hatipleri ve din adamlarını kullanarak, İttihatçı karşıtlarına karşı yoğun bir propaganda yürütmüştü. Örneğin, <i>Tanin</i> gazetesi İTP Hükümeti’nin sözcüsü haline gelmişti. Süleyman Nazif gibi yazarlar, şair ve hatip Mehmet Akif, hatip Ömer Naci (1880-1916) ve Şeyh Âta (1883-1936) TM içindeki sivillerin sadece birkaçıydılar.<sup><a class="hlink" epub:type="noteref" href="../Text/Notlar.xhtml#not6_8" id="ref8">8</a></sup> TM’nin sivil elemanları Telkin ve İrşad Kolu’nu oluşturuyorlardı.</p>

  <p class="indent">İTP’nin örgüt yapısı, örgütsel sadakate olduğu kadar birey olarak üstlere bağlılığa özendiriciydi. Savaş sonrası yeraltı direnişi bu iki tür bağlılıktan da yararlanacaktı. İTP patronaj sistemine göre örgütlenmişti ve sonuçta İTP hiyerarşisinde birtakım klikler oluşmuştu. Buna uygun olarak, Enver, Talât ve Cemal Paşalar’ın her birinin, öncelikle emrinde bulunduğu ve kendisini görevde terfi ettiren paşaya bağlı taraftarları vardı. Bu taraftarlar da bir hiyerarşi içinde kendi patronaj ağlarına sahiptiler. Örneğin İaşe Nazırı ve esnaf (imalâtçılar ve zanaatkârlar) loncalarının hâmisi Kara Kemal, Talât Paşa’nın adamıydı. Kara Kemal, hamallar loncasının reisi Ferit Bey’i (Hamal, 1877?), zanaatkârlar loncasının reisi Fethullah Bey’i (Akçam) ve Memduh Şevket Bey’i (Esendal, 1884-1952) kendisine bağlamıştı. Memduh Şevket Bey’i, bu loncaların Türk iş hayatının geliştirilmesine yardımcı olmaları amacıyla, modern meslek kuruluşları olarak yeniden canlandırılmalarına bakmakla görevlendirmişti.<sup><a class="hlink" epub:type="noteref" href="../Text/Notlar.xhtml#not6_9" id="ref9">9</a></sup> Bu loncaların mensupları, savaş malzemelerinin kaçırılmasında ve taşınmasında, yeraltı hareketine paha biçilmez yardımlarda bulunacaklardı.</p>

  <p class="indent">30 Ekim 1918’de Mondros Mütarekesi imzalandığında, Osmanlı İmparatorluğu’na sadece Anadolu toprakları bırakılmıştı ve bu sınırlar dahi tartışmalıydı. Mütareke’nin imzalanmasından önce İTP Hükümeti istifa etmiş ve 14 Ekim 1918’de Ahmet İzzet Paşa (Furgaç, 1864-1937) Kabinesi kurulmuştu. İzzet Paşa, aynı zamanda Harbiye Nazırlığını üstlenmişti ve Teşkilât-ı Mahsusa Müdürlüğü’ne (Harbiye Nezareti’nde, buraya üstü örtülü bir şekilde Doğu İşleri Bürosu deniyordu) hemen çalışmalarını durdurması, arşivlerini yoketmesi ve hesaplarını bakanlığa devretmesi talimatını vermişti.<sup><a class="hlink" epub:type="noteref" href="../Text/Notlar.xhtml#not6_10" id="ref10">10</a></sup></p>

  <p class="indent">2 Kasım 1918 akşamı, İTP liderleri Enver, Talât ve Cemal Paşalar, İTP Merkez Komitesi’nden diğer dört üye ile birlikte, bir Alman denizaltısına binerek Türkiye’den ayrılmışlardı. Ayrılmalarından az önce, Talât Paşa, Kara Kemal’e bir yeraltı grubu kurması emrini vermişti.<sup><a class="hlink" epub:type="noteref" href="../Text/Notlar.xhtml#not6_11" id="ref11">11</a></sup> Bu örgüt, İttihatçı karşıtı Hükümet’ten ve savaş suçları için tutuklamalara başlayacak Müttefıkler’den İTP üyelerini korumak amacıyla düşünülmüştü. Üstelik, İTP’nin mücadele şevki bitmemişti. Onlar için savaş daha sona ermemişti:</p>

  <p class="indent">"İstanbul karmakarışık bir durumdaydı; silahlar bırakılmaktaydı; fakat biz İttihatçılar silahlarımızı bırakmamakta kararlıydık. İstanbul’da biraraya gelen İttihat ve Terakki Partisi üyeleri savaşın bitmemiş olduğuna karar verdiler. Mütareke savaşın bir diğer aşamasıydı. Savaşımızı Anadolu’nun doğusundan başlatmaya karar verdik."<sup><a class="hlink" epub:type="noteref" href="../Text/Notlar.xhtml#not6_12" id="ref12">12</a></sup></p>

  <p class="indent">Doğu İşleri Bürosu Müdürü Yarbay Hüsamettin’e (Ertürk), Enver Paşa tarafından, TM’nın bundan böyle "İslâmi Devrimci Komite" diye adlandırılması emri verilmişti. Buna uygun olarak, Hüsamettin Bey, Almanya’ya kaçmak için İstanbul’da bekleyen Hintli, Faslı, Cezayirli ve Mısırlı direniş savaşçılarına yardım edecekti. Ayrıca, Libyalı Şeyh Sunusi’ye, 100.000 TL verip, İtalyanlar’la ve İngilizler’le savaşa devam etmesi için Kuzey Afrika'ya geri gönderecekti. Yine, evinin bulunduğu semtteki yerel milis liderlerinin silahlarının alınmamasını ve direniş savaşçılarına gizli TM depolarından silah verilmesini sağlayacaktı.<sup><a class="hlink" epub:type="noteref" href="../Text/Notlar.xhtml#not6_13" id="ref13">13</a></sup></p>

  <p class="indent">Hüsamettin Bey görünüşte TM’nın çalışmalarını durdurmuştu, fakat istihbarat işlerini gizlice sürdürüyordu ve TM depolarının yerlerini açıklamayı, depolardaki silahların teslimini reddetmişti. Bu tutum, Erkân-ı Harbiye ve Harbiye Nezareti tarafından da destekleniyordu.<sup><a class="hlink" epub:type="noteref" href="../Text/Notlar.xhtml#not6_14" id="ref14">14</a></sup> Bundan böyle, Kuvay-ı Milliyeci direniş grupları TM mensuplarından gönüllü destek gördüler. TM’nın çalışmaları, Mütareke boyunca sürdü. Örneğin, 1920’de Hüsamettin Bey, komünist propagandasını yaymak, Müttefik askerleri içinde aşağı tabakalardan gelenler arasında huzursuzluk uyandırmak amacıyla Bolşevik örgütlerle işbirliği yaptı. Yunan Ordusu içinde propaganda yapmaları için Bolşevik ajanların Yunanistan’a sızmalarına yardımcı oldu.<sup><a class="hlink" epub:type="noteref" href="../Text/Notlar.xhtml#not6_15" id="ref15">15</a></sup> Bu girişimlerin ne dereceye kadar başarılı olduklarını bilmiyoruz; ancak şurası açık ki, TM bu yıllarda, hâlâ psikolojik savaşın içindeydi. Ayrıca, bütün bunlardan, Müttefik askeri istihbaratının, askerler arasındaki Bolşevik propagandasına ilişkin duyarlığının haklı sebepleri bulunduğu da ortaya çıkıyor. (<a class="hlink" href="../Text/Bolum5.xhtml">Bkz</a>. V. Bölüm)</p>

  <p class="center"><span class="small2">KARAKOL</span></p>

  <p class="nonindent">Mütareke döneminin ilk direniş grubu Karakol, paylaşmanın Türkiye’ye ne kadar toprak bıraktığı gerçeğinin, Müttefik işgaliyle Türklerin bilincinde somutlandığı günlerde kuruldu. Mütareke imzalandığında, sekiz yıllık sürekli savaş durumu sona erdiği için İstanbul halkı rahat bir soluk almıştı. İstanbul’un işgal edileceğini kimse beklemiyordu. Oysa, 13 Kasım 1918’de, Müttefik savaş gemilerinden oluşmuş bir filo İstanbul limanına girdi.<sup><a class="hlink" epub:type="noteref" href="../Text/Notlar.xhtml#not6_16" id="ref16">16</a></sup> 2.616 İngiliz, 540 Fransız ve 470 İtalyan askerinden oluşan Müttefik kuvvetler hemen karaya çıktılar ve kışlaları, otelleri, İtalyan ve Fransız okullarını ve hastaneleri işgal ettiler.<sup><a class="hlink" epub:type="noteref" href="../Text/Notlar.xhtml#not6_17" id="ref17">17</a></sup> Bu askerler, Müttefik yönetim mekanizması kuruluncaya ve özel evlere elkonmaya başlanıncaya kadar işgal ettikleri yerlerde kaldılar.</p>

  <p class="indent">Karakol 1918 Kasımı’nın sonlarına doğru kuruldu.<sup><a class="hlink" epub:type="noteref" href="../Text/Notlar.xhtml#not6_18" id="ref18">18</a></sup> Teşkilât-ı Mahsusa ile Karakol arasında kesin sınırlar yoktu. Baha Sait (1882-1939), Yenibahçeli Nail (ölümü: 1926) ve Yenibahçeli Şükrü (1881-1932) gibi çok sayıda Karakol eylemcisi savaş sırasında İran’da, Kafkasya’da ve Batı Trakya’da TM için çalışmıştı.<sup><a class="hlink" epub:type="noteref" href="../Text/Notlar.xhtml#not6_19" id="ref19">19</a></sup> Karakol mensuplarıyla birlikte çalıştığı için, Hüsamettin Bey’in Karakol üyesi olduğu sanılıyordu;<sup><a class="hlink" epub:type="noteref" href="../Text/Notlar.xhtml#not6_20" id="ref20">20</a></sup> fakat kendisinin daha sonra anlattığına göre üye değildi. "Onlarla hiç çalışmamış olmam isabet oldu, çünkü İngiliz istihbaratı sonunda onları ortaya çıkardı."<sup><a class="hlink" epub:type="noteref" href="../Text/Notlar.xhtml#not6_21" id="ref21">21</a></sup> Yine de, Hüsamettin Bey, Enver Paşa’nın kesin emirleri uyarınca, TM depolarından Karakol’a savaş malzemesi sağlamıştı.</p>

  <p class="indent">Malta’da savaş esiri olarak tutulan TM mensubu Eşref Bey (Kuşçubaşı), savaş esirlerinin değişimi sonucu İstanbul’a döndü. Karakol’un kurucularından Kara Vasıf ile temasa geçti ve grubun örgütlenmesine yardım etti.<sup><a class="hlink" epub:type="noteref" href="../Text/Notlar.xhtml#not6_22" id="ref22">22</a></sup> İngiliz Yüksek Komiseri Amiral de Robeck, 16 Mayıs 1920’de, İngiltere Dışişleri Bakanlığı’na bir isim listesi gönderdi. Bu kişilerin kendilerine teslim edilmeleri Osmanlı Hükümeti’nden istenmeliydi. Listedeki 137 numara "Eshreff Kushjibashi Zade" (metinde böyle) idi. "2.1.20’de Malta’dan, sıradan bir savaş esiri olarak yanlışlıkla salıverilmiş"ti. "En tehlikeli ve cani bir propagandacıydı.<sup><a class="hlink" epub:type="noteref" href="../Text/Notlar.xhtml#not6_23" id="ref23">23</a></sup> Ne ki, artık çok geçti, Kuşçubaşı çoktan yeraltına geçmişti. Eşref Bey, daha sonra, Ege Bölgesi’ndeki milis kuvvetlerine katıldı.</p>

  <p class="indent">Karakol’un ilk Merkez Komitesi, İttihatçılar’ın eski İaşe Nazırı Kara Kemal, Kurmay Albay Kara Vasıf, Albay Galatalı Şevket (Boğazlar Komutanı), Kafkas Birlikleri Komutanı Kurmay Albay Kemalettin Sami (Gökçe, 1884-1934), avukat Refik İsmail, Kurmay Albay Edip Servet (Tör, 1880-1960), İTP Merkez Komitesi eski üyesi Baha Sait ve Binbaşı Sevkiyatçı Ali Rıza’dan (Bebe, 1881-?) oluşuyordu.<sup><a class="hlink" epub:type="noteref" href="../Text/Notlar.xhtml#not6_24" id="ref24">24</a></sup> Bir program yapmışlardı ve bir de mühürleri vardı. Seçilmiş kişilere, Karakol’un varlık nedenini ve amaçlarını açıklayan bir bildiri gönderilmişti. Bildirinin tonunun genel olarak ılımlı olmasına rağmen, 4’üncü madde meydan okurcasına şöyle demekteydi:</p>

  <p class="indent">"Karakol’un dahildeki faaliyeti, milli ve mülkî birliği hürriyet ve tabii hakları meşrû ve sessiz teşebbüsler ile temine matuf ve maksur olup, şu kadar ki her hürriyeti boğan, her hakkı ezen ve yalnız kuvvet ve menfaat önünde secde eden müstebitlere karşı zaruret duyuldukça, ihtilâl silahına sarılacak ve kırılmaz bir azim ile yumruğunu sallayacak, hür ölecek fakat esir ve zelil yaşamayacaktır."<sup><a class="hlink" epub:type="noteref" href="../Text/Notlar.xhtml#not6_25" id="ref25">25</a></sup></p>

  <p class="indent">Karakol hücre sistemi temelinde örgütlenmişti; hücre üyeleri ad yerine numara ile kodlandırılmıştı. Baha Sait din adamlarını, Galatalı Şevket gazetecileri örgütlemekle, Kemalettin Sami öğrencilerle ve aydınlarla ilişki kurmakla görevlendirilmişlerdi.<sup><a class="hlink" epub:type="noteref" href="../Text/Notlar.xhtml#not6_26" id="ref26">26</a></sup> Galatalı Şevket’in esas ilişkisi Süleyman Nazif ileydi. Süleyman Nazif, 8 Ocak 1919’da, General Franchet d’Esperey’nin İstanbul’a törensel girişi üzerine, <i>Hadisat</i> gazetesinde, Fransızlar’a karşı kızgın ve alaycı bir makale yayımladı. Ertesi gün tutuklandı ve kurşuna dizilmekten kılpayı kurtuldu.<sup><a class="hlink" epub:type="noteref" href="../Text/Notlar.xhtml#not6_27" id="ref27">27</a></sup> Gazete kapatıldı, ama Süleyman Nazif Müttefikler’in kara listesinde kalmaya devam etti. İstanbul’un <i>de jure</i> işgalinden sonra da Malta’ya sürgün edildi.</p>

  <p class="indent">Kara Kemal, İTP’nin daha önce belirlediği, Anadolu’nun savunulması planlarından hareket ederek, direnişin örgütleneceği yerin Anadolu olduğunu ileri sürüyordu.<sup><a class="hlink" epub:type="noteref" href="../Text/Notlar.xhtml#not6_28" id="ref28">28</a></sup> Karakol bir lider aramaya başladı. Önce Enver’in amcası Halil Paşa’yı, daha sonra Yenibahçeli Nail Bey’i ve Hilmi Bey’i düşündüler.<sup><a class="hlink" epub:type="noteref" href="../Text/Notlar.xhtml#not6_29" id="ref29">29</a></sup> Sadrazam İzzet Paşa bu subayların Anadolu’ya atanmaları için söz verdi; ama böyle olacağına, Halil Paşa Osmanlı temsilcisi olarak Erivan’a atandı. Halil Paşa Kafkasya yolundayken geri çağrıldı; çünkü Sadrazam Enver Paşa’nın da Kafkaslar’da olduğunu duymuştu ve bu iki paşanın güçlerini birleştirmelerini istemiyordu.<sup><a class="hlink" epub:type="noteref" href="../Text/Notlar.xhtml#not6_30" id="ref30">30</a></sup> Karakol’un patronu, perde arkasında daha hâlâ Enver Paşa’ydı, ancak örgütün, yakınında bir lidere ihtiyacı vardı.</p>

  <p class="indent">Karakol kendi üyeleri arasında liderlik meselesini tartıştıktan sonra, yaveri Cevat Abbas (Gürer, 1887-1943) aracılığıyla, liderliği üstlenmesi için Mustafa Kemal Paşa ile temas kurdu. O günlerde Mustafa Kemal, şık bir semt olan Şişli’de oturuyordu ve buraya 16 Aralık 1918 tarihinde taşınmıştı.<sup><a class="hlink" epub:type="noteref" href="../Text/Notlar.xhtml#not6_31" id="ref31">31</a></sup> Bu da, Karakol’un 1918 Kasımı sonlarına doğru kurulmuş olduğunu doğruluyor.</p>

  <p class="indent">Karakol üyeleri Sevkiyatçı Ali Rıza ve İsmail (Canbulat, 1880-1926) ile ilişki içinde olan Mustafa Kemal, Halil Paşa’nın yakında Anadolu’ya gideceğini duymuş olmalıydı. Halil Paşa’nın hatıralarına göre Mustafa Kemal onu Pera Palas Oteli’nde öğle yemeğine davet etmişti ve kendisinin ordu müfettişi olarak Anadolu’ya tayin edileceğini, orada direniş hareketini başlatacağını söylemişti. Mustafa Kemal, bunun, Halil Paşa’nın yapacağı herhangi bir girişimden daha fazla başarı şansına sahip olduğunu da ilâve etmişti.<sup><a class="hlink" epub:type="noteref" href="../Text/Notlar.xhtml#not6_32" id="ref32">32</a></sup> Bu, Halil Paşa’ya bir hakaret değildi, çünkü Türk halkı artık İTP’ye itibar etmiyordu ve onun için de gerçekçi bir değerlendirmeydi.<sup><a class="hlink" epub:type="noteref" href="../Text/Notlar.xhtml#not6_33" id="ref33">33</a></sup> Bu görüşme, Halil Paşa’yı, Karakol’un teklifinden vazgeçmeye yöneltmiş olabilir. Öte yandan, görüşme, tamıtamına Halil Paşa’nın anlattığı gibi geçmemiş de olabilir; çünkü Mustafa Kemal’in ordu müfettişliği konusu, 21 Nisan 1919’a kadar gündeme gelmiş değildi.<sup><a class="hlink" epub:type="noteref" href="../Text/Notlar.xhtml#not6_34" id="ref34">34</a></sup> Dolayısıyla, iki paşa arasındaki bu görüşmenin müfettişlik meselesiyle bir ilişkisi olamaz. Görüşmenin, Halil Paşa’nın tutuklandığı tarihten, 2 Nisan 1919’dan önce yapılmış olması gerekir. Oysa o günlerde, Mustafa Kemal, sadece, Anadolu’ya gitme niyetinden sözetmiş olabilirdi; çünkü Şubat 1919’a gelindiğinde, Osmanlı Hükümeti’nde yeralması için bütün yollar tıkanmıştı ve o da Anadolu’ya geçme düşüncesi üzerinde durmaya başlamıştı.<sup><a class="hlink" epub:type="noteref" href="../Text/Notlar.xhtml#not6_35" id="ref35">35</a></sup></p>

  <p class="indent">Mustafa Kemal, İttihatçılar’la çalışmayı kesinlikle istemiyordu; çünkü sadakatlerinin kimlere olduğunu biliyordu. İTP’nin kayıtlı bir üyesi olmasına rağmen her zaman kenarda durmuştu. İTP’nin askeri fraksiyonunun tartışmasız lideri, Mustafa Kemal değil, Enver Paşa’ydı. Karakol’dan Refik İsmail, liderlik rolünü doğrudan üstlenmesini kendisine teklif ettiğinde, Mustafa Kemal buna yanaşmadı. Buna karşılık, Harbiye Nazırı Şakir Paşa’nın, kendisinin İttihatçı olmadığına ikna edilmesini istedi. İTP üyesi olarak tanınmamasının, onun için önemli olan başka nedenleri vardı. Mustafa Kemal, savaş sırasında İTP’nin Almanya ile ilişkilerini ve Osmanlı Ordusu’ndaki Alman komutanların stratejilerini bir hayli eleştirmişti. Bu nedenle, savaşı kaybetmekten sorumlu olanlar arasında görülmek istemiyordu. Üstelik, diktatörlüğünden ve Ermeni tehcirindeki tutumundan ötürü İTP’yi lekelenmiş olarak görüyordu. Bundan böyle İTP ile ilişkisini kesmesi Mustafa Kemal için zorunluydu. Gelecekteki kariyeri ve hareket serbestliği buna bağlıydı. Mustafa Kemal’in Karakol ile iş görmeye yanaşmamasına rağmen, Karakol, direniş hareketinin liderliğini üstlenebileceği umuduyla onun için kulis yaptı. Karakol Erkân-ı Harbiye Reisi Cevat Paşa’yı, o da Şeyhülislâm Mustafa Sabri Efendi’yi, Mustafa Kemal’in İttihatçı olmadığına ikna ettiler.<sup><a class="hlink" epub:type="noteref" href="../Text/Notlar.xhtml#not6_36" id="ref36">36</a></sup> Mustafa Kemal’in, Heyet-i Vekile (Bakanlar Kurulu) seviyesinde kurnazlıkla yapılan bu reklâmı, onun Anadolu’ya tayin edilmesini kolaylaştırmış olmalıydı.</p>

  <p class="indent">Karakol’un liderliğini üstlenmesi, Sadrazam İzzet Paşa’dan da istenmişti. Ancak, savaş sırasında Hücum Birlikleri Komutanı<sup><a class="hlink" epub:type="noteref" href="../Text/Notlar.xhtml#not6_37" id="ref37">37</a></sup> ve Karakol’un coşkulu bir üyesi Yenibahçeli Şükrü’ye göre, İzzet Paşa, mevcut şartlarda Anadolu’daki herhangi bir hareketin başarısızlığa mahkûm olduğunu düşündüğü için onları geri çevirmişti.</p>

  <p class="indent">İstanbul dışında yerel Kuvay-ı Milliye grupları oluşmaya başladığında, Karakol, Yenibahçeli Şükrü’nün komutası altında, Anadolu ile bir ulaşım yolu olan Menzil Hattı’nı örgütledi.<sup><a class="hlink" epub:type="noteref" href="../Text/Notlar.xhtml#not6_38" id="ref38">38</a></sup> Silah ve insan kaçakçılığı, Anadolu tarafındaki Dudullu ve Geyve üzerinden, Menzil Hattı boyunca yapılıyordu. 1919 ve 1920 yıllarında Anadolu’ya kaçan subayların ve sivillerin kimlik belgelerinin üzerinde Karakol’un damgası bulunuyordu. Mustafa Kemal Anadolu’dayken, bir seferinde, bazı subayları, isimlerini vererek istedi. Bunun üzerine, Karakol, Harbiye Nezareti’nde Personel Dairesi ile temasa geçti ve bu subayların Anadolu’ya atanmalarını sağladı.</p>

  <p class="indent">Mustafa Kemal ile Karakol arasındaki ilişki bir hayli garipti. Sivas Kongresi sırasında (4-11 Eylül 1919) Mustafa Kemal, Karakol’un varlığına ilişkin tek bir bilgi dahi vermedi. Daha sonra Karakol’u eleştirdi. Bu da akla yakındır; çünkü Karakol İTP’nin yaratığıydı ve kendi otoritesine meydan okuyabilirdi.<sup><a class="hlink" epub:type="noteref" href="../Text/Notlar.xhtml#not6_39" id="ref39">39</a></sup> Buna karşılık, Mustafa Kemal, örgüt kendisinin amaçlarına iyi hizmet ettiği sürece Karakol’u mesele yapmadı. Müttefikler, Harbiye Nezareti’nin Anadolu’ya subay atamasını yasaklayınca, Karakol ve Teşkilât-ı Mahsusa subaylara terhis belgeleri sağladılar ve onları sivil elbiseler içinde, tercihan dini kıyafetle Anadolu’ya kaçırdılar. Kaçışın ilk durağı Üsküdar’daki Özbekler Tekkesi’ydi.<sup><a class="hlink" epub:type="noteref" href="../Text/Notlar.xhtml#not6_40" id="ref40">40</a></sup> Tekke’ye bolca silah ve değişik elbiseler stoklanmıştı. Tekke’nin başında, TM’nın propaganda kolunun üyesi Şeyh Âtâ bulunuyordu. Âtâ, Mütareke sırasında çalışmalarını yeraltına aktarmıştı. Şeyh Âtâ ve dervişleri, gündüzleri umut yükseltici vaazlar vererek morali yüksek tutuyorlardı; geceleri ise, Tekke’den Dr. Esat Paşa’nın Çamlıca’daki evine silah kaçırıyorlardı.<sup><a class="hlink" epub:type="noteref" href="../Text/Notlar.xhtml#not6_41" id="ref41">41</a></sup> Daha sonra silahlar buradan Anadolu’ya gönderiliyordu. (Esat Paşa, Osmanlı Kızılay Derneği’nin başkanıydı.) Kurtuluş Savaşı’nın önde gelen birçok ismi Özbekler Tekkesi’nden geçerek Anadolu’ya kaçmışlardır. Halide Edip, Dr. Adnan (Adıvar, 1882-1955), Mehmet Âkif, General Fevzi (Çakmak, 1876-1950) ve Albay İsmet (İnönü, 1882-1973) bunlardan bazılarıdır.<sup><a class="hlink" epub:type="noteref" href="../Text/Notlar.xhtml#not6_42" id="ref42">42</a></sup></p>

  <p class="indent">TM ve Karakol Milliyetçi propagandayı yaymak için çabalarını birleştirdikleri gibi, işgal edilmiş topraklardaki Türkler’i savunmak için de tedbirler alıyorlardı. Şair Mehmet Âkif Anadolu’nun her tarafını dolaşıyor ve müminleri davaya kazanmak için camilerde onlara hitap ediyordu.<sup><a class="hlink" epub:type="noteref" href="../Text/Notlar.xhtml#not6_43" id="ref43">43</a></sup></p>

  <p class="indent">İstanbul’a geri dönersek, Hüsamettin Bey Enver Paşa’nın emirlerini yerine getirmekle meşgul olurken, bir yandan da Harbiye Nezareti’ndeki görev süresini uzatmaya çalışıyordu. Karakol ise, Müslümanlar’ın çoğunlukta oldukları semtlerde örgütler kurmaktaydı. Topkapı, Şehremini, Kasımpaşa, Eyüp, Bakırköy, Çengelköy ve Kadıköy semtlerinde seçilmiş kişilere silah dağıtılıyordu ve çok sayıda kişi istihbarat çalışması yapmak için örgütlenmekteydi. İngiliz Yüksek Komiser Vekili Richard Webb 29 Kasım 1918 tarihli bir telgrafta, İTP ile bağlantılı çalışmaları şöyle yorumluyordu:</p>

  <p class="indent">"İttihat ve Terakki Partisi varlığına son vermiş değil, ancak örgüt şimdi tamamiyle değişik insanların elinin altında ve sadece, etrafında oldukça makul bir Türk ulusal duyarlığının toplandığı bir çekirdek haline gelme sürecinde.... Rum basını Müslüman nüfusa silah dağıtıldığı iddiasını sürdürüyor ve birçokları, özellikle Rumlar buna bütün ciddiyetiyle inanmaya başlıyorlar ve buna karşı alarma geçme gereğini duyuyorlar. Şehrin içindeki ve çevresindeki Müttefik kuvvetleri ise, Türklerin, silahlı başkaldırı niteliğinde bir girişimde bulunacak kadar düşüncesizlik etmelerinin çok zayıf bir ihtimal olduğu görüşündeler."<sup><a class="hlink" epub:type="noteref" href="../Text/Notlar.xhtml#not6_44" id="ref44">44</a></sup></p>

  <p class="indent">Türk nüfus da, aynı şekilde Rumlar’a karşı korku besliyordu. Bir kısım Türk aileleri şehrin Asya tarafındaki akrabalarına taşınmışlardı veya orada ev kiralamışlardı.<sup><a class="hlink" epub:type="noteref" href="../Text/Notlar.xhtml#not6_45" id="ref45">45</a></sup> Karakol başka ihtiyat tedbirleri de alıyordu. Örneğin, Fransız kuvvetlerine bağlı Cezayirli birlikler, Eyüp yakınındaki Rami Kışlası’nda barındırılmaktaydılar. Cezayirli askerler, Cuma namazı için Eyüpsultan Camii’ne geldikleri zaman, vaiz Kemal Efendi onları, Müslüman kardeşleri bir saldırıya uğradığı takdirde öncelikle kardeşlerine sadık olmaları gerektiğine ikna etmeye uğraşıyordu. Vaizin sözlerini tercüme etmek için her zaman, Fransızca konuşan bir subay hazır bulunuyordu. Cezayirliler, Türkler’e bir saldırı olması durumunda yardım edeceklerine söz verdiler.<sup><a class="hlink" epub:type="noteref" href="../Text/Notlar.xhtml#not6_46" id="ref46">46</a></sup></p>

  <p class="indent">28 Haziran 1919’da, Rami Kışlası’nın cephane deposunda yangın çıktı. Bombaların patlaması sonucu, depo tümüyle tahrip oldu.<sup><a class="hlink" epub:type="noteref" href="../Text/Notlar.xhtml#not6_47" id="ref47">47</a></sup> Cezayirli askerlerin hiçbirisi yaralanmadığına göre, bu, yeraltı hareketinin bir sabotajı olabilir.</p>

  <p class="indent">Karakol’un başta gelen hedeflerinden birisi, İTP’nin taşra örgütlerini yeniden canlandırmaktı. Kara Kemal, kendi inisiyatifiyle, Beşler adı verilen bir başka gizli hücre kurdu. Bu hücre, yenilenmiş ama yasadışı İTP Merkez Komitesi’ne dönüştü. Hücrenin üyeleri, Beylerbeyili Ali İhsan, Vehbi (bir işadamı), Çolak Selâhattin (emekli bir subay), Memduh Şevket Bey (Esendal) ve Dr. Dağıstanlı Hüseyinzade Ali Bey idiler.<sup><a class="hlink" epub:type="noteref" href="../Text/Notlar.xhtml#not6_48" id="ref48">48</a></sup> Beşler ve Karakol kendilerini direnişe adamışlardı ve bu işi birlikte yürütüyorlardı. Onların eylemleri, TM’ninki de dahil üstüste çakışıyordu. Örneğin, savaştan önce İTP İstanbul Merkez Komitesi Müfettişi olan Memduh Şevket Bey 1918 ve 1919’da çok aktifti. Mütareke’nin ilk günlerinde, Memduh Şevket Bey, daha önceleri, üyelerine direniş ruhu aşılamak suretiyle örgütlemiş olduğu imalâtçılar ve ameleler loncalarını yeniden çalışır duruma getirmeyi başardı. Gümrük memurlarının ve liman işçilerinin, örneğin hamallar loncası reisi Salih Kâhya gibi, sadık İttihatçılar olmalarını sağladı. Bu, dostluk ve aile bağlarının, direniş hareketinde nasıl işlev gördüğünün bir başka örneğidir. Salih Kâhya’nın kardeşi Ferit Bey (Hamal), savaş sırasında hamallar loncasının reisi idi. Muhalefet gazeteleri, Salih Kâhya’nın lonca reisliğine seçilmesinde İTP’nin parmağı olduğundan şikâyet etmişlerdi.<sup><a class="hlink" epub:type="noteref" href="../Text/Notlar.xhtml#not6_49" id="ref49">49</a></sup></p>

  <p class="indent">Memduh Şevket Bey de gizlice silah ve cephane kaçırıyordu. 1919’un başlarından itibaren, İngilizler, hâlâ daha faal olan İTP üyelerini tutuklamaya başladılar. Bunun üzerine, Memduh Şevket Bey öteki İttihatçılar’ın evlerinde saklanmaya başladı. Bir süre sonra, iki arkadaşı ile birlikte, <i>Tadla</i> adında bir İtalyan gemisiyle, gizlice İtalya’ya kaçtı.<sup><a class="hlink" epub:type="noteref" href="../Text/Notlar.xhtml#not6_50" id="ref50">50</a></sup> Kara Kemal, 1920’de Malta’dan kaçtıktan sonra, onları İtalya’da buldu ve İtalyanlar’ın yardımıyla Türkiye’ye geri döndüler.</p>

  <p class="indent">1920 yılı Milliyetçiler için bir dönüm noktası oldu. Mustafa Kemal’in, Kuvay-ı Milliye’nin liderliğinde durumunu sağlamlaştırmasına paralel olarak, İTP’ye bağlılık, giderek geri plana düşmekteydi.<sup><a class="hlink" epub:type="noteref" href="../Text/Notlar.xhtml#not6_51" id="ref51">51</a></sup> Eylül 1919’da yapılan Sivas Kongresi’nde, delegeler, Anadolu ve Rumeli Müdafaa-i Hukuk Cemiyetleri’nin birleştirilmesini ve ülkenin bütününün kurtarılması için hep birlikte çalışılmasını oy birliğiyle kabul ettiler. Yerel direnişler koordine edilecekti. Bu amaçla temsilci bir komite, Heyet-i Temsiliye seçildi. Böylece, Milliyetçi Hareket, meşru bir varlık oldu. Temeli İTP olan Karakol bu gelişmenin dışında kalamazdı. Karakol liderlerini, Mustafa Kemal’in Hareketi’ne katılmaktan başka bir alternatif olmadığına ikna eden, en azından iki sebep varmış gibi gözüküyor. Karakol, Müttefikler’in ağzını aramak için, İttihatçı Alfred Rüstem’e (Blinsky, 1862-1933), Fransız ve İngiliz karargâhlarına mektup yazdırdı. Bu mektupta, İstanbul’daki en sağlam grubun, her şeye rağmen İTP olduğu, dolayısıyla Müttefîkler’in, er ya da geç onunla anlaşmaya varması gerekeceği ileri sürülüyordu. Her iki karargâhın da tepkisi olumsuz oldu. Hüsamettin Beyin iddiasına göre, Müttefikler’in tepkisi, Karakol’un gizli İttihatçı kimliğinden vazgeçmesine ve şimdilik Mustafa Kemal’i desteklemesine sebep oldu. Bu kararın alınmasına yolaçan bir diğer faktör, Talât Paşa’nın Berlin’den yazdığı, Karakol’u, Mustafa Kemal’in yolunu izlemeye zorlayan mektup oldu.<sup><a class="hlink" epub:type="noteref" href="../Text/Notlar.xhtml#not6_52" id="ref52">52</a></sup> Talât Paşa, Enver Paşa ile kıyaslandığında gerçekçi idi. Ayrıca, bir sivildi (Paşa ünvanı ona, Sadrazam olduğu zaman onursal olarak verilmişti), ve kendisini Mustafa Kemal’le mesleki rekabet içinde hissetmesi için hiçbir sebep yoktu.</p>

  <p class="indent">Mustafa Kemal kendini Milliyetçiler’e kabul ettirir ettirmez, Karakol’u saf dışı etmek için uygun bir vesile aramaya başladı. Ağustos 1919’da bir fırsat ortaya çıktı. Sivas Kongresi öncesinde, Milliyetçiler, Üçüncü Kolordu kanalıyla Karakol’un varlığını öğrenmişlerdi.<sup><a class="hlink" epub:type="noteref" href="../Text/Notlar.xhtml#not6_53" id="ref53">53</a></sup> Gerçi Mustafa Kemal, Karakol’un varlığından haberdardı, ama Karakol üyeleri gizlilik için ölüm üzerine yemin ettiklerinden, onların kimler olduklarını bilmiyordu. Kongre sırasında, Kara Vasıf, Mustafa Kemal’e, kendisinin bu grubun kurucularından birisi olduğunu, bir direniş örgütlemeyi ve İstanbul’da uyuşukluğa son vermeyi amaçladıklarını açıkladı. Mustafa Kemal, kendi kontrolü dışında bir gizli örgüt düşüncesine çok kızdı. Milliyetçiler birleşmişlerdi ve o şimdi kendi istihbarat ve direniş ağını kurmaya hazırlanıyordu. Bu nedenle, Kara Vasıf’a, tüm çalışmalarını durdurmalarını emretti. Karakol çalışmalarını hemen durdurmadı, ama giderek küçüldü ve yokoldu. Örneğin, Dr. Esat Paşa, İngiliz Ordusu’nda görevli ve kendisinin güvenini kazanmış Hintli bir binbaşıya, kasıtsız olarak, Karakol’un amaçlarını açıkladığı zaman Karakol bundan rahatsız oldu.<sup><a class="hlink" epub:type="noteref" href="../Text/Notlar.xhtml#not6_54" id="ref54">54</a></sup> İngiliz istihbaratının, İttihatçı yeraltı direnişinin farkına varmasının yegâne sebebi bu olmayabilirdi, ama Esat Paşa, kendisinin ve arkadaşlarının bu işin içinde olduklarını açık etmişti.</p>

  <p class="indent">İstanbul 1920’de işgal edildiği zaman, Karakol’un ilk Merkez Komitesi, çok sayıda üyesinin tutuklanması sonucu dağıldı.</p>

  <p class="indent">Şubat 1919’da, Mustafa Kemal Paşa’nın, yaveri Cevat Abbas’ın, Yarbay Ali’nin (Çetinkaya), Sevkiyatçı Binbaşı Ali Rıza’nın, Kâzım Paşa’nın (Karabekir) ve Albay İsmet’in (İnönü) adları İngilizler’in kara listesine yazılmıştı.<sup><a class="hlink" epub:type="noteref" href="../Text/Notlar.xhtml#not6_55" id="ref55">55</a></sup> Listedekilerin bir teki bile herhangi bir savaş suçlusu kategorisine girmiyordu. Ancak bunlardan ikisi, Ali (Çetinkaya) ve Ali Rıza Karakol üyesiydiler. Diğerleri İttihatçıların arkadaşları olarak biliniyorlardı ve bu yüzden de büyük şüphe altındaydılar. Bu özel liste İstanbul’daki İstihbarat Müdürü’ne sunulmuştu, ama 12 Nisan 1919’a kadar Londra’ya gönderilmemişti. Liste değerlendirildiği zaman ise, Mustafa Kemal çoktan Anadolu’ya geçmişti.</p>

  <p class="indent">Karakol, 1919 yılında, bazı fırsatlardan yararlanarak, halk gösterilerinin düzenlenmesine iştirak etti. Sadrazam Tevfik Paşa, İngiliz Yüksek Komiseri’nin isteklerine boyun eğmiş ve çok sayıda kişiyi tutuklatmıştı; ama duruşmalar uzuyordu ve hiçbir ceza verilmiyordu.<sup><a class="hlink" epub:type="noteref" href="../Text/Notlar.xhtml#not6_56" id="ref56">56</a></sup> Mart 1919’da, İngiliz tarafları Damat Ferit Hükümeti iktidara gelince davalar hızlandırıldı. Damat Ferit’in politikası, elinden geldiğince İngilizler’e taviz vermekti. (Nemrut) Mustafa Paşa’nın dehşet, saçan mahkemesi, 10 Nisan’da, Yozgat’ın Boğazlıyan ilçesi eski kaymakamı Mehmet Kemal Bey’i (doğ. 1884) ölüme mahkûm etti.<sup><a class="hlink" epub:type="noteref" href="../Text/Notlar.xhtml#not6_57" id="ref57">57</a></sup> Kemal Bey, Ermeni katliâmı yapmakla suçlanıyordu. Ceza, 10 Nisan günü Beyazıt Meydanı’nda infaz edildi. Kadıköy’de yapılan cenaze merasimi, Tıp Fakültesi öğrencilerinin öncülüğünde, İngilizler’e karşı coşkulu bir halk gösterisine dönüştü. Kemal Bey, masum bir kurban, bir kahraman mertebesine yüceltildi. Bir İngiliz istihbarat subayı, cenazede çok sayıda Genç Türk’ün bulunduğunu ve "merasime katılınması için 1000’e yakın davetiye gönderildiğini"<sup><a class="hlink" epub:type="noteref" href="../Text/Notlar.xhtml#not6_58" id="ref58">58</a></sup> rapor etmişti. Karakol’un bir üyesi üniversite öğrencilerini örgütlemekle görevlendirilmiş olduğuna göre, bu gösterinin arkasında Karakol’un olması akla yakındır; çünkü cenaze duyuruları çok hızlı bir şekilde dağıtılmıştı. Bu ise, örgütlü bir girişimi gerektirir. Kaldı ki, o günlerde, şehirdeki yegâne yeraltı örgütü Karakol’du.</p>

  <p class="indent">İzmir’in, 15 Mayıs 1919’da Yunanlılar tarafından işgaline tepki olarak, Karakol, 19 Mayıs’ta Fatih’te büyük bir protesto gösterisi düzenlemeyi üstlendi; bunu, 20 Mayıs’ta Üsküdar’da, 22 Mayıs’ta Kadıköy’de, 23 ve 30 Mayıs’ta Sultanahmet’te yapılan diğerleri izledi.<sup><a class="hlink" epub:type="noteref" href="../Text/Notlar.xhtml#not6_59" id="ref59">59</a></sup></p>

  <p class="indent">Karakol ve Teşkilât-ı Mahsusa, aynı semtlerde benzeri eylemler yaptıkları için bu eylemler sık sık çakışıyorlardı. Hüsamettin Bey, Rum Patrikhanesi’nin, Türkler’i şehirden dışarı atmak için, şehrin Türk kesimlerinde yangın çıkarmayı planlayan bir komploya karıştığını haber alınca, kundaklamaları önlemek amacıyla Topkapı, Şehremini ve Eyüp’te silahlı milis birlikleri oluşturdu.<sup><a class="hlink" epub:type="noteref" href="../Text/Notlar.xhtml#not6_60" id="ref60">60</a></sup></p>

  <p class="indent">Türkiye’nin Ege ve Karadeniz sahillerindeki eski Bizans toprakları üzerinde bir Helen İmparatorluğu’nu yeniden canlandırmayı düşleyen "Megalo İdea"nın peşinde olan radikal papazlar, Rum Patrikhanesi’ni ele geçirmişlerdi. Yunanistan’dan gelen şamatacı din adamları, "eğitim ve evlilik gibi konularda Genç Türkler’e taviz vermekle suçladıkları"<sup><a class="hlink" epub:type="noteref" href="../Text/Notlar.xhtml#not6_61" id="ref61">61</a></sup> Patrik V. Germanos’u (1866-?), 25 Ekim 1918’de istifa etmek zorunda bırakmışlardı. Patrikhane Konseyi, yeni Patrik Vekili Dorotheos Mammelis’in önderliğinde, Yunan birliklerinin İzmir’e ayak bastıklarının ertesi günü, 16 Mayıs 1919’da Yunanistan ile birleşme kararı almıştı. "Böylece, Rumlar, Osmanlı uyruğundaykenki sorumluluklarından azade oluyorlardı ve Patrikhane, Rum topluluğu üzerindeki kesin hükümranlığını, tek taraflı olarak üstlenmişti."<sup><a class="hlink" epub:type="noteref" href="../Text/Notlar.xhtml#not6_62" id="ref62">62</a></sup></p>

  <p class="indent">Rumlar’ın, İstanbul’da Türkler’den sayıca daha fazla olduklarını kanıtlamak amacıyla, yangın çıkartarak Türkler’i şehirden sürüp atmak için terörist eylemlere başvurmuş olmaları mümkündür. Rumlar’ın yangın çıkarmayı planladıklarına ilişkin TM istihbaratını doğrulayan bir olay, 1919 Üsküdar yangınıdır. (Üsküdar’da hem Türk, hem Rum nüfus bulunuyordu.) Rum evlerine gizlenmiş yangın bombaları ve cephaneler ateş almış ve Rum mahallelerinde patlamalar olmuştu.<sup><a class="hlink" epub:type="noteref" href="../Text/Notlar.xhtml#not6_63" id="ref63">63</a></sup></p>

  <p class="indent">Bu arada, İstanbul’daki yerli muhalefetin etkinliğine karşı koymak amacıyla, Karakol, Türkçe <i>İstanbul</i> gazetesinin yayımcısı ve İngiliz Muhipleri Cemiyeti’nin başkanı Sait Molla’nın (öl. 1930) özel yazışmalarını çaldı ve bunları çoğaltarak yabancı görevlilere dağıttı. Kuvay-ı Milliyeciler, Sait Molla gibi yerli muhaliflerin, Türkiye’yi parçalamak için İngilizlerce komplo peşinde olduklarını, Amerikalılar’a, Fransızlar’a ve İtalyanlar’a kanıtlamak istiyorlardı. İngiliz Muhipleri Cemiyeti 20 Mayıs 1919’da kurulmuştu ve Ankara, Edirne ve Bursa’da şubelerini açmıştı. Cemiyet, en yoksul semtlerdeki Türkler’e her gün çok miktarda et dağıtıyordu. Bir Amerikan istihbarat raporu, Karakol’un suçlamalarını inanılır bulmaktaydı:</p>

  <p class="indent">"İlişikteki mektuplar, İstanbul’da, İngiliz Yüksek Komisyonu ile yakın ilişkileri bulunan İngilizler’in, direniş hareketini çeşitli yollardan yıkmak, gündemdeki seçimleri engellemek, Hürriyet ve İtilaf Partisi’ni iktidara getirmek, Barış Konferansı’nda yerden bitercesine ortaya çıkarmak üzere Padişah’la Türkiye’nin geleceği hakkında gizli anlaşmalar yapmak için rüşveti ve başka vasıtaları denediklerini göstermek amacıyla, başında Mustafa Kemal’in bulunduğu Türk Milliyetçi Hareketi’nin sempatizanları tarafından dağıtılmaktadırlar.... İlişikteki belgelerin hakiki olmaları hiç de zayıf ihtimal değildir. Bu durumda, bütün Kuvay-ı Milliye partizanlarının ortaklaşa dile getirdikleri, Türkiye’deki yaygın İngiliz entrikasını ve İngiltere’nin burada oynadığı ahlâksız rolü doğrulayan bu belgelerin önemi abartılmış sayılmaz."<sup><a class="hlink" epub:type="noteref" href="../Text/Notlar.xhtml#not6_64" id="ref64">64</a></sup></p>

  <p class="indent">Mektuplar, Sait Molla tarafından, uzun süredir Türkiye’de yaşayan bir İngiliz din adamına, Dr. Robert Frew’a yazılmıştı. Başka bir Amerikan istihbarat raporunda, Dr. Frew için şunlar yazılıydı:</p>

  <p class="indent">"Bu centilmenin, Dışişleri Bakanlığı’nın, İngiliz Yüksek Komisyonu’ndaki gizli ‘yeraltı’ ajanlarının şefi olduğu hakkında, İstanbul’da yaygın bir kanı var.... Türkiye’deki İngiliz egemenliğinin kararlı düşmanları (Milliyetçi Parti) tarafından yapılan,... İngilizler için verilen rüşvetlerin baş aracısı ve dağıtıcısının Dr Frew olduğu suçlaması ışığında, o kesinlikle ‘masum’ değildir."<sup><a class="hlink" epub:type="noteref" href="../Text/Notlar.xhtml#not6_65" id="ref65">65</a></sup></p>

  <p class="indent">Dr. Frew, Mevlevi Şeyhi’ni anti-Milliyetçi safa çekmek için Konya’ya gitmişti ve oradan, Fransızlar’ın ne yaptıklarını incelemek amacıyla Suriye’ye geçmişti. 27 Kasım’da, Kara Vasıf, Sivas’ta Mustafa Kemal’e, ABD Yüksek Komiseri Amiral Bristol’un, İngiliz Muhipleri Cemiyeti’nin yaklaşmakta olan seçimlerin yapılmasını engellemeye çalıştığını kanıtlayacak belge niteliğinde delil istediğini bildirmişti.<sup><a class="hlink" epub:type="noteref" href="../Text/Notlar.xhtml#not6_66" id="ref66">66</a></sup></p>

  <p class="indent">Sait Molla, 1919’un başından beri, basında ve İngiliz görevlilere, İngiliz mandasını savunmaktaydı. O, bu mandanın İngilizler’e İslâm dünyasında üstünlük sağlayacağını ve böylece İngiltere’nin, Mısır’daki ve Hindistan’daki Müslüman uyruklarının bağlılıklarını güvence altına alacağını iddia ediyordu.<sup><a class="hlink" epub:type="noteref" href="../Text/Notlar.xhtml#not6_67" id="ref67">67</a></sup> Karakol, Sait Mollayı İngiliz yanlısı propaganda yapmaktan caydırmak için onun evini yaktı, ama bunun bir faydası olmadı.<sup><a class="hlink" epub:type="noteref" href="../Text/Notlar.xhtml#not6_68" id="ref68">68</a></sup></p>

  <p class="indent">Sait Molla, İngiliz Muhipleri Cemiyeti’ni geliştirme çabalarının yanısıra, aynı yıl, adı Teâl-i İslâm olan bir dernek daha kurdu. Bu dernek, Anadolu’da Kuvay-ı Milliye’ye karşı ayaklanmalar planlanmasına yardımcı oldu. Derneğin üyeleri ayaklanmalar düzenlemek için Kürt Teâli Cemiyeti ile işbirliği yaptılar.<sup><a class="hlink" epub:type="noteref" href="../Text/Notlar.xhtml#not6_69" id="ref69">69</a></sup> Karakol Sait Molla’yı etkisiz kılamadı; çünkü daha öncelikli başka görevleri vardı. Henüz tutuklanmamış İTP üyelerinin korunması ve hapistekilerin kaçmalarına yardım edilmesi, Karakol’un önde gelen uğraşıydı. 28 Mayıs 1919’da, birinci grup 67 İTP üyesi Malta’ya sürgün edildi, bunu 2 Haziran’da 41 kişilik bir diğer grup izledi. İTP’nin eski Maliye Bakanı Cavit Bey (1875-1926), gazetelerde, hakkındaki tutuklama emri yayımlanınca gizlenmeye başladı. Beş ay saklandıktan sonra, Karakol’un ve Fransızlar’ın yardımıyla Fransa’ya kaçtı.<sup><a class="hlink" epub:type="noteref" href="../Text/Notlar.xhtml#not6_70" id="ref70">70</a></sup> 8 Ağustos 1919’da, Karakol Üyesi Yahya Kaptan (1890-1919), Halil Paşa’ya ve Küçük Talât Bey’e (Muşkara) İstanbul’da hapisten kaçmaları için yardım etti. Enver Paşa’nın kardeşi Nuri Paşa (Killigil), İngiliz işgali altındaki Batum’da hapisten, yine Karakol’un yardımıyla kaçtı.</p>

  <p class="indent">Karakol ayrıca, Fransızlar’ın koruması altındaki bir silah deposuna, Kuvay-ı Milliye’nin düzenlediği gözüpek bir baskına da yardımcı oldu. 26 Ocak 1920 akşamı, Köprülü Hamdi Bey (1886-1920, Milliyetçi milise katılmak için görevinden istifa etmiş eski bir kaymakamlık memuru) önderliğinde bir grup Gelibolu’daki Akbaş deposuna baskın yaptı. Karakol üyesi, Boğazlar Komutanı Galatalı Şevket’le işbirliği yapan milisler, silahların, cephanenin ve haberleşme araçlarının büyük bölümünü ele geçirdiler ve bunları Milliyetçi kuvvetlere kaçırdılar.<sup><a class="hlink" epub:type="noteref" href="../Text/Notlar.xhtml#not6_71" id="ref71">71</a></sup></p>

  <p class="indent">7 Mart 1920’de, İngiliz Yüksek Komiseri Amiral de Robeck, Osmanlı Hariciye Nezaretinden, baskına karışan subayların yargılanmak üzere Müttefik yetkililere teslim edilmelerini istedi. Bu subaylara Galatalı Şevket, Akbaş deposunun Osmanlı Komutanı Binbaşı Mehmet Bahri, Burgazlı Reşadeddin Bey ve Çanakkale Jandarma Komutanı Binbaşı Dramalı Rıza dahildi.<sup><a class="hlink" epub:type="noteref" href="../Text/Notlar.xhtml#not6_22" id="ref22">22</a></sup></p>

  <p class="indent">Gerçi İngilizler bu komplocuların kimler olduklarını biliyorlardı, ama onların başında Köprülü Hamdi Bey’in bulunduğundan habersizdiler. Sonunda tutuklanıp Malta’ya sürgüne gönderilen tek kişi Galatalı Şevket oldu. İngilizler çalınan silahların geri verilmesini talep ettikleri zaman, prestijlerine bir de ağır darbe yediler. Silahların iadesini zorlamak için 200 İngiliz askeri Bandırma’da karaya çıktı. Kuvay-ı Milliye silahları teslim etmeyi reddettikleri gibi, küçük İngiliz birliğini saldırıyla tehdit etti. Bunun üzerine bu birlik geri çekildi. İngilizler’in "blöf"ü, ABD Yüksek Komiseri Amiral Bristol’ın terimleriyle, "işe yaramamıştı, prestij -ve son günlerde tek örnek değildi bu- olağan mucizeyi sağlamamıştı."<sup><a class="hlink" epub:type="noteref" href="../Text/Notlar.xhtml#not6_73" id="ref73">73</a></sup></p>

  <p class="indent">İstanbul’un Müttefikler tarafından, 1920’de yeniden işgali Karakol’u çöküşe götürdü. İstanbul’un 16 Mart 1920’de resmen işgaline, İngiliz kuvvetlerinin, sabahın erken saatlerinde, içinde "Kafkas" birliklerinin bulunduğu, Şehzadebaşı’ndaki 10’uncu Tümen kışlasını basarak başlamaları sırf bir tesadüf değildi. Tümen ve komutanı Kemalettin Sami Bey Karakol grubuna bağlıydılar.<sup><a class="hlink" epub:type="noteref" href="../Text/Notlar.xhtml#not6_74" id="ref74">74</a></sup> Kemalettin Sami Bey saklanmayı başardı ve daha sonra, 22 Kasım 1920’de Anadolu’ya kaçtı.</p>

  <p class="indent">1920 Mayıs’ında, Bursa’daki Kuvay-ı Milliyeciler, Karakol’a, Damat Ferit Paşa’yı öldürmeye teşvik eden bir mektup yazdılar. Mektubu, Akbaş baskınına katılanlardan Binbaşı Dramalı Rıza götürdü. Teşkilât-ı Mahsusa Dramalı Rıza’ya güvenmiyordu. İstanbul’a geldiğinde, Dramalı, TM’nin güvenine lâyık olmadığını bir kere daha gösterdi. Polis Müdürü Kalkandereli Hasan Tahsin’i komplodan haberdar etti; o da bunu İngilizler’e bildirdi. Dramalı Karakol ile bir ajan aracılığıyla ilişki kurmuştu. TM’nın uyarısı üzerine bu ajan Anadolu’ya kaçtı; ancak Dramalı Rıza ve diğer on kişi tutuklandılar.<sup><a class="hlink" epub:type="noteref" href="../Text/Notlar.xhtml#not6_75" id="ref75">75</a></sup> <i>Alemdar</i> Milliyetçiler tarafından kurulmuş gizli örgütün açığa çıkarıldığını yazdı. Gazetede yeralan yazıya göre, örgütün şehirde on dalı vardı ve ajanlarından çoğu bu arama sırasında tutuklanmıştı. Aslında Karakol, dal esasına göre değil, hücreler şeklinde örgütlenmişti. Hücrelerde altıdan fazla kişi bulunmuyordu ve her hücre üyesi bir sayı ile kodlandırılıyordu. Gerçi Karakol’un ne kadar hücreden oluştuğuna ilişkin, elde mevcut herhangi bir bilgi yok, ama <i>Alemdar</i>'ın sözünü ettiği "on dal"ın olması imkânsızdır. Yine, <i>Alemdar</i>'a göre, tutuklananlar arasında Mehmet Kemal Bey’in cenazesindeki gösteriyi düzenleyenler de bulunuyordu.<sup><a class="hlink" epub:type="noteref" href="../Text/Notlar.xhtml#not6_76" id="ref76">76</a></sup> (M. Kemal Bey gerçekten Karakol üyesiydi.)</p>

  <p class="indent">22 Haziran’da, aralarında Dramalı Rıza’nın da bulunduğu üç kişi idam edildi. Dramalı, yetkilileri uyardığı için suikast suçlamasından beraat etmişti, ama Akbaş baskınındaki suç ortaklığı nedeniyle asıldı.<sup><a class="hlink" epub:type="noteref" href="../Text/Notlar.xhtml#not6_77" id="ref77">77</a></sup></p>

  <p class="indent">1920 Mayısı’nın sonuna gelindiğinde, İstanbul’daki "istenmeyen Milliyetçiler"in çoğu tutuklanmış ve Malta’ya sürgüne gönderilmişlerdi. Bunların arasında mebuslar, Karakol’un önder kadroları, profesörler, gazeteciler ve eski İttihatçılar bulunuyordu.<sup><a class="hlink" epub:type="noteref" href="../Text/Notlar.xhtml#not6_78" id="ref78">78</a></sup> Kara Kemal, Kara Vasıf ve Galatalı Şevket’in sürgünde ve Baha Sait’in yurt dışında, Bakü’de olmaları sonucu, Karakol’un ilk merkez komitesi dağılmıştı.</p>

  <p class="center"><span class="small2">KARAKOL’UN ÇÖKÜŞÜ</span></p>

  <p class="nonindent">Kurmay Yarbay Muğlalı Mustafa (General Muğlalı, 1882-1951),<sup><a class="hlink" epub:type="noteref" href="../Text/Notlar.xhtml#not6_79" id="ref79">79</a></sup> Karakol’a yeni bir merkez örgütlemek için çaba harcamaktaydı. Gelgelelim bu çabalar, Karakol’un, İngiliz istihbaratı için çalışan bir Hintli’yle, Mustafa Sagir’le ilişkisi nedeniyle baltalandı. Sagir, Hindistan Halifelik Örgütü’nün bir delegesi pozuna girerek Karakol’un özel bir hücresine sızmayı başarmıştı. Sonuçta bir miktar Karakol ajanı tutuklanmıştı.<sup><a class="hlink" epub:type="noteref" href="../Text/Notlar.xhtml#not6_80" id="ref80">80</a></sup></p>

  <p class="indent">Daha sonra Sagir, Mustafa Kemal Paşa’yı katletmek niyetiyle Ankara’ya gitti. Kendini, İngilizler’in İstanbul’daki takibinden kaçıyormuş gibi göstermekteydi. Önce Yunanistan’a ve Bulgaristan’a gitmişti ve buradan, Ankara’ya doğru yoluna devam etmek üzere Türkiye’nin Karadeniz kıyılarına geçmişti. Sagir, Bulgaristan’da kaçak yaşayan ajanlardan Karakol’un mühürlü onayını elde etmişti. Ankara’ya geldiğinde, Hintli Müslümanlar tarafından toplanan 2,5 milyon İngiliz Lirası’nı aktaracağını ileri sürmüştü.</p>

  <p class="indent">"Mustafa Sagir, İstanbul’da Kuvay-ı Milliyeciler’le bağlantısı olan değişik kimselerle ilişkiye geçmişti ve kendisini Hindistan Hilafet Komitesi’nin temsilcisi olarak tanıtıyordu. Sagir bu kişilerle bir Türk-Hint dostluk derneği kurmuştu. Sonra bir gün İçişleri Komiseri’ne, şüpheleri üzerine çekmemek için kapatılmamış bir zarf içinde, evvelce İstanbul’a gönderilmiş bazı mektuplar verdi. Komiser, mektupların, büyük sayfalara yazılmış olmalarına rağmen, önemsiz birkaç cümleden başka bir şey içermediklerinin farkına vardı.... bu mektupların birçoğu alıkonuldu ve inceleme sonunda bunların görülmeyen mürekkeple yazılmış her türden bilgileri içerdikleri açığa çıktı: Mustafa Kemal’in konutuna, onun otomobilinin hızına ve markasına, askeri hazırlıklara, Ankara’daki siyasi ayrılıklara ilişkin ve diğer bilgiler."<sup><a class="hlink" epub:type="noteref" href="../Text/Notlar.xhtml#not6_81" id="ref81">81</a></sup> Ankara İstiklâl Mahkemesi’nin Sagir hakkında verdiği idam cezası, İngilizler’in, Sagir’in hayatının bağışlanması talebine rağmen -ki bu talep Ankara’ya zamanında yetişmemişti-<sup><a class="hlink" epub:type="noteref" href="../Text/Notlar.xhtml#not6_82" id="ref82">82</a></sup> 24 Mayıs 1921’de infaz edildi.</p>

  <p class="indent">Sagir’in Ankara’ya görevli olarak gönderilmesinin Karakol üyeleri tarafından onaylanması, bir yeraltı örgütü için telâfisi imkânsız bir yanlıştı. Karakol, her ne kadar, çalışmalarını başka isimler altında sürdürdüyse de, üyelerini bir süreç boyunca diğer yeraltı gruplarına kaptırdı. 23 Nisan 1920’de, Karakol, Zabitan adını aldı; bu ad Ekim 1921’de Yavuz’la değiştirildi. Enerjik bir liderlikten yoksun kalan ve Ankara’nın gözünden düşmüş Karakol, 1920’den sonra direniş hareketinde etkin bir rol oynamadı.<sup><a class="hlink" epub:type="noteref" href="../Text/Notlar.xhtml#not6_83" id="ref83">83</a></sup></p>
</body>
</html>
