<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:epub="http://www.idpf.org/2007/ops">
<head>
  <title></title>
  <link href="../Styles/epub_css.css" rel="stylesheet" type="text/css" />
</head>

<body>
  <h1 class="chapter9 sigil_not_in_toc" id="c01"><a id="page12"></a>bölüm <strong>yedi</strong></h1>

  <h1 class="chapter1" id="sigil_toc_id_7" title="İSTANBUL’DAKİ DİRENİŞ VE YERALTI ÖRGÜTLERİ (1920-1923): M.M., FELÂH, YARDIMCI GRUPLAR"><br />
  <br />
  İSTANBUL’DAKİ DİRENİŞ VE YERALTI ÖRGÜTLERİ (1920-1923): M.M., FELÂH, YARDIMCI GRUPLAR<br />
  <br /></h1>

  <p class="nonindent">Türkiye Büyük Millet Meclisi’nin 23 Nisan 1920’de kurulmasını takiben, Ankara, İstanbul’daki istihbarat işlerini ve yeraltı çalışmalarını resmen devraldı. İttihat ve Terakki Partisi’nin işlerlik kazandırdığı bir kısım kurumları tevarüs eden Milliyetçiler güçlenmekteydiler. Teşkilât-ı Mahsusa ile sonraki yeraltı örgütleri arasında bir süreklilik vardı. Nisan 1920’den itibaren, Hüsamettin Bey’in (İstanbul’da TM’nin müdürü) istihbarat ağı Ankara’nın dolaysız emirleri altında çalışmaya başladı. Hüsamettin Bey, 1920’nin sonunda, Erkân-ı Harbiye’nin İstihbarat Bürosu’nun başına geçmek üzere Ankara’ya kaçtı.</p>

  <p class="center"><span class="small2">MÜDAFAA-İ MİLLİYE</span></p>

  <p class="nonindent">1920’de Müdafaa-i Milliye Cemiyeti’nin askeri kanadı, İstanbul’daki Müslüman nüfusu Müslüman olmayanlardan gelebilecek saldırılardan korumakla görevlendirilmişti.<sup><a class="hlink" epub:type="noteref" href="../Text/Notlar.xhtml#not7_1" id="ref1">1</a></sup> Bu hücreye Müdafaa-i Milliye, kısaca M.M. deniyordu. M.M.’nin liderleri Karakol üyesiydiler ve önceleri de şimdi faal oldukları semtlerde çalışmışlardı; böylece buralardaki ajanları seferber edebiliyorlardı. TM fiilen M.M.’e dönüşmüştü. M.M. savaş malzemesi kaçırıyordu ve Osmanlı Erkân-ı Harbiye’si ile Harbiye Nezareti’nin desteğine sahipti. Ayrıca, M.M. istihbarat işlerinde ve karşı propagandada temayüz etmişti. M.M.’nin istihbaratı sayesinde, Ankara, Doğu’da ayaklanmalar çıkarmak ve Büyük Millet Meclisi’nde bölünmeler yaratmak türünden anti-Milliyetçi entrikalardan sürekli haberdar ediliyordu. M.M. İstanbul’daki anti-Kemalist örgütleri olduğu kadar, anti-Bolşevik faaliyeti de gözetim altında tutuyordu.</p>

  <p class="indent">M.M.’nin İstanbul’da tuttuğu ilk köprübaşı, Topkapı semtinde kurduğu bir şube oldu. Şehremini şubesini, bir Teşkilât-ı Mahsusa mensubu olan Topkapılı Canbaz Mehmet Bey (ölümü 1932) örgütledi. Gelibolu’da Mustafa Kemal’in komutası altında savaşmış olan Topkapılı, Mustafa Kemal Anadolu’ya hareket etmeden önce İstanbul’da kalırken, bir tutuklanma ihtimaline karşı Paşası’nı korumuştu. Topkapılı’nın, arabacılara ve hamallara ilâveten, İstanbul’un birçok hırsız ve yankesici çetesiyle de aşinalığı vardı. O, bu insan gücünü, silah depolarının soyulmasında ve savaş malzemelerinin güvenlik altında ulaştırılmasında etkin bir şekilde kullanıyordu.<sup><a class="hlink" epub:type="noteref" href="../Text/Notlar.xhtml#not7_2" id="ref2">2</a></sup></p>

  <p class="indent">İstanbul Polis Müdürü Albay Esat M.M.’nin Merkez Komitesi üyesiydi. Fransız istihbarat kaynakları Esat Bey’i ateşli bir yurtsever olarak tanımlamışlardı:</p>

  <p class="indent">"Yeni Polis Şefi Esat Bey (İzzet Paşa’nın kardeşi) önemli bir Milliyetçi ajandır. Şu sıralarda Esat Bey emniyet teşkilatına sadece Kuvay-ı Milliyeciler’i almak suretiyle Polis’i dönüştürmenin peşinde. Bu şekilde o, İstanbul şehrinde, Milliyetçilerin gizli düzenlerine gözyumarak, onlara yardımcı olacak, 3.000 polisten oluşan bir gücü elinin altında bulunduruyor."<sup><a class="hlink" epub:type="noteref" href="../Text/Notlar.xhtml#not7_3" id="ref3">3</a></sup></p>

  <p class="indent">Üsküdar’daki arabacılar loncasının reisi Ethem Pehlivan bir M.M. üyesiydi. Pehlivan ve adamları, Erenköy’de İngilizler’in korumakta olduğu bir silah deposuna iki kere baskın düzenlediler. Sonunda İngilizler depoda kalan savaş malzemesini toplayıp Adalar’ın açığında Marmara Denizi’ne boşalttılar.<sup><a class="hlink" epub:type="noteref" href="../Text/Notlar.xhtml#not7_4" id="ref4">4</a></sup></p>

  <p class="indent">Bu baskınları, Kasımpaşa’daki Donanma cephaneliğine yapılan bir baskınla, Zeytinburnu ve Selimiye’deki depolara düzenlenen çeşitli başka baskınlar izledi. Osmanlı polisi, Ethem Pehlivan ile onun suç ortakları olan Naci Efendi’yi ve din adamı Nur Efendi’yi tutukladı. (Damat Ferit Paşa Kabinesi kurulduğunda anti-Kemalist bir polis müdürü bu göreve atanmıştı.) Bir Osmanlı mahkemesi Pehlivan’ın suç ortaklarından birisi olan Tevfik Sükûti’yi, Dramalı Rıza ile birlikte 12 Haziran’da idama mahkûm etti; çünkü Sükûti’nin adı, Damat Ferit Paşa’yı katletmekle görevlendirilen komplocuların arasında geçiyordu.<sup><a class="hlink" epub:type="noteref" href="../Text/Notlar.xhtml#not7_5" id="ref5">5</a></sup></p>

  <p class="indent">Kasım 1920’de Topkapılı, birçok Milliyetçi ajana işkence yapmış olan bir İngiliz İstihbarat Subayı’nı, Yüzbaşı John G. Bennett’i öldürmeye teşebbüs etti. Bennett yaralandıysa da hayatta kaldı, ama ömrünün sonuna kadar topal yaşadı.<sup><a class="hlink" epub:type="noteref" href="../Text/Notlar.xhtml#not7_6" id="ref6">6</a></sup></p>

  <p class="indent">M.M.’nin davaya en önemli katkısı istihbarat çalışmalarıydı. Eski bir TM ajanı olan Yüzbaşı Galip, Damat Ferit’in köşkünde irtibat subayı ve tercüman olarak görev yapıyordu. Topkapılı için çalışan Galip Bey aracılığıyla, Mustafa Kemal, 1920’de Kuvay-ı Milliye’nin üzerine gönderilecek olan Hilâfet kuvvetlerinin stratejisi, konumu ve formasyonu hakkında son derece değerli bilgiler elde etti.<sup><a class="hlink" epub:type="noteref" href="../Text/Notlar.xhtml#not7_7" id="ref7">7</a></sup> Askerler Hilâfet Ordusu’na katılmak üzere silah altına alındıkları zaman, Hüsamettin Bey’in artık M.M. için çalışmakta olan ajanları, askerlerin toplandıkları kamplara ve kahvehanelere sızdılar ve Sultan’ın onları, İngilizler’in baskısı altında silah altına çağırdığı şayiasını yaydılar, aynı zamanda onların kendi saflarına katılmaları ve ortak düşman Yunanlılar’a karşı savaşmaları gerektiği propagandasını yapıyorlardı.<sup><a class="hlink" epub:type="noteref" href="../Text/Notlar.xhtml#not7_8" id="ref8">8</a></sup></p>

  <p class="indent">Osmanlı Erkân-ı Harbiye Reisi Fevzi Paşa (Çakmak) Anadolu’ya kaçtığı zaman Hüsamettin Bey de onu izledi. Hüsamettin Bey, ona İstanbul’dan önemli bilgiler sağlayan kendi TM ağı sayesinde Ankara’ya çok yararlı olduğunu kanıtladı. Bununla birlikte, İstanbul’dan ayrılmadan önce Hüsamettin Bey, bir diğer, bu sefer Beyaz Ruslar’la ilgili bir karşı casusluk faaliyetinin içinde bulundu. 1920 Kasım’ında Rusya’nın güneyindeki Beyazlar’ın Komutanı General Wrangel, ordusundan arta kalanlarla birlikte İstanbul’a gelmişti. Hemen hemen aynı günlerde, Rus Donanması’na ait iki savaş gemisi ve iki denizaltı Haliç’te tamir görmekteydiler. Bu olgular, Hüsamettin Bey’in, Müttefikler’in Sinop’a birleşik bir Yunan-Rus donanması göndermeyi planladıklarına ilişkin istihbaratını doğruluyor gibiydi. Bu istihbarata göre, donanma, Anadolu’ya silah ve adam kaçırılmasını önlemek amacıyla limanları kontrol altında tutarken, orduların da Karadeniz Bölgesi’ni işgal etmeleri planlanıyordu.<sup><a class="hlink" epub:type="noteref" href="../Text/Notlar.xhtml#not7_9" id="ref9">9</a></sup> İstanbul gazetesi <i>Bosphore</i>’da 18 Kasım günü basılan ve General Wrangel’in Kemalist orduya karşı savaşacağını dile getiren haberi Müttefikler sansür ettiler.<sup><a class="hlink" epub:type="noteref" href="../Text/Notlar.xhtml#not7_10" id="ref10">10</a></sup> Burada önemli olan, bu haberin sansür edilmeye değer görülmesidir. Bu da onun güvenilirliğinin bir işaretidir.</p>

  <p class="indent">Wrangel’in ordusunda, hem er, hem de subay seviyesinde Müslüman Çerkesler ve Tatarlar vardı. Savaş sırasında TM, Çarlık Rusyası’na karşı çalışmak üzere, bir kısım Tatar gencini İstanbul’da eğitmişti. Bu kişiler hâlâ İstanbul’daydılar ve "Tatar Himaye Cemiyeti"nde toplanmışlardı.<sup><a class="hlink" epub:type="noteref" href="../Text/Notlar.xhtml#not7_11" id="ref11">11</a></sup> M.M. ajanları bu Tatarlar’dan, Cuma namazını kılmak için gemiden karaya çıkan Wrangel ordusundaki Müslümanlar’la ilişkiye geçmelerini istediler. Tatarlar’ın esas ilişkileri Amiral Sadık Islavov (ölümü 1926) ile oldu ve bu kişi, Ankara’daki Milliyetçiler’in Bolşevik olmadıklarını ve bu nedenle Wrangel ordusunun tıpkı kendileri gibi yurtseverlerden oluşan Türk ordusuna karşı savaşmaması gerektiği mesajının askerler arasında yayılmasına yardım etti.<sup><a class="hlink" epub:type="noteref" href="../Text/Notlar.xhtml#not7_12" id="ref12">12</a></sup></p>

  <p class="indent">15 Aralık 1920 tarihli bir M.M. istihbarat raporuna göre, bir Rus mareşali ve yardımcısı, Wrangel birlikleri arasında propaganda yapmak ve Türk Milliyetçileri’ne karşı savaşmayacaklarına dair garanti almak amacıyla Gelibolu’ya gitmişlerdi. General Wrangel, askerlerin Kemalistler’le savaşmaya gönderilmeleri için bir emir çıkardığı zaman erler isyan ettiler ve bir kısım Wrangel yanlısı subayla bazı İngiliz askerlerini öldürdüler. Mareşal Polkoviçev (?), Yüzbaşı Mustafa (ev?), Albay Saratev (ski?), General Anzerik ve Albay Stomozin tutuklandılar.<sup><a class="hlink" epub:type="noteref" href="../Text/Notlar.xhtml#not7_13" id="ref13">13</a></sup> Trakya’daki Fransız askeri mahkemesi Mareşal Polkoviçev ile Albay Stamozin’i ölüme mahkûm etti. Söylentilere bakılırsa, Mareşal idam edilmeden önce, Mustafa Kemal’in bir Bolşevik olmadığını, fakat bir yurtsever ve milliyetçi olduğunu üç kere haykırmıştı.<sup><a class="hlink" epub:type="noteref" href="../Text/Notlar.xhtml#not7_14" id="ref14">14</a></sup></p>

  <p class="indent">Böylece, İstanbul yeraltı direnişi tarafından yürütülen karşı propaganda, Müttefikler’e, Wrangel ordusunu Kuvay-ı Milliyeciler’e karşı kullanmalarının pratikte imkânsız olduğunu göstermiş olmalıydı. Zamanında Hilâfet Ordusu’ndan çok sayıda asker Kuvay-ı Milliye’nin safına geçmişlerdi ve bunlar zaten uyarıcı örneklerdi.<sup><a class="hlink" epub:type="noteref" href="../Text/Notlar.xhtml#not7_15" id="ref15">15</a></sup> Bu olup bitenler, Osmanlı istihbarat sistemindeki sürekliliği ve değişikliği tasvir ediyor. TM’nın yaptıklarından M.M. yararlanmıştı. Bu olayda görüldüğü gibi, TM’nın ajan olarak yetiştirdiği Tatar gençleri, Türk Milliyetçileri ile Beyaz Rus ordusu arasında önemli bir halka oluşturmuşlardı.</p>

  <p class="center"><span class="small2">YERALTI DİRENİŞİNDEKİ KADINLAR</span></p>

  <p class="nonindent">13 Ocak 1920 günü, yeraltı direnişi, Sultanahmet Meydanı’nda bir gösteri düzenledi. İstanbul’un uluslararası kontrol altına alınması ihtimalini ve süregiden tutuklamaları protesto etmek için yaklaşık 10.000 kişi toplandı. Gösterideki konuşmacılardan birisi, dinleyicileri, "istilacının kirli eli"ne karşı savaşmaya teşvik eden Nakiye Hanım’dı (Elgün, 1882-1954).<sup><a class="hlink" epub:type="noteref" href="../Text/Notlar.xhtml#not7_16" id="ref16">16</a></sup> Üç gün sonra <i>Tasvir-i Efkâr,</i> Nakiye Hanım’la yapılan ve onun saygıdeğer meslek hayatına ve Milli davaya sağladığı desteğe ışık tutan geniş bir röportaj yayımladı.<sup><a class="hlink" epub:type="noteref" href="../Text/Notlar.xhtml#not7_17" id="ref17">17</a></sup> Gazete, öğretmen Nakiye Hanım’ı bir fazilet örneği olarak sunmakla, halk arasında yurtseverliği teşvik etmeye çalışmıştı. Vermek istediği mesaj, eğer saygıdeğer bir kadın bu davayı destekliyorsa, namuslu erkeklerin de aynısını, belki daha fazlasını yapmaları gerektiğiydi.</p>

  <p class="indent">Ağustos 1920’de Amiral de Robeck, Türk kadınlarının direniş hareketinde oynadıkları role işaret ediyordu:</p>

  <p class="indent">"Enver Paşa’nın eski bir yaveri Kâzım Bey’in (Orbay) karısının, Milliyetçiler’in ve İttihatçıların çıkarına çevirdiği entrikalar hakkında son yıllarda Türk basınında yeralan birkaç ayrıntı, yeraltı siyasetinde Türk hanımlarına düşen önemli role dikkatleri çekiyor. Yaptığımız soruşturmalar, aynı zamanda Enver Paşa’nın kardeşi olan bu hanımın Türk Kadınlar Derneği ile bağlantısı olduğunu gösteriyor. Mayıs 1920’de kurulmuş olan bu derneğin başlıca amacı, Kızılay Derneği’nin hanım üyeleri aracılığıyla, Anadolu ile düzgün bir haberleşme sağlamaktır. Bu derneğin, Türk polisinin önceki şefi Azmi Bey tarafından Rodos’ta açılan İttihatçı Merkezi’yle (?) ilişkileri var. Azmi Bey’in karısı ise, İtalyanlar’ın yardımıyla, İstanbul ile Rodos arasında devamlı mekik dokuyor. İstanbul’daki bütün kadın kulüpleri ve dernekleri bu ana dernek tarafından kontrol ediliyor ve hepsi hayır kisvesi altında siyasi amaçlarla kullanılıyor.... Türk Kadınlar Derneği, Münih’te merkezlenmiş ve önceki sadrazamlardan Sait Halim Paşa’nın akrabası Prenses Nimet Muhtar’ın yönetimi altındaki, Avrupa’da bulunan Türk hanımlarıyla yakın ilişki içindedir. Mektuplarla ve Roma, Lozan ve Münih arasında yapılan kişisel ziyaretlerle sürekli bir haberleşme sağlanıyor. Münih’teki merkezin, Mustafa Kemal için çalışan bir istihbarat örgütünün karargâhı olduğu iddia ediliyor. İstanbul’daki Dernek her ne kadar Türk polisi tarafından dağıtılmış ise de, önde gelen üyelerin bir teki bile tutuklanmış değildir ve bu durumda bunların faaliyetinin son bulmamış olması akla yakındır."<sup><a class="hlink" epub:type="noteref" href="../Text/Notlar.xhtml#not7_18" id="ref18">18</a></sup></p>

  <p class="indent">Yine de, kadınların tutuklanmaları olağanlaşmaktaydı. Saime Hanım (Asker, ölümü 1951) bu kadınlardan birisiydi ve 22 Mayıs 1919’daki Kadıköy gösterisinde yapmış olduğu protesto konuşmasından ötürü tutuklanmıştı. Saime Hanım, salıverildikten sonra Anadolu’ya kaçtı, Kurtuluş Savaşı’nda dövüştü ve yaralandı. Mücadeleye katkısı nedeniyle İstiklâl Madalyası ile ödüllendirildi.<sup><a class="hlink" epub:type="noteref" href="../Text/Notlar.xhtml#not7_19" id="ref19">19</a></sup></p>

  <p class="indent">M.M. için çalışan kadınlardan Mediha Hanım (Orbay) ve Şahende Hanım (Topkapı semtinde ebe, Milliyetçi milletvekili ve Cumhuriyet Halk Partisi Genel Sekreteri Recep Peker’in kayınvalidesi) aynı yıl gözaltına alındılar. Şahende Hanım, işkence görmesine rağmen hiçbirşey açıklamadı.<sup><a class="hlink" epub:type="noteref" href="../Text/Notlar.xhtml#not7_20" id="ref20">20</a></sup></p>

  <p class="indent">M.M. hesabına çalışan kadınlardan birisi de şair Şükûfe Nihal’di (Başar, 1896-1973). Kocası Ahmet Hamdi bir M.M. ajanıydı. Şükûfe Nihal, küçük broşürler aracılığıyla bir hayli propaganda yaptı.<sup><a class="hlink" epub:type="noteref" href="../Text/Notlar.xhtml#not7_21" id="ref21">21</a></sup></p>

  <p class="indent">M.M., Padişah’ın Sarayı’nda da Milliyetçi Hareket’e destek olan kişiler buldu. Örneğin, II. Abdülhamit’in kızı Naime Sultan (1876-?) ve V. Murat’ın kızı Fehime Sultan (1875-1929) bunlardandı. Fehime Sultan, yeraltı direnişi için özellikle değerli bir kaynaktı. Sultan Murat’ın çocuklarını sıkı bir gözetim altında tutan amcası Sultan Vahdettin’e en ufak bir sevgisi yoktu. Özellikle bu padişah kızları, fiilen yıllarca evde gözaltında tutulmuşlardı. Fehime Sultan’ın büyük amcası Abdülhamit, o ve kızkardeşi otuz yaşına gelene kadar onlara evlilik ayarlamak zahmetine dahi katlanmamıştı. Fehime Sultan tutkulu bir meşrutiyetçi ve bir yurtseverdi. 1911’de, "Kanun-u Esasi Şerefine" adını verdiği bir piyano sonatı bestelemişti. Kişisel hayatında da bağımsızdı. Bir subaya aşık olunca, Vahdettin’i, ilk evliliğini bozdurmaya zorlamıştı.<sup><a class="hlink" epub:type="noteref" href="../Text/Notlar.xhtml#not7_22" id="ref22">22</a></sup></p>

  <p class="indent">Fehime Sultan, Damat Ferit Paşa’nın, Halife-Sultan’dan yana taraf tutulmasını teşvik etmek suretiyle halk ile Kuvay-ı Milliye arasında anlaşmazlık yaratmayı hedefleyen gizli planını ortaya çıkardı. Doğu’da anti-Milliyetçi bir ayaklanma düzenlenmesi için, Ferit Paşa’nın Kürt kuruluşlarıyla İstanbul’da görüşmekte olduğunu M.M.’ye haber verdi. Ayrıca, Büyük Millet Meclisi’nde Tokat milletvekili olan Nazım Bey hakkında M.M.’yi uyardı. Nazım Bey (Ramsor, 1867-1935) Damat Ferit’in ajanıydı ve bir muhalefet partisi kurması için kendisine 4.500 TL ödenmişti. O da, Halk İştirakiyun Fırkası adında bir parti kurmuştu.<sup><a class="hlink" epub:type="noteref" href="../Text/Notlar.xhtml#not7_23" id="ref23">23</a></sup> Nazım Bey 1921’de tutuklandı, gizli bir komünist parti kurmak ve zor kullanarak hükümeti ele geçirmeye teşebbüs etmek suçlarından 15 yıl kürek cezasına mahkûm edildi.<sup><a class="hlink" epub:type="noteref" href="../Text/Notlar.xhtml#not7_24" id="ref24">24</a></sup> Ama aynı yıl içinde, Nazım Bey ve arkadaşları affolundular.<sup><a class="hlink" epub:type="noteref" href="../Text/Notlar.xhtml#not7_25" id="ref25">25</a></sup> Belki Mustafa Kemal için, Nazım Bey‘in "komünizm"ini ciddiye almayı gerektirecek nedenler yoktu.</p>

  <p class="center"><span class="small2">ANKARA’YA İLTİCALAR</span></p>

  <p class="nonindent">Bu arada Müttefikler’in önünde, ulusal direnişe katılmak için İstanbul’u terketmekte olan Türk askeri ve sivil görevlileri sorunu vardı:</p>

  <p class="indent">"Türk subaylarının Anadolu’ya hareketi, Mustafa Kemal’in adamlarından oluşan 8 üyeli bir komisyon tarafından düzenleniyor; hareket için gerekli bütün işlemleri bu komisyon yerine getiriyor. Komisyon, Hükümet’le ve Şirket ile uyuşma içinde. Seyr-i Sefain parasız geçiş sağlıyor. Yolculuk bedelleri ilgililere komisyon tarafından ödeniyor. Ancak, Seyr-i Sefain’le yapılan yolculukların Müttefîklerarası kontrol altına alınması üzerine şu son günlerde ortaya çıkan zorluklar yüzünden, yolculuk artık Lloyd Triestino’nun gemileriyle yapılıyor Komisyon ile İtalyan Şirketi arasında bir anlaşma yapıldı ve İtalyanlar her on günde bir Karadeniz limanlarına kalkacak bir gemi tahsis etmeyi kabul ettiler. Başkalarının Anadolu’ya geçmekte bir çıkarı olmadığı için yolcuların çoğunluğunu subaylar oluşturacak. 3 Ocak Pazartesi günü Lloyd Triestino’nun <i>Praga</i> gemisi Karadeniz’e doğru İstanbul’dan ayrıldı. Kıyı komutanı, İtalyan Yüksek Komiserinden, çok sayıda Türk subayının gemiye bindirilmesi yolunda bir emir aldı. Komutan subayları 13 no’lu kamaraya yerleştirdi ve kamaranın kapısına ‘Kaptan için rezerve edilmiştir’ yazılı bir ibare kondu. Sözkonusu subaylar, Erkân-ı Harbiye’den bir general ve iki albay, iki piyade ve iki de topçu albayıydılar. Yanlarında iki bavul dolusu cephane vardı."<sup><a class="hlink" epub:type="noteref" href="../Text/Notlar.xhtml#not7_26" id="ref26">26</a></sup></p>

  <p class="indent">İstanbul’un tecrübeli fakat işsiz subaylardan temizlenmesi, Müttefikler için, bir bakıma fena bir fikir değildi. Öte yandan ise, Müttefiklerin prestijine ve otoritesine meydan okunmuş oluyordu. Şubat 1921’e gelindiğinde bir çözüm bulundu:</p>

  <p class="indent">"Yüksek Komiserler bu soruna karışmalarının haklı görülmeyeceği kanısında olup sorunun Osmanlı Hükümeti’ne ait olduğunda anlaştılar. Subaylarla ilgili görevlerini yerine getirmekte kusur edenler için tedbir almak, onları tam zamanında yakaladığı takdirde Hükümetin işiydi."<sup><a class="hlink" epub:type="noteref" href="../Text/Notlar.xhtml#not7_27" id="ref27">27</a></sup></p>

  <p class="indent">Osmanlı Sıkıyönetim Mahkemesi, önceki yıl, Mustafa Kemal’e katılan subayları gıyaben ölüme mahkûm ederek, zaten tepkisini göstermişti.<sup><a class="hlink" epub:type="noteref" href="../Text/Notlar.xhtml#not7_28" id="ref28">28</a></sup> 6 Haziran 1921’de, Tevfik Paşa Hükümeti’nin Harbiye Nazırı Ziya Paşa (Bakanlık süresi: Ekim 1920-Kasım 1922), Sadrazamlık’tan, Kuvay-ı Milliye’ye katılmış olan 823 kişiyle ilgili yasal işlemlerin iptal edilmelerini istedi. Ziya Paşa’nın talebi Heyet-i Vekile tarafından kabul edildi.<sup><a class="hlink" epub:type="noteref" href="../Text/Notlar.xhtml#not7_29" id="ref29">29</a></sup> Bu olay, Osmanlı Hükümeti’nin açıkça Milliyetçiler’den yana tavır aldığı anlamına geliyordu.</p>

  <p class="indent">Subayların Kemalistler’e katılmaları işgalcileri ilgilendirmeyebilirdi, buna karşılık silah akışı tümüyle farklı bir konuydu.</p>

  <p class="center"><span class="small2">SİLAH KAÇIRMA</span></p>

  <p class="nonindent">Kemalistler’e erişen nitelikli savaş malzemesinin büyük kısmı işgal altındaki İstanbul’dan geldi. Tek başına M.M. grubu, Ankara’ya 38.000 ton silah, cephane, teçhizat ve taşıt kaçırmayı başardı.<sup><a class="hlink" epub:type="noteref" href="../Text/Notlar.xhtml#not7_30" id="ref30">30</a></sup> 1921 Martı’nın ilk günlerinde, bir muhbir tarafından uyarılan İngiliz yetkililer, Sarıyer Karakolu’nu ve müştemilatını aradılar ve 474 tüfek, 7 makineli tüfek, 25 el bombası ve 35 kasa cephane buldular. Bundan başka, Davutpaşa Kışlası’ndan 8 adet makineli tüfek çalınmıştı.<sup><a class="hlink" epub:type="noteref" href="../Text/Notlar.xhtml#not7_31" id="ref31">31</a></sup> Saklanan ya da çalınan bütün malzemenin, o dönemde etkin yegâne yeraltı grubu olan M.M.’ye devredilmiş olması çok muhtemeldir. Harbiye Nazırı Ziya Paşa, subaylara üç aydır ödeme yapılmadığını ileri sürerek, bu durumu örtbas etmeye çalışıyordu:</p>

  <p class="indent">"İstanbul’da hüküm süren mali kriz, buna Anadolu’nun içinde bulunduğu güncel durum da eklenince, subaylar ve askeri görevliler için başa çıkılması imkânsız yaşama zorlukları ortaya seriyordu. Bu kargaşalık durumunu takiben, silah soygunu gibi, Mütareke öncesinde çok seyrek rastlanan olaylar meydana gelmeye başladı."<sup><a class="hlink" epub:type="noteref" href="../Text/Notlar.xhtml#not7_32" id="ref32">32</a></sup></p>

  <p class="indent">10 Mart 1921 günü İstanbul Boğazı’nda, Kemalist orduya 264 sandık cephane taşıyan bir deniz motoru yakalandı.<sup><a class="hlink" epub:type="noteref" href="../Text/Notlar.xhtml#not7_33" id="ref33">33</a></sup> Aynı ayın sonunda General Harington, artık "aşırı ölçüde yapılmakta olan" savaş malzemesi kaçakçılığına karşı sıkı tedbirler alınması emrini verdi.<sup><a class="hlink" epub:type="noteref" href="../Text/Notlar.xhtml#not7_34" id="ref34">34</a></sup> Müttefiklerarası Kontrol Komisyonu’nun 4 Nisan 1921 günü yapılan haftalık toplantısında Albay A. N. Bekwith şu açıklamayı yaptı:</p>

  <p class="indent">"İki gün önce gelen ve 1 Mart tarihinde Türk Ordusu’na ait asker ve malzemenin dökümünü veren rapora göre, Şubat ayı boyunca savaş malzemesinde çok ciddi kayıplar meydana gelmiş. Bu kayıplar arasında 400 tüfek, 400 sandık cephane, 63 tabanca ve 15 vagon cephane var."<sup><a class="hlink" epub:type="noteref" href="../Text/Notlar.xhtml#not7_35" id="ref35">35</a></sup></p>

  <p class="indent">Albay Bekwith bu konu hakkında Ziya Paşa ile konuşmuştu:</p>

  <p class="indent">"Ziya Paşa bol bol özür diledi, ama bana, emrindeki subayları korumaya uğraşıyormuş gibi geldi. Mart başındaki kayıpları bildiğini pek inkâr etmedi. Bu durumda, beni neden uyarmadığını sordum. Bana, ciddi boyutlardaki kayıpların (18 makineli tüfeği kastediyor) ortaya çıkarıldığı, ancak öteki kayıpların azar azar meydana geldikleri ve bu nedenle tek tek her kaybolanın hesabını tutmanın çok zor olduğu cevabını verdi. Bu kayıpların günde ortalama 15 tüfek ve 15 sandık cephane ettiğini ona hatırlattığımda bana hiçbir cevap veremedi."<sup><a class="hlink" epub:type="noteref" href="../Text/Notlar.xhtml#not7_36" id="ref36">36</a></sup></p>

  <p class="indent">21 Mayıs 1921 günü Beylerbeyi Jandarma Okulu’ndan süngüleriyle birlikte 151 adet tüfek askeri öğrenciler tarafından çalındı.<sup><a class="hlink" epub:type="noteref" href="../Text/Notlar.xhtml#not7_37" id="ref37">37</a></sup> 1919 yılının yazında, Kuleli Askeri Lisesi’nin yaklaşık 800 öğrencisi, Ermeni yetimlerinin barındırılması amacıyla, İngilizler tarafından yatakhanelerinden zorla çıkartılmışlardı. Bu öğrenciler, yazı Kâğıthane Çayırı’nda çadırlarda geçirdikten sonra Maçka Kışlası’na götürülmüşlerdi. Yeraltı hareketinin, öğrencilerin yardımıyla depolardan savaş malzemesi çaldığı durumlarda, Müslüman Hintli nöbetçiler genellikle görmezden geliyorlardı. Müttefikler bu soygunları öğrendikleri zaman, öğrencileri yeniden Anadolu yakasına, Beylerbeyi Jandarma Okulu’na naklettiler. Bir gece Karadeniz’den gelen bir grup Laz gemici bir motorla okula yanaştı. Gemiciler, öğrencilerin yardımıyla, silahları ve cephaneyi motora yüklediler ve Anadolu’ya taşıdılar.<sup><a class="hlink" epub:type="noteref" href="../Text/Notlar.xhtml#not7_38" id="ref38">38</a></sup></p>

  <p class="indent">Ziya Paşa soygunu derhal Albay Bekwith’e bildirdi. Bakan’ın mektubu, uydurma olduğu aşikâr bir mazeretle bitiyordu: "Olaydan haberdar edilen yerel jandarma komutanı hemen olay yerine gitmiş, ancak hırsızlar, o gelmeden az önce motora binmiş ve kaçmakta oldukları için onları durduramamış."<sup><a class="hlink" epub:type="noteref" href="../Text/Notlar.xhtml#not7_39" id="ref39">39</a></sup> Öteki bellibaşlı savaş malzemesi soygunları arasında Yeşilköy yakınlarında Çobançeşme cephaneliğinden 250.000 adet fişeğin çalınması ve Haliç’teki Karaağaç silah deposundan 500 sandık cephanenin kaybolması sayılabilir.<sup><a class="hlink" epub:type="noteref" href="../Text/Notlar.xhtml#not7_40" id="ref40">40</a></sup> Savaş malzemesi soygunları, çoğunlukla Türk yetkililerin sorumlu oldukları silah depolarında meydana geldikleri için, Müttefikler, ya bütün depoların Müttefik askerleri tarafından korunmasına, ya da malzemelerin imha edilmesine karar verdiler.<sup><a class="hlink" epub:type="noteref" href="../Text/Notlar.xhtml#not7_41" id="ref41">41</a></sup></p>

  <p class="indent">Albay Bekwith, bu soygunlarda Osmanlı Harbiye Nezareti’nin suçortaklığı ettiğinden şüphelenmekte haklıydı; ne var ki Nazır’ı doğrudan suçlayacak somut delillere sahip değildi.</p>

  <p class="indent">Savaş malzemesi soygunlarında suçortaklığı yapan sadece bir Osmanlı nazırı değildi. Aynı şekilde, Fransız işgal kuvvetleri de bu tür olayları görmezden gelmeyi yeğliyorlardı. 24 Mayıs 1921’de General Harington’un bürosundan, "Belirli bir miktar cephanenin ZEITOUNBURNU (metinde böyle) silah deposundan, Nisan’ın sonunda veya Mayıs’ın başında Milliyetçiler’e doğru yola çıktığı"<sup><a class="hlink" epub:type="noteref" href="../Text/Notlar.xhtml#not7_42" id="ref42">42</a></sup> Fransızlar’a haber verilmişti. General Harington’un, Zeytinburnu silah deposuna Kemalistler’in yeni bir baskın planladıkları hakkında güvenilir istihbarata sahip olduğu konusunda, Bakırköy’deki Fransız kuvvetleri komutanı General Prioux’yu uyarmış olmasına rağmen,<sup><a class="hlink" epub:type="noteref" href="../Text/Notlar.xhtml#not7_43" id="ref43">43</a></sup> soygun yine de gerçekleştirildi. M.M. liderlerinden Binbaşı Kemal’in (General Koçer) de teyit ettiği gibi, baskın, Fransız Yüksek Komiseri General Pellé’nin bilgisi dahilinde yapılmıştı.<sup><a class="hlink" epub:type="noteref" href="../Text/Notlar.xhtml#not7_44" id="ref44">44</a></sup></p>

  <p class="indent">Depoların tümünü korumaya yetecek Müttefik askeri yoktu. Bu durumda, Müttefik Komutanlığı savaş malzemelerinin imha edilmesine karar verdi. Ziya Paşa, Ateşkes Anlaşması’nda Osmanlı savaş malzemesinin imha edilmesine izin veren bir madde bulunmadığını ileri sürerek bu karara karşı çıktı. Harbiye Nazırı, böyle yapılacağına, silah depolarının korunmasının Fransızlar’a bırakılmasından yanaydı.<sup><a class="hlink" epub:type="noteref" href="../Text/Notlar.xhtml#not7_45" id="ref45">45</a></sup> Buna uygun olarak, 12 Haziran’da Fransızlar, Davutpaşa Camii deposundan 1.933 sandık topçu cephanesini ve 200 topu devraldılar ve bunları Yeşilköy ve Rami Kışlaları’na taşıdılar.<sup><a class="hlink" epub:type="noteref" href="../Text/Notlar.xhtml#not7_46" id="ref46">46</a></sup> Rami’de 12 top alıkondu, buna karşılık üç sandık patlayıcı madde imha edildi.<sup><a class="hlink" epub:type="noteref" href="../Text/Notlar.xhtml#not7_47" id="ref47">47</a></sup> Bir diğer partide, 1.339 tüfek, 570 bomba ve başka savaş malzemeleri, İngilizler’in koruması altındaki Maçka Kışlası’na teslim edildi.<sup><a class="hlink" epub:type="noteref" href="../Text/Notlar.xhtml#not7_48" id="ref48">48</a></sup></p>

  <p class="indent">Müttefiklerarası Silahtan Arındırma Komisyonu, adam başına 300 atımlık cephane tutulduktan sonra (İstanbul’da 8.000 Türk askeri bulunuyordu, bunların 2.000’i jandarmaydı) geri kalan savaş malzemesinin, Müttefikler’in gözetimi altında, Osmanlı yetkilileri tarafından imha edilmesi gerektiği doğrultusunda tavsiyede bulundu.<sup><a class="hlink" epub:type="noteref" href="../Text/Notlar.xhtml#not7_49" id="ref49">49</a></sup> Yine de, General Harington hiçbir şeyi şansa bırakmak istemiyordu:</p>

  <p class="indent">"Silah ve cephane fazlasının, Osmanlı yetkilileri tarafından değil de İngiliz ve Fransız birlikleri tarafından imha edilmesi gerektiğini düşünüyorum.... Ayrıca, planlarımız uygulamaya hazır olana kadar, bu tasavvurumuzdan Osmanlı yetkililerinin bilgilendirilmemelerini önermeyi tercih ediyorum. Böylesi, Türklerin silah ve cephaneyi yürütmek için başvurdukları özgün girişimlerin önünü kesecektir."<sup><a class="hlink" epub:type="noteref" href="../Text/Notlar.xhtml#not7_50" id="ref50">50</a></sup></p>

  <p class="indent">8 Eylül 1921’de Müttefiklerarası Silahtan Arındırma Komisyonu’na, önündeki denizkıyısı kontrol edilmeyen Tophane silah deposundan savaş malzemelerinin kaybolmakta oldukları bildirildi. Hemen bir İngiliz gambotu kıyıda devriye gezmekle görevlendirildi.<sup><a class="hlink" epub:type="noteref" href="../Text/Notlar.xhtml#not7_51" id="ref51">51</a></sup> İstanbul Boğazı’ndaki istihkâmlarda bulunan ateşleyiciler, fitiller ve fişekler General Harington’un emriyle daha önceden imha edilmişlerdi. Gelgelelim, Fransızlar mermilerin imhasına karar verdikleri zaman Osmanlı Harbiye Nazırı yine karşı çıktı. Bunun üzerine, Müttefikler’le Nazır arasında, Türk savaş malzemesinin Müttefikler’in mülkü olup olmadığı tartışması çıktı. Sonuçta Müttefik Generaller Yönetim Komitesi, Ateşkes Antlaşması’nın "donanımın, silahların ve savaş gereçlerinin, taşıtların nasıl istihdam edileceklerine ilişkin talimatlar Türk Hükümeti tarafından yerine getirilecektir" diyen maddesini geçersiz kıldı.<sup><a class="hlink" epub:type="noteref" href="../Text/Notlar.xhtml#not7_52" id="ref52">52</a></sup></p>

  <p class="indent">Donanma’nın Okmeydanı’ndaki barut fabrikası mühürlenmiş, fakat Türklerin korumasına bırakılmıştı. Yeraltı direnişi, 1921’de, buradaki barutu Haliç’teki Aynalıkavak tersanesine taşıdı. Soygun, kapılardaki mühürleri bozmamak ve şüphe uyandırmamak için fabrikanın çatısından yapılmıştı.<sup><a class="hlink" epub:type="noteref" href="../Text/Notlar.xhtml#not7_53" id="ref53">53</a></sup></p>

  <p class="indent">Müttefikler böylesi soygunlar yapıldığını İstanbul halkına reklâm etmek istemiyorlardı. Müttefik sansürü, 20 Eylül tarihli <i>Bosphore’</i>un, Müttefik polisinin Boğaz’da bir teknede Kemalist orduya kaçırılmakta olan iki büyük top bulduğunu, kaptanın ve mürettebatın tutuklandıklarını bildiren haberinin yayımlanmasını yasaklamıştı.<sup><a class="hlink" epub:type="noteref" href="../Text/Notlar.xhtml#not7_54" id="ref54">54</a></sup></p>

  <p class="center"><span class="small2">SABOTAJ</span></p>

  <p class="nonindent">Müttefikler silah kaçırılmasını önlemek için sıkı tedbirler alınca, bu, karşılık olarak, yeraltı hareketinin sabotajlara başvurması ihtimalini artırdı. Bu nedenle, işgal kuvvetleri muhtemel sabotaj eylemlerine karşı alarma geçirildiler. Müttefik istihbarat ajanları şüphelileri daha yakından izlemeye başladılar:</p>

  <p class="indent">"Eyüp Sultan Camii başmüezzininin Suat adındaki oğlu, Eyüp civarındaki Fransız kışlalarını havaya uçurmak niyetinde olan bir çetenin elebaşısı. Üzerinde büyük tehlikelere yolaçabilecek belgeler taşıyor ve bir hayli el bombasıyla başka silahlara sahip. Gizli soruşturma için..."<sup><a class="hlink" epub:type="noteref" href="../Text/Notlar.xhtml#not7_55" id="ref55">55</a></sup> Genç adam gözetim altına alındı, fakat kendisini doğrudan suçlamak için yeterince delil yoktu.<sup><a class="hlink" epub:type="noteref" href="../Text/Notlar.xhtml#not7_56" id="ref56">56</a></sup></p>

  <p class="indent">1921 Eylülü’nde General Harington, kendisini öldürmeyi planlayan bir komployu ortaya çıkardığını ileri sürdü. İngiliz Elçiliği’nin Baş Tercümanı Andrew Ryan, daha sonraları, "İstanbul’da bir ihtilâl çıkarmaya ve General Harington’u katletmeye yönelik bir komploya ilişkin yerel bir rapor üzerine bir miktar gürültü koptu. İnanıyorum ki, ben, bazı çevrelerde, bu hikâyenin yazarı olmakla onurlandırıldım"<sup><a class="hlink" epub:type="noteref" href="../Text/Notlar.xhtml#not7_57" id="ref57">57</a></sup> diye yazıyordu. İnebolu’da, Binbaşı J. Douglas Henry ile Ankara’nın Milli Savunma Bakanı Refet Paşa arasında yapılan görüşmelerin tutanaklarında, Refet Paşa, doğrudan doğruya Ryan’ı, Damat Ferit Paşa’yı ve İngiliz Muhipleri Cemiyetinin Başkanı Sait Molla’yı, Tevfik Paşa Kabinesini düşürmek için bu hikâyeyi uydurmakla suçlamaktaydı:</p>

  <p class="indent">"Türkler’e karşı bütün davranışlarında dürüst olan General’i neden katletmek gereğini duyalım? Eğer birisini ortadan kaldırmak isteseydik işe Bay Ryan ile başlamamız gerekirdi.... Bizim görüşümüze göre Bay Ryan, General Harington’un İstanbul’da olmasını istemiyor ve bu sahte suikast komplosuyla, az kalsın bir taşla iki kuşu vurmayı başaracaktı."<sup><a class="hlink" epub:type="noteref" href="../Text/Notlar.xhtml#not7_58" id="ref58">58</a></sup></p>

  <p class="indent">Bu iddia, İngiliz Yüksek Komisyonu’yla Askeri Komutanlık arasında tam bir uyum bulunmadığı istihbaratına dayanıyordu. Amiral Bristol da aynı görüşteydi:</p>

  <p class="indent">"Çok güvenilir kaynaklardan anlaşıldığı kadarıyla, İngiliz Yüksek Komisyonu ile Askeri Komutanlık arasında, gerek siyasi, gerekse askeri yöntemlere ilişkin bir görüş ayrılığı var. İngiliz Yüksek Komisyonu’nun baş siyasi görevlisi Ryan’ın arka çıktığı, İngilizler’in buradaki ticari çıkarlarının, Dışişleri Bakanlığı üzerinde çok büyük etkisi olduğuna, dolayısıyla Yakın Doğu ile ilgili politikayı bu olgunun belirlediğine inanılıyor. General Harington’un Londra’ya, daha fazla gecikmeksizin barışın sağlanması veyahut İngiliz birliklerinin, İngiliz Yüksek Komisyonu’yla birlikte Türkiye’yi boşaltma önerisini ilettiği zannediliyor.<sup><a class="hlink" epub:type="noteref" href="../Text/Notlar.xhtml#not7_59" id="ref59">59</a></sup></p>

  <p class="indent">Andrew Ryan oldukça şüpheli işlere bulaşmıştı. Örneğin, o ve Damat Ferit gerçekten yakın ilişki içindeydiler. Bir sadrazamın, siyasi görevli gibi aşağı seviyede bir kimseyle bağlantı kurması hiç alışılmadık bir durumdu. Oxford’daki St. Antony’s Koleji’nde saklanan, Ryan’a ait doküman arasında, Paşa’nın Ryan’a göndermiş olduğu, kötü bir Fransızca’yla, elle yazılmış bir miktar kişisel mektup bulunmaktadır. Bunlardan birisi, şifreli ve tarihsiz bir not, bir "proje"den sözediyor:</p>

  <p class="indent">"Aziz bay Ryan,</p>

  <p class="indent">Siz bu öğleden sonra bana resmi kanaldan telefon ettiğinizde ses bozuk geliyordu. Anladığım kadarıyla benim projemin herhangi bir sakıncası yokmuş ve belki de uygulanmış. Bir yanlış anlamaya yolaçmamak için lütfen bana ‘Projeniz iyidir, onu uygulayabilirsiniz’ diyerek telefon konuşmanızı doğrulayınız. Her zaman sizin, Damat Ferit."<sup><a class="hlink" epub:type="noteref" href="../Text/Notlar.xhtml#not7_60" id="ref60">60</a></sup></p>

  <p class="indent">İngiliz Yüksek Komiseri Sir Horace Rumbold, General Harington’a yapılacağı varsayılan suikastın sanıklarının kimlikleri hakkında kuşkuluydu:</p>

  <p class="indent">"Benim telgrafımdan anlamış olacağınız gibi, askeri yetkililer, hedefi, bu şehirde bir ihtilâl çıkarmak, Türk Hükümeti’ne ait depolarda bulunan savaş malzemelerini ele geçirmek, Hintli askerler arasında huzursuzluk yaratmak ve General Harington’la birlikte diğer subayları katletmek olan bir komployu açığa çıkardılar. Askeri yetkililer komplonun gerçekliğinden eminler. Ama şu da var ki, komploda suç ortağı olduğundan şüphelenilen kişilerin tutuklanmalarını sağlamak amacıyla Türk Harbiye Nazırı ve Polis Müdürü Komutanlığa çağrıldıklarında sözü edilen kimselerin bağlı bulundukları cemiyetin varlığından haberdar olduklarını kabul etmişler, ancak komplonun hedefleri açıklandığında şoka uğradıklarını itiraf etmişler. Olay sırasında kendilerine danıştığım meslekdaşlarım komplonun gerçekliğinden kuşku duyuyorlar."<sup><a class="hlink" epub:type="noteref" href="../Text/Notlar.xhtml#not7_61" id="ref61">61</a></sup></p>

  <p class="indent">Sir Horace, komplonun Kemalist bir örgüt tarafından mı, yoksa Tevfik Paşa Hükümetini devirmek amacıyla muhalefet partilerinden birisi tarafından mı -ki bu takdirde Ferit yanlısı Hürriyet ve İtilâf Partisi olaya bulaştırılmış olacaktı- planlandığını söyleyemiyordu.<sup><a class="hlink" epub:type="noteref" href="../Text/Notlar.xhtml#not7_62" id="ref62">62</a></sup></p>

  <p class="indent">"İstanbul komplosu" pek çok yarı doğrular içermekteydi ve görüldüğü kadarıyla özensiz fakat işgüzar bir istihbarat çalışmasının ürünüydü. Daha önceleri İtalyanlar hesabına çalışmış olan muhbir Cemali, şimdi Özel Elemanlar Bürosu’nun bir ajanı olarak İngilizler’e hizmet ediyordu. Eylül 1920’de, bir İngiliz ajanının Ankara’dan gönderdiği raporda, Büyük Millet Meclisi’nin oybirliğiyle onayını almış olduğu iddia edilen Türk Kurtarış Cemiyeti’ne dikkat çekilmişti.<sup><a class="hlink" epub:type="noteref" href="../Text/Notlar.xhtml#not7_63" id="ref63">63</a></sup> Ajan ayrıca, bu komitenin, aynen, "adı kötüye çıkmış" İttihatçı Teşkilât-ı Mahsusa gibi örgütlendiğini ve tüzüğünde, işgal altındaki topraklarda terörist eylemler planlanması hükmünün bulunduğunu iddia etmekteydi.<sup><a class="hlink" epub:type="noteref" href="../Text/Notlar.xhtml#not7_64" id="ref64">64</a></sup> Ankara’daki sözde Kurtarış Cemiyeti ve İstanbul’daki, anti-İttihatçı HİP’nin yan kuruluşu Halâskâr-ı Vatan Cemiyeti, isim benzerliği nedeniyle aynı örgüt olarak yorumlanmış olabilirlerdi. Bu önceki istihbaratın, zaten karışık olan durumda yanılmalara kapı açmış olması da mümkündü. Ayrıca Sir Horace, suikast komplosu söylentilerinin yayılmasında HİP’nin ve İngiliz Muhipleri Cemiyeti’nin parmağı olduğunu tahmin edecek nedenlere sahip olabilirdi. Bunların yanısıra, Fransızlar’ın ve İtalyanlar’ın bu fırsatı, meseleyi abartarak Osmanlı Hükümetini katı bir sıkıyönetim uygulamakla tehdit eden General Harington’un itibarını düşürmek için kullanmış olmaları da mümkündü. Özellikle Fransızlar komploya inanmıyorlardı:</p>

  <p class="indent">"Fransız yetkililer, ileri sürülen delillerin General Harington’un davranışını haklı kıldığı kanısında değiller ve bu, İstanbul’da herkesin bildiği bir sır. Aslında Fransızlar komplonun varlığından kuşkulular ve General’in, Türkler’i dünyanın gözünde küçük düşürmekte hiç şüphesiz yarar gören Yunan kaynaklarından elde edilen istihbarata dayanarak böyle davrandığına inanmaya eğilimliler."<sup><a class="hlink" epub:type="noteref" href="../Text/Notlar.xhtml#not7_65" id="ref65">65</a></sup></p>

  <p class="indent">Fransız Hükümeti, General Harington’un alınmasını önerdiği tedbirleri İngiliz Hükümeti nezdinde protesto etti. Bunun yanısıra, Sir Horace dahil, Müttefik Yüksek Komiserleri, General Harington’un kendi sorumluluğu içinde davranması gerektiğini bildirdiler.<sup><a class="hlink" epub:type="noteref" href="../Text/Notlar.xhtml#not7_66" id="ref66">66</a></sup></p>

  <p class="indent">Osmanlı yetkilileri, polis kayıtlarında adı geçenlerden rastgele 12 kişiyi tutukladılar. Bunların bir teki bile herhangi bir yeraltı örgütüne bağlı değildi. General Harington bu tutuklananların adlarını gizli örgütlerin liderleri diye ilân etmekle meşgulken, yeraltı direnişinin asıl önderleri nisbeten güvenli bir şekilde çalışmalarını sürdürdüler.<sup><a class="hlink" epub:type="noteref" href="../Text/Notlar.xhtml#not7_67" id="ref67">67</a></sup></p>

  <p class="center"><span class="small2">MİLLİYETÇİ KARŞITI ÖRGÜTLER</span></p>

  <p class="nonindent">Bu arada M.M., İstanbul’daki militan anti-Milliyetçiler’in kimliklerini, onların örgütlerine sızmak suretiyle ortaya çıkardı. Kuvay-ı Milliyeciler’e karşı koymak amacıyla, HİP ve İngiliz Muhipleri Cemiyeti yandaşları tarafından çeşitli dernekler kurulmuştu.<sup><a class="hlink" epub:type="noteref" href="../Text/Notlar.xhtml#not7_68" id="ref68">68</a></sup> HİP üyesi Kiraz Hamdi Paşa’nın başında bulunduğu Osmanlı İlây-ı Vatan Cemiyeti ve bu derneğin dini/ihtilâlci uzantısı olan Tarikat-ı Salâhiye Cemiyeti bu tür kuruluşlardandı. Bunlara ek olarak Anadolu Cemiyeti de vardı.<sup><a class="hlink" epub:type="noteref" href="../Text/Notlar.xhtml#not7_69" id="ref69">69</a></sup></p>

  <p class="indent">Ankara’nın temsilcisi Hamit Bey, Anadolu Cemiyeti’nin Tevfik Paşa Hükümeti’ni düşürmek ve Ankara Hükümeti’ni gayri meşru ilan etmek için çalışmakta olduğunu rapor etmişti.<sup><a class="hlink" epub:type="noteref" href="../Text/Notlar.xhtml#not7_70" id="ref70">70</a></sup> HİP’nin faaliyetleri Fransızlar’ın da gözünden kaçmıyordu:</p>

  <p class="indent">"İngiliz dostlarının ve muhalefet mensuplarının gidişatı: Anadolu Komitesi adı altında yeni bir komite kurulacaktı ve bu komite büyük bir gayretle çalışacaktı. Bu yeni partinin şeflerinden birisi olan eski Dahiliye Nazırı Mehmet Ali Bey ve onun kardeşi, Büyükdere Belediye Başkanı Kemal Bey, İngiliz Muhipleri Cemiyeti’nin üyeleriyle Boğaz’ın yukarı kısımlarında her akşam biraraya geleceklerdi. İngiliz dostlarının arasında iki de Ermeni bulunacaktı: Eski valilerden ve şimdilerde İngiliz Yüksek Komiserliği’nde tercüman olarak çalışan Boyacıyan Efendi ile Pera Yönetim Konseyi üyesi Leon Papazyan. Sait Molla Bey'e gelince, bu kişi bir süredenberi yeni bir uğraş peşinde ve İngiliz dostları partisinin üyelerini, ayrım gözetmeksizin yeniden biraraya topluyor. Sait Molla yetkililerden aldığı hatırı sayılır miktarda paralar sayesinde israf içinde yaşıyor. Bütün bu dolaplar, mevcut hükümeti devirmek ve bir İngiliz dostunu, eski Sadrazam Ferit Paşa’yı iktidara getirmek için döndürülüyor."<sup><a class="hlink" epub:type="noteref" href="../Text/Notlar.xhtml#not7_71" id="ref71">71</a></sup></p>

  <p class="indent">M.M., mistik ayinleriyle bir tür İslâmi mason örgütü olmaya özenen Tarikat-ı Salâhiye Cemiyeti’ne bir ajan sokmuştu.<sup><a class="hlink" epub:type="noteref" href="../Text/Notlar.xhtml#not7_72" id="ref72">72</a></sup> Padişah ve HİP, dini eğitime yatırım yaparak ve dini esasları benimsemiş siyasi kuruluşları teşvik ederek, Milli bloka karşı koymaya uğraşıyorlardı. Osmanlı Hükümeti’nin, kendi askerlerinin, sivil görevlilerinin ve öğretmenlerinin aylıklarını ödemede zorluklar çektiği bir dönemde, Anadolu’da dini eğitim yapan yaklaşık 24 okul, muhtemelen işgal kuvvetlerinden gelmiş olan paralarla, Sultan-Halife’den yardım görüyorlardı.<sup><a class="hlink" epub:type="noteref" href="../Text/Notlar.xhtml#not7_73" id="ref73">73</a></sup></p>

  <p class="indent">Kısa süre yaşayan Azerbaycan Cumhuriyeti’nin Başkonsolosu olup yeni rejim altında Konsolosluk’ta kalmış olan Mehmet Haşim Bey üstün nitelikli bir Kemalist ajandı. Haşim Bey anti-Milliyetçi dernekler hakkında bilgi toplamak imkânlarına sahipti ve bunların faaliyetlerini günü gününe M.M.’ye bildiriyordu. Mehmet Haşim, tahminen destekleyici bir tutum takınarak, Osmanlı İlây-ı Vatan Cemiyeti Başkanı Yahya Adnan Paşa’ya, bu derneğin, Anadolu Cemiyeti, Nigehbân-ı Zabitan Cemiyeti ve İstanbul Cemiyeti gibi daha küçük anti-Milliyetçi grupları birleştirecek kadar güçlü olup olmadığını sormuştu.<sup><a class="hlink" epub:type="noteref" href="../Text/Notlar.xhtml#not7_74" id="ref74">74</a></sup> Ve Adnan Paşa’dan, Osmanlı Hükümeti’nin Anadolu Cemiyeti’ne dernek olarak çalışma izni vermediğini öğrenmişti.<sup><a class="hlink" epub:type="noteref" href="../Text/Notlar.xhtml#not7_75" id="ref75">75</a></sup> Buna karşılık Paşa, Osmanlı İlây-ı Vatan Cemiyeti’nin, Anadolu Cemiyeti’ni Kuvay-ı Milliye’ye karşı, karşı devrimci bir güç olarak kullanmak niyetinde olduğunu söylemişti.<sup><a class="hlink" epub:type="noteref" href="../Text/Notlar.xhtml#not7_76" id="ref76">76</a></sup></p>

  <p class="indent">31 Ekim 1921’de Mehmet Haşim, anti-Bolşevik Azerbaycan Müsavat Partisi’nin bazı üyelerinin, kendi ülkelerinde ve İstanbul’da, Azeriler’in ayaklanmalarına önderlik edecek güçlü bir örgüt kurmak ve ayaklanma sonrasında Ankara ile dostluk antlaşmasını feshederek İngilizler’i Azerbaycan’a geri çağırmak için çalıştıklarını rapor etti.<sup><a class="hlink" epub:type="noteref" href="../Text/Notlar.xhtml#not7_77" id="ref77">77</a></sup> HİP ve Müsavat Partisi üyeleri tarafından desteklenen Nigehbân-ı Zabitan Cemiyeti Azerbaycan’a Türk subayları göndermenin hazırlıklarını yapıyordu. Bu subaylar oradaki Bolşevik Hükümet’e karşı düzenlenecek ayaklanmaya öncülük edeceklerdi. Mehmet Haşim bu subayların kimliklerini belirledi ve fotoğraflarını Ankara’ya gönderdi.<sup><a class="hlink" epub:type="noteref" href="../Text/Notlar.xhtml#not7_78" id="ref78">78</a></sup> Ankara Hükümeti tüm anti-Bolşevik faaliyetleri izlemek zorundaydı; çünkü Rus Hükümeti ile zıtlaşmanın üstesinden gelmesi imkânsızdı. Milliyetçiler bir süre önce kuzeydoğu sınırlarını güvenceye almışlardı ve böylece serbest kalan kuvvetler Batı Anadolu’yu Yunanlılar’dan kurtarmak için oraya sevk edilmişlerdi.</p>

  <p class="indent">İstanbul’daki Osmanlılar’ın İngiliz taraftarı kesimi, çok sayıda dernek kurmak suretiyle kendisini zayıf birimler halinde dağıttığı için, 1921 sonuna gelindiğinde bunların etkileri azaldı. M.M., bu derneklerin aktif üyelerinin pek çoğunun kimliklerini belirlemişti. Bu kişiler, 1923’te imzalanan Lozan Antlaşmasından sonra Türkiye’den sürgüne gönderilenler listesine dahil edildiler.</p>

  <p class="center"><span class="small2">FELÂH GRUBU</span></p>

  <p class="nonindent">Bir süreç boyunca Ankara, İstanbul’da değişik yeraltı grupları oluşturdu ve bunların hiçbiri ötekilerin varlığından kesinlikle haberdar değildi. Bu gizliliğin esas sebebi, hücrelerden biri açığa çıktığı takdirde diğerlerinin çalışmalarını güvenlik içinde sürdürebilmeleriydi.</p>

  <p class="indent">23 Eylül 1920’de Ankara tarafından Neşet ve Seyfî (General Düzgören, 1880-1948) Erkân-ı Harp Yüzbaşılar’a, İstanbul’da bir yeraltı grubu oluşturmaları talimatı verildi. Başlangıçta bu grubun adı Moeltke idi, sonra Hamza ve Aralık 1920’de Mücahit oldu ve nihayet Şubat 1921’de bu grup Felâh adını aldı.<sup><a class="hlink" epub:type="noteref" href="../Text/Notlar.xhtml#not7_79" id="ref79">79</a></sup> Bir sonraki yıl Ankara Felâh’a iki ayrı grup daha ekledi; bunlar İmalât-ı Harbiye ve Muavenet-i Bahriye gruplarıydı.</p>

  <p class="indent">Felâh askeri personel toparlıyor, Yunan Ordusu’nun durumuyla ilgili haberleri Ankara’ya iletiyor, savaş malzemesi kaçırıyor ve Ankara ile haberleşmek için elinin altında gizli telgraf hatları bulunduruyordu.<sup><a class="hlink" epub:type="noteref" href="../Text/Notlar.xhtml#not7_80" id="ref80">80</a></sup></p>

  <p class="indent">16 Mart 1920’den kısa bir süre sonra, tüm haberleşmeleri kontrol etmek ve ele geçirmek amacıyla Müttefikler Posta İdaresi’nin yönetimini ele almışlardı. Müttefikler telgraf şebekesinin şemasını istediklerinde kendilerine şema olmadığı söylenmişti; sözde ancak belirli bir görevli hatları ezbere biliyordu. Bu türden kötü çalışma örnekleri işgalciler için şaşırtıcı değildi; Osmanlı sistemsizliğinden bunlar beklenen mazeretlerdi. Ancak, bu defa işlevsizliği ciddiye almak İngilizler’e pahalıya mâloldu. Artık İngilizler’in istihdamı altında olan, fakat aynı zamanda Felâh’ın üyesi bu görevli Anadolu’ya giden hatları kesmiş, ancak çalışır durumda iki gizli hat bırakmıştı. Daha sonra Kuvay-ı Milliyeciler’in gizli haberleşme merkezi, güvenlik amacıyla, Telgraf Müdürü İhsan Pere’nin (1885-1969) özet konutuna taşındı.<sup><a class="hlink" epub:type="noteref" href="../Text/Notlar.xhtml#not7_81" id="ref81">81</a></sup> Pere’nin Felâh’la ilişkisi İstanbul ile Ankara arasında gizli telgraf bağlantısının sağlanmasıyla sınırlıydı; ancak yeraltı direnişinin gizli raporları Ankara’ya onun aracılığıyla aktarıldığı için Pere’nin hizmetinin paha biçilmez değeri vardı. Ankara’nın savaş malzemesine ilişkin talepleri, kuryelerle olduğu kadar bu kanaldan da yeraltı hareketine eriştiriliyordu.</p>

  <p class="center"><span class="small2">KAÇAKÇILIK</span></p>

  <p class="nonindent">Eylül 1921’de Müttefiklerarası Kontrol ve Örgütlenme Komitesi’nin Generaller Yönetim Kurulu, Müttefik ülkelerden şirketlerin Osmanlı savaş malzemesini satın alabileceğine karar verdi. Bir İngiliz şirketi bu tür bir alışverişe ilgi duydu. Bu noktada İtalyan Generali Mombelli, Osmanlı Hükümeti’nin, şirketin, satın alacağı savaş malzemesini Yunanlılar’a satabileceğinden endişeleniyor olması nedeniyle Osmanlı savaş malzemesinin ıskartaya çıkarılması gerektiğini ileri sürerek duruma müdahele etti. Fransız Generali Charpy, bunun Bulgaristan, Almanya ve Avusturya’da kural olduğunu söyleyerek meslekdaşını destekledi. Sonuç olarak "alıcıya teslim edilmeden önce bütün savaş malzemesinin ıskartaya çıkarılması gerektiği kuralında bir istisna yapılmaması"na karar verildi.<sup><a class="hlink" epub:type="noteref" href="../Text/Notlar.xhtml#not7_82" id="ref82">82</a></sup></p>

  <p class="indent">Mustafa Kemal Yunanlılar’a karşı, yaklaşmakta olan Ocak 1921 saldırısı için Felâh aracılığıyla İstanbul’dan sahra topları istemişti. Bir İtalyan işadamı bu topları, kama blokları çıkarılmış oldukları için, Osmanlı Satış Komisyonu’ndan hurda fiyatına satın aldı. Toplar İtalyan şirketi Lloyd Triestino Company’ye ait bir gemiyle Anadolu’ya gönderildi. Şirketin temsilcilerinden biri, Hüsnü Bey (Himmetoğlu) aynı zamanda bir Felâh ajanıydı. Yeraltı hareketiyle İtalyanlar arasındaki bağlantıyı Hüsnü Bey sağlıyordu.<sup><a class="hlink" epub:type="noteref" href="../Text/Notlar.xhtml#not7_83" id="ref83">83</a></sup></p>

  <p class="indent">Buna paralel olarak Harbiye Nazırı Ziya Paşa Müttefik Askeri Komutanlığı’na başvurarak, Maçka’daki askeri silah deposundan ödünç kama blokları istedi. Ziya Paşa bunların Ramazan’da iftar toplarında kullanılacağını ileri sürmüştü. İstek kabul edildi. Gelgelelim Ramazan sonunda askeri depoya iade edilenler, ödünç alınmış olan seri ateş edenler değil sıradan kama bloklarıydı.<sup><a class="hlink" epub:type="noteref" href="../Text/Notlar.xhtml#not7_84" id="ref84">84</a></sup> İtalyan işadamının satın aldığı sahra topları ile silah deposundan ödünç alınan seri ateş eden kama blokları sonunda tastamam aynı yere varmamış olabilirlerdi. Ama, her şeye rağmen her iki parti malzeme Anadolu’ya teslim edilmişti. Ziya Paşa’nın döndürdüğü dolaba karşı Müttefik çevrelerden herhangi bir tepki gelmemiş olduğuna göre, tahminen, ya bekçilere rüşvet verilmişti, ya da nöbetçiler değişikliğin farkına varamamışlardı.</p>

  <p class="indent">Daha sonra Felâh, Selimiye’deki depolardan telsiz aletleri çalmayı kararlaştırdı. 1921’de Selimiye Kışlası’nda, Rus sığınmacılar ve İngiliz askerleri barınmaktaydılar. Depolar Türk askerleri tarafından korunuyordu. Teğmen İhsan (General Aksoley) bir hileye başvurdu. Geçmişte, Ağustos 1919’da Selimiye Kışlası’ndaki Türk askerleri arasında hıyarcıklı veba salgını patlak vermişti. Kışla boşaltılmış ve farelerden temizlenmişti.<sup><a class="hlink" epub:type="noteref" href="../Text/Notlar.xhtml#not7_85" id="ref85">85</a></sup> Teğmen İhsan, yakındaki Haydarpaşa Askeri Hastanesi’nde görevli bir doktorun bir Türk askerinde veba "teşhis" etmesini ayarladı. Olay rapor edilince kışla derhal boşaltıldı ve böylece soygun gerçekleştirildi.<sup><a class="hlink" epub:type="noteref" href="../Text/Notlar.xhtml#not7_86" id="ref86">86</a></sup></p>

  <p class="indent">Felâh gemilerle malzeme kaçakçılığı yapmakta ün kazanmıştı. Bir ambarın sahibi olan Hüsnü Bey (Himmetoğlu) aynı zamanda Lloyd Triestino Shipping Company’nin Türkiye temsilcisiydi ve bu amaçla Fransız ve İtalyan şirketlerinden gemiler kiralıyordu. İngiliz Özel Elemanlar Bürosu’nun bir ajanı olan Liman Müdürü Pandikyan Efendi ve bir Fransız gemicilik şirketinin müdürü Charles Kalchi bu çabalarında Hüsnü Bey’e en fazla yardımı dokunan kişilerdi. Pandikyan Efendi kaçakçılığın farkındaydı ve yeraltı örgütünden çok kimseyi tanıyordu, fakat onları ele vermedi. Bunun yerine, Pandikyan Efendi formaliteleri kolaylaştırıyordu, İngilizler’in dikkatlerini dağıtıyordu ve polis baskınlarına karşı yeraltı örgütünü uyarıyordu. En fazla miktarda silah, top ve cephane 6 Kasım 1920’de <i>Ararat</i> gemisiyle kaçırıldı. Bu savaş malzemesi, 9 ila 11 Ocak 1921 ve 27 ila 30 Mart 1921 tarihli İnönü savaşlarının hemen arefesinde yerine ulaştırıldı. 1921’in ortalarında Pandikyan Efendi işgalciler tarafından "ihmalkârlığı" yüzünden sert bir şekilde azarlandı ve adamlarının bir kısmı kaçakçılara yardım ettikleri gerekçesiyle işten atıldılar.<sup><a class="hlink" epub:type="noteref" href="../Text/Notlar.xhtml#not7_87" id="ref87">87</a></sup></p>

  <p class="indent">Kanunsuz taşımalara yapılan ödemeler zaman zaman güçlükler çıkartmasına rağmen mali işlemler çoğunlukla, bir İngiliz-Fransız ortaklığı olan Imperial Ottoman Bank kanalından yürütülüyordu. Banka’nın İkinci Müdürü Berç Keresteciyan Efendi (Türker, 1870-?) Ankara’dan transfer edilen parayı, tanınmış bir işadamı olan Osman’ın adına açılmış özel bir hesapta tutuyordu. "Osman" aslında Felâh’ın bir üyesiydi. Kaçak malzemelere ödenen para bu yoldan yeraltı örgütüne erişiyordu.<sup><a class="hlink" epub:type="noteref" href="../Text/Notlar.xhtml#not7_88" id="ref88">88</a></sup> Berç Keresteciyan Efendi’nin bu banka dalavereleri yüzünden başının derde girmemiş olması hayli ilginçtir.</p>

  <p class="center"><span class="small2">İMALÂT-I HARBİYE GRUBU</span></p>

  <p class="nonindent">Mütareke Antlaşması’na göre topların sürgüleri, kilitleme halkaları, kama blokları ve makineli tüfek mermileri Müttefikler’e teslim edilmek zorundaydı. Harbiye Nezareti bu konuyu ele almakla görevli bir komisyon oluşturdu. Komisyonda iki görüş çarpışıyordu. Bunlardan biri, Müttefikler’e, silahların ve ilgili teçhizatın tam bir dökümünün verilmesini savunuyordu. Öteki görüşü savunanlar ise, raporlarda düşük sayılar verilerek gerçek miktarların gizlenmesinden yanaydılar. Birinci görüşü savunanlar ikincilere baskın çıkınca, Yarbay Eyüp Bey (General Durukan) 19 Mart 1920’de İmalât-ı Harbiye adında yeni bir yeraltı grubu kurdu. Bu grubun üyeleri 11 fabrikaya ve 4 silah deposuna girme imkânına sahiptiler.</p>

  <p class="indent">16 Aralık 1920’de İmalât-ı Harbiye grubu Felâh’a katıldı. Ankara, 23 Mayıs 1921’de İmalât-ı Harbiye’yi, Felâh’ın bir alt grubu olarak resmen tanıdı.<sup><a class="hlink" epub:type="noteref" href="../Text/Notlar.xhtml#not7_89" id="ref89">89</a></sup> Bu grup fabrikalardan hammadde soygunları düzenleyerek Felâh’ın işlerini kolaylaştırıyordu. Felâh da bu malzemeleri İstanbul’dan kaçırıyordu.</p>

  <p class="indent">Silahsızlanma Komisyonu Başkanı General Mombelli İstanbul’daki fabrikalarda bulunan hammaddelerin Müttefikler’e ait olduğunu bildirmişti. Ne ki, Müttefikler bu fabrikalarda kullanılan malzemelerin miktarını kontrol etmenin herhangi bir çaresini bulamıyorlardı. Onlar ayrıca, "bu malzemelerin fabrikadan dışarıya sızdırılmasını önlemenin" de yolunu bulamıyorlardı. "Örneğin, bir süre önce Beykoz’daki Çizme Fabrikası’nda çok miktarda ham deri vardı. Ve bir gece bir kısım Kemalistler geldiler ve derilerin önemli bir bölümünü kaldırıp götürdüler. Fabrika yönetimi aradan bir süre geçene kadar bu olayı Müttefikler’e rapor etmedi..."<sup><a class="hlink" epub:type="noteref" href="../Text/Notlar.xhtml#not7_90" id="ref90">90</a></sup> Savaş sırasında İstanbul’daki fabrikaların büyük çoğunluğu savaş malzemesi imâl ediyorlardı. Mütareke’den sonra Yüksek Komiserler, işçilerin istihdamını sağlamak amacıyla fabrikaların açık tutulmasına karar vermişlerdi. Ancak bu sefer hammaddelerin ticari eşya üretiminde kullanıldığı varsayılıyordu. Bu fabrikalar silahlı muhafızların koruması altında olmadıkları gibi, Müttefikler de bunları gözetim altında tutmak imkânlarından yoksundular. Dolayısıyla hammaddelerin çalınması nisbeten kolaydı.</p>

  <p class="center"><span class="small2">MUAVENET-İ BAHRİYE GRUBU</span></p>

  <p class="noinndent">Ankara, Yunanlılar’a karşı bir saldırı hazırlamak için olabilecek her imkânı kullanmak zorundaydı. O zamana kadar Milliyetçiler savunma savaşı yapmışlardı. Ankara’da, Milli Savunma Bakanlığı’nda, 1 Ocak 1921’de bir Deniz Kuvvetleri Bölümü kurulunca, Ankara İstanbul’daki Bahriye depolarından yararlanmaya karar verdi. Bu depolarda, Ankara’nın kullanabileceği toplar, uçaklar, tabancalar ve mayınlar bulunuyordu. Bu nedenle bir yeraltı Bahriye grubu oluşturuldu. Ekim 1921’de, Deniz Yüzbaşısı Nazmi Bey’in önderliğinde Muavenet-i Bahriye Grubu örgütlendi. Bu grup, Felâh’ın bir bölümü olarak, 15 Aralık 1921’de resmen tanındı.<sup><a class="hlink" epub:type="noteref" href="../Text/Notlar.xhtml#not7_91" id="ref91">91</a></sup></p>

  <p class="indent">Felâh ve onun bölümleri, İmalât-ı Harbiye ve Muavenet-i Bahriye grupları silah kaçırılmasında işbirliği yapıyorlardı. Lloyd Triestino Company’nin Türk temsilcisi Hüsnü Bey (Himmetoğlu) çalıntı malzemenin depolanması için kendi ambarını tahsis etmişti ve ayrıca hamallar tutmuştu. İstanbul Liman Şirketi’nin Müdürü Bohor Efendi ağır yük taşınacağı zaman vinç ve adam yardımı sağlıyordu. Gümrük İdaresindeki yeraltı örgütü üyeleri sahte beyannameler hazırlıyorlardı. Ayrıca, Fransız ve İtalyan deniz taşımacılık şirketleri yeraltı hareketiyle işbirliği içindeydiler. Bunların yetmediği zamanlarda, yeraltı örgütü, sadece sınırlı miktarda malzeme taşıyabilen balıkçı teknelerine bel bağlamak zorunda kalıyordu. Kuvay-ı Milliye’nin sahip olduğu az sayıda gambotun büyük boyutlarda kaçakçılığa yetmesi mümkün değildi.</p>

  <p class="center"><span class="small2">İNGİLİZLER FELÂH’I KEŞFEDİYORLAR</span></p>

  <p class="nonindent">En sonunda İngilizler Felâh hakkında iyi istihbarat topladılar, ancak bunun pratik bir yararı olması için artık çok geçti. İstanbul’dan, 4 Ekim 1921 tarihli ve "çok gizli" damgalı bir İngiliz istihbarat raporu, Kuvay-ı Milliyeci istihbaratının nasıl çalıştığı hakkında Londra’ya bilgi veriyordu. Bu rapora göre,</p>

  <p class="indent">"Kuvay-ı Milliyeci İstihbarat’ın karargâhı, Ankara’da, MATBUAT VE İSTİHBARAT MÜDÜRİYETİ’nde ve Ordu Karargâhı’ndadır.... Müdüriyet gerek Anadolu’daki, gerekse Anadolu dışındaki propagandayı, casusluğu ve karşı casusluğu yönetmektedir. İstanbul’da şimdilerde FELAH Grubu diye bilinen örgütün daha önceki adı MUHARIB Grubu’dur. Grub’un adı 1921’de değişmiştir.... Grub’un üç bölümü vardır: a) İstihbarat Dairesi. Bu bölüm İstanbul’daki Fransız Genel Karargâhı’nın 2’nci Bürosu ile yakın ilişki içindedir ve Yunan birliklerinin durumlarına ve konumlarına ilişkin askeri bilgilerin elde edilmesinde Fransızlar’dan, önceleri muazzam yardım gördüler. Fransızlar, İngiliz Karargâhı’ndan elde ettikleri bütün verileri doğrudan bu bölüme aktarıyorlardı... b) Emirsubaylığı. Bu bölüm Anadolu’daki Kuvay-ı Milliyeci güçlere katılmayı arzu eden subayları gönderiyor ve benzeri şekilde uzmanların (telgrafçı, telsiz operatörü vb.) aktarılmasını düzenliyor, c) Levazım Dairesi. Silah, cephane vb. satın alınmasını düzenliyor ve silah, cephane, harita, askeri el kitapları vb. çıkarılmasını örgütlüyor. Anadolu’daki karşı casusluk örgütü, AYN PE TEŞKİLATI kanalıyla Müdüriyet tarafından yönetilmektedir. Ayn Pe Teşkilatı askeri bir polis örgütü olup Anadolu’nun iç kısımlarındaki ve deniz kıyısındaki önemli şehirlerde şubeleri bulunmaktadır. Bu örgütün başlıca görevleri, a) Anadolu’ya giriş çıkış yapan herkes üzerinde sıkı bir pasaport kontrolü, b) Önemli şehirlerdeki yabancıların gözetim altında tutulması, c) İstanbul vb. yerlere gönderilecek kuryelerin seçilmesidir. Teşkilat’ın, İstanbul’da, Anadolu’ya geçmek isteyen kişilere giriş izni veren bir şubesi vardır."<sup><a class="hlink" epub:type="noteref" href="../Text/Notlar.xhtml#not7_92" id="ref92">92</a></sup></p>

  <p class="indent">İngilizler Felâh hakkında madem bu kadar çok bilgiye sahiptiler, öyleyse neden onun üstüne gitmediler? Bunun üç nedeni olabilir. Birincisi, İkinci İnönü Savaşı’nda (30 Mart 1921) Kuvay-ı Milliye’nin zaferinden bir ay sonra Müttefik Yüksek Komiserleri tarafsızlıklarını ilân etmişlerdi. İkinci olarak, Müttefik İşgal Kuvvetleri hatırı sayılır bir bürokrasi oluşturmuşlardı ve bitmez tükenmez yazışmalar ve toplantılar işlerini yavaşlatıyordu. Nihayet, bir yeraltı örgütüyle mücadele etmek o kadar kolay olmamış olabilir. Yeraltı örgütünün yapısı karmaşık olmakla kalmayıp, aynı zamanda hayatın her alanından insanlarla ilişki kuruluyordu. Üstelik değişik gruplar birbirlerini destekliyorlardı. Örneğin, Felâh, İmalât-ı Harbiye ve Muavenet-i Bahriye grupları tarafından destekleniyordu. Müdafaa-i Milliye istihbaratı ve karşı propagandayı yürütüyordu.</p>

  <p class="indent">Ayrıca Ankara’nın yardım gördüğü bir başka aracı, Osmanlı Hilâl-i Ahmer Cemiyeti (Kızılay Derneği) idi. Mütareke sırasında Kızılay, daha önceleri İttihat ve Terakki Partisi’ne bağlı doktorlar tarafından yönetildi.<sup><a class="hlink" epub:type="noteref" href="../Text/Notlar.xhtml#not7_93" id="ref93">93</a></sup> 1920’de İngilizler, Hindistan Halifelik Delegasyonu’nun getirdiği paranın, Kuvay-ı Milliyeciler’e Kızılay Derneği aracılığıyla aktarıldığından şüphelenmişti. Amiral de Robeck, Lord Curzon’a "Hindistan’daki ve Türkiye’deki Pan İslâmcılar, Türk Kızılay Derneği aracılığıyla şimdi açıkça ilişki içindeler" diye yazmıştı.<sup><a class="hlink" epub:type="noteref" href="../Text/Notlar.xhtml#not7_94" id="ref94">94</a></sup> Gerçekten de para, Kızılay mensubu Dr. Nihad Reşad’a (Belger) verilmişti ve o da bu parayı Ankara’ya aktarmıştı.<sup><a class="hlink" epub:type="noteref" href="../Text/Notlar.xhtml#not7_95" id="ref95">95</a></sup></p>

  <p class="indent">İngiliz Yüksek Komiseri Sir Horace Rumbold 13 Nisan 1921’de Lord Curzon’a şu bilgiyi veriyordu:</p>

  <p class="indent">"İstanbul Hükümeti, Kuvay-ı Milliye’ye hizmet vermesi için bir Kızılay heyeti örgütledi. General Harington’un raporuna göre Harbiye Nezareti’nin kontrolü altındaki depolardan çok sayıda silah kayıplara karışmış. Silah ve cephanenin envanterini çıkarmak için tedbir alınıyor. Hiç şüphe yok ki, kaybolan silahlar Kuvay-ı Milliyeciler’e doğru yollarını buldular."<sup><a class="hlink" epub:type="noteref" href="../Text/Notlar.xhtml#not7_96" id="ref96">96</a></sup></p>

  <p class="indent">Kızılay ayrıca, Anadolu’da kendisine ait olan çiftlikleri ve diğer mülkleri satarak bunlardan eline geçen parayı Kuvay-ı Milliye’ye bağışlıyordu. Kızılay’ın görevi insani yardımla sınırlanmış değildi.<sup><a class="hlink" epub:type="noteref" href="../Text/Notlar.xhtml#not7_97" id="ref97">97</a></sup> Ya da öyleydi!</p>

  <p class="indent">İngilizler yeraltı örgütü hakkında bir hayli bilgiye sahip olmalarına rağmen onu dağıtmayı başaramadılar. Bunun sebebi, ne İngilizler’in beceriksizliğiydi, ne de yeraltı hareketinin mutlak gizliliği. Direniş gruplarının yapıları karmaşıktı, ama Karakol örgütüne sızan Mustafa Sagir örneğinin de gösterdiği gibi yeraltı hareketi, içine sızılması imkânsız bir örgüt değildi. İngiliz istihbarat servisi, en azından Askeri Polis’in (A. P.) ve Felâh’ın farkındaydı. Müttefik istihbaratı böylesi örgütlerin liderlerinin veya liderleri olduğu tahmin edilen kişilerin üzerinde yoğunlaşmıştı. Müttefikler, şüphelenilen liderlerin sürgüne gönderilmesiyle veya hapsedilmesiyle direnişin bastırılacağını düşünüyorlardı. Oysa liderlik, İstanbul’daki Kuvay-ı Milliye yeraltı örgütünün en önemsiz yanıydı; eylem kollektif bir çabaydı.</p>

  <p class="indent">Son olarak, eylemcileri durdurmak için, İngilizler’in, ellerinde olduğu halde neden sıkı tedbirler almadıkları tartışılabilir. Yunanlılar’ın emperyalist amaçları, İngilizler’in Türkler’e karşı aşırı tedbirler almalarını önlemiş olabilir. Türkler’in şansına, Yunanlılar Yüksek Konsey’in o kadar da uysal bir maşası olmadıklarını kanıtlamışlardı. Yunan orduları durmaları söylendiği zaman durmamışlardı. Bu bir işaretti ve İngilizler’in Ege’deki ve Akdeniz’deki politikalarına herhangi bir meydan okuma, bu ister Türkler’den gelsin isterse Yunanlılar’dan, aynı oranda sakıncalıydı. Bu nedenle Müttefikler, 1921’de Yunan-Türk savaşında tarafsızlıklarını ilân ettiler. Ayrıca, Kuvay-ı Milliyeciler ile Fransızlar ve İtalyanlar arasındaki yakınlaşma, sahibi bu ülkelerin yurttaşları olan deniz taşıma şirketlerine kaçak malzemelerin Anadolu’ya taşınması avantajını sağladı. Yeraltı direnişi pek çok ayrıcalıklara sahipti ve Kuvay-ı Milliyeciler bunlardan sonuna kadar yararlandılar.</p>
</body>
</html>
