<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:epub="http://www.idpf.org/2007/ops">
<head>
  <title></title>
  <link href="../Styles/epub_css.css" rel="stylesheet" type="text/css" />
</head>

<body>
  <h1 class="chapter9 sigil_not_in_toc" id="c01"><a id="page12"></a>bölüm <strong>bir</strong></h1>

  <h1 class="chapter1" id="sigil_toc_id_1" title="GİRİŞ"><br />
  <br />
  GİRİŞ<br />
  <br /></h1>

  <p class="nonindent">"Genç insanların, tüm gelecekte savaşı imkânsız kılmak için savaşa katılmalarından sonra, yaşlı insanlar, tüm gelecekte barışı imkânsızlaştıracak bir barış yapmaya kendilerini adadılar."<sup><a class="hlink" epub:type="noteref" href="../Text/Notlar.xhtml#not1_1" id="ref1">1</a></sup></p>

  <p class="indent">Paris Barış Konferansı, I. Dünya Savaşı’nın yolaçmış olduğu yıkıntılar üstünde, 18 Ocak 1919’da resmen açıldığında, Osmanlı İmparatorluğu’nun parçalanması çoktan belirlenmiş bir sonuçtu. Yine de, Avrupa barışı Konferans görüşmelerinde ağır basıyordu.</p>

  <p class="indent">İngiliz ve Osmanlı Hükümetleri arasında, 30 Ekim 1918’de Mondros Ateşkes Antlaşması imzalanırken, İngiltere adına imzayı atan Amiral Calthorpe, karşı tarafın temsilcisi Rauf Bey’e, Müttefikler’in İstanbul’da askeri varlıkları olmayacağına dair sözlü garanti vermişti. Buna rağmen, 13 Kasım 1918’de İstanbul’da Müttefik işgali başladı. Müttefikler’in güç gösterisinin çok yönlü nedenleri vardı. Birincisi, Müttefikler Ateşkes Antlaşması şartlarının uygulanmasını sağlama bağlamak istiyorlardı. Mondros Antlaşması’nın hayati şartları şunlardı: Osmanlı Ordusu’nun terhis edilmesi ve bütün silahların Müttefikler’e teslimi; İstanbul ve Çanakkele Boğazlarındaki tahkimatların işgali ve en önemlisi, anlamı muğlak VII. madde ile Müttefikler’in, güvenliğin tehlike altında olduğunu düşündükleri her yeri işgal etmelerine izin verilmesi.<sup><a class="hlink" epub:type="noteref" href="../Text/Notlar.xhtml#not1_2" id="ref2">2</a></sup> İkinci olarak, Müttefikler, yaklaşmakta olan barış görüşmelerinde hoşgörüye hiç yer olmayacağını Türklerin kafasına yerleştirmek istiyorlardı. İngiliz Yüksek Komiseri Amiral Calthorpe, bu tutumu, Lord Curzon’a yazmış olduğu 6 Haziran 1919 tarihli mektupta dile getirmişti:</p>

  <p class="indent">"Bu Yüksek Komisyon’un almış olduğu, hem yazılı, hem de sözlü talimatlar uyarınca, hiçbir Türk’ü, ne olursa olsun hiçbir şekilde kayırmamak ve onlara umut vermemek, ayrıca, savaşın sonucu olarak, Osmanlı İmparatorluğuna davranışımızın muhtemelen çok sert olacağını göstermek, bizim tutarlı tavnmız olmuştur."<sup><a class="hlink" epub:type="noteref" href="../Text/Notlar.xhtml#not1_3" id="ref3">3</a></sup></p>

  <p class="indent">Üçüncüsü, Müttefikler, Türkiye’nin geleceğine ilişkin olarak Padişah’ın ve Bâb-ı Âli’nin işbirliğini sağlamak için, onlar üzerinde otorite kullanmak zorundaydılar. Ne var ki, bir kısım komutan, Türkiye’nin bölüşülmesine ve yabancı kontrolüne beklenmedik bir şekilde meydan okudular ve bunlar direnişi meşru bir Milliyetçi Hareket’e dönüştürdüler.</p>

  <p class="indent">İstanbul’un Müttefikler tarafından işgali iki evrede tamamlandı: 13 Kasım 1918’den 20 Mart 1920’ye kadar İstanbul <i>de facto</i> işgal edildi; 20 Mart 1920’de Müttefikler, şehri <i>de jure</i> işgal etmeye başladıklarını ilân ettiler. Oysa, Ekim 1923’de Kuvay-ı Milliyeciler İstanbul’u geri almayı başardılar. İstanbul’dan bakıldığında, Milliyetçiler’in başarısının bellibaşlı en az beş nedeni olduğu görülüyor: 1) İngilizler Türkler’i küçümsüyorlardı; 2) Kuvay-ı Milliye, İttihat ve Terakki Partisi (İTP) rejiminin kurumlarını tevarüs ederek örgütsel sürekliliği sağlamıştı; 3) Kuvay-ı Milliye’nin yerel muhalifleri, başlıca Hürriyet ve İtilaf Partisi (HİP) çok zayıftı; 4) İstanbul’un geleceğine ilişkin sorunlar ve başkentin işgali, Ankara’da alternatif bir Milliyetçi Hükümet’in kurulmasına yardımcı oldu ve son olarak, 5) Gerek Avrupa’da "yüksek politika", gerekse İstanbul’da Müttefik işgal kuvvetleri seviyelerinde Müttefikler arasındaki anlaşmazlıklar, Milliyetçi davaya gayet iyi hizmet ettiler.</p>

  <p class="indent">Türkiye’de birtakım insanlar işgale direnmeye ve dayatılan barış şartlarına karşı bir mücadele örgütlemeye azimliydiler. Mondros Ateşkes Antlaşması’nın 5’inci maddesi, sınır devriyesiyle ve iç güvenlikle görevli birlikler dışında, Türk Ordusu’nun terhis edilmesi hükmünü getiriyordu. Ancak bazı ordu komutanları teslim olmayı reddettiler. İkinci Ordu Komutanı Nihat Paşa (Anılmış, 1876-1954) Çukurova’daki Türkler’i silahla donattı; Irak’taki Altıncı Ordu’nun Komutanı Ali İhsan Paşa (Sabis, 1882-1957) tek bir silah bile teslim etmeden Diyarbakır’a hareket etti; o sırada Kafkasya’da bulunan Dokuzuncu Ordu Komutanı Yakup Şevki Paşa (Subaşı, 1876-1939), Erzurum’a geçmeden önce Kars, Ardahan ve Batum’daki Türk nüfusu silahla donattı; Mekke ve Medine Komutanı Fahrettin Paşa (Türkkan, 1868-1948) Ateşkes Antlaşmasının imzalanmasından sonra, iki ay daha savaşmayı sürdürdü.<sup><a class="hlink" epub:type="noteref" href="../Text/Notlar.xhtml#not1_4" id="ref4">4</a></sup> 1919’la birlikte Milliyetçi Hareket başladı ve Kemalist grup bu hareketin liderliğini üstlendi. Mustafa Kemal’in eylemleri (Atatürk, 1881-1938) başkaları tarafından anlatılmıştır.<sup><a class="hlink" epub:type="noteref" href="../Text/Notlar.xhtml#not1_5" id="ref5">5</a></sup> Kısaca söylenirse, Osmanlı Hükümeti Mustafa Kemal’i, Dokuzuncu Ordu Komutanlığı Başmüfettişliği’ne atayarak, Karadeniz’in kıyı şehirlerindeki Rum nüfusa yönelik eşkiya hareketlerini bastırmak göreviyle göndermişti. Sadrazam Damat Ferit Paşa’nın ve Padişah’ın, bunu yapmakla Pandora’nın kutusunu açmakta oldukları akıllarından bile geçmiyordu. Enerjik ve genç generali İstanbul’dan uzaklara göndermek için başka sebepler de vardı. Mustafa Kemal, siyasi destek sağlayabildiği takdirde Damat Ferit için bir tehdit oluşturacaktı; savaş sonrası Osmanlı Hükümeti’nde Harbiye Nazırı olarak bir mevki elde etmek için kulis yapmıştı; çok ihtiraslıydı. Aynı zamanda, Alman ve İttihatçı karşıtı olmakla ünlüydü. Bu, onun, Padişah’tan ve Hükümetten atanma onayını elde etmesi için oldukça işe yarar bir gerekçeydi. Mustafa Kemal Anadolu’ya geçince, komutan olarak kusursuzluklarıyla ünlü arkadaşları Rauf (Orbay, 1881-1964), Refet (Bele, 1881-1963), Ali Fethi (Okyar, 1880-1943), Ali Fuat (Cebesoy, 1882-1968) ve Kâzım’ın (Karabekir, 1882-1948) yardımıyla birleşik bir Milliyetçi Direniş Hareketini örgütlemeye koyuldu.</p>

  <p class="indent">İstanbul’a geri dönersek, Müttefikler’in Türkler’e karşı tutumları birkaç basmakalıp görüşe dayanıyordu: Türkler’e İslâmi kadercilik hakimdi, Türkler geriydiler ve bütün Hıristiyanlar’a düşmanlık besliyorlardı. Türkler’e karşı önyargı, Türkiye meseleleriyle ilgilenen İngiliz devlet görevlilerinin daha sonraki anılarında bile yansımaktaydı. İngiliz Dışişleri Bakanlığı’ndan Harold Nicolson bunlardan birisiydi. Nicolson, Müttefikler’in Sevr Antlaşması’nı Türkler’e kabul ettirmekteki başarısızlığını, otorite ve boyun eğdirme ilkelerini, Müttefîkler’in yanlış uygulamalarına bağlıyordu:</p>

  <p class="indent">"Merkez Devletleri son derece uygar, dolayısıyla duyarlı düzenlerde iş görürken, bu bileşim (otorite ve boyun eğdirme), kurbanların sinirsel bezginlikleri yüzünden on ilâ yirmi yıl işe yarayabilirdi. Türkiye gibi tamamiyle hayvansal bir organizmada sinirsel bir bezginlik meydana gelmedi; kurbanlar bir gecede iyileştiler."<sup><a class="hlink" epub:type="noteref" href="../Text/Notlar.xhtml#not1_6" id="ref6">6</a></sup></p>

  <p class="indent">Yine Nicolson’a göre, İngiliz Başbakanı Lloyd George’un Yunan hayranlığı, "Türkler’e, bu ‘insanlığın kanserine, bu yağmacı sürüye’ nefretinden kaynaklanmaktaydı."<sup><a class="hlink" epub:type="noteref" href="../Text/Notlar.xhtml#not1_7" id="ref7">7</a></sup> İngiliz Büyükelçiliği Baştercümanı, Andrew Ryan, "Müslümanlar’ın büyük çoğunluğunun, Hıristiyanlar’ın, yine de mücadeleyi kaybedecekleri inancında oldukları" görüşündeydi.<sup><a class="hlink" epub:type="noteref" href="../Text/Notlar.xhtml#not1_8" id="ref8">8</a></sup></p>

  <p class="indent">İşgalciler, zafer kazanmış olmanın gururuyla Türkler’e soğuk davrandılar ve çevrelerine İstanbul’un kozmopolit unsurlarını doldurdular. Bu kısıtlı çerçeve onların, genel olarak Türk toplumunu ve özel olarak İTP’nin savaşçı ruhunu küçümsemelerine neden oldu. İşgalciler İTP’nin iş göremez hale geldiği kanısındaydılar. Parti’nin liderleri ülkeden kaçmışlardı ve örgüt resmen dağılmıştı. Ne var ki, Türk toplumu gibi hiyerarşik yapıya sahip bir ortamda, bir idealin ikinci ve üçüncü kademelerdeki taraftarları liderliğe yükselebilirler. Türk direniş hareketinde de bu olmaktaydı. Hâmilik, arkadaşlık ve aile bağları direniş hareketinin belkemiğini oluşturdu.<sup><a class="hlink" epub:type="noteref" href="../Text/Notlar.xhtml#not1_9" id="ref9">9</a></sup> Hayatın bütün alanlarından insanlar, kadınlar ve din adamları dahil, yeraltı mücadelesine katıldılar.</p>

  <p class="indent">Türk Milliyetçi Hareketi üzerine Batı’da yapılan incelemeler, Paris Barış Konferansı Yüksek Konseyi’nin, Yunan birliklerinin 15 Mayıs 1919’da İzmir’e girmelerine imkân veren basiretsiz kararı olmasaydı, bu Hareket’in doğmamış olacağını iddia ederler. Yunan işgali olmasaydı, "asık suratlı bir tevekkül"<sup><a class="hlink" epub:type="noteref" href="../Text/Notlar.xhtml#not1_10" id="ref10">10</a></sup> ile de olsa, Türkler Müttefik yönetimine razı olacaklardı ve barış şartları onlara dayatılabilecekti. Yunan işgali, gerçekten yurtseverliği yeniden alevlendirdi ve pek çok Türk’ü uyuşukluktan kurtardı. Ne ki, bu varsayım, Türklerin Müttefik egemenliğini kabul edecekmiş olduklarını kanıtlamaz. 1918-1923 dönemi Türk kaynaklarından araştırıldığında tamamiyle farklı bir tablo ortaya çıkıyor. İTP liderlerine kalırsa savaş <i>bitmemişti.</i> İTP’nin Harbiye Nazırı Enver Paşa (1881-1922) tarafından kurulmuş olan istihbarat örgütü Teşkilât-ı Mahsusa (TM) direniş hareketini başlatmak için kesin emirler almıştı. Enver Paşa, 1913’ten itibaren, genç muvazzaf subayları terfi ettirip yaşlı ve alaylı subayları emekliye sevkederek orduyu yeniden yapılandırmıştı. Sadrazam Talât Paşa (1874-1921) sadece İTP’nin değil, ekonominin yeniden canlandırılması amacıyla toplumun sivil kesimlerinin de örgütlenmesinin mimarıydı. Milliyetçiler’in şansına, örgütsel zekâ, İngilizler’in, Türkler’de olduğunu asla kabul etmeyecekleri bir hasletti. Onlar İTP’yi, sadece Alman yanlısı olmak ve şovenizm ölçütlerine göre değerlendiriyorlardı. Ancak, sivil ve askeri eğitimin her ikisinde de yaygın olan Pan-Türkizm, şimdi yeni nesil subayların ve sivillerin kafalarında, tedricen Türk milliyetçiliğine dönüşüyordu. Pan-Türkizm’den ve Pan-İslâmizm’den yana olanlar savaş sonrasında acı gerçekle yüzyüze gelmek zorunda kalmışlardı. Anadolu’dan başka kurtarılacak bir toprak kalmamıştı. Kaybedilen öteki yerleri yeniden elde etmek kesinlikle imkânsızdı.<sup><a class="hlink" epub:type="noteref" href="../Text/Notlar.xhtml#not1_11" id="ref11">11</a></sup></p>

  <p class="indent">Padişah’ın Müttefîkler’den yana (İngiliz taraftarı anlaşılsın) tutumuna bakarak yanılan İngilizler Milliyetçi Hareket’i küçümsediler. 1921’e kadar Kuvay-ı Milliyeciler ile İTP’nin bir ve aynı olduğunda ısrar ettiler. İngilizler, Milliyetçi Hareket’i, İTP’nin iktidarı yeniden ele geçirmeyi hedefleyen, umutsuz ve talihsiz bir girişimi olarak görüyorlardı. Türk toplumunda en önemli güdünün din olduğu inancından yola çıkan İngilizler, Türklerin çevresinde toplanacakları en güçlü sembolün Halife-Sultan olduğuna karar vermişlerdi. Ve Mart 1920’ye gelindiğinde Padişah’ı destekleyen bir politikayı resmen benimsediler.</p>

  <p class="indent">Kuvay-ı Milliyeciler ve İTP aynı değildiler, ama Milliyetçiler, İTP tarafından başlatılan veya yeniden yapılandırılan bellibaşlı kurumları tevarüs etmişlerdi. Bu kurumlar direnişin örgütsel iskeletinin oluşturulmasını sağladı. Milliyetçi direniş, insan gücünü, askeri kuvvetlerden, Teşkilat-ı Mahsusa’dan (TM), zanaatkâr ve imalâtçı loncalarından, 1913’den sonraki adıyla esnaf cemiyetlerinden, Osmanlı Kızılay Derneği’nden ve kadın örgütlerinden tedarik etti. 1908 ile 1918 arasında en az 17 kadın derneği kurulmuştu ve bunlardan üçü, yani İttihat ve Terakki Kadınlar Şubesi, Teâli-i Vatan Osmanlı Hanımlar Cemiyeti ve Osmanlı Kadınları Terakkiperver Cemiyeti doğrudan İTP tarafından örgütlenmişti.<sup><a class="hlink" epub:type="noteref" href="../Text/Notlar.xhtml#not1_12" id="ref12">12</a></sup></p>

  <p class="indent">İlk yeraltı grubu Karakol, İTP’nin istihbarat örgütü TM örnek alınarak oluşturuldu. 23 Nisan 1920’de, Ankara’da Türkiye Büyük Millet Meclisi’nin kurulmasından hemen sonra, Müdafaa-i Milliye (M. M.), Felâh, Muavenet-i Bahriye ve İmalât-ı Harbiye grupları gibi yeraltı örgütleri oluşturuldular.</p>

  <p class="indent">Kuvay-ı Milliye’nin işini kolaylaştıran bir başka faktör yerel muhalefet partisi HİP’in zayıflığıydı. Saray ve HİP, barış antlaşmasının şartlarını yumuşatmak amacıyla, Müttefikler’e karşı yatıştırmacı bir politika benimsemişlerdi. HİP’in liderlerinin çoğu, aynı zamanda İngiliz Muhipleri Cemiyeti’nin üyesiydiler. HİP güçlü bir temelden yoksundu ve böyle bir temel inşa edecek yerde, İtilâfçılar, İTP taraftarlarından öç alma peşindeydiler. Üstelik HİP kenetlenmiş bir grup değildi. HİP’lilerin tek ortaklaşa özelliği İTP’ye duydukları körükörüne nefretti.<sup><a class="hlink" epub:type="noteref" href="../Text/Notlar.xhtml#not1_13" id="ref13">13</a></sup> HİP, her toplum kesimindeki İttihatçı karşıtlarının yanısıra, fırsatçılar için de bir cazibe merkeziydi. Sonunda HİP’in önde gelen üyeleri liderlik için kavgaya başladılar. Damat Ferit Paşa karşıtı fraksiyon 1920’de HİP’ten ayrıldı ve "Mutedil Hürriyet ve İtilâf Partisi"ni kurdu. Damat Ferit Paşa, itibar kaybının etkilerini karşılamak amacıyla, Müttefiklerle kader birliğine girdi. Bu strateji, onun Müttefikler tarafından desteklendiği ve Osmanlı ülkesinde kalmış tek güçlü devlet adamı olduğu mesajını ilettiği varsayımına dayanıyordu. Gerçekte ise, Damat Ferit’in Müttefiklerce sempatisi karşılıksızdı. Bir İngiliz ajanının raporuna göre:</p>

  <p class="indent">"İstanbul Hükümeti, ne kadarcık otoritesi varsa bunu Padişah’tan ve Müttefikler’in, özellikle de İngilizler’in kendisini desteklediği kuruntusundan türetiyor. Aktif politikacılar arasında zaten itibarını yitirmiş olan Ferit Paşa, ya yukardaki hülyanın bir gerçek olduğuna Padişah’ı ikna ederek ve böylece en azından Padişah’ın güveninin sürmesini garantiye alarak, ya da bu rüyayı gerçeğe dönüştürüp kendisini destekleyen çevreyi tekrar genişleterek, iktidarı elinde tutabilir"di.<sup><a class="hlink" epub:type="noteref" href="../Text/Notlar.xhtml#not1_14" id="ref14">14</a></sup></p>

  <p class="indent">"Mutedil" fraksiyon, bölünmeden üç ay sonra HİP’le yeniden birleşti. Bununla birlikte, HİP, Osmanlı döneminin son seçimleri olan 1919 seçimlerini boykot ettiği için hiçbir zaman Parlamento’da temsil edilmedi. Damat Ferit Hükümeti iktidarda olduğu zaman bile, HİP ile Hükümet arasındaki ilişki normal türden değildi. HİP’in Parlamento’da sandalyesi yoktu ve politikaları etkileyemiyordu.<sup><a class="hlink" epub:type="noteref" href="../Text/Notlar.xhtml#not1_15" id="ref15">15</a></sup> Dolayısıyla HİP, kamuoyunu Kuvay-ı Milliyeci karşıtı propaganda ile etkilemeye çalışıyordu. HİP, sağlam bir siyasi partiden çok, İttihatçı ve Milliyetçi karşıtı bir zihniyetin sembolü görünümündeydi.</p>

  <p class="indent">Milliyetçilerin başarılarındaki diğer etmenlerin yanısıra, Müttefikler’in İstanbul’un geleceğine ilişkin tutumları ve şehri resmen işgal etmeleri de, onların Ankara’da kendi alternatif hükümetlerini kurmalarının nedenleri oldular.</p>

  <p class="indent">Savaştan beri, Müttefik ülkelerin Avrupa’daki yurttaşları, İstanbul’un uluslararası yönetim altına alınması propagandasını yaymaktaydılar. Bu fikrin savunucuları, Türkler’in İstanbul’a, başlangıçta yabancı fatihler olarak girdiklerini ve şehirde yabancı olarak kaldıklarını iddia ediyorlardı.<sup><a class="hlink" epub:type="noteref" href="../Text/Notlar.xhtml#not1_16" id="ref16">16</a></sup> Bu görüşe göre İstanbul ne Müslüman’dı ne de Türk. Bu yazarlar, nüfusa ilişkin sayıları nasıl elde ettiklerini açıklamaksızın, şehirde 685.000 gayri-Müslim ve 485.000 Müslüman bulunduğunu ileri sürüyorlardı. Müslüman nüfus içinde Türkler’in payı, büyük ölçüde, sürekli oturanlardan değil geçici nüfustan oluşmaktaydı. Bu kişiler, İstanbul’daki bütün Türklerin devlet görevlileri oldukları varsayımına dayanarak, Türklerin İstanbul’un yerlisi olmadıklarını iddia ediyorlardı. Dolayısıyla İstanbul’da sürekli yaşayan Müslüman nüfus Araplar’dan, Amavutlar’dan ve Kürtler’den oluşuyordu. Bu temelsiz iddiaların amacı İstanbul’un bir Türk şehri olmadığını kanıtlamaktı.</p>

  <p class="indent">Mütareke’nin ilk dönemlerinde, Müttefikler, İstanbul üzerinde, serbest deniz ulaşımı ilkelerine dayanan bir Boğazlar rejimi uygulamak istemişlerdi. Boğazlar’ın konumu, İngiliz devlet adamlarının kafalarındaki, Avrupa’nın Türkler’den temizlenmesi meselesiyle bağlantılıydı. İngiliz resmi çevreleri Padişah’ın İstanbul’dan uzaklaştırılıp uzaklaştırılmamasını tartışıyorlardı. Bu fikrin en şamatacı temsilcileri İngiliz Dışişleri Bakanı Lord Curzon ile Başbakan Lloyd George’du. Bu fikre karşı çıkan ise, Hindistan Genel Valisi Montagu idi. Montagu, Padişah İstanbul’dan kovulduğu takdirde Hindistan’daki Müslümanlar’ın duygularının rencide olacağı inanandaydı. Oysa İngiltere, savaş sırasında, Türkler’e karşı, kendi birlikleri içindeki Müslüman askerleri kullanmıştı ve buna müminlerden bir itiraz gelmemişti. Ancak, Genel Vali’ye göre, Halife-Sultan’ın kovulması çok riskliydi.<sup><a class="hlink" epub:type="noteref" href="../Text/Notlar.xhtml#not1_17" id="ref17">17</a></sup> Bu şartlar altında, İstanbul’u manda altına almak cazip bir çözüm olarak görülüyordu. 1920’de ABD’nin, İstanbul veya Türkiye üzerinde bir manda yönetimini kabul etmeyeceği açıkça ortaya çıktı. İngilizler, ikinci dereceden bir gücün Boğazlar’dan sorumlu olmasını kabul etmekten yana değillerdi; çünkü bunun ileride problemler çıkarmasından korkuyorlardı. ABD mandası da, istenir olmaktan aynı kertede uzaktı. Bu, Akdeniz’de güçlü bir Amerikan filosu anlamına gelecekti. Böylesi ise İngiliz politikasıyla uyuşmazdı. Bu durumda, sadece Akdeniz’de İngiliz gücüne rakip bir Amerikan filosunun varlığıyla kalınmayacak, bu filonun yakıtının Ortadoğu petrolünden sağlanması gerekecekti. Amerikan deniz kuvvetlerinin bir raporuna göre, İngilizler petrolün paylaşılmasında zaten gönülsüzdüler.<sup><a class="hlink" epub:type="noteref" href="../Text/Notlar.xhtml#not1_18" id="ref18">18</a></sup> Yüksek Konsey Padişah’ın İstanbul’da kalabileceğine karar verdi. Bu kararın alınmasına yardımcı olan önemli bir faktör, Bolşevikler’le Kemalistler arasında, 1920’deki yakınlaşma idi. Karar sayesinde ılımlı Türklerin de Müttefikler safına kazanılması mümkün olacaktı:</p>

  <p class="indent">"Yine de, Bolşevizm korkusu, 1920’de İngilizler’in Türkiye’ye ve İstanbul’a ilişkin düşüncelerinde tümden değişikliğe yolaçarak, nihayet hayırlı bir sonuç verdi. Londra’daki hükümet, Bolşevik propagandanın erişebileceği ilk ulusun Türkler olduğunu ve Moskova Hükümeti’nin Küçük Asya’da İngiliz politikasına karşı en kolay ve etkili bir şekilde Türkiye’yi destekleyebileceğini, böylece Doğu’da durumun daha da karmaşıklaşacağını kavradı. Bu nedenle, Osmanlı Hükümeti’ni açık bir direnişe itmemek için, İngiltere, Fransa’nın baştan beri savunduğu, Türklerin İstanbul’da kalmalarına izin verilmesi gerektiği görüşünü paylaşmaya, ilk kez eğilim gösterdi."<sup><a class="hlink" epub:type="noteref" href="../Text/Notlar.xhtml#not1_19" id="ref19">19</a></sup></p>

  <p class="indent">Daha sonra, Lord Curzon İstanbul’un uluslararası statüye kavuşturulması planıyla çıkageldi; ayrıca, Padişah’ın uzaklaştırılması gerektiğinde yine ısrarlıydı. Bu sefer Fransızlar Genel Vali Montagu’yü desteklediler. Fas, Cezayir ve Suriye’deki Müslümanlar’ın gücendirileceğini ileri sürdüler. Lord Curzon, Padişah’ın zaman zaman İstanbul’da oturmasına izin veren "Vatikan önerisi" ile geri geldi. Ancak, Fransız Başbakanı Clemenceau Lord Curzon’a karşı çıktı. Clemenceau, "Anlaşılan, Batı’da bir tane Papa bize yetmiyor" diyordu.<sup><a class="hlink" epub:type="noteref" href="../Text/Notlar.xhtml#not1_20" id="ref20">20</a></sup> Gerçekte Halife’nin konumu, bu tartışmalarla ilgisi olmayan bir papanınkinden çok değişikti. Sorun, Avrupa’nın Müslüman sömürgelerinde muhalefet yaratmaksızın Türklerin Asya’ya nasıl hapsedileceğiydi. İstanbul’a henüz hiçbir karar ulaşmamış olmasına rağmen, "Vatikan önerisi"nin haberi gelmişti:</p>

  <p class="indent">"İstanbul ve Boğazlar uluslararası statü altına alınacak ve Fransa ile İngiltere, beraberce, yönetimde egemen bir etkinliğe sahip olacaklar. Türk Hükümeti’nin yeni başkenti Küçük Asya’da olacak, fakat Padişah bütün Müslümanlar’ın lideri olarak kalacak ve İstanbul İslâm’ın başkenti olmaya devam edecek."<sup><a class="hlink" epub:type="noteref" href="../Text/Notlar.xhtml#not1_21" id="ref21">21</a></sup></p>

  <p class="indent">Bu haber İstanbul’da büyük heyecan uyandırdı. Müttefik Yüksek Komiserlikleri’ne protesto mektupları gelmeye başladı. İngiliz Yüksek Komiseri Amiral de Robeck’in Avam Kamarası Başkanı’na ilettiği bir protesto telgrafında şöyle denmekteydi:</p>

  <p class="indent">"İstanbul Belediyesi Genel Meclisi, bu ayın 15’inde yapılan ilk oturumunda beni, aşağıdaki bildirimi size iletmekle görevlendirdi: Yüzyıllardan beri kendi tarihi anıtları ve yapılarıyla, padişahlarının ve atalarının mezarlarıyla dolu olan, Türklerin başkenti İstanbul’u öteki Osmanlı ülkelerinden koparmak imkânsızdır. Böyle haksız bir koparma, asil İngiliz ulusunu seçkin kılan yüksek adalet ve özgürlük esprisiyle bağdaşmaz ve bu karar uygulamaya konulamaz. İmza: Cemil, İstanbul Valisi ve Belediye Başkanı."<sup><a class="hlink" epub:type="noteref" href="../Text/Notlar.xhtml#not1_22" id="ref22">22</a></sup> 13 Ocak 1920 günü Sultanahmet Meydanı’nda yapılan bir protesto gösterisinden sonra İngiliz Yüksek Komiserliği’ne sunulmuş olan bir mektubu, Amiral de Robeck, 3 Şubat 1920’de Lord Curzon’a iletti. Mektup önde gelen İstanbulluların imzalarını taşıyordu ve şehrin işgalini ve uluslararası kontrol altına alınmasını kınamaktaydı. Ayrıca mektupta, daha sonra olabilecek her şeyin sorumluluğunun İngilizler’e ait olacağı tehditkâr bir üslupla dile getiriliyordu.<sup><a class="hlink" epub:type="noteref" href="../Text/Notlar.xhtml#not1_23" id="ref23">23</a></sup></p>

  <p class="indent">Bu tarihten bir yıl sonra Müttefikler, İstanbul’un gelecekteki yönetimi konusunda hâlâ daha anlaşmış değillerdi. İstanbul’daki American Bible House’ın yayın organı <i>The Orient’</i>ın yayımcısı yeni bir öneri getirdi:</p>

  <p class="indent">"İstanbul’un, onun üzerinde herhangi siyasi bir emeli olmadığı bilinen üç ülkenin delegelerinden meydana gelmiş bir komisyonun yönetimine teslim edilmesine ne gibi geçerli bir itiraz olabilir? İsviçre, Finlandiya ve ABD delegelerinden ideal bir komisyon oluşturulabilir; Danimarka, Norveç, Brezilya ve Japonya olası alternatiflerdir."<sup><a class="hlink" epub:type="noteref" href="../Text/Notlar.xhtml#not1_24" id="ref24">24</a></sup></p>

  <p class="indent">Buna göre, Cemiyet-i Akvam, İstanbul’a, şehir halkının özerk yönetiminin geçerli olacağı bir serbest şehir sözleşmesi sağlayabilirdi. Daha önce Osmanlı ailesine ait olan mülkün tamamı, özerk yönetimin finansmanı için şehre devredilecekti. <i>The Boston Herald,</i> komisyon vasıtasıyla şehir yönetilmesinde bir deneme olacak bu öneriyi alkışladı. Boston’lı gazeteciler, İstanbul’un hep mutlakiyetle yönetilmiş olduğunu ileri sürüyorlardı. Böylece, tarihinde ilk kez olarak, şehrin demokratik yönetime sahip olması fırsatı çıkıyordu.<sup><a class="hlink" epub:type="noteref" href="../Text/Notlar.xhtml#not1_25" id="ref25">25</a></sup></p>

  <p class="indent">Yukarıdaki önerinin görmezden geldiği, İstanbul’un 16 Mart 1920’de <i>de jure</i> işgalinin yolaçmış olduğu istenmeyen sonuçtu. Milliyetçiler, Osmanlı Parlamentosu’nun dağıtılmasına, Ankara’da kendi hükümetlerini kurduklarını ilân ederek tepki göstermişlerdi.</p>

  <p class="indent">Paris’te Yüksek Konsey, Padişah’ın İstanbul’dan uzaklaştırılması kararını almıştı, ama Müttefik Hükümetleri, İstanbul’un veya genel olarak Türkiye’nin sorunlarının nasıl üstesinden gelineceği hakkında net bir politikadan daha hâlâ yoksundular. İstanbul’daki İngilizler acil olarak bir karara ihtiyaç duyuyorlardı.</p>

  <p class="indent">Gerçekte, İstanbul’un <i>defacto</i> işgali kanunsuzdu ve Müttefikler, Osmanlı Hükümeti aracılığıyla olmadıkça otoritelerini kullanamıyorlardı. Karadeniz Ordusu Komutanı General Milne, Türk askeri yetkililerinin kendisinin talimatlarına aldırış etmemeleri üzerine, Osmanlı Hariciye Nazırlığı vasıtası ile duruma müdahale etmesi için, Amiral de Robeck’e sürekli baskı yapıyordu. Amiral de Robeck’in müdahale ettiği durumlarda ise, sonuç Türklerin oyalaması oluyordu. Müttefik Yüksek Komiserleri kendi iradelerini kabul ettirmekte güçsüz kalıyorlardı; çünkü Ateşkes Antlaşması’nın şartlarını uygulayacakları imkânlardan yoksundular. Bu nedenle Amiral de Robeck, hükümetine, İstanbul’un <i>de jure</i> işgal edilmesini tavsiye etti.<sup><a class="hlink" epub:type="noteref" href="../Text/Notlar.xhtml#not1_26" id="ref26">26</a></sup> Kıdemli siyasi görevli Ryan, hükümetini, Beyaz Ordular’ın Bolşevikler tarafından yenilgiye uğratılmalarını ve Kafkaslar ile Hazar yörelerinde Bolşevik kontrolü tehlikesini gözönünde tutan "olumlu bir politika" benimsemesi için tekrar tekrar uyarmaktaydı.<sup><a class="hlink" epub:type="noteref" href="../Text/Notlar.xhtml#not1_27" id="ref27">27</a></sup></p>

  <p class="indent">Barış antlaşmasının imzalanmasından sonra, İngilizler, kalıcı bir nüfuz kurmak için Padişah’ı desteklemeye karar verdiler. Ryan üstlerine, Padişah’la birlikte İngiltere sempatizanlarının desteğini sağlamanın birinci yolunun, Müttefikler’in onlara katlanılabilir barış koşulları teklif etmeleri olduğunu söylüyordu. Bu, İstanbul’un başkent olarak kalması, Yunanlılar’ın İzmir’den kovulmaları ve gelecekte herhangi bir Kürt ve Ermeni devleti kurulmasının gündemden çıkartılması demekti. Muhtemel Kürt ve Ermeni devletleri, güney, güneydoğu ve Çukurova illerini Türkiye’den koparmış olacaklardı. Gelgelelim Majesteleri’nin hükümetinin benimsediği kesin politika, Türk Milliyetçileri’nin meydan okuyuşunu hoyratça cezalandırmaya kalkışmak oldu. Türklerin kafa tutan tavrı üzerine Lord Curzon, ciddi olarak, İstanbul ve Çanakkale Boğazlarındaki tahkimatların yıkılmalarını düşünmeye başladı. Curzon, 10 Mart 1920’de Deniz Kuvvetleri Komutanlığı’na ve Ordu Konseyi’ne gönderdiği "Acil" ve "Gizli" yazıda bir öneri getirmekteydi:</p>

  <p class="indent">"İstanbul ve Çanakkale Boğazları’ndaki tahkimatların yıkılmasına girişildiği takdirde, bu, Türkler üzerinde, şu sıralarda bir hayli arzu edilir bir moral çöküntü meydana getirecektir. Bunu Lord cenaplarına önermekteyim. İleri sürdüğüm böyle bir eylem, sadece Türklerin yenilgisinin değil, aynı zamanda Müttefikier’in kararlılığının ve gücünün aşikâr bir işareti olacaktır. Herhangi bir ön uyarının Türkler’e erişmesine izin vermeksizin, İstanbul Boğazı istihkâmlarının uçurulmaya başlanmasını teklif ediyorum. Böylece İstanbulluların zihinlerinde yaratılacak şiddetli izlenim, mevcut durumdaki sıkıntıların giderilmesine büyük ölçüde yardımcı olacaktır."<sup><a class="hlink" epub:type="noteref" href="../Text/Notlar.xhtml#not1_28" id="ref28">28</a></sup></p>

  <p class="indent">Amiral de Robeck bu öneriden veya Dışişleri Bakanlığı’nın önermiş olduğu gibi, misilleme olsun diye Milliyetçiler’in fiilen bastırılmasından yana değildi. Ona göre Mustafa Kemal buna, Anadolu’daki Hıristiyanlar’a karşı-misilleme yaparak tepki gösterecekti ve Anadolu demiryollarını tutup, İstanbul’un gıda maddesi ihtiyacını kolaylıkla kesebilecekti.<sup><a class="hlink" epub:type="noteref" href="../Text/Notlar.xhtml#not1_29" id="ref29">29</a></sup> Deniz Kuvvetleri Komutanlığı Lord Curzon’la aynı fikirdeydi, ama Curzon’ın planı yürürlüğe konmadı; çünkü aynı ay içinde daha önce, Müttefik Yüksek Konseyi İstanbul’un resmen işgal edilmesi gerektiğine karar vermişti. Müttefikler, bu yoldan, barış şartlarını Milliyetçiler’e dayatabileceklerini ve onları İstanbul Hükümeti’yle işbirliğine zorlayabileceklerini umuyorlardı. Ayrıca, işgalin birtakım elverişli nedenleri vardı. İngilizler bütün istenmeyen kişileri, yani şehirdeki Kuvay-ı Milliyeci unsurları tutuklayabilecekleri. Müttefikler, Padişah-Halife’nin hukukunun devamına karar vermek suretiyle, gerek Türkiye’de, gerekse diğer İslâm ülkelerinde olumlu bir imaj yaratacaklarını umuyorlardı ve Türkiye dahilinde Milliyetçiler’i destekleyenlerin birçoğunun Padişah’ın etrafında toplanacakları varsayımına dayanarak, bu politikanın Kuvay-ı Milliye Hareketini böleceğini hesap ediyorlardı. İşgal Osmanlı Parlamentosundaki Milliyetçiler’in bastırılmalarını kolaylaştıracaktı. Ve nihayet işgal, daha etkin bir mali ve hukuki kontrol getirerek, şehrin yönetilmesini daha kolaylaştıracaktı.</p>

  <p class="indent">Yüksek Konsey işgalin devamına karar, verince, İstanbul’daki Müttefik Komutanlar ve Yüksek Komiserler işgalin altı ay sürmesini kararlaştırdılar.<sup><a class="hlink" epub:type="noteref" href="../Text/Notlar.xhtml#not1_30" id="ref30">30</a></sup> Yüksek Konsey şehrin yönetiminin devralınmasına ve Parlamento’nun dağıtılmasına karşı çıktı.<sup><a class="hlink" epub:type="noteref" href="../Text/Notlar.xhtml#not1_31" id="ref31">31</a></sup></p>

  <p class="indent">Ali Rıza Paşa ve Salih Hulûsi Paşa Hükümetleri sırasında (2 Ekim 1919 - 2 Nisan 1920) Kuvay-ı Milliye ile Osmanlı Hükümeti arasında bir yakınlaşma oldu. Milliyetçiler, bir Osmanlı heyeti ile, Sevr Antlaşması’nda yapılmasını istedikleri değişikliklere ilişkin görüşme yapmaya razı oldular. Karşılık olarak, barış şartlarına direnmeyi sona erdireceklerine söz verdiler. Oysa, Osmanlı heyeti Kuvay-ı Milliyeciler’le görüşmek üzere Amasya’ya vardığında, toplantının amacı tümüyle değişti. Osmanlı Hükümeti Milliyetçiler’in kurmuş olduğu Heyet-i Temsiliye’yi resmen tanıdı. Bu komite Sivas Kongresi’ne seçilmiş temsilcilerden oluşuyordu ve yabancı işgaline karşı direnişi birleştirmekle görevli resmi bir kuruldu. Ayrıca, Osmanlı heyeti, Sivas Kongresi’nde benimsenen Misak-ı Milli ile, ilke olarak görüş birliği içindeydi.<sup><a class="hlink" epub:type="noteref" href="../Text/Notlar.xhtml#not1_32" id="ref32">32</a></sup> Ardısıra, Anadolu’dan gelen milletvekilleri, 12 Ocak 1920’de açılan son Osmanlı Parlamentosu’na katıldılar. ABD Yüksek Komiseri’nin raporunda şöyle denilmekteydi:</p>

  <p class="indent">"Son raporlar, Türk seçimlerini önleme ve rüşvetçilikle bir hükümet darbesi yapma çabalarının başarısızlığa uğradığını gösteriyor. Bununla birlikte, Kuvay-ı Milliyeciler’e muhalif unsurların yanısıra, Müslüman olmayan nüfusun seçimlere katılmamaları kararlaştırıldı. Bu tavizle, çoğunluktaki sıradan insanların duygularına tercüman olan bir seçim sonucu ortaya çıktı."<sup><a class="hlink" epub:type="noteref" href="../Text/Notlar.xhtml#not1_33" id="ref33">33</a></sup></p>

  <p class="indent">140 milletvekilinin çoğunluğu Milliyetçiydi ve Mustafa Kemal’i temsil eden Rauf Bey de bunların arasındaydı. Rauf Bey yasal usullere sıkıca bağlıydı. İngilizler’in, Milliyetçi bir parlamentoya tepki göstermelerine yolaçacak şekilde tahrik edilebildikleri takdirde sert tedbirler alacaklarını, belki Parlamento’yu bile dağıtacaklarını, bunun üzerine, Ankara’da haklı olarak bir hükümet kurulabileceğini düşünüyordu.<sup><a class="hlink" epub:type="noteref" href="../Text/Notlar.xhtml#not1_34" id="ref34">34</a></sup></p>

  <p class="indent">İngilizler’i derinlemesine tahrik etmek gerekmedi. 28 Ocak 1920’de, Edirne Milletvekili Şeref Bey (Aykut, 1874-1939) Parlamento’da Misak-ı Milli’yi okudu ve Parlamento Misak-ı Milli’yi kabul etti. Bu sözleşmenin özü, Araplar’ın çoğunlukta olduğu yerlerin dışındaki Müslüman ve Türklerin Türk Devleti’nin sınırları içinde kalmasıydı. Eski bir İttihatçı olan Şeref Bey, bu eyleminin bedelini, işgalden sonra Malta’ya sürülerek ödeyecekti.<sup><a class="hlink" epub:type="noteref" href="../Text/Notlar.xhtml#not1_35" id="ref35">35</a></sup> 16 Mart 1920 günü, Rauf Bey’in ve Kara Vasıf’ın (Karakol, 1881-1931) Parlamento’nun içinde İngilizler tarafından tutuklanmaları üzerine, Osmanlı milletvekilleri toplantıların askıya alınması yönünde oy verdiler. İngilizler’in Parlamento’yu dağıtmaya niyetleri yoktu ve böyle bir sonuçla karşılaşacaklarını sezmemiştiler.</p>

  <p class="indent">Başlangıçta, işgalin 13 Mart 1920 günü yapılması planlanmıştı. Ancak, İstanbul’daki Fransız Komutanı, Paris’deki Dışişleri Bakanlığı’ndan, ihtiyatlı olmayı, Müttefıkler’e danışmayı ve işgali ertelemeyi öğütleyen bir telgraf aldı.<sup><a class="hlink" epub:type="noteref" href="../Text/Notlar.xhtml#not1_36" id="ref36">36</a></sup> Amiral de Robeck, eğer Hükümet’in niyeti işgalin yapılmasıysa, Fransızlar’dan ve İtalyanlar’dan bağımsız davranması için yetkilendirilmesini istedi. Aksi halde, Yüksek Komiserler’in hepsi kendi hükümetlerinden derhal aynı talimatları almalıydılar. 13 Mart’ta Lord Curzon, İstanbul’da Fransızlar yüzünden meydana gelen ertelemeyi Fransız Büyükelçisi’ne bildirdi. Curzon Fransız Elçisi’ne, Yüksek Konsey’den aldığı talimatlara dayanarak, de Robeck’i işgali yerine getirmekle yetkilendirdiğini, Fransız ve İtalyan Komutanları işbirliği yapmayı reddettikleri takdirde, İngilizler’in tek başlarına davranacaklarını söyledi.<sup><a class="hlink" epub:type="noteref" href="../Text/Notlar.xhtml#not1_37" id="ref37">37</a></sup></p>

  <p class="indent">İşgal 16 Mart sabahı gerçekleştirildi. Müttefik Yüksek Komutanları halka bir bildiri yayımladılar. Bu bildirinin "başlıca amacı, iyi yönetilmesi için İstanbul’un fiilen rehin alındığının bütün Türklerin, özellikle de İstanbul dışındakilerin kafasına sokulması'ydı.<sup><a class="hlink" epub:type="noteref" href="../Text/Notlar.xhtml#not1_38" id="ref38">38</a></sup> Müttefıkler’in bildirisi, işgalden söz bile etmemeyi yeğleyen Milliyetçi <i>Tasvir-i Efkâr</i> dışında, bütün İstanbul gazetelerinde basıldı. Haftalık Fransız dergisi <i>L’Illustration</i> işgali şöyle tasvir etmişti:</p>

  <p class="indent">"Geçtiğimiz 16 Mart günü, İngiliz, Fransız ve İtalyan Yüksek Komiserleri’nin kararları uyarınca, üç ulusun birliklerinden oluşmuş bir işgal kolordusu, İngiliz Generali Wilson’ın emrinde İstanbul’a girdi. Gerçeği söylemek gerekirse, şehir, İngilizler’in "polis" diye iddia ettikleri unsurlar tarafından, önceden fiilen işgal edilmişti. Üçlü işgal gücü emrine verilen en önemli birlikler, çeşitli stratejik noktalarda konumlanmaya, birtakım resmi kuruluşlara, özellikle Harbiye Nezareti’ne elkoyulmasına ve Mustafa Kemal, Enver Paşa ve Talât’la aynı düşüncede olduğu bilinen kişilerin tutuklanmaları için harekete geçilmesine imkân sağlıyordu. General Wilson’ın, şehrin sıkıyönetim altında olduğunu açıklayan bir bildirgesi ile, işgalin geçici karakterde olduğu ileri sürülmekteydi... Bu bildirge, öte yandan, kargaşalıkların ve katliamların tekrar etmemesi için bütün garantiler sağlandığı takdirde, Müttefikler’in, İstanbullu Türkler’i haklarından yoksun bırakmayacaklarını ifade eden yatıştırıcı kararını doğruluyordu."<sup><a class="hlink" epub:type="noteref" href="../Text/Notlar.xhtml#not1_39" id="ref39">39</a></sup></p>

  <p class="indent">17 Mart 1920’de Müttefik Pasaport Bürosu, vizesi bulunmayan hiç kimsenin, Boğaz’da Anadolu Feneri’nden öteye veya Asya tarafında Pendik’ten doğuya doğru yolculuk etmesine izin verilmeyeceğini ilan etti.<sup><a class="hlink" epub:type="noteref" href="../Text/Notlar.xhtml#not1_40" id="ref40">40</a></sup></p>

  <p class="indent">İstanbul’un askeri işgali Müttefikler’in çıkar çatışmalarını günyüzüne çıkardı. Müttefikler arasındaki ciddi bölünmeler Amerikan ve Avrupa basınında yansıtılmaktaydı. Nisan 1920’de <i>The New York Times,</i> Fransızlar’ın ve İtalyanlar’ın Müttefik işgalini eleştirdikleri haberini verdi.<sup><a class="hlink" epub:type="noteref" href="../Text/Notlar.xhtml#not1_41" id="ref41">41</a></sup> 2 Nisan’da <i>La Parole Libre,</i> İstanbul’un 16 Mart’ta işgalinin, yalnızca, İstanbul Boğazı üzerinde İngilizler’in egemenliğini kurmak amacıyla gerçekleştirildiğini dile getirmekteydi.<sup><a class="hlink" epub:type="noteref" href="../Text/Notlar.xhtml#not1_42" id="ref42">42</a></sup> Haziran’da <i>The New York Times,</i> Türkiye’nin paylaşılmasını yeniden gündeme getiren, Türkler’le savaşı onaylayan ve Yakın Doğu’da problemlerin çözümü görevini Yunanistan’a teslim eden, Mayıs 1920’deki Hythe Konferansı çalışmalarına karşı Fransız basınının içerlediği haberini verdi. Gazete, <i>La Liberté</i>’de yazan Robert Lambel’den bir alıntı yapmıştı:</p>

  <p class="indent">"Bunu desteklememiz bize neye mâlolacak? İslâm âleminin yüzyıllardır koruyuculuğunu yapan Fransa, Müslümanların en kararlı düşmanlarını desteklemekle, bütün çıkarlarını, saygınlığını ve politik geleneğini, üstelik, İstanbul’a gözdikmekten asla vazgeçmemiş olanlara mı kaptırıyor?"<sup><a class="hlink" epub:type="noteref" href="../Text/Notlar.xhtml#not1_43" id="ref43">43</a></sup></p>

  <p class="indent">Amerikalı bir bilim adamı, Müttefikler arasındaki bölünmeyi, Türkiye’nin bölüşülmesinde, Fransa’ya, zahmetine değer yeni bir savaşa girişmesine yetmeyecek kadar küçük bir pay verilmiş olduğu olgusuna yoruyordu. İngilizler tarafından, Yunanlılar’a İtalya’nın zararına imtiyazlar verilmiş olması, İtalyanlar’ı da düşkırıklığına uğratmıştı. Bu memnuniyetsizlik Fransızlar’ın ve İtalyanlar’ın Kuvay-ı Milliye’ye sağladıkları desteği arttırdı.<sup><a class="hlink" epub:type="noteref" href="../Text/Notlar.xhtml#not1_44" id="ref44">44</a></sup> Fransızlar’ın İngiltere’den öteki şikâyetleri, ön anlaşmaların aksine İngiltere’nin Musul petrolünü Fransa ile paylaşmak istememesi ve Emir Faysal’ı, Suriye’deki Fransız birliklerine saldırması için kışkırtmasıydı. Kısacası, Fransa’ya göre İngiltere, müttefiklerinin çıkarlarına en ufak bir saygı göstermiyordu ve bütünüyle bencil bir politika izlemekteydi.</p>

  <p class="indent">Aslında, Suriye, Mezopotamya, Çukurova ve Ege’deki çıkar rekabetleri yüzünden, Müttefikler’in yolları daha 1919’da ayrılmaya başlamıştı. Fransız kamuoyu Yunan birliklerinin İzmir’e girişini haklı görmedi. İtalyanlar, daha önce kendilerine vaadedilmiş olan, zengin topraklara sahip Aydın ilinden mahrum bırakıldıkları için gücendirilmişlerdi. Bu nedenle her iki ülke, Türkiye’deki emperyalist emellerini ekonomik ayrıcalıklarla sınırladılar. 1919 yazında İtalya’da iç durum karışmıştı ve bir ihtilâl tehlikesi vardı. İtalyan Hükümeti kendi birliklerini Anadolu’dan geri çekti ve toprak kazanma düşüncesinden vazgeçti. "Fakat giderayak, İtalyanlar silahlarını ve cephanelerini, bunların kendi müttefiklerine karşı kullanılması ihtimaline rağmen, Milliyetçiler’e sattılar."<sup><a class="hlink" epub:type="noteref" href="../Text/Notlar.xhtml#not1_45" id="ref45">45</a></sup></p>

  <p class="indent">Roma’daki bir İngiliz ajanının Londra’yı uyardığı gibi, İtalyan Hükümeti, komşu devletlerin emperyalist emellerini dengeleyebilmesi için, Yakın Doğu’da güçlü ve bağımsız bir Türkiye’den yanaydı:</p>

  <p class="indent">"... sizin de farkında olduğunuz gibi, <u>en azından hoşgörüldükleri</u> olgusuyla birlikte - İtalyan işadamları ve zanaatkârları en kritik anlarda Anadolu kuvvetlerine malzeme desteği sağlamaktalar."<sup><a class="hlink" epub:type="noteref" href="../Text/Notlar.xhtml#not1_46" id="ref46">46</a></sup> Yukarıdaki altı çizili ibareye, Londra’da, "Bundan çok daha fazlasını yapmaktalar" diyen bir not düşülmüştü.</p>

  <p class="indent">Aynı İngiliz ajanına göre İtalyan Hükümeti, Kuvay-ı Milliye ile merkezi Osmanlı Hükümeti arasında, bunlardan ilkiyle resmi görüşmelere girişmeksizin arabuluculuk etmek arzusundaydı. Bu istihbarat doğru ise, İtalyanlar, mümkündür ki, Milliyetçiler’i resmen tanıyan ilk ulus olmak istemiyorlardı.</p>

  <p class="indent">1920 Ekimi’nde, İstanbul’daki İngiliz istihbaratı, çok sayıda İtalyan malı petrol varilinin, Kuvay-ı Milliye tarafından kullanılması amacıyla, Antalya’dan Anadolu’nun içlerine doğru gönderilmiş olduğunu doğrulamaktaydı. Bir başka istihbarat, Kemalistler’e gönderilen sahra toplarının, Antalya’da İtalyanlar tarafından gemilerden boşaltılmış olduklarını gösteriyordu.<sup><a class="hlink" epub:type="noteref" href="../Text/Notlar.xhtml#not1_47" id="ref47">47</a></sup> Roma’daki İngiliz Büyükelçisi Dışişleri Bakanlığı’na, Türkiye’deki ve Kafkaslar’daki İngilizler’in aldıkları raporlardan İtalyanlar’ı haberdar ettiğini yazmıştı: "... bu ülkelerdeki İtalyan ajanları, kendilerinden beklemeye hakkımız olan içten desteği bize sağlamadılar ve onların sempatilerinin daha çok bizim düşmanlarımızdan, özellikle de Türk Milliyetçilerinden yana olduğu görüldü."<sup><a class="hlink" epub:type="noteref" href="../Text/Notlar.xhtml#not1_48" id="ref48">48</a></sup></p>

  <p class="indent">İngiliz Elçisi, İtalyan Dışişleri Bakanı’nın, böylesi bilgilerin muhtemelen Yunan kaynaklarından elde edilmiş olduklarını söyleyerek, bu iddiaları hemen reddettiğini ilâve etmekteydi. Resmi yalanlamalar bir yana bırakılırsa, değişik raporların gösterdiği gibi, İtalyanlar’ın ittifaka artık sadık olmadıkları aşikârdı. Onları tek ilgilendiren kendi ticaretlerini arttırmaktı.</p>

  <p class="indent">Müttefikler’in çıkarları arasındaki uzlaşmaz farklılıklar zamanla daha da arttı. Anadolu’dan çekilmiş olup Müttefikler tarafından ele geçirilen telgraflar, Kemalistler’in İstanbul’da bir İtalyan ticarethanesiyle ilişkide olduklarını göstermekteydi. Kuvay-ı Milliye, ordu için 25.000 üniforma, 100.000 asker yatağı, 100.000 çadır, 150.000 matara ve daha başka malzemeler satın almak istiyordu. Telgrafı gönderen ajan, ödenecek paranın Antalya’da bir İtalyan bankasına yatırılmasını ve malların alınmasını takiben satıcıya aktarılmasını öneriyordu.<sup><a class="hlink" epub:type="noteref" href="../Text/Notlar.xhtml#not1_49" id="ref49">49</a></sup></p>

  <p class="indent">10 Haziran 1920 tarihli bir Fransız istihbarat raporuna göre, büyük bir İtalyan firmasının müdürü, Milliyetçi bir ajanın, 100.000 adet Lebel, Mauser ve Mannlicher tüfeği ve fişeklerini satın almak için kendisiyle temas kurduğunu Fransızlar’a haber vermişti:</p>

  <p class="indent">"Ankara Hükümeti, Banco di Roma’nın İstanbul şubesine avans olarak 180.000 Türk Lirası yatırdı. Mustafa Kemal, silahların teslimi için Fransız Hükümeti ile ilişki kurmayı becerebilecek tek kişi olduğuna inandığı bu tüccara başvurmuş."<sup><a class="hlink" epub:type="noteref" href="../Text/Notlar.xhtml#not1_50" id="ref50">50</a></sup></p>

  <p class="indent">10 Ağustos 1921’de Paris’teki Müttefik temsilcileri, her ülkenin kendi firmalarının savaş durumundaki ülkelere savaş malzemesi satmalarına izin verilmesi için genel bir anlaşmaya vardılar. Ancak, Müttefikler’in, hem Yunanlılar’a, hem Türkler’e karşı tarafsızlığı hâlâ yürürlükteydi ve bu özel durum, onların, savaş halindeki bu iki ülkeye silah satmalarını engellemekteydi. Müttefik Hükümetler için tek "çözüm", kendi firmalarına ve müşterilere karışmamaktı.<sup><a class="hlink" epub:type="noteref" href="../Text/Notlar.xhtml#not1_51" id="ref51">51</a></sup> Bu yaklaşım, kaçakçılığı belirli ölçüde meşrulaştırdı.</p>

  <p class="indent">20 Ekim 1921 tarihli Fransız-Türk antlaşmasına bir başlangıç jesti olarak, Fransızlar Milliyetçiler’e iyi niyet gösterileri yaptılar. Ocak 1921’de, o zamanki Fransız Yüksek Komiseri Jules Defrance General Charpy’ye yazdığı gizli bir notta, Fransız Dışişleri Bakanlığı’nın, Roma’da bulunan Ahmet Rıza Bey (1859-1930, Osmanlı Millet Meclisi ve Senatosu eski Başkanı) tarafından Mustafa Kemal’e yazılmış bir mektubu kendisine gönderdiğini ve bu mektubun gizlice Mustafa Kemal’e iletilmesi gerektiğini belirtmekteydi. Defrance Charpy’den, bu mektubu özel bir kurye ile göndermesini istemişti.<sup><a class="hlink" epub:type="noteref" href="../Text/Notlar.xhtml#not1_52" id="ref52">52</a></sup> Mektup, muhtemelen, Avrupalılar’ın Türk Milliyetçilerine karşı tutumlarıyla ilgili bilgileri olduğu kadar, İtalyanlarla yakınlaşma ihtimaline dair haberleri kapsıyordu.</p>

  <p class="indent">Ankara’nın İstanbul’daki siyasi temsilcisi Hamit Bey (Hasancan, 1870-1940) General Charpy’den, Fransız Savaş Bakanı’na yazdığı bir mektubun yerine iletilmesini istedi. Bu mektupta Hamit Bey, son Osmanlı Parlamentosu tarafından kısa bir süre önce onaylanmış olan Misak-ı Milli’nin, Türkiye’nin sınırlarını çizdiğini belirtmekteydi. Buna uygun olarak, Milliyetçiler, Misak-ı Milli temeli üzerinde, Fransız-Türk antlaşmasını görüşmek için Paris’e bir heyet gönderiyorlardı.<sup><a class="hlink" epub:type="noteref" href="../Text/Notlar.xhtml#not1_53" id="ref53">53</a></sup></p>

  <p class="indent">Bir yıl sonra, İngiliz Yüksek Komiseri Sir Horace Rumbold, Dışişleri Bakan Yardımcısı Sir Lancelot Oliphant’a yazdığı gizli bir mektupta, acı acı şikâyet ederek, "Anlayabildiğim kadarıyla, Fransız meslekdaşımın, Yüksek Komiserler arasındaki toplantılarda konuşulan her şeyi Milliyetçi ajana iletmekte hiç zaman yitirmediğinin altını çizmek istiyorum"<sup><a class="hlink" epub:type="noteref" href="../Text/Notlar.xhtml#not1_54" id="ref54">54</a></sup> diyecekti. Sir Horace annesine yazdığı bir mektupta Fransızlar’ı, "boyuna bize ihanet ediyorlar" diye suçluyordu.<sup><a class="hlink" epub:type="noteref" href="../Text/Notlar.xhtml#not1_55" id="ref55">55</a></sup></p>

  <p class="indent">Hamit Bey’in Ankara’da Genelkurmay’a göndermiş olduğu bir telgraf Fransızlar’la Milliyetçiler arasındaki işbirliğine işaret ediyor. General Pellé 27 Haziran 1921 günü Hamit Bey’e bir muhrip tahsis etmişti ve Hamit Bey, Yunanlılar’ın yapmış oldukları bir toplu katliâmı incelemek üzere, bu muhriple gizlice İzmit’e gitmişti. Ayrıca, Fransız-Türk antlaşması sürecinde, Fransız Hükümeti’nin delegesi Franklin-Bouillon (1870-1939) ile Ankara’nın Dışişleri Bakanı Yusuf Kemal Bey (Tengirşenk, 1878-1968) arasındaki haberleşme Hamit Bey ve General Pellé aracılığıyla yapılmıştı.<sup><a class="hlink" epub:type="noteref" href="../Text/Notlar.xhtml#not1_56" id="ref56">56</a></sup></p>

  <p class="indent">1922’ye gelindiğinde, Müttefik güçler arasındaki sürtüşme gözle görülür hale gelmişti. Başlangıçtaki, Müttefikler arasına nifak sokmaya çalışanın Türkler olduğu iddialarından artık vazgeçilmişti.</p>

  <p class="indent">Roma Katolikleri’nin Papası Benedict XV 22 Ocak 1922’de<sup><a class="hlink" epub:type="noteref" href="../Text/Notlar.xhtml#not1_57" id="ref57">57</a></sup> öldüğü zaman, İstanbul’da Katolik Kilisesi bir ayin düzenledi. Yüksek Komiserler’in ve diplomatik heyetlerin oturacakları yerlerin belirlenmesi, Fransızlar’ın sembolik katafalkın hemen arkasındaki onur yerinin kendilerine ayrılması için ısrar etmeleri yüzünden bir problem oluşturdu. İngilizler ve İtalyanlar, Mayıs 1920’de San Remo’da, Fransızlar’ın Doğu Katolikleri üzerindeki hâmiliğinden vazgeçmiş olduğunu iddia ederek karşı çıktılar. Papalık delegesi Monsignor Dolci Fransızlar’ın isteğini destekleyince mesele çözümlendi. Ne var ki, İngiliz ve İtalyan Yüksek Komiserleri, Fransızlar’a yapılan bu mevki iltimasını reddettiler ve bu nedenle ayini boykot ettiler.<sup><a class="hlink" epub:type="noteref" href="../Text/Notlar.xhtml#not1_58" id="ref58">58</a></sup> Müttefikler arasındaki sertleşme daha başka anlaşmazlıklarla derinleşti:</p>

  <p class="indent">"1922 Ocağının ilk haftasında Haliç’te güneye doğru yolalan bir Fransız gemisi durduruldu. Gemi Anadolu’daki Türkler’e gönderilen cephane ve savaş malzemeleriyle doluydu ve geminin İngilizler tarafından durdurulması diplomatik bir skandala yolaçtı."<sup><a class="hlink" epub:type="noteref" href="../Text/Notlar.xhtml#not1_59" id="ref59">59</a></sup></p>

  <p class="indent">10 Ağustos 1920’de Damat Ferit Paşa’nın imzaladığı Sevr Antlaşması’nın uygulanamıyor olması, özellikle İngilizler için can sıkıcıydı. Ankara’daki Büyük Millet Meclisi Antlaşma’yı derhal reddetmişti ve bunu Padişah dahi imzalamamıştı. Bu durumda Antlaşma onaysız kalmıştı. Bu arada, Müttefiklerin ellerini, kollarını bağlayan kendi iç problemleri, onların onay için baskı yapmalarına engel oluyordu. İngiltere işçi huzursuzlukları ve İrlanda’ya ilişkin problemlerle yüzyüzeydi; Fransa’da ekonomik sorunlar ve Almanya’nın savaş tazminatıyla ilgili hoşnutsuzluklar başlıca meselelerdi; İtalya bir ayaklanma tehdidi altındaydı ve Bolşevizm korkusu alabildiğine yaygındı. Bu arada Müttefik orduları terhis edilmişlerdi. Bu yüzden, işgal kuvvetlerindeki askerlere, arkadaşları yurtlarına döndükleri halde kendilerinin niçin hâlâ daha silah altında olduklarını haklı göstermek giderek zorlaşıyordu.</p>

  <p class="indent">Bütün bu faktörler, 1921’de ve 1922’de Türklerin Yunanlılar'a karşı askeri zaferleriyle ve Milliyetçi Hükümet’in Ruslar (16 Mart 1921) ve Fransızlar (20 Ekim 1921) tarafından siyasi olarak tanınmasıyla birleşince, İngilizler’i, tutumlarını yumuşatmaya zorladı. Avrupa kamuoyu Türkiye’de ve başka yerlerde yeniden savaşa girilmesine karşı olduğu için, Sevr Antlaşması’nın Türkiye’ye zorla kabul ettirilmesi kesinlikle imkânsızdı.</p>

  <p class="indent">Müttefikler Yunan-Türk savaşında tarafsızlıklarını ilân ettiler ve arkasından arabuluculuk yapmayı önerdiler. Ateşkes Sözleşmesi, 11 Ekim 1922’de Mudanya’da imzalandı. Bu Sözleşme ile Doğu Trakya ve İzmir Türkler’e geri veriliyordu. İstanbul’un statüsü için bir çözüm getirilmemişti. Fakat Milliyetçiler, Müttefikler’le barış antlaşması imzalanmadan önce İstanbul’un yönetimini devralmak için kamuoyunda propaganda yapacaklardı. Ankara Hükümeti, Refet Paşa’yı, özel görevli komiser olarak, Trakya’nın devralınması için gönderdi. Trakya’ya geçmeden önce, Paşa birkaç ay İstanbul’da kaldı ve şehrin yönetimi ile bakanlıkları, Türkiye Büyük Millet Meclisi adına devralmayı başardı. Ancak, İstanbul’daki yabancı işgali, 24 Temmuz 1923’de Lozan Barış Antlaşması imzalanıncaya değin sona ermedi. İstanbul, Müttefikler tarafından, 2 Ekim 1923’de resmen boşaltılmaya başlandı. 6 Ekim’de Türk birlikleri şehre girdiler ve İstanbul tekrar Türklerin oldu.</p>
</body>
</html>
