<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:epub="http://www.idpf.org/2007/ops">
<head>
  <title></title>
  <link href="../Styles/epub_css.css" rel="stylesheet" type="text/css" />
</head>

<body>
  <h1 class="chapter9 sigil_not_in_toc" id="c01"><a id="page12"></a>bölüm <strong>iki</strong></h1>

  <h1 class="chapter1" id="sigil_toc_id_2" title="MÜTAREKE DÖNEMİNDE İSTANBUL’A GENEL BİR BAKIŞ"><br />
  <br />
  MÜTAREKE DÖNEMİNDE İSTANBUL’A GENEL BİR BAKIŞ<br />
  <br /></h1>

  <p class="nonindent">Bizans ve Osmanlı İmparatorlukları’nın yönetim merkezi olarak İstanbul, hem havasıyla, hem de mekânıyla imparatorluğa özgü gelenekleri yansıtır. Osmanlı Devleti’nin başlıca özelliklerinden birisi had safhada merkezileşmiş bir yönetim olmasıydı.<sup><a class="hlink" epub:type="noteref" href="../Text/Notlar.xhtml#not2_1" id="ref1">1</a></sup> Bir yandan muazzam bir yönetim mekanizması oluşurken, bir yandan da Türkler, Araplar, Arnavutlar, Boşnaklar, Tatarlar, Rumlar ve Ermeniler, genişleyen imparatorluğun sunduğu fırsatlardan paylarını almak için şehre göç etmekteydiler. İspanyol engizisyonundan kaçıp gelen Yahudi sığınmacıların da eklenmesiyle oluşan nüfus, 16. yüzyılda İstanbul’u dünyanın en büyük şehirlerinden birisi yapmıştı. 1920’de İstanbul, 560.434’ü Müslüman, 384.689’u Rum, 118.000’i Ermeni ve 44.765’i Yahudi olmak üzere, yaklaşık 1.200.000 nüfusa sahip olmakla iftihar etmekteydi. Nüfusun geri kalanı yabancılardan ve Levantenler’den oluşuyordu.<sup><a class="hlink" epub:type="noteref" href="../Text/Notlar.xhtml#not2_2" id="ref2">2</a></sup> Levantenler, Yakın Doğu’ya yerleşmiş, soyca Avrupalı insanlardı. Ticaretten biriktirdikleri servetleriyle, Levantenler kendi "yüksek sosyete"lerini oluşturmuşlardı ve Batı’nın sosyal düsturlarının Osmanlı İstanbulu’na girmesine yardımcı olmaktaydılar.<sup><a class="hlink" epub:type="noteref" href="../Text/Notlar.xhtml#not2_3" id="ref3">3</a></sup></p>

  <p class="indent">"İstanbul, kendi ülkelerinin kalbi oldukları söylenebilecek birçok başkentten çok daha büyük ölçüde Türkiye’dir. Yönetimin aşırı merkeziyetçileştirilmesi bu olgunun başlıca nedenidir. Onun mânevi yanında bulunmayan, fakat dış görünüşündeki renkli ve şaşırtıcı kozmopolitlik rastlantısal bir sonuçtur."<sup><a class="hlink" epub:type="noteref" href="../Text/Notlar.xhtml#not2_4" id="ref4">4</a></sup></p>

  <p class="indent">Şehir halkının, İstanbul’u nasıl gördüklerini anlatmak için ona yakıştırdıkları ünvanlar, onların İstanbul’la nasıl gururlandıklarını yansıtır. Bunların arasında şunları sayabiliriz: Der-i Saadet, Dâr-ı Devlet, Asitane, Asitane-i Saadet, el-Faruk, Ümm-i Dünya, Darü’s Saltana, Darü’s Saltanatü’l Aliyye, Darü-l İslâm ve Belde-i Tayyibe.)<sup><a class="hlink" epub:type="noteref" href="../Text/Notlar.xhtml#not2_5" id="ref5">5</a></sup></p>

  <p class="indent">Yüzyılın başında, İstanbul haritasında semtler etnik sınırlar boyunca bölünmüşlerdi. Eski İstanbul, Türklerin ve öteki Müslümanlar’ın oturdukları Beyazıt, Aksaray, Unkapanı, Fatih, Şehremini, Eyüp ve Kasımpaşa semtlerinden oluşuyordu. Yahudiler ağırlıklı olarak Haliç’in karşı kıyısındaki Hasköy’de ve şehrin batısındaki Balat’ta yerleşmişlerdi. Başhahamlık, Topkapı Sarayı’nın kuzeyinde, Sirkeci’deydi. Rumlar Haliç’in karşı kıyısındaki Pera’da ve Rum Patrikhanesinin bulunduğu, Haliç’teki Fener’de yaşamaktaydılar. Samatya ve Kumkapı Ermeni semtleriydiler. Ermeni Patrikhanesi Kumkapıdaydı. Eski İstanbul’un karşısında, Haliç’in öbür yanındaki Pera İstanbul’un iş merkeziydi. Pera şehrin geri kalanından başka bir dünyaydı; çünkü burası bir Avrupa şehrinin küçük bir kopyasıydı. Yabancı elçilikler buradaydı. Diplomatlar, yabancı iş adamları, azınlıkların zengin aileleri ve Levantenler burada yaşarlardı. Crédit Lyonnais, Osmanlı Bankası ve Selânik Bankası gibi yabancı bankaların şubeleri Cadde-i Kebir (Grand Rue de Pera) üzerindeydi.</p>

  <p class="indent">İstanbul Boğazı’nın Avrupa ve Asya kıyılarına yalılar, Osmanlı ailesinin sarayları ve yabancı elçiliklerin yazlık konutları serpilmişlerdi. Marmara Denizi’nin Anadolu yakasındaki Üsküdar’da ve Kadıköy’de, yazlık konutlarıyla, çok sayıda banliyö bulunmaktaydı.<sup><a class="hlink" epub:type="noteref" href="../Text/Notlar.xhtml#not2_6" id="ref6">6</a></sup></p>

  <p class="center"><span class="small2">TÜRK TOPLUMU</span></p>

  <p class="nonindent">Osmanlı İmparatorluğu, yaklaşık sekiz yıl (1911-1918) sürekli savaş halinde olmuştu ve bunun sonucu toplumsal ayrışmalar kaçınılmazlaşmıştı. İstanbul’da yaşayan erkekler, I. Dünya Savaşı’na kadar askere alınmazlardı. Savaşın gaddarlığı bu imtiyaza son verdi. İmparatorluk tarihinde ilk kez azınlıklar da askere çağırıldılar; ancak bunlar çarpışmalara katılmadılar, çarpışma hattının gerisinde hizmet ettiler. Savaş sona erdiğinde pek çok aile ihtiyarlar, çocuklar ve dullardan ibaret kalmıştı. Hayat pahalılığındaki yükseliş, önceleri varlıklı olan aileleri değerli mallarını satarak hayatta kalmaya zorlamıştı. Bütün bunlara ek olarak, yangınlar çok sayıda evi ve iş yerini harap etmişti.</p>

  <p class="indent">Savaşlar ve yoksulluk yüzünden geleneksel Osmanlı hayat tarzı değişmişti: O zamana dek toplumdan koparılmış olan kadın, artık iş yerlerinde sıkça görülmeye başlamıştı. Ama bu, dolaysız bir neden ve sonuç değildi. Genç Türkler (yani İttihatçılar) kadınlara karşı tutumlarında ve politikalarında ilericiydiler. Avrupa pozitivizminden etkilenmiş olan Genç Türkler, kadınların aydınlanmasına ve kadın haklarına karşı akılcı bir tutumdan yanaydılar. Bundan dolayı, kadınların iş hayatına katılmaları beklenmedik bir toplumsal değişiklik değildi. Sosyal işlerde, öğretmenlikte ve yazı/edebiyat işlerinde deneyim kazanmış, eğitimli bir kadın kadrosu vardı. Dokuma sanayii çok sayıda kadın işçi kullanmaktaydı.</p>

  <p class="indent">Türk toplumsal katmanları, askerlerden, devlet memurlarından ve küçük iş adamlarından oluşmaktaydı. Başlıca toplumsal birim, varlıklıların ve yoksulların yanyana yaşadıkları mahalleydi. Osmanlı kültürel öğretisinde, komşularından mali bakımdan daha iyi durumda olan her aile ötekilerin refahından sorumluydu. Eğitimli genç erkekler için en ideal iş, devletin memurlarına her iki ya da üç ayda bir ödeme yapabiliyor olmasına rağmen, bakanlıklardan birisinde kâtiplikti. Ücretli personel içinde birçokları, alacakları aylık karşılığında yüzde 5 faizle borç para alıyorlardı (genellikle azınlıklara mensup tefecilerden). Düyun-u Umumiye ve Gümrük İdaresi ücretleri zamanında ödeyen yegâne kuruluşlardı; çünkü bunlar, İmparatorluğun ekonomisini kontrol altında tutan Avrupa kapitülasyon rejiminin kurumlarıydılar.<sup><a class="hlink" epub:type="noteref" href="../Text/Notlar.xhtml#not2_7" id="ref7">7</a></sup> Genç Türkler iktidara geldiklerinde kapitülasyonun kötü etkileriyle mücadelenin yollarını aramışlardı.</p>

  <p class="indent">İTP iktidarı, eski loncaları meslek birliklerine dönüştürerek, küçük iş yerlerini güçlendirmeye çalışmıştı. İTP liderleri, ayrıca, bir Türk burjuvazisi yaratmayı istemekteydi. Bu nedenle kredileri, kişilerin ününü veya niteliğini dikkate almaksızın dağıtmışlardı. Savaş sırasında bu sistem, yalnızca yeni zenginler ve birtakım vurguncular yarattı. Bu, halk arasında bir hayli kızgınlığa yolaçtı; İTP’nin ikinci dereceden bazı liderleri rüşvete ve yolsuzluklara bulaşmışlardı. İTP Hükümeti, savaş sırasında, kapitülasyonları tek yanlı olarak yürürlükten kaldırmıştı. Müttefik devletleriyle diplomatik ilişkiler kesilmiş olduğu için, bu tedbir kolaylıkla dayatılabilmişti. Gelgelelim, savaş durumu Osmanlı ekonomisinin yeniden canlandırılmasına imkân vermedi. Çanakkale Boğazı kapalı ve Akdeniz limanları abluka altında oldukları için gümrük vergilerinin toplanması durmuştu. Mülklere elkonulması ve seferberlik sivil nüfusu zayıflatmıştı.<sup><a class="hlink" epub:type="noteref" href="../Text/Notlar.xhtml#not2_8" id="ref8">8</a></sup> Ancak İTP bunun kısa bir savaş olacağını sanıyordu. Dört yıl sonra gelen Mütareke, Türkler’i ekonomik olarak umutsuz bir durumda yakaladı. Ateşkes Antlaşması’nın hemen ertesinde, Müttefikler’in İstanbul’u işgal etmeleri üzerine, Türk ailelerin sosyo-ekonomik durumları kötüleşmiş olduğu için, Atina Bankası, İstanbul’daki Türklerin mülklerini satın almak isteyen Rumlar’a kredi açtı. Bazı Rumlar Türk mülk sahiplerine çok yüksek fiyatlar teklif etmeye başladılar. Bu gidişin önünü almak için, Osmanlı Hükümeti, 28 Mayıs 1919’da, Vakıflar Nezareti’nin, herhangi bir mülkü cazip fiyatla sahibinden satın almasına imkân tanıyan bir kanun çıkardı.<sup><a class="hlink" epub:type="noteref" href="../Text/Notlar.xhtml#not2_9" id="ref9">9</a></sup></p>

  <p class="indent">Ekonomik gereksinim ve erkek nüfustaki azalma Türk kadınlarını iş aramaya zorluyordu. Savaş sırasında, çalışan kadınlar için, Enver Paşa’nın karısı Naciye Sultan’ın himayesi altında, İTP tarafından bir dernek kurulmuştu. 1919’da kadınlar, posta memuru, sekreter ve Boğaz vapurlarında kasadar ve biletçi olarak çalışmaya başladılar. İstanbul Belediyesi, sokak temizleyicisi çöpçü olarak kadınları işe aldı. Dergilerde feminizmi öne çıkaran makaleler görünmeye başladı. Sabiha Zekeriya Hanım,<sup><a class="hlink" epub:type="noteref" href="../Text/Notlar.xhtml#not2_10" id="ref10">10</a></sup> bugün sosyalist feminizm olarak sınıflandırılabilecek bir makalede şunları ileri sürüyordu:</p>

  <p class="indent">"Kadınlar artık etraflarına sadece şefkat ve mutluluk dağıtsınlar diye evlere hapsedilemez. Bu sadece savaşlar yüzünden ortaya çıkan bir durum da değil. Dünyadaki feminist hareket artık görmemezlikten gelinemeyecek bir sosyal hakikattir. Hayat tarzları değişmiştir, eski malikâneler parçalanmıştır ve kadınların kendi hayatlarını kazanmaya hakları vardır."<sup><a class="hlink" epub:type="noteref" href="../Text/Notlar.xhtml#not2_11" id="ref11">11</a></sup></p>

  <p class="indent"><i>Türk Dünyası</i>’nda her ne kadar belediye seçimleri seviyesinde olsa da, kadınların oy hakkını savunan bir yazı yayımlandı. Dergiye göre, kadınlar Galata köprüsünü geçerlerken herkes gibi ücret ödemek zorundaydılar. Belediye işlerinde söz hakları olmadığına göre niçin ücret ödemeliydiler? Madem ki köprü parasını ödüyorlardı, neden söz hakları olmasındı?<sup><a class="hlink" epub:type="noteref" href="../Text/Notlar.xhtml#not2_12" id="ref12">12</a></sup> 1920’de <i>The Orient</i> dergisi, Osmanlı Cemiyet-i Matbuası’nın, Türk Cemiyet-i Matbuası adı altında yeniden örgütlendiğini ve derneğin yönetim kurulunda bir kadının, Emine Semiye Hanım’ın yeraldığını haber veriyordu.<sup><a class="hlink" epub:type="noteref" href="../Text/Notlar.xhtml#not2_13" id="ref13">13</a></sup> Aynı yıl <i>L’Illustration</i> Türk feminizmine ışık tutuyor ve 1908 öncesinde gizli İttihat ve Terakki Cemiyeti’nin aktif bir üyesi olan Emine Semiye Hanım’dan sözediyordu:</p>

  <p class="indent">"İhtilâllere ve savaşlara rağmen, belki bu olayların da kolaylaştırmasıyla, Türk kadınının evrimi güvenli ve hızlı bir şekilde yolalıyor. Öyle ki, bazı kadınlar, fırsat çıktığında politik bir rol oynamayı -1908’den önce İttihat ve Terakki Partisi’nin aktif bir üyesi olan Emine Semiye, Ayasofya Meydanı’nda kalabalığa söylev veren Nakiye ve Ankara’da Halk Eğitimi makamında oturan (metinde böyle) Halide Edip gibi- aşağılayıcı görmüyorlar... Osmanlı Kızılay Derneği bu hareketin yaygınlaşmasına güçlü bir şekilde katkıda bulunuyor ve Kızılay’ın onursal başkanı Doktor Besim Ömer Paşa, Türk feminizminin, bilimsel ve toplumsal bir feminizmin, hiç kuşkusuz, havarilerinden birisidir. Bir başka bakımdan da onun bunda payı vardır; çünkü, jinekolog ve doğumcu olması nedeniyle o, imparatorluk saraylarına olduğu kadar, en mütevazi ahşap kulübelere dahi girmekteydi ve genç nesilden Türk kadınlarının azımsanmayacak bir bölümü onun özeniyle dünyaya gelmiştir."<sup><a class="hlink" epub:type="noteref" href="../Text/Notlar.xhtml#not2_14" id="ref14">14</a></sup></p>

  <p class="indent">İTP’nin politik bir parti haline gelmesinden sonra, siyasi haklara sahip olmadıkları için Parti’nin içinde aktif olarak çalışamayan kadınlar, İTP cemiyet olarak kalmış olduğu sürece, onun içinde bir rol oynamış olabilirler. İTP üyesi olduğu söylenen tek kadın Semiye Hanım’dır. Konu, yasadışı bir örgütün, gösterişçilik lüksüne tahammülü olmadığı ve ayrım gözetmeksizin elde edebileceği tüm yardımları kullanabilmesi öncülü temelinde, ayrıca araştırılmaya gereksinim gösteriyor.<sup><a class="hlink" epub:type="noteref" href="../Text/Notlar.xhtml#not2_15" id="ref15">15</a></sup></p>

  <p class="indent">Kadınların çalışmasına, dini çevrelerden bir itiraz çıkmadı. Ancak dini kurumların namuslu saydıkları işlerin sınırları vardı; tiyatro oyunculuğu namuslu olmayan işlerden birisiydi. 1920’de çıkartılan bir kararname Müslüman kadınların tiyatro sahnesine çıkmalarını yasaklamaktaydı. Bir Türk tiyatro şirketinin müdürü bu yasağın mantığına karşı istihzalı bir yaklaşımla,</p>

  <p class="indent">"Yetkililer ahlâksız bir hayat sürdüren kadınlara izin belgesi veriyorlar, hatta bu belgeler Halk Sağlığı İdaresi’nin doktorları tarafından imzalanıyor. Böyle bir durumda, ahlâksızlık için verdikleri izni, nasıl oluyor da sanat için vermiyorlar, anlamıyorum"<sup><a class="hlink" epub:type="noteref" href="../Text/Notlar.xhtml#not2_16" id="ref16">16</a></sup> diyordu.</p>

  <p class="indent">Savaş sırasında kadınlar yüksek öğrenime kabul ediliyorlardı; ancak kız öğrenciler, erkeklerden ayrı ders görüyorlardı. Mart 1919’da Damat Ferit Paşa Kabinesi’nde çeşitli din adamları bulunmaktaydı. Bu kişiler Şeyhülislâm Mustafa Sabri Efendi’nin başı çekmesiyle, İstanbul Üniversitesi’ne karşı olumsuz bir propaganda kampanyası başlattılar. Gerekçeleri, kız ve erkek öğrencilerin aynı yapı içinde öğretim görüyor olmalarıydı. Oysa kızlar ve erkekler ayrı ayrı ders görmekteydiler; erkeklerin dersleri sabahları oluyordu, kızlarınki ise öğleden sonra. Bu kadarı bile muhafazakârlar için çok fazlaydı. Üniversite’yi, standartları dine ve ahlâka aykırı olduğu gerekçesiyle, kapatmakla tehdit ettiler. Profesör Rıza Tevfik (Bölükbaşı), Üniversite’yi, karşı propagandadan korumak amacıyla, akademik özgürlük üzerine vereceği bir konferansa Sadrazam’ı davet etti. Rıza Tevfik, Sadrazam’ı ikna etmekte başarılı olmuş olmalı ki, Üniversite’ye saldırılar azaldı.<sup><a class="hlink" epub:type="noteref" href="../Text/Notlar.xhtml#not2_17" id="ref17">17</a></sup></p>

  <p class="indent">1919 Ekimi’nde Üniversite yönetimi, Tıp Fakültesi’ne kız öğrenci kabul edilmesini, ilke olarak kararlaştırdı. Ne var ki bu karar, 1923’te Cumhuriyet’in kuruluşuna değin gerçekleştirilmedi.<sup><a class="hlink" epub:type="noteref" href="../Text/Notlar.xhtml#not2_18" id="ref18">18</a></sup></p>

  <p class="indent">1921’de Üniversite’deki kız ve erkek öğrenciler, hâlâ daha ayrı ayrı ders görmekteydiler. Liseden yeni mezun olmuş bir genç kız, Süreyya Hanım (Ağaoğlu, 1903-1990), Hukuk Fakültesi Dekanindan, kendisini okula almasını istedi. Okulda kızlar için yeni bir bölüm açılacaksa, bunun zahmetine değmesi için, Dekan Süreyya Hanım’dan en az üç kız öğrenci daha bulmasını istedi. Süreyya Hanım isteneni aynen yerine getirdi ve daha sonra, ülkenin ilk kadın avukatı oldu.<sup><a class="hlink" epub:type="noteref" href="../Text/Notlar.xhtml#not2_19" id="ref19">19</a></sup></p>

  <p class="indent">Orta sınıftan kızların öğrenimi sürdürmeyi istemelerinin çok haklı bir sebebi vardı; çünkü yoksulluk, gerçeklik olmadığı zaman dahi, sürekli bir tehditti.</p>

  <p class="indent">Yazar, hatip ve eylemci olarak Milliyetçi Hareket’i destekleyen kadınların birçoğu, Genç Türklerin, öğrenim görmüş karıları, kız kardeşleri veya kızlarıydılar. İstanbul’da, yabancı dil bilen bir kısım kadınlar, kendilerinin verdikleri ve gittikleri balolarda ve çay partilerinde Müttefik görevlilerle iletişim kuruyorlardı. Bu kadınlar, görevlilerin, hem davranışları, hem de çalışmaları hakkında Kuvay-ı Milliyeciler’e bilgi veriyorlardı.<sup><a class="hlink" epub:type="noteref" href="../Text/Notlar.xhtml#not2_20" id="ref20">20</a></sup> Halide Edip ve Samiye Asker gibi bazıları, Kurtuluş Savaşı’na katılmak için Anadolu’ya geçtiler. Ötekiler, kocalarıyla buluşmak için Ankara’ya gittiklerinde, yeraltı hareketine kurye olarak hizmet ediyorlardı.</p>

  <p class="center"><span class="small2">İSTANBUL YANGINLARI</span></p>

  <p class="nonindent">İstanbul’da yoksulluğa ve toplumsal ayrışmaya katkıda bulunan bir diğer olumsuzluk, yangınların yolaçtığı tahribattı. Evlerin çoğu ahşaptı ve bir yangın patlak verdiğinde bitişikteki mahallenin kaderi rüzgârın merhametine kalıyordu. Yangınla örgütlü bir mücadele yoktu; her mahallede küçük itfaiye ekipleri vardı. Bu ekiplerdeki itfaiyeciler, yangını söndürmekten çok ev sahipleriyle pazarlık yapmayı tercih ederlerdi. Böyle olunca, yanına sığınabilecekleri akrabaları olacak kadar bile şansı olmayan evsizleri, camiler ve yoksulevleri barındırmak zorunda kalıyorlardı. Yangınzedelerle, buna paralel giden sığınmacı akını biraraya gelince, belediye ve sosyal hizmetler tıkandı.<sup><a class="hlink" epub:type="noteref" href="../Text/Notlar.xhtml#not2_21" id="ref21">21</a></sup> 1918’de toplam 1.475 ev yandı; 1919’da 158 ev; 1920’de 747 ev; 1921’de 600 ev; 1922’de 100 ev ve 1923’te 380 ev yangınlarla tahrip olup yıkıldı.<sup><a class="hlink" epub:type="noteref" href="../Text/Notlar.xhtml#not2_22" id="ref22">22</a></sup> Yanan ev sayısındaki azalmanın nedeni, Müttefik kuvvetler tarafından, şehre modern yangın arabalarının ve söndürücülerin getirilmiş olması olabilir.<sup><a class="hlink" epub:type="noteref" href="../Text/Notlar.xhtml#not2_23" id="ref23">23</a></sup></p>

  <p class="indent">1921’deki büyük Üsküdar yangını uzun bir kuraklık döneminden sonra meydana gelmişti:</p>

  <p class="indent">"Şehrin valisi kesin sayıları 694 ev ve 31 dükkân olarak veriyor. Fakat şehrin aşırı kalabalıklaşması yüzünden, evlerde oturanların sayısı, olağan duruma kıyasla çok fazladır. Pek çok durumda, tek bir evde iki, hatta üç aile yaşıyor... Onun için, barınakları yanmış olanların sayısının, en azından 7.500 olduğundan, hatta bu sayının, büyük bir ihtimalle 10.000’i aştığından emin olabiliriz."<sup><a class="hlink" epub:type="noteref" href="../Text/Notlar.xhtml#not2_24" id="ref24">24</a></sup></p>

  <p class="indent">Şehir halkının çekmekte olduğu bütün acıya ve yoksulluklara rağmen, İstanbul, insanları hâlâ büyüleyebiliyordu:</p>

  <p class="indent">"Bizans öldü. Yeni Roma öldü. İstanbul hasta. Bir zamanlar Doğu’nun Kraliçesi olan bu şehir, birazdan, dünyanın en ünlü yol kavşağında çalışan modern ve Avrupai bir iş ve ticaret merkezi haline gelecek. İstanbul -Roma İmparatorları’nın yurdu, muhteşem padişahların başkenti, herkesin ezbere bildiği efsanevi masalların sahnesi- şimdi yedi tepesi üzerinde çürümeye yüz tutmuş. Her şeyin ikinci sınıf ve eskimiş bir havası var. Dikkatsizlik sonucu çıkan yangınlar tarafından çıplak bırakılmış dönümlerce arazi şehrin alanının dörtte birini oluşturuyor. Ve geri kalanın büyük bölümü, üstte çürümüş pencere kafesleri ve altta küçük, pis dükkânlarıyla, boyası gitmiş, havanın kirlettiği evlerle kaplı. Camiler ve türbeler toz toprak içinde ve bakımsız. Bütün bunlara rağmen, İstanbul, yine emsalsiz konumunun büyüsünü koruyor ve uzaktan bakıldığında, hâlâ daha eşsiz bir güzelliğe sahip."<sup><a class="hlink" epub:type="noteref" href="../Text/Notlar.xhtml#not2_25" id="ref25">25</a></sup></p>

  <p class="center"><span class="small2">YERLEŞİM VE ULAŞIM</span></p>

  <p class="nonindent">Mütareke’den önce ve Mütareke sırasında İstanbul’a sürekli bir sığınmacı akını oldu. Türkler, çoğunlukla Balkanlar’dan, Trakya’dan, doğu illerinden ve Anadolu’nun Yunan işgali altındaki İzmir-Aydın çevrelerinden göç etmekteydiler. İstanbul’daki ve civarındaki Ruslar’ın sayısı, yaklaşık 150.000’i bulmuştu. Üstelik, Müttefik işgal kuvvetleri özel evlere elkoymuşlardı. Her ne kadar, elde elkonan evlerin kesin sayısıyla ilgili bilgi yoksa da, Müttefik işgali, şehirdeki yerleşim problemini, sadece daha ağırlaştırmış olmalıydı.</p>

  <p class="indent">1920’ye gelindiğinde kiralar öyle yükselmişti ki, vurguncu mülk sahipleriyle mücadele etmek için bir dernek kuruldu. <i>The Bosphore,</i> Ruslar’ı, para konusunda sorumsuz oldukları için "fahiş" kiralar ödemeye razı olarak, kiraların yükselmesine yolaçmakla suçlamaktaydı. Başyazı, "yabancılar"ın başkente yerleşmelerine izin verilmemesi için Hükümet’i uyarıyordu.<sup><a class="hlink" epub:type="noteref" href="../Text/Notlar.xhtml#not2_26" id="ref26">26</a></sup> Ne var ki, sıradan Ruslar için sığınmacı hayatı farklıydı. Amerikan Yakın Doğu Yardım Örgütü’nün dergisi <i>The Acorné,</i> "yetkililerin onayı ile, İstanbul’daki camilerin Rus mültecileri tarafından yatakhane olarak kullanıldıklarını" yazmıştı.<sup><a class="hlink" epub:type="noteref" href="../Text/Notlar.xhtml#not2_27" id="ref27">27</a></sup></p>

  <p class="indent">Hem aşırı kalabalık, hem de kömür kıtlığı yüzünden ulaşım da problemliydi. Savaş sırasında <i>Şirket-i Hayriye'</i>nin vapurları askeri personelin taşınmasında kullanılmışlardı ve feribotlarının çoğunun makineleri bozulmuştu. İstanbul Boğazı boyunca ve karşıdan karşıya az sayıda vapur çalışmaktaydı ve kömür kıtlığı yüzünden seferler aksıyordu. Tramvay sistemi yetersizdi ve vagonlar tıklım tıklım dolmaktaydı. Savaş sırasında Almanlar, İstanbul’a vagonlar dolusu kömür sağlamışlardı, ama bu tükenmişti. 1920’nin ikinci yarısında, piyasada, bol miktarda ve yerel kömürden daha ucuza İngiliz kömürü bulunmaya başladı. Ancak, mali sıkıntılar nedeniyle, vapur şirketi, yine de, kesin bir şekilde sınırlandırılmış bir tarife uygulamayı sürdürdü.<sup><a class="hlink" epub:type="noteref" href="../Text/Notlar.xhtml#not2_28" id="ref28">28</a></sup></p>

  <p class="indent">1919 kışında elektrik ve su sık sık kesiliyordu ve besin maddesi arzı çok düşüktü. 1919 Şubatı’nda Amerika’dan un geldi ve halka, beyaz ekmek nisbeten ucuza satıldı.<sup><a class="hlink" epub:type="noteref" href="../Text/Notlar.xhtml#not2_29" id="ref29">29</a></sup></p>

  <p class="center"><span class="small2">SIĞINMACILAR</span></p>

  <p class="nonindent">1921’de, Osmanlı Kızılay Derneği İstanbul’daki sığınmacıların sayısını, 50.000 Müslüman, 40.000 Rus, 4000 Rum ve Ermeni olarak tahmin ediyordu. Amerikan Kızıl Haç’ı sığınmacı sayısını, hep birlikte 65.000 olarak veriyordu ve kendilerinin Kasım 1920 ile Nisan 1921 arasında 85.524 sığınmacıya yardım ettiklerini ekliyordu.<sup><a class="hlink" epub:type="noteref" href="../Text/Notlar.xhtml#not2_30" id="ref30">30</a></sup> Bu sayı, şehir civarına yerleşmiş Rus sığınmacılar ile yoksul İstanbullular’ı içermiş olmalı.</p>

  <p class="indent">Osmanlı Dahiliye Nezareti, Balkan savaşlarından ve 1921’e kadarki diğer göç dalgalarından sonra, İstanbul’da kalan Türk sığınmacıların sayısını 65.000 olarak veriyordu. Sadece İstanbul’daki Rus sığınmacıların sayısı 65-90.000 arasında bir yerdeydi. İstanbul’daki Rus yardım kuruluşları, Tüm Rusya Zemstvolar Birliği, Rus Elçiliği, Rus Beyaz Haçı, Rus Kayıt Bürosu, Rus Şehirleri Birliği ve Rus Harp Malûlleri Merkezi Birliği idi. Rus sığınmacıların hepsi İstanbul’da kalmayı yeğliyor değillerdi. 1919’dan itibaren tek tek aileler, Paris’te bulunan Sürgündeki Geçici Rus Hükümeti vasıtasıyla elde etmeyi başardıkları vizelerle Fransa’ya gittiler. Böylece Paris, Rus sığınmacı topluluğunun başkenti haline geldi.<sup><a class="hlink" epub:type="noteref" href="../Text/Notlar.xhtml#not2_31" id="ref31">31</a></sup></p>

  <p class="indent">22 Nisan 1920’de <i>Alemdar,</i> İstanbul’daki Müttefik temsilcilerin Osmanlı Hükümeti’ne, izdiham ve işsizlik problemleri nedeniyle Rus sığınmacıların şehirden çıkartılmasını önermek için anlaştıklarını haber veriyordu.<sup><a class="hlink" epub:type="noteref" href="../Text/Notlar.xhtml#not2_32" id="ref32">32</a></sup> 1920 sonundan itibaren çok sayıda Rus sığınmacının gelmesi, bunun ne kadar iyimser bir öneri olduğunu kanıtladı.</p>

  <p class="indent">"Sığınmacıların barındırılması, sığınmacılar daha gelmeden önce çıkan çok sayıda büyük yangın şehrin durağan nüfusunu konut bazında kalabalıklaştırdığı için, zorunlu olarak sınırlıdır... Bu zorluklara rağmen, çeşitli yardım kuruluşları gerçekten çok iyi iş gördüler. Kaçınılmaz aşırı kalabalığa ve sağlanan barınakların yetersizliğine rağmen ciddi hiçbir hastalık salgını olmadığı gibi, Kırım’dan Ruslar’ın getirdiği tifüs hemen yok edildi."<sup><a class="hlink" epub:type="noteref" href="../Text/Notlar.xhtml#not2_33" id="ref33">33</a></sup></p>

  <p class="indent">Kasım 1920’de, Kırım’dan 135.000 sığınmacı geldi; böylece şehirdeki Ruslar’ın toplam sayısı 167.000’e erişti. 69.000 kadar sığınmacı da Gelibolu, Çatalca ve Limni adasındaki kamplara yerleştirildiler. Şehirdeki ve banliyödeki Fransız kampları 4.488 kişiyi barındırıyordu ve 3.450 hasta sığınmacı Fransız hastanelerine yerleştirilmişti. Eski rejimi destekleyenlerin kontrolündeki Rus Elçiliği 7.000 kişiyi barındırıyordu. İngilizler, Asya tarafında, Tuzla’da 2.000 kişinin bulunduğu bir kamp kurmuşlardı. Fransız Kızıl Haçı, İstanbul Boğazı üzerinde, Büyükdere’de bir hastane ve bir iyileşme evi; Rus Beyaz Haçı, Yeşilköy’de bir hastane ve bir sakatlar evinin hâmileriydi.<sup><a class="hlink" epub:type="noteref" href="../Text/Notlar.xhtml#not2_34" id="ref34">34</a></sup></p>

  <p class="indent">1921 Nisanı’na kadar Rus sığınmacılar Fransızlar tarafından beslendi. Şehirde açlıktan ölme olayları seyrekti ve olduğu zaman bunun sebebi, sığınmacıların, aşocağı gibi yardım sağlayan yerlerle ilişki kurmadaki yetersizlikleriydi.</p>

  <p class="indent">1921’de Sırbistan 22.306, Bulgaristan 3.840, Romanya 2.000 ve Yunanistan 1.742 Rus’u sığınmacı olarak kabul etti. Rus sığınmacıların yurtlarına geri dönmeleri problemler çıkarıyordu. Bunlardan bir grup Odesa’ya geri döndü ve kurşuna dizildiler. Sadece birkaç Rus, o da "gönüllü ordu" ile bağlantıları olmadığı için, güvenlikle yurtlarına döndüler. Amerika Birleşik Devletleri Yüksek Komiseri Amiral Bristol raporunda şöyle yazıyordu:</p>

  <p class="indent">"General Pellé, Rus sığınmacıların birçoğunun Sovyet Rusya’ya geri dönmeye istekli oldukları söylentisini doğruladı; fakat çeşitli toplama kamplarında onların, kendi askeri örgütlerinin dağılmaması uğruna, daha önceleri kendi komutaları altındaki insanların geri dönmelerini engellemek için ellerinden gelen her şeyi yapan Rus komutanlarla başlarının dertte olduğunu dile getirdi. Bununla birlikte, General Pellé, engellemeyi kırmanın yolunu bulacağını imâ etti. (Sonradan, güvenilir kaynaklardan öğrendiğime göre 5.000 ila 10.000 Rus sığınmacı taşıyan gemiler bir Rus Bolşevik limanına, muhtemelen Novorossisk’e gitmek üzere İstanbul’u terketmişler.)"<sup><a class="hlink" epub:type="noteref" href="../Text/Notlar.xhtml#not2_35" id="ref35">35</a></sup></p>

  <p class="indent">Yine 1921’de Rus sığınmacıları Brezilya’ya göndermek için başarısız bir girişim oldu. Bir Fransız gemisi onlardan 1.200’ünü İstanbul’a geri getirdi.</p>

  <p class="indent">"Başlangıçta, kendilerinin tarım uzmanı olduklarını söyleyen 3.000 sığınmacı, onları almayı kabul eden Brezilya’ya gönderildiler. Oraya vardıklarında, bunların bir bölümü, ülkeyi beğenmediklerinden, veya tarım uzmanı olmadıkları halde kendilerini öyle bildirdikleri için, ya orada kalmayı istemediler ya da Brezilya tarafından reddedildiler."<sup><a class="hlink" epub:type="noteref" href="../Text/Notlar.xhtml#not2_36" id="ref36">36</a></sup></p>

  <p class="indent">İngilizler bu insanların, Kadıköy’deki Selimiye kışlasında barındırılmalarına razı olmadılar. Bu kişilerin kendilerine iş bulmaları için kendi hallerine bırakılmalarına karar verildi.</p>

  <p class="indent">İstanbul Belediyesi’nin, yol inşaatı, ormancılık ve kadınlar için sanayi kolları gibi çok para gerektiren bayındırlık projelerini başlatacak fonları olmadığından, gerek sığınmacılar, gerekse şehrin yerlileri arasında işsizlik yüksekti. Müttefiklere ait polis raporları, genelev mahallelerindeki fahişelerin sayısında bir artış olduğunu ve yeni gelenlerin çoğunlukla, Rus kadın sığınmacılar olduklarını gösteriyordu.<sup><a class="hlink" epub:type="noteref" href="../Text/Notlar.xhtml#not2_37" id="ref37">37</a></sup></p>

  <p class="indent">1921’in sonunda İstanbul’da kalan 34.000 Rus vardı. Bir gazeteci onları şöyle tasvir ediyordu:</p>

  <p class="indent">"Pera’da olduğu gibi çiçek, kâğıttan bebekler, yağlıboya İstanbul resimleri, pasta ve kek, biblo ve incik-boncuk, Rusça kitaplar ve gazeteler satan Rus sığınmacıları her yerde görmek mümkün. Onlar sokaklarda ve camilerin merdivenlerinde uyurlar. Aylak aylak dolaşırlar, dilenirler, iş bulabildikleri zaman çalışırlar ve bazan da açlıktan hıçkıra hıçkıra ağlarlar. Yeterince şanslı az sayıda Rus, lokantalarda garson veya gardropçu olarak iş bulabiliyorlar. Patronun kahvesini bir prenses getirebilir veya onun bastonunu bir general verebilir. Profesörler, eski milyonerler, soylu kadınlar, yalvara yalvara sigara ve kâğıt çiçek satarlar."<sup><a class="hlink" epub:type="noteref" href="../Text/Notlar.xhtml#not2_38" id="ref38">38</a></sup></p>

  <p class="center"><span class="small2">İSTANBUL’DA EĞİTİM</span></p>

  <p class="nonindent">Türk okulları dinî (medrese ve onun ilkokul kısmını oluşturan mektep) ve laik olmak üzere iki bölüğe ayrılmışlardı. Birisi erkekler öteki kızlar için iki laik okul, ilk ve orta öğretim için öğretmen yetiştiriyordu. (Dar’ül Muallimat ve Muallimin).</p>

  <p class="indent">Rumlar’ın ve Ermeniler’in ilk ve orta öğrenim okulları vardı. Yahudi topluluğu, eğitimin Fransızca yapıldığı İsrail Birliği’ne bağlı okullar da arasında olmak üzere, 23 okulun giderlerini karşılıyordu.<sup><a class="hlink" epub:type="noteref" href="../Text/Notlar.xhtml#not2_39" id="ref39">39</a></sup> Ayrıca çok sayıda yabancı okul vardı. Amerikan okulları, erkekler için orta ve yüksek derecede öğretim veren Robert Kolej (kuruluşu 1863), Robert Kolej’in kızlar için karşılığı İstanbul Kız Koleji (kuruluşu 1871) ve karma eğitimin yapıldığı bir ilkokul olan Gedikpaşa Amerikan Mektebi idiler.<sup><a class="hlink" epub:type="noteref" href="../Text/Notlar.xhtml#not2_40" id="ref40">40</a></sup> 1920’de, Üsküdar’da, görevlerine yeni atanan misyonerlerin kullanacakları dilleri öğretmeyi amaçlayan Mission Language School açıldı.<sup><a class="hlink" epub:type="noteref" href="../Text/Notlar.xhtml#not2_41" id="ref41">41</a></sup> 1920’den itibaren, Amerikan Kız Koleji bünyesinde, hemşirelik kolejine ilâveten, iki yıllık bir ön-tıp ve dört yıllık bir tıp okulu öğretim vermeye başladılar. Öğrenciler, Amerikan doktorluk ve hastabakıcılık metodlarının pratiğini, resmen 20 Ağustos 1920’de açılmış olan Amerikan Hastanesi’nde yapıyorlardı. Hastane, şehirdeki sivil Amerikalılar’a olduğu gibi Rus sığınmacılara da hizmet veriyordu.<sup><a class="hlink" epub:type="noteref" href="../Text/Notlar.xhtml#not2_42" id="ref42">42</a></sup> 1921-1922’de, Tıp Fakültesi’nde 18, Hemşirelik Okulu’nda 24 öğrenci vardı. Rektör Mary Mills Patrick raporunda şöyle diyordu:</p>

  <p class="indent">"İstanbul gibi, yurtlarından sürülmüş, aç ve işsiz sığınmacılarla dolu bir şehirde akademik eğitim uygun olmuyor. Her köşebaşında bekleyen yoksul Ruslar, sadece aralarına asılmış yorganların birbirinden ayırdığı aileler halinde camilere tıkış tıkış doluşmuş Türk sığınmacılar ve Yakın Doğu Yardım Örgütü’nün öksüzler evindeki Ermeniler ve Rumlar, iknaya gerek kalmaksızın, uygulamalı eğitime büyük gereksinim olduğunun kanıtları. Kolej, bu nedenle, ticaret ve tarım, ev ekonomisi ve öğretmen eğitimi alanlarında iki yıllık kurslar veriyor... Yakın Doğu’nun günümüzdeki yoksulluğunda kadınların çalışması gerekiyor. Bir kimse artık İstanbul’da, Pera’da sadece kadınlar tarafından işletilen bir manifatura mağazasına rastlayabilir."<sup><a class="hlink" epub:type="noteref" href="../Text/Notlar.xhtml#not2_43" id="ref43">43</a></sup></p>

  <p class="indent">İstanbul’da dört İngiliz okulu vardı. Şişli’deki İngiliz Erkek Lisesi, bunun Beyoğlu’ndaki kızlar için karşılığı, Galata’da bir karma okul ve Kumkapı’da, İngiliz Muhipler Cemiyeti’nin himayesinde gündüzlü bir ilkokul.</p>

  <p class="indent">İtalyan okulları, birisi erkekler, öteki kızlar için olmak üzere iki ilkokuldan ibaretti ve biri hazırlık, diğeri meslek eğitimi yapıyordu.<sup><a class="hlink" epub:type="noteref" href="../Text/Notlar.xhtml#not2_44" id="ref44">44</a></sup></p>

  <p class="indent">Fransız eğitim kuruluşları, bütün öteki yabancı okulların toplamından daha fazlaydı. 17’si ilk ve 6’sı orta öğretim veren okullara 12.000 ilâ 15.000 öğrenci devam ediyordu.<sup><a class="hlink" epub:type="noteref" href="../Text/Notlar.xhtml#not2_45" id="ref45">45</a></sup></p>

  <p class="indent">İstanbul nüfusuna ilişkin sayılara ve genel olarak şehir halkının siyasete olağanüstü yüksek düzeyde ilgi göstermesi olgusuna dayanarak, İstanbul’da, diğer Türk şehirlerindekinden daha fazla okul bulunduğu varsayılabilir. Galatasaray Lisesi’nde (Fransız eğitimciler yönetiyordu) okuyan Türk çocuklarının çoğu, Lise’yi bitirince, yüksek öğrenim için, şaşmaz bir şekilde, kamu yönetimi ve siyasi bilimler eğitimine gidiyorlardı. Daha sonra devlet memuru oluyorlardı. Bu kadronun almış olduğu laik, Batı tipi eğitim, ülkenin her köşesinde Milliyetçiliğin yayılmasına katkıda bulunmuş olabilir; çünkü bunlar, örnek alınan insanlar oluyorlardı.</p>

  <p class="indent">İstanbullu Türkler Batılı okullara karşı önyargılı değillerdi, çünkü cezbedici siyasi düşüncelerle istenmeyen yabancı işgali arasında bir bağlantı kuramıyorlardı. Gerçekte Müttefik işgali, bu okullarda öğretilen, örneğin özgürlük, milliyetçilik, akılcı düşünce ve adalet gibi değerlerin tamamen zıddıydı. Kısacası, işgalcilerin mensup oldukları ülkelerle o ülkelerin temsil ettiği değer yargıları birbirleriyle bağdaşmıyordu ve Türkler bu ayrımın bilincindeydiler.</p>

  <p class="center"><span class="small2">SAĞLIK HİZMETLERİ</span></p>

  <p class="nonindent">Her ne kadar bebek ölüm oranı, tifüs, tifo, difteri ve gripten ölümler göze çarpıcı miktarlara ulaşıyor idiyse de, verem bütün öteki hastalıklardan daha fazla ölüme sebep oluyordu. 1920’de, şehirde veremden ölenlerin sayısı yılda 2.640’tı.<sup><a class="hlink" epub:type="noteref" href="../Text/Notlar.xhtml#not2_46" id="ref46">46</a></sup> 1 Temmuz 1920’de, yeni bir Kanada Veremli Çocuklar Hastanesi açıldı. Bu hastane, sadece Rum, Ermeni ve Yahudi çocuklarına hizmet veriyor ve Yakın Doğu Yardım Örgütü tarafından yönetiliyordu.<sup><a class="hlink" epub:type="noteref" href="../Text/Notlar.xhtml#not2_47" id="ref47">47</a></sup> 1922’de dahi, İstanbul’daki 16.256 ölüm içinde, her altı ölümden biri veremdendi.<sup><a class="hlink" epub:type="noteref" href="../Text/Notlar.xhtml#not2_48" id="ref48">48</a></sup></p>

  <p class="indent">Türk sağlık kuruluşları, aralarında hastanelerin, dispanserlerin, polikliniklerin bulunduğu, on tanesi din ve mezhep gözetmeksizin on bir tıbbî kurumdan oluşuyordu. Sekiz sosyal yardım örgütü yoksullara, evsizlere, kadınlara, çocuklara ve yaşlılara hizmet veriyordu.<sup><a class="hlink" epub:type="noteref" href="../Text/Notlar.xhtml#not2_49" id="ref49">49</a></sup></p>

  <p class="indent">Rum ve Ermeni sağlık kuruluşları, her biri kendi patrikhanelerine bağlı olarak, mahalli papaz konseylerince yönetiliyordu. Yahudi topluluğu, biri genel diğeri doğum için olmak üzere iki hastaneye sahipti.<sup><a class="hlink" epub:type="noteref" href="../Text/Notlar.xhtml#not2_50" id="ref50">50</a></sup></p>

  <p class="indent">Ölüm oranlarına ve hastalıkların yaygınlıklarına ilişkin istatistiklerin tam olmamaları mümkündür. Gene de birçok bulaşıcı hastalık, etkin bir şekilde, kontrol altında tutuluyordu. Etnik toplulukların sağlık kuruluşları ve Amerikan, İngiliz ve Fransız Kızıl Haç örgütlerinden gelen yardımlar, Osmanlı Sağlık Dairesi’ni muazzam bir sorumluluktan kurtarmıştı.<sup><a class="hlink" epub:type="noteref" href="../Text/Notlar.xhtml#not2_51" id="ref51">51</a></sup> Merkezi olmayan çabalarla sağlık hizmetlerinin, merkezi örgütlenmeyle sağlanabilecek olandan daha etkili olduğu kanıtlandı; çünkü ecza malzemesinin dağıtım kanalları, bürokrasi tarafından tıkanmıyordu. Doktorlar ve hastabakıcılar arasındaki işbölümü (bu işbölümü çoğu zaman etnik sınırlar dahilinde olmasına rağmen) onların işlerini kolaylaştırıyordu. Yine de, rahatsız herhangi bir kişi, etnik konumuna bakılmaksızın tıbbî bakıma ulaşma imkânlarına sahipti. İstanbul’un doktorları ayrım gözetmezlerdi.<sup><a class="hlink" epub:type="noteref" href="../Text/Notlar.xhtml#not2_52" id="ref52">52</a></sup></p>

  <p class="center"><span class="small2">YAKIN DOĞU YARDIM ÖRGÜTÜ</span></p>

  <p class="nonindent">1919’da New York’ta, savaşın getirdiği yoksunluklardan acı çekenlere yardım amacıyla, Yakın Doğu’da yardım için bir Amerikan Komitesi kurulmuştu. Bu komite, 1920’de adını Yakın Doğu Yardım Örgütü olarak değiştirdi. Çalışanlar, besin, ilaç ve malzeme dağıtımını örgütlüyorlardı. Ayrıca, sıkıntı içindeki bir hayli kişiye iş imkânı sağlayan el zanaatları ve dikiş atölyeleri kurdular.<sup><a class="hlink" epub:type="noteref" href="../Text/Notlar.xhtml#not2_53" id="ref53">53</a></sup> Örgüt, kendi yönettiği Yedikule’deki Kanada Veremli Çocuklar Hastanesi yanısıra, Boğaz’da Trahomlu Öksüzler Evi’ni açtı.<sup><a class="hlink" epub:type="noteref" href="../Text/Notlar.xhtml#not2_54" id="ref54">54</a></sup></p>

  <p class="indent">Örgüt’ün İstanbul’a yaptığı yardımların en önemlilerinden birisi yiyecek fiyatlarını düşürmesiydi. Örgüt’ün çalışanları, piyasadaki fahiş fiyatlardan çok daha ucuza, yoksullara besin maddeleri sağlıyorlardı. Binlerce ton Amerikan ununun ve konsantre sütün gelmesi, ekmek ve süt fiyatlarını yüzde 30-35 kadar düşürdü. Topkapı, Pera, Aksaray, Mahmutpaşa, Rumelihisarı ve Üsküdar’da ekmek, taneli kuru yiyecekler, battaniye, mum, süt, un, pirinç ve şeker satan yardım mağazaları açıldı. Ne var ki, fiyatların düşmesinden memnun olmayanlar da vardı:</p>

  <p class="indent">"Fiyatların düşmesi, çıkarları fiyatların yüksek tutulmasında olan vicdansız tüccarların şikâyetlerine yolaçtı; fakat Hükümet, eksiksiz bir incelemeden sonra, bunun katıksız bir yardım çalışması olduğunu, hangi türden olursa olsun meşru ticarete zarar verecek girişim olmadığını gördü ve Yardım Örgütü’ne arka çıktı."<sup><a class="hlink" epub:type="noteref" href="../Text/Notlar.xhtml#not2_55" id="ref55">55</a></sup></p>

  <p class="indent">Amerikan Kızıl Haçı da, sığınmacılara besin maddeleri ve ilaç veriyordu. Bu malzemelerin dağıtımında, Yakın Doğu yardım örgütünün ekipleri Kızıl Haç’la işbirliği yapıyorlardı.<sup><a class="hlink" epub:type="noteref" href="../Text/Notlar.xhtml#not2_56" id="ref56">56</a></sup></p>

  <p class="center"><span class="small2">OSMANLI MALIYESİ</span></p>

  <p class="nonindent">Savaş sırasında, ekonomi, Alman kredileri sayesinde ayakta duruyordu; ama şimdi Osmanlı ekonomisi iflas halindeydi. İstanbul’daki İngiliz ticari temsilcisine göre, Deutsche Bank, Deutsche Orient Bank, Wiener Bankverein gibi Alman ve Avusturya bankalarının, Osmanlı maliyesi üzerinde yıkıcı bir etkisi olmuştu; çünkü bunların politikası vurguncuları ve tekelcileri gözetiyordu. Savaş sırasında, Mihver Devletleri’nin elçilikleri bu bankalar için iş merkezleri haline gelmişlerdi. Devlet görevlileri eliyle çok miktarda altın gönderip, karşılığında, askeri ve diplomatik kuryeleri kullanarak yabancı para getirmek gibi kanun dışı banka işlemleri ekonomiye büyük zarar vermişti.</p>

  <p class="indent">"Türk altın lirasının kâğıt paraya karşı değişim değeri 1916’da 131 kuruştan, 1917’de 352 kuruşa ve 1918’de 452 kuruşa yükseltildi. Bu derece derece yükselişe, başlıca, kâğıt paranın İstanbul’dakinden çok daha hızlı değer kaybına uğradığı Suriye ve Irak vilâyetlerinden gelen ardı arkası kesilmeyen talep sebep oluyordu. Ayrıca, köylüler, karşılığında altın ya da altının o günkü karşılığı olan kâğıt lira almadıkça, ellerindeki tarım ürünlerini satmaya razı olmuyorlardı. İstanbul’daki altının tamamı, ek olarak Almanya ve Avusturya’dan gizlice getirilenler Anadolu’dan geçerek, özellikle Suriye’ye ve Arap vilâyetlerine gidiyordu. Bu gidişe eşlik eden spekülasyonla birlikte Türk altın lirasının değeri, kâğıt para olarak 500 ilâ 600 kuruşa fırladı. Gümüş paranın da değeri yükseldi ve mecidiyenin, kâğıt para karşılığı 92 kuruş ettiği zamanlar oldu."<sup><a class="hlink" epub:type="noteref" href="../Text/Notlar.xhtml#not2_57" id="ref57">57</a></sup></p>

  <p class="indent">Ateşkes sırasında Osmanlı Hükümeti, savaş nedeniyle üretim kaybı, işgal edilen yerlerden gelir kaybı ve vergi gelirlerinde azalma gibi, başka problemlere de göğüs germek zorunda kaldı. İzmir’in Yunanlılar tarafından işgali, Hazine’yi en zengin illerin gelirlerinden yoksun bıraktı. Hayat pahalılığı, savaş öncesiyle kıyaslandığında yirmi kat arttı.<sup><a class="hlink" epub:type="noteref" href="../Text/Notlar.xhtml#not2_58" id="ref58">58</a></sup> Üstelik Fransız İşgal Kuvvetleri, 1918 Aralık ayının masrafları karşılığı 320.000 lira istedi ve Hazine bu parayı ödedi. Fransızlar, Nisan 1919’da tekrar para istediler, ancak bu defa Hükümet reddetmek zorunda kaldı. 1919 Eylülü’nde, Müttefikler, Osmanlı Bankası’nın Hükümet’e 8.000.000 lira borç vermesine izin verdiler. Bu, az çok bir ferahlama sağladı. 1920’ye gelindiğinde Osmanlı Hükümeti’nin bütçe açığı 100 milyon liraya yükselmişti.<sup><a class="hlink" epub:type="noteref" href="../Text/Notlar.xhtml#not2_59" id="ref59">59</a></sup> 1920’de, Doğu Akdeniz ülkeleri için Amerikan Ticaret Odası temsilcilerinden, Amerika Birleşik Devletleri Ticaret Komiseri Elliot G. Mears, Osmanlı Hükümeti’nin bütçe açığına ilişkin aşağıdaki sayıları veriyordu:<sup><a class="hlink" epub:type="noteref" href="../Text/Notlar.xhtml#not2_60" id="ref60">60</a></sup></p>

  <div class="block">
    <table class="borders">
      <tr>
        <th>Yıllar</th>

        <th>Reel Gelirler (TL)</th>

        <th>Reel Harcamalar (TL)</th>

        <th>Açık (TL)</th>
      </tr>

      <tr>
        <td>
          <p class="nonindent">1912</p>
        </td>

        <td>
          <p class="right">27.269.751</p>
        </td>

        <td>
          <p class="right">29.908.282</p>
        </td>

        <td>
          <p class="right">2.638.531</p>
        </td>
      </tr>

      <tr>
        <td>
          <p class="nonindent">1913</p>
        </td>

        <td>
          <p class="right">27.544.759</p>
        </td>

        <td>
          <p class="right">38.919.877</p>
        </td>

        <td>
          <p class="right">10.475.117</p>
        </td>
      </tr>

      <tr>
        <td>
          <p class="nonindent">1914</p>
        </td>

        <td>
          <p class="right">29.201.865</p>
        </td>

        <td>
          <p class="right">35.329.950</p>
        </td>

        <td>
          <p class="right">6.128.085</p>
        </td>
      </tr>

      <tr>
        <td>
          <p class="nonindent">1915</p>
        </td>

        <td>
          <p class="right">24.739.164</p>
        </td>

        <td>
          <p class="right">57.841.339</p>
        </td>

        <td>
          <p class="right">33.102.175</p>
        </td>
      </tr>

      <tr>
        <td>
          <p class="nonindent">1916</p>
        </td>

        <td>
          <p class="right">27.326.793</p>
        </td>

        <td>
          <p class="right">65.546.105</p>
        </td>

        <td>
          <p class="right">43.219.312</p>
        </td>
      </tr>

      <tr>
        <td>
          <p class="nonindent">1917</p>
        </td>

        <td>
          <p class="right">25.199.526</p>
        </td>

        <td>
          <p class="right">82.980.780</p>
        </td>

        <td>
          <p class="right">57.781.254</p>
        </td>
      </tr>

      <tr>
        <td>
          <p class="nonindent">1918</p>
        </td>

        <td>
          <p class="right">(Tahmini) 85.226.362</p>
        </td>

        <td></td>

        <td></td>
      </tr>

      <tr>
        <td>
          <p class="nonindent">1919</p>
        </td>

        <td>
          <p class="right">(Tahmini) 94.509.235</p>
        </td>

        <td></td>

        <td></td>
      </tr>
    </table>
  </div>

  <p class="nonindent">Milliyetçiler’in başkentle bağlantıları 1920 Nisanı’nda kesmelerinden itibaren, Osmanlı Hükümeti’nin mali durumu sürekli olarak daha kötüleşti. Ağustos’ta şartlar öylesine zorlaşmıştı ki, Damat Ferit Paşa Müttefiklerden, Sevr Antlaşması ile sağlanan malî kontrolü bir an önce uygulamalarını istedi. <i>The Times,</i> o zamandan itibaren Osmanlı Maliyesi’nin, aslında Osmanlı Borçlar İdaresi’nin eline geçtiği şeklinde bir yorum yaptı.<sup><a class="hlink" epub:type="noteref" href="../Text/Notlar.xhtml#not2_61" id="ref61">61</a></sup> Gerçekte, Damat Ferit’inki zamansız bir davranış olduğu kadar İngiliz gazetesininki de hüsnükuruntuydu. Sevr Antlaşması onaylanmamış kaldığı sürece, Malî Kontrol Komisyonu, Maliye ve Hazine Bakanlığı’yla -ki tam kontrol altında değildi- mücadele etmeksizin "Türk Hükümeti’nin, bir borcu karşılığında bir kısım gelirlerini rehin tutmaya"<sup><a class="hlink" epub:type="noteref" href="../Text/Notlar.xhtml#not2_62" id="ref62">62</a></sup> başlayamazdı.</p>

  <p class="indent">Osmanlı Hükümeti, Ocak 1921’de Impérial Ottoman Bank’tan 1.200.000 lira tutarında bir borç daha aldı. Borca karşılık, Hükümet, savaş malzemelerinin satışı üzerinde Banka’nın malî kontrolünü kabul etti. Banka ile görüşmeler bir yıldan fazla sürdü; çünkü Osmanlı Maliye Bakanlığı, Müttefiklerarası Malî Kontrol Komisyonu ve Banka işin içindeydiler. <i>The Times’</i>ın Sevr Antlaşması’na karşı çıkmakla suçladığı Osmanlı Maliye Bakanı, verilen tavizleri protesto için istifa etti.<sup><a class="hlink" epub:type="noteref" href="../Text/Notlar.xhtml#not2_63" id="ref63">63</a></sup> Sir Horace Rumbold selefine gönderdiği kişisel bir mektupta şunları yazıyordu:</p>

  <p class="indent">"Üzerinde yetkili kıldığınız stokların bir bölümü olarak şu anda Osmanlı Bankası’nda ambargo altında tutulan 252.000 altın lira kadar bir miktarın hesaba katılmasında anlaşmaya vardık. Türkler bankalardan avans almak istiyorlar; fakat bizim iznimiz, Block ve arkadaşlarının, Türkler’in gelir ve giderleri üzerinde mutlak etkinlikle bir kontrole sahip olmalarına bağlıdır. Türkler, onların fiilen değil, şeklen kontrolünden yanalar ve biz bu meselede Sefa ve meslekdaşı, Maliye Bakanı Reşit’le bir mücadeleye giriştik. Türkiye’nin gelirleri yetersiz kaldığı için, hangi hizmetlerin öncelikle ödenmesi gerektiği çekişmeye sebep oluyor. Biz polise, jandarmaya, gümrük memurlarına vb. düzenli olarak ücret ödenmesini, kamu güvenliğinin ve gümrük gelirlerine doğru makbuz kesilmesinin sağlanması için gerekli görüyoruz. Bu durumda diğer çalışanlar başlarının çaresine bakmak zorundalar. Öte yandan, Türkler, kendi ücretlerinin belirli bir yüzdesinin, ayrım gözetmeksizin çalışanların tümüne ödenmesini istiyorlar."<sup><a class="hlink" epub:type="noteref" href="../Text/Notlar.xhtml#not2_64" id="ref64">64</a></sup></p>

  <p class="indent">Malî Komisyon’un Başkanı Adam Block İngiliz Yüksek Komiseri’ne, ödemede önceliğin, polise, jandarmaya, hapishanelere, hastanelere, gelir toplayan kuruluşlara ve dullara ve yetimlere verilmesini tavsiye ediyordu. Bu durumda bile, gelirlerde artma olmadığı için ödemeler borçlanarak yapılacaktı.<sup><a class="hlink" epub:type="noteref" href="../Text/Notlar.xhtml#not2_65" id="ref65">65</a></sup></p>

  <p class="indent">Birbirini izleyen Osmanlı Hükümetleri’nin ekonomik politikası, stokların yenilenmesi ve halkın gereksinimlerinin karşılanması için, ithalatın sınırlandırılması ve ihracatın teşvik edilmesiydi. Zamanla bütçe açığı büyüdü ve Hazine’yi, eldeki altın stoğunu, borçlara karşılık tasfiye etmeye zorladı. Dış ticaret açığı, 1919-1920 malî yılında 54.330.000 lira, 1920-1921’de 121.770.000 lira, 1921-1922’de 90.950.000 lira ve 1922-1923’de 44.470.000 lira oldu.<sup><a class="hlink" epub:type="noteref" href="../Text/Notlar.xhtml#not2_66" id="ref66">66</a></sup></p>

  <p class="indent">Hükümet ayrıca, muazzam dış borçla da uğraşmak zorundaydı. 1919’da Osmanlı dış borcu tahminen 450.000 liraydı. <i>The Times,</i> "Bu miktar yabancı firmaların ve İttifak Devletleri uyruklarının savaşta uğradıklarını iddia ettikleri, tahminen 55.000.000 lira tutarındaki kayıp ve zarar nedeniyle bir hayli artmış olmalı" diye yazıyordu.<sup><a class="hlink" epub:type="noteref" href="../Text/Notlar.xhtml#not2_67" id="ref67">67</a></sup> Barış antlaşması onaylanmadığı ve Anadolu’da Yunan-Türk savaşı devam ettiği sürece, duruma ne Müttefikler, ne de Osmanlı Hükümeti bir çare bulabilirdi.</p>

  <p class="center"><span class="small2">ŞEHİR YÖNETİMİ</span></p>

  <p class="nonindent">Mevcut şartlarda belediyenin başlıca problemi parasızlıktı. 5 Mayıs 1919’da Prof. Dr. Cemil Paşa (Topuzlu, 1866-1958) İstanbul’a belediye başkanı oldu. Cemil Paşa, çöp işlerinde çalışacak kadınlar buldu; sokakları yıkattı; satılan her parçadan bir vergi alınan açık arttırma tesisleri yaptırdı ve mezbahaları düzene soktu.<sup><a class="hlink" epub:type="noteref" href="../Text/Notlar.xhtml#not2_68" id="ref68">68</a></sup> Sorumluluklarını yerine getirebilmesi için otoriteye ihtiyacı olduğunu biliyordu. Bu nedenle belediye başkanlığını, aynı zamanda İstanbul Valisi olarak görevlendirilmesi şartıyla kabul etmişti. Ne ki, bir süre sonra Dahiliye Nazırı yeni bir vali atadı. Bununla, Cemil Paşa’nın çalışmalarına müdahale eden Fransız ve Amerikan Yüksek Komiserleri’nden gelen baskılar birleşince, Cemil Paşa 28 Şubat 1920’de istifa etmek zorunda kaldı. Amiral Bristol Belediye’yi, depo ücretlerini ABD’den ithal edilen benzin için düşürmediği takdirde, Asya tarafındaki Çubuklu benzin depolarını işgal etmekle tehdit ediyordu.<sup><a class="hlink" epub:type="noteref" href="../Text/Notlar.xhtml#not2_69" id="ref69">69</a></sup></p>

  <p class="indent">Cemil Paşa Nafıa Nazırı (Bayındırlık Bakanı) olduktan sonra, 20 Nisan 1920 tarihinde Belediye seçimleri yapılması için çağrı çıkartıldı. Ancak Müslüman olmayanlar, Hükümet onların katılmalarını talep eden bir kararname çıkardığı halde seçimleri boykot ettikleri için, bu seçimler yapılamadı. Belediye’nin görevleri, Fransızlar’ın 1920 Aralık ayında Belediye Sarayı’na el koymaları nedeniyle, daha da engellendi.<sup><a class="hlink" epub:type="noteref" href="../Text/Notlar.xhtml#not2_70" id="ref70">70</a></sup> Etnik toplulukların orantılı temsiline dayanan bir belediye yönetimi atanması, ancak Ekim 1922’de gerçekleşebildi. Buna göre yönetim, 25 Müslüman, 4 Rum, 1 Ermeni ve 1 Musevi’den oluşuyordu.<sup><a class="hlink" epub:type="noteref" href="../Text/Notlar.xhtml#not2_71" id="ref71">71</a></sup></p>

  <p class="indent">Malî durum ve politika belediye görevlerini engellediğinden, cemaat örgütleri, şehir halkının sağlığı için ellerinden gelenin en iyisini yaptılar. Müttefik Kuvvetler’in her birinden birer ve bir Rum temsilci ile USS <i>St. Louis</i>’den bir doktor subayın katılımıyla bir Sağlık Komisyonu kuruldu. Bu komisyon, 1920’nin sonlarına doğru Deniz Komisyonu ve Şehir Komisyonu olarak ikiye bölündü. İlki Fransızlar’ın kontrolü altındaydı ve gemilerin karantinasına bakıyordu. Şehir Komisyonu, tıbbi servislerin İngiliz müdürünün başkanlığında şehri denetliyordu ve sokak temizliği, kanalizasyon ve fuhuşla mücadele işlerine bakıyordu.<sup><a class="hlink" epub:type="noteref" href="../Text/Notlar.xhtml#not2_72" id="ref72">72</a></sup> Ateşkes boyunca ciddi bir salgın hastalık olmadı. Müttefikler, sağlık işlerini, iflas durumundaki belediyenin eline teslim ederek işi şansa bırakmak istememişlerdi.</p>
</body>
</html>
