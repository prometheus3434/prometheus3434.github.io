<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:epub="http://www.idpf.org/2007/ops">
<head>
  <title>Kaç Kiloya Programlısın</title>
  <link href="../Styles/main.css" rel="stylesheet" type="text/css" />
</head>

<body class="chapter epub-type_chapter" id="chapter3">
  <div class="container html5_section">
    <h1 class="chapter">BÖLÜM3</h1>

    <div class="container html5_section">
      <h1 id="h3">YAĞ PROGRAMINI NELER AKTİVE EDİYOR</h1>

      <div class="epigraph html5_section epub-type_epigraph">
        <p>Sağlık en büyük armağan, doyum en büyük zenginlik, sadakat en iyi ilişkidir.</p>

        <p class="by"><span class="big-font">B</span>UDA</p>
      </div>

      <p class="first-letter"><span class="smallcaps">KİLO VERMEK İSTEYEN İNSANLARIN ÇOĞU</span> çabuk çözüm getireceğine inandıkları vaatlere yöneliyor.</p>

      <p>Çok düşük kalori ile beslenerek hızla kilo vermek, haplar, ameliyat, Afrika’da yeni keşfedilen yağ yakıcı mucizevî bitkiler, kilo verdiren çaylar gibi “sihirli” çözümler peşinde koşuyor.</p>

      <p>Bedenimizde YAĞ programı aktif haldeyse ne yaparsak yapalım kalıcı kilo veremeyiz.</p>

      <p>Modern dünyada YAĞ programını aktive eden birçok neden var. Daha önce, kilomuzun sağlıksız olmasının on dokuz sebebini saymıştık. Şimdi bu on dokuz sebebi ayrıntılı olarak görelim.</p>

      <div class="container html5_section">
        <div class="pagebreak">
          <br />
        </div>

        <h1 class="head"><span class="line">1</span></h1>

        <h2 class="head_alt"><span class="initial">Y</span>OYO <span class="initial">D</span>İYETİ</h2>

        <div class="epigraph html5_section epub-type_epigraph">
          <p>Şeytan hayatta keyif aldığımız tüm şeyler için bizi cezalandırıyor. Ya sağlığımız bozuluyor ya ruhumuz acı çekiyor ya da şişmanlıyoruz.</p>

          <p class="by"><span class="big-font">A</span>LBERT <span class="big-font">E</span>INSTEIN</p>
        </div>

        <p class="first-letter"><span class="smallcaps">KİLO VERMEK İÇİN</span> kendimizi kısıtlı kalori almaya mahkûm eder ve sevdiğimiz gıdalardan kendimizi tümüyle mahrum edersek bedenimiz kıtlık olduğunu sanır. Her türlü diyette kendimizi bir şekilde açlığa mahkûm ederiz. Belli yiyeceklerden mahrum kalma duygusu o gıdalara aşırı özlem duymamıza neden olur. Özlem duyduğumuz şeylere eninde sonunda kavuşuruz; hem de ölçüsüzce.</p>

        <p>Diyet esnasında beden kıtlık var diye kendisini korumaya alır. Tiroit hormonuna metabolizmayı yavaşlatması için mesaj gönderir. Kalorileri büyük bir tutumlulukla kullanarak, fazlasını depolamaya çalışır.</p>

        <p><strong>“Kilo almak istiyorsanız diyet yapın.”</strong> Bu söz tam anlamıyla gerçeği ifade ediyor. Yurtdışında bazı yeme bozukluğu klinikleri, kilo almaya çalışan aşırı zayıf ve anoreksik kişileri diyete sokarak kilo almalarını sağlıyor. Diyetle zayıf kişilerin bedenlerinde YAK programlarının YAĞ programına çevrilmesi sağlanıyor ki kilo alabilsinler.</p>

        <p>Düşük kalorili diyetlerde önce hızla kilo verirsiniz. Bir süre sonra kilo kaybı azalır ve bir noktada tamamen durur. Artık kilo vermemek için değil, kilo almamak için diyete devam etmek durumunda kalırsınız. Bu durum da bir süre sonra sona erer. Canınız fazlasıyla tatlı ve yağlı yiyecekler çekmeye başlar; verdiğiniz kiloları hızla ve fazlasıyla geri alırsınız.</p>

        <p>Bu deneyimi tekrar tekrar yaşamalarına rağmen neden insanlar hâlâ yeni bir diyetten medet umarlar? Başka türlüsünü bilmedikleri için. Daha az yemenin kilo vermenin tek yolu olduğuna inandırıldıkları için.</p>

        <p>Diyet, bedeninizin şişman olmayı istemesine yol açar. Peki, diyetler işe yaramıyorsa işe yarayan yol ne? Gerçek gıdalarla beslenmek.</p>
      </div>

      <div class="container html5_section">
        <div class="pagebreak">
          <br />
        </div>

        <h1 class="head"><span class="line">2</span></h1>

        <h2 class="head_alt"><span class="initial">S</span>AĞLIKSIZ <span class="initial">B</span>ESLENME VE<br />
        <span class="initial">B</span>ESİN <span class="initial">D</span>EĞERİ <span class="initial">A</span>ÇLIĞI</h2>

        <div class="epigraph html5_section epub-type_epigraph">
          <p>Sağlık yoksa hayat yoktur. Sürekli endişe, acı ve ölüm korkusu vardır.</p>

          <p class="by"><span class="big-font">B</span>UDA</p>
        </div>

        <p class="first-letter"><span class="smallcaps">TÜM KALORİLER EŞİT DEĞİLDİR</span>. Tüm yağlar eşit değildir. Tüm proteinler eşit değildir. Tüm karbonhidratlar eşit değildir. Vitamin ve minerallerin işe yaraması için doğru kombinasyonlara sahip olması gerekir. Örneğin tebeşir kalsiyum deposudur ama tebeşir yiyerek kalsiyum ihtiyacınızı karşılayamazsınız. Süt kalsiyum deposudur ama pastörize edildiğinde kalsiyumun kimyasal yapısı değişir ve sindirilemez hale gelir.</p>

        <div class="strong-emphasis html5_section">
          <p>Bir “gıdayı” bedenimize koymamız, o gıdanın hücrelerimize ulaşacağı anlamına gelmez.</p>
        </div>

        <p>Besin değeri düşük gıdalarla beslendiğimizde karnımız doysa da, bedenimiz aç kalır.</p>

        <div class="border">
          <div class="container">
            <p>Bedenin ihtiyacı olan temel besin maddelerini alamamasının birkaç nedeni var:</p>

            <ol>
              <li>Boş kalori ihtiva eden ayaküstü yiyeceklerle, işlenerek içindeki yararlı besin maddeleri yok edilmiş ürünlerle hazırlanan gıdalarla beslenmek. (Beyaz un, margarin, trans yağlar, rafine şeker başta olmak üzere.)</li>

              <li>Sindirim sisteminin iyi çalışmaması.</li>

              <li>Hücrelerin besin maddelerini özümseyememesi.</li>
            </ol>
          </div>
        </div>

        <p>Beden onca kaloriye rağmen besin değeri açısından aç kaldığı için sizi daha çok yemeye teşvik eder. Yediğiniz onca poğaça börekten, abur cuburdan sonra kısa zamanda yine acıkmanızın sebebi budur. Bedeniniz besin değeri olan gıdaların açlığını çekmektedir. Onlara ihtiyacı vardır. Besin değeri ihtiyacı karşılanmadığında bedeniniz bu durumu da tıpkı kalori eksikliği gibi “kıtlık var” diye algılar ve yağ biriktirmeye başlar.</p>

        <p>Bedeninizi gerçek gıdalarla besleyip temel besin ihtiyacını karşıladığınızda, bedeniniz kilolu olmak yani yağ biriktirmek istemeyecektir. “Artık aç değilim. Yağ biriktirmeye ihtiyacım yok. İnce olmak güvenli. YAĞ programını kapat, YAK programını aç. HEMEN ŞİMDİ!” mesajını hormonlara gönderecektir.</p>

        <p>Hormonlu, böcek zehri ile yıkanmış meyve sebzelerle, GDO’lu tarım ürünleriyle; doğumdan kesime kadar geçen süreçte kımıldama alanı bile bırakmayan daracık kafeslerde tutulan, hormonlu ve GDO’lu yemler verilerek şişmanlatılan hayvanların etleriyle besleniyoruz. Marketlerin raflarını dolduran cicili bicili paketlenmiş hazır gıdalar, boyalarla, kimyasallarla, sağlığa zararlı katkı maddeleri ile dolu.</p>

        <p><strong>Bir ürünün raf ömrü ne kadar uzunsa sağlığa o kadar zararlıdır, fiyatı da o kadar ucuzdur.</strong> Maalesef tüketici de artık bu ucuz ve raf ömrü uzun gıdaları tercih ediyor. Böylece parasının ziyan olmadığına inanıyor.</p>

        <p>Oysa ucuz ve raf ömrü uzun gıdalar hormon dengemizi bozarak bizi şişmanlatıyor ve sağlığımıza birçok açıdan zarar veriyor.</p>

        <div class="container html5_section">
          <h1 class="subhead">Gerçek Gıda Nedir?</h1>

          <p>Elli altmış yıl öncesine kadar annelerimizin anneannelerimizin yediği her şey. Meyve, sebze, salata, fındık, ceviz, badem gibi canlı gıdalar, doğal yemlerle beslenerek, doğal ortamlarında özgürce dolaşarak büyümüş, dana, kuzu, balık gibi hayvansal gıdalar. Taş devri atalarımız da böyle besleniyordu. Harika kas yapısına ve fit bedene sahiplerdi. Çocuk doğumu, travma, salgın hastalıklardan ölmezlerse bizimkine benzer ortalama bir ömre sahipti. Ama günümüzdeki yaygın kronik hastalıkların, bağışıklık sistemini çökertici hastalıkların hiçbiri o zamanlar yoktu. Şekerin ve işlenmiş tahılların beslenmemizde miktarı arttıkça hastalıklar da arttı.</p>

          <p>Canlı gıdalar, içinde yaşam enerjisi barındırır. Organik tarımla yetiştirilen sebze meyve gibi canlı gıdalar yediğimizde gıdanın içindeki yaşam enerjisi bedenimiz tarafından sindirilir. Güneş ışığı enerjisi hücrelerimizi besler ve yaşam enerjimizi arttırır. Güneş enerjisi sadece bitkiler için değil bedenimiz için de harika bir gıdadır.</p>

          <p><strong>Canlı gıdalarla beslenmek, her gün en az yirmi dakika güneş enerjisi almak için açık havada dolaşmak, YAĞ programını kapatır. Obezitenin D vitamini eksikliği ile de bağlantısı vardır.</strong> Güneş ışığı en iyi D vitamini kaynağıdır. Bebeklerin de sağlıklı gelişimi ve kemiklerinin güçlenmesi için düzenli olarak güneş ışığından ve temiz havadan yararlanmaları gerekir.</p>

          <p>Gerçek gıdalarla beslenmek, hiçbir zaman baklava börek yemeyeceğiniz anlamına gelmiyor. Ama gerçek gıdalarla beslendiğinizde canınız bu tür yiyecekleri daha az çeker hale gelecektir. Haz yiyeceklerini az miktarda yemek, sizi tatmin edecektir. Daha fazla yemeye ihtiyaç duymaz hale geleceksiniz.</p>

          <p>Hiçbir gıdayı kendinize yasaklamadığınız halde, gerçek gıdalarla beslendiğinizde bir süre sonra bedeniniz, gerçek gıdaları daha fazla ister hale gelecektir. Canlı besinleri ölü besinlere, doğal gıdaları işlenmiş gıdalara tercih eden bir yaşam biçimini benimsiyor olacaksınız. Buna kendiniz de şaşıracaksınız.</p>

          <p>Birisi size ömrünüzün sonuna kadar hamamböceği yemekten mahrum kalacağınızı söylese umurunuzda olur muydu? Hatta hamamböceği yeme düşüncesi bile midenizi bulandırırdı. Sahte gıdalar için de aynı şey geçerli. Bu sahte gıdaların sizi zehirlediğini ve sürekli acıktırdığını anladığınızda, onları hamamböceği kadar çekici (!) bulacaksınız.</p>

          <p><strong>Özetle; canlı gıdalar canlılığımızı artırır, ölü gıdalar ise bizi cansız kılar.</strong> Paketlenmiş, işlenmiş, raf ömrünü uzatan katkı maddeleriyle dolu tüm gıdalar ölü gıdalardır.</p>

          <p>Beslenmenizde ne kadar yaşam enerjisini ihtiva eden canlı gıdalar yer alıyor? Sıkça tükettiğiniz gıdalar ne kadar besin değerine sahip? Bu gıdalar bedeniniz tarafından ne kadar emilebilir durumda? Bedeninizde toksin birikimi var mı? Yedikleriniz YAĞ hormonlarını aktive edici gıdalar mı? Besinlerinizi ne kadar çiğniyorsunuz? Ne hızla yiyorsunuz? Ne kadar sık yiyorsunuz? Günün hangi saatlerinde yiyorsunuz? Tüm bunlar kilonuzu (almanızı ya da vermenizi) etkiliyor.</p>

          <p>Ayrıca bir menünün herkes için ideal olmadığını hatırlayın. Bu nedenle herkese aynı reçeteyi sunan diyetler herkeste işe yaramıyor. Oysa başarılı diyetisyenler kişiye özgü beslenme programı hazırlıyor. Beslenme ve endokrinoloji konusunda son gelişmeleri takip ederek kendisini geliştirmiş bilinçli doktorlar da hemen hormon ilaçlarına başvurmadan size yardımcı olabilir. Beslenme kaynaklı bir hastalıkta kişiye hemen ilaç dayanırsa bu yaklaşım, sorunu kalıcı olarak çözümleyemez.</p>

          <p>Herkesin doğuştan bedensel/hormonal tipi farklı. Bu temel bedensel/hormonal tipleri <em>Pazartesi Rejime Başlıyorum</em> kitabımda etraflıca anlattım. Kimi peynirsiz yaşayamaz, kimi etsiz, kimi makarna pilavsız. (Örneğin; benim bedenim hipofiz tipi olduğu için peyniri hayatımdan tümüyle çıkarmayacak kadar çok seviyorum ama miktarını azaltmada başarılı oldum. Yuppiiiii.)</p>

          <p>Çoğumuz alınan ve harcanan kalorilere odaklanıyoruz ama şu soruyu sormayı aklımıza getirmiyoruz: “Şu anda bedenim yağ yakma kapasitesine sahip mi? YAK programı aktif mi?”</p>
        </div>

        <div class="container html5_section">
          <h1 class="subhead">Sağlıklı Beslenme Neleri İçermelidir?</h1>

          <div class="border">
            <div>
              <p>Her öğünde kendinize şu üç soruyu sorun:</p>

              <ol>
                <li>Protein alıyor muyum? (Hayvansal ve/veya bitkisel)</li>

                <li>Canlı gıdalarla besleniyor muyum? (Güneş yüzü gören sebze ve meyveler)</li>

                <li>Omega 3 alıyor muyum? (Yumurta, sardalye, uskumru, deniz somonu gibi balıklar, ceviz, ketentohumu vs.)</li>
              </ol>
            </div>
          </div>

          <p>Sağlıklı bir beslenme protein, Omega 3 yağ asidi ve canlı gıda ihtiva etmelidir. Bu gıdaları nereden alacağınıza dair lütfen internetten yararlanın. Hem siz de sağlıklı beslenme ile ilgili araştırma yapma hazzını yaşamış olursunuz. Elinizde tuttuğunuz kitap bir beslenme kitabı değil, sağlıklı bakış açısı kazanma kitabıdır. Sağlıklı beslenme konusuna <em>Aç Olan Bedenin Değil Duyguların</em> kitabımda zaten geniş olarak yer verdim.</p>

          <p>Bu üç element beslenme biçiminizde yer alıyorsa daha sağlıklı beslenmiş, daha az toksin almış ve daha az aç hissetmiş olursunuz. Ayrıca YAĞ programlarını aktive eden fiziksel stres ve açlık sinyalleri ile kendinizi sabote etmemiş olursunuz.</p>
        </div>

        <div class="container html5_section">
          <h1 class="midhead">ÜÇ ELEMENTİ HER GÜN TÜKETİN</h1>

          <p>Bu üç element, kilo verme sürecinizde kan şekeri seviyenizi de uzun süre dengede tutacaktır. YAĞ programı aktive olduğunda kan şekerini dengede tutma yeteneğini de kaybediyorsunuz. Çünkü hücreleriniz ensüline karşı direnç kazanıyor ve bu da ensülin seviyenizin yükselmesine neden oluyor. Hormonlar bölümünde göreceğiniz gibi, <strong>ensülin bir yağ depolama hormonudur.</strong></p>

          <p>Beslenmenizde üç elemente yer verdiğinizde “ölü karbonhidrat” isteği duymazsınız. Ölü karbonhidrat yani abur cubur yediğimizde ensülin seviyemiz hızla yükselir, hızla düşer. Bu yüzden ne kadar çok beyaz un, şeker ve yağdan yapılmış gıdaları tüketirsek tüketelim bir iki saat sonra yine acıkırız. Ve yine canımız ölü karbonhidratlı yiyecekleri çeker. Karnımızın çabucak acıkmasının nedeni kalori ihtiyacı değil, kan şekeri seviyesini dengede tutamamamızdır.</p>

          <p>Abur cubur yemek istediğiniz zamanlarda bile hiç kalori hesabı yapmadan muhakkak bu üç elementi de beslenmenize katın. Böylece kan şekeri seviyesi iniş çıkışlarını önlemiş olursunuz. Yani canınız börek çörek, tatlı çekiyorsa, muhakkak üç elementi de öğününüze ekleyin. Örneğin; bir yumurta, bir kâse yeşil salata, beş altı ceviz yiyin. Hatta bu gıdaları önce yerseniz, ne kadar canınız çekmiş olursa olsun, ölü karbonhidratları daha az tükettiğinizi fark edeceksiniz. Küçük bir dilim börek, çörek, tatlı yediğinizde bu miktar size yetecek, canınızın çekmesi kendiliğinden geçecektir.</p>
        </div>

        <div class="container html5_section">
          <h1 class="midhead">BEDENİNİZİN SİNYALLERİNİ DİNLEYİN</h1>

          <p>Yedikleriniz sizi besliyor mu, yoksa hormonal dengesizlik mi yaratıyor, bunu anlamak için bedeninizin sinyallerini dikkatle takip edin.</p>

          <p><em>Her öğünden bir saat kadar sonra nasıl hissediyorsunuz? Kendinizi doygun ve enerjik mi hissediyorsunuz? Yorgun ve aç mı hissediyorsunuz?</em></p>

          <p><em>İyi duygular içinde misiniz? Sinirli ve gergin misiniz?</em> Bu sinyaller, o öğünde yediğiniz gıdaların sizi besleyip beslemediği, doğru gıdaları alıp almadığınız konusunda bilgi verecektir.</p>

          <p>Bedeninizin bilgeliğine güvenin.</p>
        </div>

        <div class="container html5_section">
          <h1 class="midhead">ACIKTIĞINIZ ZAMANLARA DİKKAT EDİN</h1>

          <p>Bedenimiz gündüz aldığımız gıdaların enerjisini o gün yakmak üzere programlanmıştır. Eğer alınan enerjinin hepsini kullanmazsak fazlası depolanır.</p>

          <p>Ama YAĞ programı aktif olduğunda akşamları azalması gereken bazı hormonlar tam tersine yükselir ve bu da aşırı miktarda gece atıştırmalarına ve abur cubur yeme arzusuna neden olur. Bazı insanlar gece uyanıp bir şeyler yeme ihtiyacı duyar.</p>

          <p>Gıda gündüz içindir, geceleri dinlenme ve uyuma zamanıdır. Kaloriye ihtiyacımızın en az olduğu saatler geceleridir. Ama <em>YAĞ programı aktif olduğunda geceleri yeme arzusu yüksektir. Çünkü en hızlı yağ biriktirme zamanı gecedir. Beden şişmanlamak istiyorsa, geceler onun favori zamanıdır.</em></p>

          <p>Geceleri çok yediğinizde uykuda bile ensülin seviyeniz yükselir. Yağ biriktirme hormonu olan ensülin, bedeninizin geceleri siz uyurken yağ üretmesine neden olur. Hormonlar bölümünde işlevini öğreneceğiniz grelin hormonu da sizi acıktıracağı için gece kalkıp karnınızı doyurmayı bir alışkanlık haline getirebilirsiniz.</p>

          <p>Mideniz yatağa giderken dolu değilse, bedeniniz gece boyunca yağ yakar.</p>

          <p><em>Aynı gıdaları, aynı miktarlarda gündüz ve gece tüketmek arasında fark vardır. Ne yediğinizin yanı sıra ne zaman yediğiniz de çok önemlidir. Hatta hangi duyguyla yediğimiz de çok önemli.</em></p>

          <p>En büyük öğünlerinizi gündüz yemeye özen gösterdiğinizde, birkaç gün sonra karnınızın sabah ve öğleden sonra acıktığını ama akşamları daha az gıdaya ihtiyaç duyduğunuzu gözlemleyeceksiniz. Ne çok insan diyet yapacağım diye bütün gün aç gezip akşam saatleri gelince yiyeceğe saldırıyor.</p>

          <p>Sabah ve öğle öğünlerinde üç elementi beslenmenize dâhil ettiğinizde bedeninize ihtiyaç duyduğu şeyleri vermiş olacaksınız. Dolayısıyla akşamları fazla yemeye ihtiyaç duymayacaksınız.</p>

          <p>Ara öğünlerinizin de gerçek gıda atıştırmaları olmasına dikkat edin.</p>

          <p>Akşamları susamasanız bile saat başı bir bardak su içmeyi alışkanlık haline getirin. Bu alışkanlık da açlık sinyallerini bastıracaktır.</p>

          <div class="strong-emphasis html5_section">
            <p>Sağlıklı beslendiğinizde istediğinizi istediğiniz kadar yeseniz de kilo vermeye başlarsınız.</p>
          </div>

          <p>Çünkü sağlıklı beslenme alışkanlığını kazanmış insanın canı sağlıksız gıdaları pek çekmez. Ölü karbonhidratlara karşı arzu kendiliğinden kaybolur. Arada bir çekse de az bir miktarla doyum bulur. Bu durum bedenin YAK programıyla çalıştığının da bir göstergesidir. YAK programını aktive etmek, bedeni ideal kilosuna ulaştıran ve ideal kiloda kalmasını sağlayan tek sağlıklı yoldur. Çünkü bedenin doğal yoludur.</p>
        </div>

        <div class="container html5_section">
          <h1 class="midhead">YEME HIZINIZA DİKKAT EDİN</h1>

          <p>Çok acıkmış insan yemeğe saldırır değil mi? Günlerdir aç kalmış bir insanın yemek bulduğunda nasıl yediğini gözünüzün önünde canlandırın.</p>

          <p>Bedeniniz YAĞ programıyla çalıştığında da “açlık var” sinyali işbaşındadır. Bu da her öğünde yarın yiyecek yokmuş gibi yemek yemeye yol açar. Çoğu şişman insan çok hızlı ve kıtlıktan çıkmış gibi yer. Sanki yarın yine aç kalacaktır.</p>

          <p>Yavaş ve keyifle yemek, bedene, “yiyecek bol” mesajını gönderir. Bolluk varsa, çok acele etmeye ve çok fazla yemeye gerek yoktur.</p>

          <p>Midenin tokluk sinyalini beyne ulaştırması için yirmi dakikaya ihtiyacı vardır. Bu yirmi dakikada hızlı yerseniz normalde yiyebileceğinizden çok fazlasını tüketirsiniz ve midenizi genişletirsiniz. Mideniz genişlediğinde onu doldurmak ve doymuş hissetmek için daha fazla yiyeceğe ihtiyaç duyarsınız. Bu ihtiyaç duygusu, sizin gerçek gıda ihtiyacınızla bağlantılı değildir.</p>
        </div>

        <div class="container html5_section">
          <h1 class="midhead">YEDİKLERİNİZİ ÇİĞNEYİN</h1>

          <p>Hızlı yeme (fast food), çağımızın en önemli sorunlarından biri. Yediğimiz, içtiğimiz hiçbir şeyin kıymetini bilmiyoruz. Yemek yemek sıradan yapılan, aradan çıkarılan, çoğu zaman başka bir aktiviteye eşlik eden, içselleştirmeden otomatik yapılan bir görev haline geldi. Nerdeyse ağzımız yokmuş gibi davranıyoruz. Lokmaların ağzımızdan geçtiğinin bile farkına varmıyoruz. Hatırlamak gerekir ki sindirim ağızda başlar. Sudaki mineraller en kolay ve hızlı şekilde dilaltından emilir. Suyun bile ağız içinde geçirmesi gereken bir zaman var. Suyu da lokma lokma “yiyin.”</p>

          <p>Beden yemeğe hazırlanmalıdır. Yemeğe başlamadan önce midenin hazma hazır hale gelmesi gerekir. Bu şekilde hem yediğimiz besinleri sindiririz, hem beden aşırı yükten kurtulur.</p>

          <p>Bütün dinlerde ve mistik öğretilerde yemek öncesi bir dua ya da şükran ritüeli vardır. Bu ritüel dikkatimizi yediklerimize vermemize, anda kalmamıza, ruhsal ve bedensel olarak maksimum beslenmemize olanak verir. Bedenimiz, kendisi için en zor işlerden biri olan sindirim esnasında gereğinden fazla zorlanmaz ve enerjisini boş yere ziyan etmez.</p>

          <p>Yemeğinizi iyice çiğneyerek yutarsanız yavaş yediğiniz için hem daha az yiyecekle doyarsınız, hem yediklerinizin tadına varırsınız, hem de yedikleriniz daha iyi sindirilir. <em>Sindirim ağızda başlar. İyi sindirilmiş gıdalarda yararlı besin değerleri hücrelere ulaşacağı için, kendinizi beslemek için daha az gıdaya ihtiyaç duyarsınız.</em></p>

          <p>Yemeğe başladığınızda otomatik yemek yerine her lokmayı çiğneyerek ve tadına vararak yutun. Beş on dakika sonra ara verin. Sadece gevşeyin ya da yanınızda birileri varsa onlarla sohbet edin. Bu tutum, bedeninize yiyeceğin bol olduğu mesajını verir. Ayrıca beyninize tokluk mesajının ulaşması için gereken yirmi dakikalık süreyi de keyifle kullanmış olursunuz.</p>

          <p>Yediklerinizin tadına vararak ağır ağır yemekle tıkınırcasına hızlı yemenin arasındaki farkın sonuçları büyüktür; mutlu insanla mutsuz insan, ince insanla kilolu insan arasındaki fark kadar büyük.</p>
        </div>

        <div class="container html5_section">
          <h1 class="subhead">Salata Suçluluktan Beraat Gıdasıdır</h1>

          <p>Eğer her öğünde yeşil salata yemeyi alışkanlık haline getirirseniz pizza bile yerken kendiliğinden daha az dilim yediğinizi göreceksiniz. Çünkü yeşil salatayı çiğnemek zorundasınız. Bütün bütün yutamazsınız. Bu da sizin için iyidir. Bir lokma pizza, bir çatal salata, bir lokma pizza, bir çatal salata. İyice çiğneyin. Normalde üç, bazen dört dilim pizzayla doyan ben, salatayla birlikte yediğimde ikinci dilim pizzayı bitirmekte zorlanıyorum. Bu arada pizzayı senede iki bilemedin üçten fazla tüketmediğimi de söylemeliyim.</p>

          <p>Ekmek peyniri çok severim; yanında salata da yediğimde çok keyifli oluyor. Çoban ya da yeşil salatayı içine biraz beyaz peynir ve yulaf ya da çavdar ekmeği parçaları, üzerine de keten tohumu ekerek yediğimde hem doygunluk hissim uzun süre devam ediyor hem de kendimi sağlıklı beslenmiş hissediyorum.</p>

          <p>Ama mümkün olduğunca, aynı öğünde <em>toprak altından</em> gelen gıdalarla <em>hayvandan</em> gelen gıdaları bir arada tüketmemeye dikkat ediyorum. Çünkü bu gıdaların sindirilmek için ihtiyaç duyduğu enzimler ve midede kalış süreleri farklıdır. Bir öğün toprak altından gelen canlı gıdalarla besleniyorsam sonraki öğün hayvandan gelen protein, peynir, yoğurt ağırlıklı oluyor. Yeşil salata nötr bir yiyecek olduğu için hem hayvandan gelen hem de topraktan gelen besinlerle birlikte tüketilebiliyor. Ekmek parçalı, peynirli, pul biberli yeşil ya da çoban salata benim “ödül” yiyeceklerimden biridir. Arada bir kendimizi ödüllendirmek keyiflidir.</p>

          <p>Yediklerinizin içine salatayı kattığınızda suçluluk duygusundan da özgür oluyorsunuz. Diyet yapanların ve kilolu insanların yiyecekle ilişkisinde muhakkak suçluluk duygusu vardır. “Kötü” yiyecekler yediğinde suçluluk duyar. <em>Suçluluk duygusu, yiyeceğin sizin üzerinizdeki hâkimiyetinin göstergesidir.</em></p>

          <p>Şimdi sadece pizza yediğinizi ve kola içtiğinizi düşünün.</p>

          <p>Şimdi ise pizza ve salata yediğinizi ve ayran içtiğinizi düşünün. Hangisinde kendinizi daha iyi hissedersiniz?</p>

          <p>Salata suçluluktan beraat gıdasıdır.</p>

          <p>Bir saat sonra enerjinize dikkat edin. Farkı göreceksiniz. Salata sosu olarak sadece zeytinyağı ve limon ya da balzamik sirke kullanmayı alışkanlık haline getirin.</p>
        </div>
      </div>

      <div class="container html5_section">
        <div class="pagebreak">
          <br />
        </div>

        <h1 class="head"><span class="line">3</span></h1>

        <h2 class="head_alt"><span class="initial">D</span>OĞAL <span class="initial">T</span>UZ <span class="initial">E</span>KSİKLİĞİ</h2>

        <div class="epigraph html5_section epub-type_epigraph">
          <p>Öğrenmek sağlığın başlangıcıdır.</p>

          <p>Öğrenmek zenginliğin başlangıcıdır.</p>

          <p>Öğrenmek maneviyatın başlangıcıdır.</p>

          <p>Tüm mucizelerin başladığı yer merak ve öğrenmektir.</p>

          <p class="by"><span class="big-font">J</span>IM <span class="big-font">R</span>OHN</p>
        </div>

        <p class="first-letter"><span class="smallcaps">DÜNYADA YAŞAMI</span> su ve tuza borçluyuz. Su ve tuzun kalitesi de insan sağlığını çok derinden etkiler. Eğer sağlıklı yaşamak istiyorsak, su ile tuzu gerektiği miktarlarda ve kalitede almak zorundayız. Tuz hücre içi sıvı dengesini sağlar. Zehirli atık maddeleri temizler ve hücrelerden atılmasını sağlar. Tuz suyun bir kısmını da hücre dışında tutarak hücre dışı su miktarını dengeler. Böylece hem içerde hem dışarıda denge sağlanmış olur.</p>

        <p>Bugün ne içtiğimiz suyun ne de yediğimiz tuzun kalitesi hakkında bir bilgimiz var. Oysa su ve tuz insanın en önemli, vazgeçilmez ve hiçbir maddeyle değiştirilemez temel besin kaynağıdır. İnsan suyla tuzu gerekli miktarda ve kalitede almadığı zaman, yaşlanmayı hızlandırarak metabolizma bozukluklarına sebep olur. Bugün dünyayı saran ve çağın hastalıkları olarak adlandırılan, yüksek tansiyon, astım, kanser ve diğer nice hastalığın sebeplerinden biri yaşamın vazgeçilmez bu iki maddesinin gerekli miktarlarda ve kalitede alınmayışıdır.</p>

        <p>Gıda endüstrisi her şeyi rafine ettiği gibi tuzu da rafine ederek yani besin (mineral) değerini yok ederek sofralarımıza sunuyor.</p>

        <div class="container html5_section">
          <h1 class="subhead">Sofra Tuzu</h1>

          <p>Bizim sofra tuzu diye bildiğimiz, tuz değil saf sodyum klorürdür. Sodyum klorür beden için çok agresif bir maddedir. “Tuzdan uzak dur” denmesinin gerçek sebebi de bu! Saf sodyum klorür olan sofra tuzu bedende kendi başına agresif reaksiyonlara girer ve bedenin kimyasal işleyişini bozar. Bu nedenle beden bu agresif maddeyi ısrarla dışarı atmak ister ve bunu sadece suyun yardımı ile yapabilir. Toplumun büyük bir çoğunluğu su içmeye küstüğünden beden bu zehri dışarı atamaz. Rafine sofra tuzunun yoğun tüketimi yüksek tansiyona, romatizmal kemik ağrılarına, mide ve bağırsak kanseri gibi birçok hastalığa yol açar.</p>

          <p>Kolay akması için alüminyum silikat ile yıkanan, rafine edilen ve minerallerinden arındırılan sofra tuzunu bedenimiz gıda değil, zehir olarak algılıyor ve bir an önce bedenimizden atmaya çalışıyor. Alüminyum, sinir sistemi için son derece toksik bir maddedir.</p>
        </div>

        <div class="container html5_section">
          <h1 class="subhead">Doğal Tuz</h1>

          <p>İhtiyacımız olan tuz, işlemden geçmemiş yani rafine edilmemiş doğal tuzdur. Doğal tuzlar şunlardır:</p>

          <p>Deniz tuzu</p>

          <p>Kaya tuzu</p>

          <p>Himalaya tuzu (kristal tuz)</p>

          <p class="margintop">Bugün denizlerimizin kirliliğine bakarsak deniz tuzunun da aynı kirliliği taşıdığını anlarız. Kaya tuzu eski denizlerin kuruması sonucu kayalarda birikmiş, denizin tüm minerallerini taşıyan bir tuzdur. Milyonlarca yıl önce oluştuğu için günümüzün sanayi kirliğinden etkilenmemiştir. Himalaya tuzu ise bu kaya tuzlarının milyonlarca yıl yüksek basınç altında kalmasından dolayı kristalleşen tuzdur. Yüksek basıncın etkisi ile yoğunlaşıp küçülmüştür. Kristal tuzun bu ince molekül yapısı beden için çok sağlıklıdır çünkü bu sayede tuz iyonları hücre zarından kolayca hücreye giriş yapabilir.</p>

          <p>Biz evimizde de işyerimizde de Himalaya tuzu kullanıyoruz. Eğitimlerimize gelen herkese de öneriyoruz.</p>

          <div class="strong-emphasis html5_section">
            <p>Himalaya kristal tuzu insan sağlığı için neden önemli?</p>
          </div>

          <p>Bu tuz kristalinin içinde bedenimizin ihtiyaç duyduğu seksen dört mineral yer alıyor. Yani hücrelerimizin mineral ve tuz ihtiyacı ile doğal olarak uyumlu. Bu nedenle hücre zarından kolaylıkla geçebiliyor.</p>

          <p>İnsan sağlığı için en kaliteli tuz Himalaya kristal tuzudur.</p>

          <p>Çünkü iki yüz elli küsur milyon yıl önceki temiz denizlerde su, o dönemin ekolojik koşullarının etkisi ile güneş ışınlarıyla kurumuş ve geriye kalan tuz güneş enerjisini içinde biriktirmiştir. Bu tuz milyonlarca yıl basınç altında kalarak kristale dönüşmüştür. Ben Himalaya tuzuna “elmas tuz” demeyi tercih ediyorum. Çünkü kömür basınç altında kaldığında nasıl elmasa dönüşürse Himalaya tuzu da milyonlarca yıl boyunca basınç altında kalarak kristalleşmiştir.</p>

          <p>Himalaya tuzunun suda eritilerek kullanılan haline “sıvı güneş” de deniliyor. Biz çorbamıza, yemeğimize, salatamıza, yumurtamıza bu sıvı tuzdan koyuyoruz; tıpkı zeytinyağını, limonu, sosu koyar gibi. Rafine edilmiş sofra tuzu mutfağımıza kesinlikle girmiyor.</p>

          <p>Himalaya kristal tuzu bedenin metabolizmasının düzenlenmesinde büyük rol oynuyor, kilo vermenize yardımcı oluyor ve birçok rahatsızlığa iyi geliyor.</p>

          <p>Sadece bu bilgi bile, eğer değerlendirirseniz sağlığınız açısından büyük fark yaratacaktır.</p>

          <p>Ne yazık ki birçok sitede ve dükkânda kaya tuzu, himalaya tuzu olarak pazarlanıyor. Kaya tuzu elbette sofra tuzu gibi zararlı değil. O da yararlı. Ama Himalaya tuzu kadar değil. Kilosu bir lira olan kaya tuzunu Himalaya tuzu fiyatında satın almak ise tüketici için aldatıcı. Biz değişik firmalardan sipariş verdiğimiz Himalaya tuzlarının hangisinin gerçek olduğunu PiKi teknikleri ile test ettik ve nihayet gerçeğini bulduk; tabii internet üzerinden sipariş verdiğimiz için birkaç kez aldatılmayı göze alarak. Bu dürüst olmayan sitelerden kimi, Himalaya tuzu diye kaya tuzunu, kimi de Himalaya tuzu ile karıştırılmış kaya tuzunu gönderdi. Yani torbanın içindeki kimi kayalar gerçekti kimi değildi.</p>

          <p>Kaya tuzu ile Himalaya tuzu arasında temel fark şu oluyor: Kaya tuzu parçasını suya koyduğunuzda bazen bir iki saat bazen bir iki gün içinde eriyor.</p>

          <p>Gerçek Himalaya tuzu parçalarını cam bir kavanoza yerleştirilip, sadece üzerini örtecek kadar su konulduğunda koyduğunuz miktara ve kayanın iriliğine göre tamamının erimesi bazen bir iki hatta üç ayı buluyor; tabii su azaldıkça üzerine su ilave ediliyor. Çünkü sudaki Himalaya tuzu oranı yüzde 26 doygunluk noktasına geldiğinde erimesi duruyor; ta ki üzerine yeni su ilave edilene kadar. Bir cam kaba büyük bir parça Himalaya tuzu ve üzerini örtecek kadar su koydum. Sonra denemek için o kabı uzun süre bir kenara kaldırdım. Su yüzde 26’lık doygunluk oranına ulaştığında aradan altı ay geçtiği halde kalan tuz kayası hâlâ kocaman haliyle suyun içinde duruyordu. Elmas tuz.</p>

          <p>Himalaya tuzu, yararları ve nasıl kullanacağınız ile ilgili daha fazla bilgi almak istiyorsanız web sitemiz Kuraldışı Dergi’nin <em>Bütüne Katkı</em> bölümündeki “Himalaya Tuzu” yazısını okuyabilirsiniz.</p>
        </div>
      </div>

      <div class="container html5_section">
        <div class="pagebreak">
          <br />
        </div>

        <h1 class="head"><span class="line">4</span></h1>

        <h2 class="head_alt"><span class="initial">G</span>IDA <span class="initial">K</span>ATKI <span class="initial">M</span>ADDELERİ</h2>

        <div class="epigraph html5_section epub-type_epigraph">
          <p>Fiziksel hastalıkların nedenlerini, fiziksel sağlığın nedenlerinden çok daha fazla biliyoruz.</p>

          <p class="by"><span class="big-font">M</span>. <span class="big-font">S</span>COTT <span class="big-font">P</span>ECK</p>
        </div>

        <p class="first-letter"><span class="smallcaps">RENK, TAT, KOKU VERMESİ</span>, dayanıklı ve raf ömrünün uzun olması için besinlere ilave edilen katkı maddeleri tüm işlenmiş ve paketlenmiş gıdalarda vardır. Gıda endüstrisinde kullanılan on bin kimyasalın üzerine her yıl bin küsur yeni kimyasal madde ekleniyor. Bu rakamlara tarımda ve hayvancılık sektöründe kullanılan böcek öldürücüler, antibiyotikler, hormonlar dâhil değil.</p>

        <p>Suni tatlandırıcılarla yapılmış yiyecek içecekler, bunları kullanarak kalori alımını azaltacağını sanan insanlar tarafından bolca kullanılıyor. <strong>Suni tatlandırıcılar bedenin metabo</strong><strong>lizmasını yavaşlatır ve daha fazl</strong><strong>a kilo almanıza neden olur.</strong></p>

        <p>Bedenimiz son elli yıl öncesine kadar mevcut olmayan, laboratuar ürünü bu yabancı maddeleri tanımıyor. Onları nasıl sindireceğini bilemiyor. Bu da vücudumuzda hormonal kaos yaratıyor ve kaçınılmaz olarak YAĞ programını devreye sokuyor. Bedenimiz hâlâ taş devri beslenme sistemine bağlı olarak çalışıyor. Doğada var olmayan modern insan yapımı zehirlerden kendisini korumak için YAĞ programını çalıştırarak kendince bizi tehlikelerden (zehirlenmelerden) korumaya çalışıyor.</p>

        <p>Gıdalarda en zararlı on katkı maddesiyle ilgili detaylı bilgiyi kitabın sonunda yer alan eklerde bulabilirsiniz.</p>
      </div>

      <div class="container html5_section">
        <div class="pagebreak">
          <br />
        </div>

        <h1 class="head"><span class="line">5</span></h1>

        <h2 class="head_alt"><span class="initial">T</span>OKSİNLER VE <span class="initial">R</span>EÇETELİ <span class="initial">İ</span>LAÇLAR</h2>

        <div class="epigraph html5_section epub-type_epigraph">
          <p>Bir insana sağlık ve amaç ver, acaba mutlu muyum, sorusu aklına bile gelmeyecektir.</p>

          <p class="by"><span class="big-font">G</span>EORGE <span class="big-font">B</span>ERNARD <span class="big-font">S</span>HAW</p>
        </div>

        <p class="first-letter"><span class="smallcaps">BEDENİMİZ YAĞI</span>, bizi soğuktan korumasının yanı sıra, toksinlerin zararlı etkilerinden korumak için de kullanır. Toksinler yağ hücrelerinde depolanır. Böylece hayati organlarımız havadan sudan, böcek öldürücü, tarım ilaçları ve kimyasal atıklarla dolu topraktan, gıdalardan ve ilaçlardan gelen toksinlerin zararlı etkilerinden korunmuş olur. Ama bu arada yağ hücreleri tarafından üretilen bazı hormonların da dengesi bozulur.</p>

        <p><strong>İlaç firmalarının laboratuar ürünü tüm ilaçları toksiktir.</strong> Aspirin bile. Bu ilaçları size doktorunuzun önermesi bu gerçeği değiştirmiyor. Hatta halkımız tarafından şeker yutar gibi sıkça kullanılan bazı ilaçlar YAĞ programını çok çabuk aktive edici özelliğe sahiptir. Toksinlerin, ensülin direncine neden olduğunu kanıtlayan çok sayıda araştırma vardır. Falanca ilacı kullanmaya başladıktan sonra hızla kilo aldığını söyleyen birçok tanıdığınız vardır. Hatta siz bu sözleri söylüyor olabilirsiniz.</p>

        <p>Özellikle kortizon ve hormon replasman tedavisi gören insanlarda hızlı kilo artışı yaygınca görülüyor.</p>

        <div class="strong-emphasis html5_section">
          <p>İlaçlar ancak gerektiği anlarda son çare olarak kullanılmalıdır; rutin olarak ve ilk çare olarak değil.</p>
        </div>

        <p>Çocukluk döneminde yaptırılan aşılar yetmezmiş gibi son yıllarda özellikle geri kalmış ülkelerin hükümetleri üzerinde, kurul üyeleri ilaç şirketlerinin adamlarından oluşan Dünya Sağlık Örgütü’nün politik baskısı var. Sağlık Bakanlığı’nın önerileri ve kampanyaları halkın değil, büyük ilaç devleriyle güçlü ülkelerin ekonomik yararlarına uygun oluyor ne yazık ki. Domuz gribi aşısı skandalını hatırlayın.</p>

        <p>Tüm aşıların toksik olduğunu söylemeliyim. Çoğu aşı, formaldehit, ağır metal, enkübasyon sürecini maymun beyinlerinde tamamlayan test edilmemiş virüs kokteylleri, köpek ve domuz organlarından alınmış dokular ihtiva ediyor. Aşıların yan etkilerinin tehlikeleri ve kalıcı hasarları ortaya çıktıkça, gelişmiş ülkelerde bilinçli ebeveynler, bilinçli yetişkinler ve bilinçli doktorlar tarafından örgütlenen aşılara karşı kampanyalar giderek daha da artıyor. 1989 yılında köşe yazarı olarak çalıştığım <em>Güneş</em> gazetesinde otizm üzerine bir dizi yazı hazırlamıştım. O yıllarda otizmin erkek çocuklarda görülme oranı on binde dört idi. 2012 yılında otizm ABD’de her 54 erkek çocuktan birinde görülüyor. Kızlarda otizm, erkeklere nazaran daha az oranda görülse de, kızlarda da artış, oransal olarak benzerlik gösteriyor. 23 yıl içinde bu akıl almaz artış sizce tesadüf mü? Eskiden çocuklara 3-4 aşı yapılırdı. Şimdi ABD’de bir çocuğa ortalama 48 zorunlu aşı yapılıyor. Bir ilginç nokta daha: Otizm bağlantılı hastalıklar, <em>bedava</em> aşıların yapıldığı her ırktan fakir kesimde nedense daha çok görülüyor. Örneğin; ABD’de son beş yılda otizm bağlantılı hastalıklarda siyah ailelerin çocuklarında yüzde 91, Meksika kökenli ailelerin çocuklarında yüzde 110, beyaz ailelerde ise yüzde 78 oranında artış görülüyor. “Bedava peynir sadece fare kapanında bulunur” sözünü hatırlayın. Bedava aşının cazibesine kapılan herkes, özellikle gelişmekte olan ülkelerin dar gelirli kesimi, ilaç firmalarının geliştirmekte oldukları ilaçlarını test edecekleri gönüllü deneği haline geliyor. Elbette tek neden olmasa da, aşıların otizm ile bağlantısını gösteren araştırmalar ısrarla hasıraltı ediliyor.</p>

        <p>Çocuğunuza ve kendinize aşı yaptırmadan önce araştırma yapmanızı öneririm. Bu konuda yabancı dillerde yazılmış çok kitap da var. İlaç firmaları ve modern kapitalist tıp bizim hastalığımızdan para kazanıyor; sağlığımızdan değil. Mesela, Aşı Yaptırmaya Mecbur Değilim (AYMD) facebook sayfasına bir göz atabilirsiniz. İnternette yayınlanan Kuraldışı Dergi’de <em>“Ahlak, Aşı ve Lobiciler”</em> yazısını okuyabilirsiniz.</p>

        <p>Örneğin:</p>

        <div class="strong-emphasis html5_section">
          <p>İlaç firmalarının yaygın kullanılan bir ağrı kesici ilaçtan kazandığının üç mislini bu ilacın yan etkilerini gideren ilaçlardan kazandığını biliyor musunuz?</p>
        </div>

        <p>Sistem böyle işliyor. Ağrı kesicilerin yanına reçeteye neden bir ilaç daha yazılıyor sanıyorsunuz? Tüm ilaçların (bazen ölümcül) yan etkileri vardır. Bunu ne kadar tekrar etsem azdır.</p>

        <p>Lifli, organik ve canlı gıdalarla beslenmek, bol su içmek toksinlerin zararlı etkisini büyük ölçüde azaltır.</p>
      </div>

      <div class="container html5_section">
        <div class="pagebreak">
          <br />
        </div>

        <h1 class="head"><span class="line">6</span></h1>

        <h2 class="head_alt"><span class="initial">R</span>ADYASYON VE<br />
        <span class="initial">E</span>LEKTRO <span class="initial">M</span>ANYETİK <span class="initial">E</span>TKİLER</h2>

        <div class="epigraph html5_section epub-type_epigraph">
          <p>Çocuk kanserlerinin yüzde otuzunun elektromanyetik dalgalara maruz kalmaktan oluştuğunu düşünüyoruz.</p>

          <p class="by"><span class="big-font">D</span>R. <span class="big-font">D</span>AVID <span class="big-font">C</span>ARPENTER<br />
          <span class="big-font">N</span>EW <span class="big-font">Y</span>ORK <span class="big-font">Ü</span>NIVERSİTESİ<br />
          <span class="big-font">T</span>OPLUM <span class="big-font">S</span>AĞLIĞI <span class="big-font">B</span>ÖLÜM <span class="big-font">B</span>AŞKANI</p>
        </div>

        <p class="first-letter"><span class="smallcaps">RADYASYON VE ELEKTROMANYETİK DALGALAR</span> okyanusunda yüzüyoruz. Bağışıklık sistemini çökertici, kanser hücrelerini tetikleyici radyasyon kirliliği artık hayatımızın bir parçası.</p>

        <p>Enerji hatları, baz istasyonları, havaalanları, askeri radar, dönüştürücüler, cep telefonları, televizyonlar, bilgisayarlar, mikrodalga fırınlar, elektronik aletler, röntgen, ultrason vs. Tüm bu elektromanyetik alan yaratan ve radyasyon yayan teknoloji, beyin tümörlerine, sakat doğumlara, düşüklere, kronik yorgunluğa, baş ağrılarına, katarakta, kalp hastalıklarına, strese, mide bulantısına, göğüs ağrısına, unutkanlığa, kansere ve diğer sağlık problemlerine neden olabilir mi?</p>

        <p>Bu konuda yapılan çok sayıda bağımsız araştırmanın sonuçları hiç iç açıcı değil.</p>

        <p>Doktorların sıkça önerdiği bir tomografinin 442 röntgene bedel olduğunu biliyor musunuz? Ülkemiz bir tomografi cehennemi. Sadece İstanbul’da, İngiltere’dekinin üç misli tomografi merkezi var. Bazı tüccar doktorlar, gerekmese de anlaşmalı oldukları tomografi merkezlerine hasta gönderiyor. Eğer doktorunuz sizden tomografi isterse bunun neden gerekli olduğunu iyice sorgulayın.</p>

        <p>Örneğin; diş doktorlarının istediği tomografi tiroit hormonunuza çok zarar veriyor. Tomografi muhakkak gerekiyorsa boğaz bölgesinin de radyasyondan korunması gerekiyor.</p>

        <p>Çünkü tiroit bezi boğaz bölgesinde yer alıyor. Bunun için tomografi çektirmeden önce, tomografi merkezinin tiroit koruyucu boğazlığı olup olmadığını telefonla sorun. Ben öyle yaptım. Gittiğim merkezin boğazlığı varmış. Ama önemsemedikleri için kullanmıyorlarmış bile. Yani ısrarcı olmasam kullanmayacaklar. Teknisyen bana radyasyonun zararlı olmadığını söylüyordu. Bilinçli olmak, kendi sağlığımızın sorumluluğunu almak zorundayız. Tiroit sorunlarının böylesine artış gösteriyor olmasının bir nedeni de bu olamaz mı?</p>

        <p>Yağın radyasyonu emici özelliği vardır. Bedenimiz yağı radyasyona karşı koruyucu kalkan olarak kullanır. <strong>Sıkça radyasyona maruz kaldığımızda bedenimiz kendisini korumak için daha fazla yağ üretir. Bu da kilo almak anlamına geliyor.</strong></p>

        <p>Bedenimizin amacı hayati organları radyasyonun etkisinden korumaktır. Beden kendisini korumak için YAĞ programını aktive eder. Zararlı maddeleri depolamak için daha fazla yağ hücresi üretmeye ihtiyaç duyar. Eşyalar depoya sığmazsa, bir başka depo daha kiralamak zorunda kalırız değil mi?</p>

        <p>Radyasyon için imdadımıza Himalaya kristal tuzu lambaları yetişiyor. Bu tuz lambaları sağlık için elzem. Bilgisayarlarınızdan ve televizyonlardan yayılan radyasyonu emmesi için bilgisayar odanıza, televizyon odanıza ve yatak odanıza koymanızda yarar var. Hem radyasyonu emici hem de negatif iyon yayıcı özelliği var.</p>

        <p>Bedenimizde ve havada ne kadar çok pozitif iyon varsa o kadar strese gireriz, ne kadar çok negatif iyon varsa o kadar rahatlarız. Bazen tokalaşınca ya da arabanın kapısına elimiz değdiğinde elektrik çarpar. Bu durum bedenimizde pozitif iyonların çok fazla birikmesindendir. Yani stres yüzünden elektrik yüklü olarak (birilerini) çarpmaya hazır halde dolaşırız. Su ve toprak negatif iyon yüklüdür. Bu yüzden duş almak da, denize girmek de, toprak üzerinde çıplak ayakla yürümek de bize iyi gelir. Pozitif iyonlarımızı topraklayarak bizi rahatlatır.</p>

        <p>Gerek eğitim salonumuzda gerekse evimizde tuz lambaları kullanıyoruz. Astım ya da alerjiniz varsa çalıştığınız ortamda ve yatak odanızda doğal hava temizleyicisi olan tuz lambaları kullanmak size iyi gelecektir. Bu lambalar sağlığınız için çok yararlı bir yatırım.</p>

        <p>Himalaya tuzu lambası yerine kitabın sonundaki ek bölümlerde yer alan ev bitkilerinin hava ve radyasyon temizleyici gücünden de yararlanabilirsiniz.</p>
      </div>

      <div class="container html5_section">
        <div class="pagebreak">
          <br />
        </div>

        <h1 class="head"><span class="line">7</span></h1>

        <h2 class="head_alt"><span class="initial">S</span>USUZLUK</h2>

        <div class="epigraph html5_section epub-type_epigraph">
          <p>En etkin sağlık kontrolü, sağlığının sorumluluğunu kişinin bilinçlenerek kendisinin üstlenmesidir.</p>

          <p class="by"><span class="big-font">I</span>VAN <span class="big-font">I</span>LLICH</p>
        </div>

        <p class="first-letter"><span class="smallcaps">DÜNYAMIZIN DA BEDENİMİZİN DE</span> yüzde yetmişini su oluşturuyor. Su hayat için gereklidir. Ama günümüz dünyasında nüfusun yüzde yetmiş beşi kronik susuzluk çekiyor. Üstelik susuzluk çektiğinin farkında bile değil. Bedenin su ihtiyacı sinyalleri bozulunca susuzluğumuzu fark edemeyiz.</p>

        <div class="strong-emphasis html5_section">
          <p>Susuzluk YAĞ programını aktive eder.</p>
        </div>

        <p>Ne çok insan çay, kahve, kola gibi içeceklerle su ihtiyacını karşıladığını sanıyor. Oysa beden bu içecekleri su olarak değil, <em>besin</em> olarak algılıyor. Saçımızı portakal suyuyla ya da kahveyle yıkamıyoruz değil mi? Suyun yerini hiçbir içecek, hiçbir sıvı tutamaz. Ayrıca alkali oranı düşük, kalitesiz sular pazarlanıyor ne yazık ki. Doğal minerallerinden ayıklanmış, işlemden geçirilmiş ölü su satılıyor bize.</p>

        <p>İçtiğiniz suyun pH oranının 7,4 üzerinde olmasına dikkat edin. Bedeninizin sıvının yanı sıra gerçek suya ihtiyacı var.</p>

        <div class="strong-emphasis html5_section">
          <p>YAĞ programı aktif durumdayken susuzluk duygusunu açlıkla karıştırırız.</p>
        </div>

        <p>Aslında susuz olduğumuz halde aç olduğumuzu sanarak yiyeceğe yöneliriz. Her öğünden önce iki bardak su içerseniz daha az yediğinizi fark edersiniz. Çünkü vücudunuz ihtiyacı olan suyu almıştır; susuzluktan kaynaklanan açlık sinyalini kesmesi doğaldır.</p>

        <p>Su içme alışkanlığı, kazanılan bir alışkanlık. Günde üç bardak bile su içmeyen birçok arkadaşımın düzenli su içme alışkanlığı kazanmalarına katalizör olduğum için pek mutluyum.</p>

        <p><strong>Önemli bilgi:</strong> Bedeniniz yağ yakmak istediğinde daha çok suya ihtiyaç duyar. Daha sık susadığınızı fark edersiniz. Yağ yakma sürecinde bedende birikmiş toksinlerin atılması için daha fazla su içilmesi gerekir.</p>

        <div class="strong-emphasis html5_section">
          <p>Sabahları ilk uyandığınızda bir ya da iki bardak su içme alışkanlığı kazanın.</p>
        </div>

        <p>Kendinize büyük iyilik yapmış olursunuz. İçine birkaç damla da sıvı Himalaya tuzu koyun. Hem kilo vermenizi hem de toksinlerin bedenden atılmasını hızlandırır.</p>

        <p>Bir şey daha; çok az su içmek kadar çok fazla su tüketmek de zararlıdır. Bu kez de beden için faydalı birçok mineral, aşırı suyla birlikte dışarı atılır. Buna da dikkat! Her şey kararında olduğunda yararlı oluyor.</p>
      </div>

      <div class="container html5_section">
        <div class="pagebreak">
          <br />
        </div>

        <h1 class="head"><span class="line">8</span></h1>

        <h2 class="head_alt"><span class="initial">H</span>AVASIZLIK</h2>

        <div class="epigraph html5_section epub-type_epigraph">
          <p>Modern tıp, sağlığı yok sayar. Modern tıp sistemi insan sağlığına hizmet etmek için değil, kurum olarak kendine hizmet için var. İyileştirdiği insandan çok daha fazlasını hasta ediyor.</p>

          <p class="by"><span class="big-font">I</span>VAN <span class="big-font">I</span>LLICH</p>
        </div>

        <p class="first-letter"><span class="smallcaps">HAVA BEDAVA, SU BEDAVA</span> sözü geçmişte kalan bir kavram oldu. Gün boyu evimizde, ofisimizde soluduğumuz hava bizi zehirliyor ve kilo almamıza neden olabiliyor.</p>

        <p>Şehirlerde yaşayan çoğu insan hayatının yüzde doksanını kapalı alanlarda geçiriyor. Ofiste, evde…. Kapalı alanların çoğunda hava, dışarıdaki havadan beş misli daha kirli ve biz bu havayı gün boyu soluyoruz.</p>

        <p>Ortalama bir ev ya da ofiste 1500’ü aşkın sayıda toksik dumanlar saçan kimyasallara maruz kalıyoruz. Bu, gerçekten alarm verici bir seviye. Kapalı alanlarda soluduğumuz havanın gerçeği bu. Hava… Nefes… Sağlık… Hayat!</p>

        <p>Vücudumuzda biriken toksinler, hormonlarımızın düzenini bozuyor. Yağ hücrelerinin bizi toksinlerden koruyan depolar olduğunu hatırlayın. Vücudumuzda biriken toksinler arttıkça bedenimiz, bizi zehirlenmekten korumak için yağ hücrelerinin (depolarının) sayısını arttırıyor.</p>

        <p>Doğanın kucağında mis gibi temiz havayı soluyarak nasıl da hem canlanırız hem sakinleşiriz. Düşüncelerimiz ve zihnimizin berraklaştığını hissederiz. Yaratıcılığımız ve ilham gücümüz artar.</p>

        <p>Evimizde ve işyerimizde soluduğumuz havanın ne kadar toksik (zehirli) olduğunun farkında mıyız?</p>

        <div class="container html5_section">
          <h1 class="subhead">Çevremizdeki Kimyasallar</h1>

          <p>Öncelikle evle ofisin havasının temelini içinde bulunduğu çevre belirliyor. Çevre derken, caddelerde, sokaklarda ağaç olup olmamasını; caddelerden, sokaklardan geçen arabaların yaydığı egzozlu havayı; mevsim kış ise yakılan kömürden gelen zehirli dumanları; binaların ve yer döşemelerinin yapılmasında kullanılan materyallerden yayılan kimyasalları kast ediyorum.</p>

          <p>Evin/ işyerinin içinde kullanılan kimyasal temizlik malzemeleri, sigara dumanı, nem, küf, evcil hayvanlar, kokulu mumlar, uzun zamandır filtreleri değiştirmeden kullanılan havalandırma, ısınma ve klima tesisatları, sürekli soluduğumuz havayı sağlığımıza son derece zararlı toksik maddelerle dolduruyor.</p>

          <p>Kapağı kapanmadan sifonu çekilen tuvaletlerden bakteriler ve virüsler beş metre yarıçapında alana yayılıyor. Banyolarımızda bulunan diş fırçalarımızın, taraklarımızın, havlularımızın üzerine konuyor.</p>

          <p>Kapalı alanlarımızı sağlıklı nefesler alabileceğimiz ortamlara dönüştürmenin doğal yolları var.</p>

          <div class="strong-emphasis html5_section">
            <p>NASA’nın iki yıl süren araştırması, evlerimizde ve ofislerimizde yetiştirdiğimiz bazı bitkilerin havadaki en zararlı toksinleri yirmi dört saat içinde yüzde 87 oranında azalttığını gösteriyor.</p>
          </div>

          <p>Evinizde temiz hava ortamı yaratmak için kullanabileceğiniz ev bitkilerinin listesini kitabın sonundaki ek bölümlerde bulabilirsiniz.</p>
        </div>
      </div>

      <div class="container html5_section">
        <div class="pagebreak">
          <br />
        </div>

        <h1 class="head"><span class="line">9</span></h1>

        <h2 class="head_alt"><span class="initial">Y</span>ETERSİZ <span class="initial">D</span>İNLENME VE <span class="initial">U</span>YKU <span class="initial">E</span>KSİKLİĞİ</h2>

        <div class="epigraph html5_section epub-type_epigraph">
          <p>Hasta bedenle sağlıklı olmak nasıl mümkün değilse huzursuz bir zihinle de sağlıklı olmak mümkün değildir.</p>

          <p class="by"><span class="big-font">M</span>ARCUS <span class="big-font">T</span>ULLIUS <span class="big-font">C</span>ICERO</p>
        </div>

        <p class="first-letter"><span class="smallcaps">UYKUSUZLUK İLE OBEZİTE</span> bağlantısı sandığınızdan daha çok.</p>

        <p>Günümüz yaşam koşulları içinde uyku saatleri, yirmi yıl öncesine göre yüzde kırk oranında azaldı. Aynı dönemde obezite ise yüzde kırk sekiz oranında artış gösterdi. Çocukluk obezitesi ikiye katlandı.</p>

        <div class="strong-emphasis html5_section">
          <p>Fazla kiloların uykuyla bağlantısı ne?</p>
        </div>

        <p class="margintop">Düzenli olarak günde sekiz saat uyuyan bir grup deneği iki gün boyunca dört saatlik uykuyla sınırlayan bir araştırmada, tokluk hormonu leptinin yüzde yirmi azaldığı, açlık hormonu grelinin yüzde otuz artış gösterdiği saptandı. Yeterince uykularını alamayan insanların canlarının tatlı çekmesi, abur cubur yeme isteği hiç de tesadüf değil. Denek grubu uykusuz geceler sonucunda normalin iki misli karbonhidrat tüketti. Aynı araştırmada bir başka grup, derin uykuya daldıkları anda uyandırıldı. Derin uyku döneminde büyüme hormonlarının salgılandığını hatırlayın. Bu grubun üç gün içinde şekeri sindirme süreci yüzde yirmi üç oranında azaldı. <em>Sadece üç gün içinde bu kişilerde ensülin direnci oluştu.</em></p>

        <p>Ben genelde tatlıyla arası pek olmayan bir insanım. Ama eğitim günlerinde canım tatlı çekiyor. Çünkü eğitim günleri diğer günlerden daha erken saatte uyanıyorum. Yani uykumu almamış oluyorum. Genellikle geç yatan bir insanım. Yazılarımı en iyi gecenin sessizliğinde yazıyorum. Kimi insan baykuş, kimi insan tavuk. Ben baykuş grubundanım. Eğitim günleri de sırf ertesi gün erken kalkacağım diye erkenden uykuya dalamıyorum. Yine her zamanki saatimde yatağa gidiyorum. <strong>Sonuç:</strong> Ertesi gün tatlı ve abur cubur yeme isteği...</p>

        <div class="strong-emphasis html5_section">
          <p>Çok fazla uyumak da bedende benzer etkiyi yaratıyor.</p>
        </div>

        <p class="margintop">Birçok insandan şu sözleri sıkça duyuyorum: “İşlerimi yetiştirebilmek için hafta içinde az uykuyla yetinmek zorundayım. Ama hafta sonları çok uyuyarak uykusuzluğumu telafi ediyorum.”</p>

        <p>Kanada’da yapılan yeni bir araştırmaya göre, gece yedi saatten az, dokuz saatten fazla uyuyan kişiler, günde sekiz saat uyuyan kişilere göre ortalama iki kilo daha fazla ve belleri daha kalın oluyor. Bedenimiz her şeyi dengeli istiyor. Ne az ne çok.</p>
      </div>

      <div class="container html5_section">
        <div class="pagebreak">
          <br />
        </div>

        <h1 class="head"><span class="line">10</span></h1>

        <h2 class="head_alt"><span class="initial">D</span>UYGUSAL <span class="initial">A</span>ÇLIK</h2>

        <div class="epigraph html5_section epub-type_epigraph">
          <p>Sağlıklı ve formda insanlar ihtiyaçları kadar yer. Şişman insanlar istedikleri kadar yer.</p>
        </div>

        <p class="first-letter"><span class="smallcaps">AÇ OLAN BEDENİNİZ Mİ</span> duygularınız mı? İkisi arasındaki farkı anlayabiliyor musunuz?</p>

        <p>Duygusal açlık kavramını ilk kez 1982 yılında Bob Schwartz’ın “Diyetler İşe Yaramaz” başlıklı kitabını okuduğumda öğrenmiştim. O gün bugündür diyet kavramına asla sıcak bakmadım. Kilolar bir semptomdu. Asıl sorun insanın duygularını bastırmasında yatıyordu. Ama hâlâ insanlar, duygusal yüzleşmeleri yaşamak yerine, kendilerine işkence çektiren düşük kalorili diyetlerle kilo verebileceklerini sanıyor; tekrar tekrar başarısız olmalarına rağmen. Duygulardan böylesine korkmak! Geçmişle yüzleşmekten böylesine korkmak! Korkunun kilolara faydası yok. Bireysel gelişim denilen şey, korkularla ve geçmişle yüzleşmekle mümkün; sağlıklı bedene kavuşmak da öyle. Sorunlarımızın ve bağımlılıklarımızın tümü duygu dünyamızın dengesizliğinden kaynaklanıyor. Yeme bağımlılığı günümüzde diğer bağımlılıklardan daha yaygın.</p>

        <p>Bilinçaltımızın amacı bizi korumaktır. Bilinçaltı duygusal açlık, zihinsel açlık, ruhsal açlık, fiziksel açlık ayrımını bilmez. Her şeyi fiziksel açlık olarak algılar. Açlığımız, sevgiye, derin ilişkiye, dokunulmaya, hazza, neşeye, yeni deneyimlere, başarıya, hayatın anlamı arayışına, derin ruhsal bağlantı hissetmeye duyduğumuz ihtiyaç olabilir. Bedenimiz her türlü açlığı fiziksel açlık olarak algıladığı için bizi güvende tutmak ister. Depolayabileceği tek şey yağdır. Parayı, sevgiyi, sağlığı vs. kaybetme korkusu da bir şeylerin (bedenimizin algısına göre yiyeceğin) yeterince olmaması olarak algılanır. Kıtlık var. Öyleyse yağ biriktirmeliyim.</p>

        <div class="text1 html5_section">
          <p class="first-letter1"><span class="smallcaps">ÖRNEĞİN</span>; işe bir gün geç kaldığınızda bir şey olmaz. Geç kalmayı alışkanlık haline getirirseniz işten atılabilirsiniz. İşinizi kaybettiğinizde kiranızı, faturalarınızı ödeyemezsiniz ve yiyecek alacak paranız kalmaz. Paranız kalmazsa aç kalabilirsiniz. Beyniniz işini kaybetme korkusunu açlık korkusu olarak algılar.</p>

          <p class="first-letter1"><span class="smallcaps">ÖRNEĞİN</span>; kendinizi bütüne ait hissetmediğinizde yani ruhsal açlık çektiğiniz zaman yiyecek sizi dış dünyaya bağlayan bir köprü olabilir. İçinizdeki boşluğu yemekle doldurmaya çalışırsınız. Dışarıyı (yiyeceği) içeriye sokarak “bütünleşmeye” çalışırsınız. Yiyecekle “Bir” olursunuz.</p>

          <p class="first-letter1"><span class="smallcaps">ÖRNEĞİN</span>; mutsuz bir ilişki içinde kendinizi sevgi ve ilgiden yoksun hissediyorsanız, sevgi açlığını yiyecekle “doyurmaya” çalışırsınız. “Günüm kötü geçti bana çikolata ver” durumu. Ama yiyecek sevginin boşluğunu dolduramaz. Canınız şehriyeli tavuk çorbası çektiğinde, baklavanın çorbanın yerini dolduramadığı gibi.</p>

          <p class="first-letter1"><span class="smallcaps">ÖRNEĞİN</span>; sevgilinizden ayrıldınız ya da hayatınızda biri yok. Cumartesi akşamları televizyonun önünde çöreklenir, sevgi boşluğunuzu bir kutu dondurmayı, bir paket cipsi midenize indirerek “doldurmaya” çalışırsınız. Kimileri bu boşluğun hissettirdiği acıyı, içerek, yasadışı ya da reçeteli uyuşturucu (antidepresan) kullanarak veya diğer bağımlılıklarla uyuşturmaya çalışır. Bağımlılık maddesinin yarattığı geçici uyuşukluk geçince kişi kendisine verdiği zarardan suçluluk duyar. Boşluğun yarattığı acıyı da hissetmektedir. Bu kez, hem boşluğun acısını hem suçluluk duygusunu bastırmak için bir doz daha bağımlılık maddesine başvurur. Bu bir kısırdöngü.</p>
        </div>

        <p class="margintop">Duygusal ihtiyaçlar sağlıklı yollarla tatmin edildiğinde kişi duygusal açlığını doyurmak için artık aşırı yemeğe ihtiyaç duymaz; gerçek tatmini almıştır çünkü.</p>

        <div class="strong-emphasis html5_section">
          <p>Besin, sizi yatıştıran ilaç (antidepresan) haline dönüştüğünde, yan etkisi de istenmeyen kilolar olur.</p>
        </div>

        <p class="margintop">Bastırılmış duygular sağlıklı yollardan ifade bulamadığı için bedende yağ olarak birikip kilo yapar. Yani bastırılmış duygular yağa dönüşür. Her gram yağ “Bu duyguları biriktirdim. Artık ifade ederek duygusal/ bedensel yükümü hafifletmek istiyorum” çığlığıdır; sessiz çığlık.</p>

        <p>Duygusal açlık haz arayışıdır. Bu haz eksikliğini yiyecekle telafi etme alışkanlığıdır. Dünyaya geldiğimizde ilk tattığımız haz annemizin sütü değil mi? Anne sütü bebeğin hem yiyecek hem içecek ihtiyacını karşılar.</p>

        <p>Yiyecek içecek temel varlığımızı sürdürmek için yaşamsal ihtiyaçlarımız arasında önde gelendir. Bu nedenle alkol, kola ve yiyecek bağımlılığı yaygındır. Hem alkol hem kola bağımlısı insan sayısı pek azdır. Ya biri ya öteki.</p>

        <p>Adım adım duygusal açlığını iyileştirebilirsin. Duygusal açlık yüreğin açlığıdır.</p>

        <p><em>Duygusal açlığın ilacı: Kendinle ve geçmişinle yüzleşmek. Kendini sevmek. Kendinle barışmak.</em></p>

        <p>Hayat boyu kendinle beraber olacaksın. Kendini sevsen hayatın cennet olur; bu hayatta kendi cennetini yaratırsın. Ve bu dünyada çevrendeki insanların hayatını da cennete çevirmelerine ilham olursun.</p>

        <p>Duygusal açlığını önce kendini sonra başkalarını sevmeyi öğrenerek besleyebilirsin.</p>

        <p>O kadar çok insan öğrendi ve başardı ki; sen de öğrenebilirsin ve başarabilirsin. Yeter ki yürekten iste ve kendine emek ver.</p>

        <p>Çünkü sen zaten sevgisin. Has malzemen sevgi. Sadece hatırlaman gerekiyor.</p>

        <p>Sen kendini sevdikçe hayat seni sevecektir.</p>

        <p>Yemek sevginin yerini alamaz. Hiçbir şey alamaz.</p>

        <div class="afirmasyon html5_section">
          <p><strong>Afirmasyon:</strong> <em>Bedenim kendimi sevmemin yansıması. Aldığım her lokma besini kendimi sevdiğimi bilerek çiğniyorum ve yutuyorum. Yutarak bedenime kattığım her besin bedenim ve enerjim için yararlı.</em></p>
        </div>

        <p>Bu konuda daha fazla bilgi edinmek isteyenler, <em>Aç Olan Bedenin Değil, Duyguların</em> isimli kitabımdan yararlanabilir.</p>
      </div>

      <div class="container html5_section">
        <div class="pagebreak">
          <br />
        </div>

        <h1 class="head"><span class="line">11</span></h1>

        <h2 class="head_alt"><span class="initial">K</span>ORUNMACI <span class="initial">Ş</span>İŞMALIK</h2>

        <div class="epigraph html5_section epub-type_epigraph">
          <p>Doktorların, modern tıbbın sağlıkla ve iyileşmeyle ilgili tüm cevaplara sahip olmadığını kabul etmelerini beklemek gibi bir hakkımız var.</p>

          <p class="by"><span class="big-font">N</span>ORMAN <span class="big-font">C</span>OUSINS</p>
        </div>

        <p class="first-letter"><span class="smallcaps">KORUNMACI ŞİŞMANLIK</span> ile duygusal açlık arasındaki temel fark, ilkinin “acıdan kaçmaya” ikincinin “haz arayışına yönelik ” olmasıdır.</p>

        <p>Duygusal açlık, açlığını çektiğin duygusal doyumların yerine “hazza yönelik” yiyeceği koymaktır.</p>

        <p>Korunmacı şişmanlık bir şeyin açlığını çekmekten öte, kendini tehlikelerden korumaya yöneliktir. O tehlikeler ise genellikle bilinçaltının derinliklerinde gömülüdür.</p>

        <p>Bilinçli olarak olmasa da, bilinçaltında kilolarınızın sizi tehlikelerden koruduğuna inanıyor olabilirsiniz. Örneğin; cinsel tacize/şiddete uğrayan bir kişi kendisini şişmanlatarak cinsel ilgiden (tehlikeden) korunacağına inanıyor olabilir. Bilinçaltının korunma kaygısı nedeniyle, bedenin doğal kilo ayarını yapan set noktasının dengesi bozulmuştur. Bu kişiler çok fazla yemek yemeseler bile, diyet yapsalar bile bedenin sonradan oluşmuş korunma (telafi) amaçlı set noktası (yeni kilo balans ayarı noktası) en yüksek seviyede takılı kalır. Böylece bilinçaltı, kiloların kapsama alanıyla tehlike tehdidi arasına bir “mesafe” koyar. Doğal set noktası ve sonradan oluşmuş set noktasının ne olduğunu ilerleyen bölümlerde göreceğiz.</p>

        <p>Çocukluğunda babası tarafından sekiz yaşından itibaren cinsel istismara uğramış bir kadın, ergenlik döneminde aşırı kilo almaya başlamıştı. Amacı babasının cinsel ilgisini çekmemekti. Nitekim babası onunla ilgilenmeyi bırakmış, ilgisini kendisinden iki yaş küçük kız kardeşine yöneltmişti. Bu kadın için şişmanlık cinsel istismara karşı sınır koymak anlamına geliyordu. Bugün kadın otuz sekiz yaşında.</p>

        <p>Yaşam Okulu’na katılarak kendisiyle yüzleşti ve PiKi uygulamalarıyla otuz beş yaşına kadar taşımış olduğu otuz kilo fazlasını adım adım verdi. Kız kardeşi ise obez ve lezbiyen bir ilişki içinde. Ablasıyla ilişkisini, ablasının tüm çabalarına rağmen kesmiş durumda.</p>

        <p>Hiç kimseye kendi rızası ve katılımı olmadan yardım edemezsiniz.</p>

        <p>Korunmacı şişmanlık bilinç ya da bilinçaltı ihtiyaçlardan dolayı şişman olma arzusudur, demiştik. Bir nevi hayatta kalma stratejisidir. Yiyecekle aranızda pozitif ilişki yoktur. Hatta her lokmada suçluluk duyarsınız. Buna gerekli beslenme de dâhil. Bu kişi duygusal olarak şişman olmak istemektedir. Bu insanların aklından yemek çıkmaz. Yeseler de diyette olsalar da; duygusal ve zihinsel sorunlar çözülmedikçe yemeği ya ödül ya da ceza olarak algılarlar. Bu durumda hiçbir diyetisyen soruna çare bulamaz. En basit yöntemler bile korunmacı şişmanlığa çözüm getirmez. “Başka hiçbir şey yapma, sadece “Sağlıklı Zayıflamak” CD’sini yirmi bir gün boyunca dinle, kilo vereceksin” deseniz bile, kendilerini yirminci günün sonunda sabote ederler. Kendilerine göre bunun bir gerekçesi vardır.</p>

        <p>Bir kişinin yirminci gün trafik kazası geçirdiği için dinleyemediğini söylediğini hatırlıyorum. Çok geçerli bir mazeret değil mi? Ama bu kişi daha önce de değişik nedenlerle hep yirminci günde kendisini sabote etmişti. Ayrıca trafik kazası da tesadüf değildir. Tesadüf diye bir şey yoktur. Çekim Yasası vardır. Neyse, konumuz bu değil.</p>

        <p>İnsanların kendilerini sabote etmelerine otuz yıl boyunca verdiğim eğitimlerden sonra, işittiğim mazeretlerin çeşitliliğinden dolayı artık şaşırmıyorum. Ama genellikle dinlemeyi “unutmuştur”, “vakti olmamıştır”, “çok önemli bir engel çıkmıştır”, “CD ya da CD’sini yüklediği alet bozulmuştur” ya da “kaybetmiştir” vs.</p>

        <p>Fazla kilolar kişiye bilinçaltında önemli bir korunma mekanizması olarak hizmet eder.</p>

        <p>Kilolar diğer insanlarla arasına kendi inisiyatifi ile koyamadığı duygusal sınırı koyar.</p>

        <p>Her türlü istismar (fiziksel, cinsel, duygusal, zihinsel, ruhsal) sınırlara yapılan bir tecavüzdür. Kilolar bilinçaltında bu sınırı korur.</p>

        <p>Her türlü istismar, çocukluk döneminde öylesine yaygın ki. Bu istismarlardan hiçbirine uğramamış kaç kişi var? Tabii istismar tanımını doğru yapmayı biliyorsak. Bunu bile bilmiyoruz. Bu durum “çocuğu terbiye etmeye yönelik” zehirli pedagoji anlayışımızdan kaynaklanıyor. Anne baba olmak için ehliyet aranmıyor ki. Bu çok geniş konuyu hazırlayıp sunduğum seminer dizisi olarak internet üzerinden yayın yapan Kuraldışı TV’ye üye olarak “Aile Yapımı İnsan” programında izleyebilirsiniz; hem kendinizi, hem aile üyelerinizi anlamak, size biçilen rolleri keşfetmek ve iyileşmek için.</p>

        <p>Konumunuzu, mevkiinizi, kişilerle ilişkilerinizi daraltarak sizi kıskaca alan her durum olasılığına karşılık şişmanlık size daha “geniş” alan ve sınır yaratır. Bu sınır, fiziksel, cinsel, duygusal, zihinsel ya da ruhsal olabilir.</p>

        <p>Uzun boylu bir erkek, dokuz yıl önce iş yaşamında kendisine rakip olan (ve kendisinden daha uzun olan) agresif kişinin altında ezilmemek için kilo alarak “irileştiğini” ve heybetli görünümü sayesinde terfi ettiğini, dikkate alındığını PiKi testleri ile fark edince çok şaşırmıştı ve neden bir türlü kilo veremediğini de anlamıştı. Bu kişi sekiz ay içinde dokuz yıl öncesinin kilosuna döndü. Tıpkı, kitabın sonunda, yazdığı mektubuyla yer verdiğim yirmi yaşındaki Batuhan’ın kilo sorunlarının nedeninin “irileşerek kendisini görünür kıldığını” keşfettiği ve kilo verdiği gibi.</p>

        <p>Hayvanlar âleminde bile bir file ya da balinaya hangi hayvan saldırmaya cüret edebilir?</p>

        <div class="afirmasyon html5_section">
          <p><strong>Afirmasyon:</strong> <em>Hayata güveniyorum. Ben hayatın özgün ve biricik ifadesiyim. Kendimi varlığımın biricikliğiyle ifade ediyorum.</em></p>
        </div>
      </div>

      <div class="container html5_section">
        <div class="pagebreak">
          <br />
        </div>

        <h1 class="head"><span class="line">12</span></h1>

        <h2 class="head_alt"><span class="initial">S</span>UÇLULUK <span class="initial">D</span>UYGUSU VE <span class="initial">G</span>ÜÇ <span class="initial">M</span>ÜCADELESİ</h2>

        <div class="epigraph html5_section epub-type_epigraph">
          <p>İnsan, diğer canlıların acımasız bir yok edicisi olmaya devam ettiği sürece, sağlığı ve huzuru asla bilemeyecektir. İnsanlar hayvanları katletmeye devam ettiği sürece, birbirlerini öldürmeye de devam edecektir.</p>

          <p class="by"><span class="big-font">P</span>YSAGORAS</p>
        </div>

        <div class="strong-emphasis html5_section">
          <p>Suçluluk duygusu, kişiyi kendini cezalandırma yöntemi olarak kilo almaya sevk edebilir.</p>
        </div>

        <p>Suçluluk duygusu kendini suçladığın bir şey olduğu anlamına gelir. Suç varsa ceza da vardır. Kişi bilinçli olmasa bile şişmanlayarak kendini sevgiden, hoş görünümden, başarıdan mahrum ederek cezalandırır. Suçlu hissettiği için kendisini hayatın güzelliklerine layık görmez. Kendisine kızgındır ve kendisinden hoşlanmamaktadır. Şişmanlık kendisine biçtiği cezadır.</p>

        <div class="strong-emphasis html5_section">
          <p>Anne babaya karşı yapılan güç mücadelesi de şişmanlık nedeni olabilir.</p>
        </div>

        <p>İşte birkaç “Aile Yapımı İnsan” örneği daha:</p>

        <p class="margintop">Annesi de babası da ünlü birer Hollywood yıldızı olan bir kadın kendisiyle yapılan bir röportajda, çocukluğunu şöyle anlatıyordu:</p>

        <p>“Evde temel konu sağlıklı beslenmek, kilo almamak ve fit bir bedene sahip olmaktı. Annem de babam da saatlerce evimizin egzersiz salonunda spor yaparlar ve benimle ilgilenmeye pek vakit bulamazlardı. Bu dönemde aşırı yemeye başladım. Genç kızlığa adım atarken tombiş bir kız olmuştum. Annemle babam kilolarımdan utanıyorlardı ve kilo vermeye ikna etmek için benimle daha çok ilgilenmeye başladılar. Dergilerde mükemmel çiftin şişko kızı haberleri çıktığında onların mükemmel imajlarını bozmaktan gizli bir haz alıyordum. Kendimce onları cezalandırıyordum; kendimi de cezalandırdığımın farkında bile olmadan.”</p>

        <p>Birisi sizi kilo vermeniz için zorluyorsa, ona inat şişman kalmayı seçebilirsiniz; hayatınızın kontrolünün onda değil sizde olduğunu kanıtlamak için. Sizi kilo vermeye zorlayan kişi anne babanız, eşiniz, sevgiliniz, çocuklarınız olabilir. Onların niyetleri iyidir. Ama verdikleri mesaj zararlıdır:</p>

        <p>“Sen olduğun gibi yeterince iyi değilsin.” “Seni olduğun gibi kabul etmiyorum.”</p>

        <p>“Senin için en iyisinin ne olduğunu ben bilirim.” Bir kadın duygularını şöyle anlatıyor:</p>

        <p>“Eşimle ilk tanıştığımızda ince bir kadındım. O dönemde eşime eğer bir gün kilo alsam beni yine de sevip sevmeyeceğini sorardım. O da beni her halimle seveceğini söylerdi. İlk çocuğumun doğumundan sonra aldığım kiloları hemen veremedim. Aslında çok kilolu sayılmazdım ama eşim görünüşümle ilgili şaka yollu iğneleyici sözler söylemeye başlamıştı bile. Bebek tüm enerjimi alıyordu. Eşim ise bebeği adeta kendisine rakip görmüş, benden duygusal ve cinsel boyutta fazla talepli olmaya başlamıştı. Davranışları bana sevilmediğimi hissettiriyordu. Bebeğin ve eşimin taleplerinden kendime ayıracak zamanım hiç kalmamıştı. Gittikçe kilo almaya başladım. Şimdi fark ediyorum ki şişmanlayan bedenimle kendime alan yaratmaya çalışıyordum. Ayrıca eşimin bencilce cinsel taleplerinin sona ermesini istiyordum. Yatakta beni değil, kendisini düşünüyordu. Onu yataktan uzaklaştırmanın yolu olmuştu kilolarım.”</p>

        <p>Kimseyi kilo vermeye zorlayamazsınız. Kişi bilinç ve bilinçaltında hazır olduğunda kilo verir. Öncelikle onu kilolu tutan genellikle farkında bile olmadığı ikincil kazançların ne olduğunun keşfedilmesi ve çözüme ulaştırılması gerekir.</p>

        <p>Bir başka kadın, kilo vermesine en büyük engelin eşi olduğunu söylüyor:</p>

        <p>“Eşim beni kilolu seviyor. İncelirsem beni kaybedeceğinden korkuyor. Geçen sene on kilo verdiğimde eşimin kıskançlık gösterilerinden bunaldım. Beni şişman olarak tanıdığını ve öyle sevdiğini söylüyor. Onun beni beğenmesi yetmiyor muymuş? Sadece o mu? Ailemde herkes şişman. Kilo verdiğimde artık o aileye ait değilmişim gibi dışlandığımı hissettim. Sanki onlara ihanet etmiştim. Tabii verdiğim kilolar hızla geri geldi hem de fazlasıyla.”</p>

        <p>Görüldüğü gibi kilo vermek bazen ilişkileri yani alışılagelmiş düzeni bozabiliyor. Bu değişimlerden korkuyorsanız farkında bile olmaksızın “düzeni bozmamak” için kilolu kalmayı seçebilirsiniz.</p>

        <p>Tabii bu korkularınızı yenmeyi de başarabilirsiniz. Bazen sevdiğimiz kişi tarafından terk edilmek ya da sevdiğimiz kişiyi ölümle kaybetmek bize yaşamın kontrolünü kaybettiğimiz duygusunu verir. Onun bir şekilde hayatımızdan çıkmasını istemeyiz.</p>

        <p>Son on yedi yıldır her türlü diyeti deneyerek kilo vermeye çalışan (tabii ki veremeyen) bir kadına PiKi çalışması yapıldığında ortaya çok ilginç bir durum çıktı. Kadın yedi yaşındaki oğlunu on yedi yıl önce bir trafik kazasında kaybetmişti. Gezmeye gitmek için çocuğunu bir akrabasına bırakmıştı. Çocuk akrabanın kullandığı arabanın kaza yapması sonucunda ölmüştü. Kadın, gezmeye gitmek uğruna çocuğunu kaybettiği inancıyla büyük suçluluk duyuyordu. Kazadan sonra kısa zamanda tam yirmi dört kilo almıştı. Bu kilo, ölen oğlunun kilosuydu. Kadının bilinçaltında kiloları ölen oğlunu temsil ediyordu. Tabii ki o kilolardan (oğlundan) vazgeçmek istemeyecekti.</p>

        <p>Bu derin sorun gün ışığına çıktıktan sonra kadının kiloları adeta erimeye başladı. Suçluluk duygusundan özgürleşmiş ve yas dönemi sona ermişti.</p>

        <div class="container html5_section">
          <h1 class="subhead">Özel Günlerde Yemeği Fazla Kaçırır mısınız?</h1>

          <p>Dost meclisinde keyifli bir sohbet eşliğinde yemek yemek herkese keyif verir. Bu durum, yiyecekle pozitif duygu (haz, güven, neşe, mutluluk, keyif) arasında bağlantı kurmaktan kaynaklanır. Böyle keyifli bir yemek de duygusal yemektir ama pozitif anlamda. Normalde pek tatlı yemeyen biri bile böyle ortamlarda masaya gelen tatlıya hayır, demez. Beslenme ve karın açlığı dışında yenilen her türlü haz yiyeceği “duygusal yemek” sınıfına girer. Hemen herkes, bayram, doğum günü, keyifli bir sohbet, tatil gibi özel zamanlarda beslenme ihtiyacının dozunu az ya da çok kaçırır. Normalde sıkça yemediğiniz haz yiyeceklerini fazlasıyla yiyebilir, içkiyi “normal”inizden daha fazla içebilirsiniz. Bu tür duygusal yemekle duygusal açlıktan kaynaklanan yemek farklıdır.</p>

          <p>Keyifle yenilen yiyeceklerin bedendeki etkisi farklıdır. Çünkü farklı hormonlar işbaşındadır. Size sadece insanların ruh durumlarının değil, aşçının ruh durumunun bile besinleri etkilediğini söylesem şaşırır mısınız?</p>

          <p>Enerji bir bütündür. PiKi testlerinde mutsuz, kızgın bir aşçının hazırladığı yemekle sevgisini pişirdiğine katan bir aşçının sunduğu yemeğin bedenimizi ve enerjimizi nasıl etkilediğini görmek farkındalık yaratan bir deneyim oluyor. Niye annemizin ya da anneannemizin hazırladığı sofraya özlem duyuyoruz sanıyorsunuz? O sevgiyi temsil ediyor. (Çoğunluk için.)</p>

          <p>Mutlu anlarda YAK programı devreye girer. Özel mutlu günlerde ve gerçekten keyif aldığınız, kendinizi yaşam sevinciyle dolu hissettiğiniz tatillerde tüketilen ekstra yiyeceğe içeceğe rağmen pek kilo alınmaz. Bir iki kilo alınsa bile, eğer doğal set noktanız yani bedeninizin “kilo termostatı” sağlıklı çalışıyorsa, bu kilolar daha sonra kısa zamanda kendiliğinden gider.</p>

          <p>Tabii burada gerçekten kendinizi mutlu ve keyifli hissetmenizden bahsediyorum.</p>

          <p>Bir de “Tatildeyim. Açık büfede mümkün olduğunca tıkınmalıyım. Nasıl olsa parasını ödüyorum” diye düşünen ve tatilde olduğu için eğleniyormuş gibi davranan ama aslında iç dünyalarında kendilerini mutsuz ve yalnız hisseden insanlar vardır. Bu insanlar tatilden epey kilo alarak döner. Çünkü açgözlülük (kıtlık bilinci) YAĞ programını harekete geçirir.</p>

          <p class="margintop">Özetle:</p>

          <ul class="non-margined-1">
            <li>Duygusal açlık: İç dünyada eksik olan haz arayışıdır.</li>

            <li>Suçluluk duygusu kiloları: Kendine ceza verme ihtiyacıdır.</li>

            <li>Güç mücadelesi kiloları: Başkalarına ceza verme ihtiyacıdır.</li>

            <li>Korunmacı şişmanlık: Tehlikeden korunma ihtiyacıdır.</li>
          </ul>

          <p>Eğer sorununuzun güç mücadelesi, suçluluk duygusu, duygusal açlık ya da korunmacı şişmanlıktan kaynaklandığını düşünüyorsanız ve iç dünyanızda olan biteni keşfederek kendinizi fethetmek istiyorsanız bu kitaba yardımcı uygulama kitabı olarak yazdığım <em>“Aç Olan Bedenin Değil Duyguların: İdeal Kilonuz İçin Uygulama Kitabı”</em>nı okumanız ve uygulamanız önemlidir.</p>

          <p>Yaşadığı şehirde danışmanlık almaya gücü yetmeyenler için önereceğim en uygun çözüm yine kitap ve CD desteği oluyor. Elbette bazı şeyleri kendi başımıza yapabiliriz, bazı şeyler için de birisinin yardımı gerekir. Mesela bilinç sınırlarınızın kapsama alanı dışında kalan bilinçaltınızı kendi kendinize çözemezsiniz, bilinçaltınıza ulaşmak için belli tekniklerin uygulamalarını bilen birisinin rehberliği gerekir; tıpkı, kendi kendinizin iç organlarınızın ameliyatını yapamayacağınız gibi. Ama beslenme tarzınızı değiştirebilirsiniz, fiziksel egzersizlerinizi ve kitaptaki egzersizleri kendi başınıza yapabilirsiniz, CD’leri kendi başınıza dinleyebilirsiniz, afirmasyonları kendi başınıza tekrar edebilirsiniz. Kitaptaki sorulara dürüstçe yanıt vererek kendinizle yüzleşebilirsiniz. Bunun için kendinize emek vermeniz ve zaman ayırmanız gerekir. Tabii, kendinize karşı objektif değerlendirme yeteneğine sahip olmanız ve elinize kalemi almanız kaydıyla. Bu çalışmaların hakkını vererek yapan ve başaran okurlar var. Kitap ve CD desteğiyle kilo veren ve yaşam tarzını kökten değiştiren birçok okurumdan bana yazarak teşekkür ettikleri için haberdarım. Belki başardığı halde bana yazmayan diğer okurlar da vardır. Her şey insanın <em>önceliklerine</em> bağlı olarak gerçekleşiyor.</p>

          <p>Hepimiz, “aile yapımı insanız.” Kilo sorunu da, tüm diğer kendimizle ve başkalarıyla ilişki sorunlarında olduğu gibi “aile yapımı insan” sorunu.</p>

          <p>Gerçekten hayatınızı yeni baştan yaratmak istiyorsanız, kendinizle baş başa iken kendinizle yüzleşmeye ve kendinizi sevmeye hazırsanız bu kitaptaki uygulamalar için kendinize zaman ayırın. Emek harcayın. Kimse sizin adınıza bu adımları atamaz. Sadece SİZ!</p>

          <div class="text2 html5_section">
            <p>Yemek içimizdeki sevgi boşluğunu asla dolduramaz.</p>

            <p>Kalıcı kilo vermeyi çok insan başardı. Sen de başarabilirsin.</p>

            <p>Sorgulanmış hayat yaşamaya değerdir.</p>

            <p>Var olmakla yaşamak arasındaki fark vardır.</p>

            <p>İşte önceliklerini belirleyerek başaranlardan birkaç örnek:</p>
          </div>

          <div class="text2 html5_section">
            <p>67 <span class="smallcaps">YAŞINDA.</span> 15 <span class="smallcaps">KİLO VERDİ</span>. Resim ve dans dersi almaya başladı.</p>

            <p>54 <span class="smallcaps">YAŞINDA.</span> 22 <span class="smallcaps">KİLO VERDİ</span>. Kayak yapmaya ve şiir yazmaya başladı.</p>

            <p>52 <span class="smallcaps">YAŞINDA.</span> 29 <span class="smallcaps">KİLO VERDİ</span>. Hayatının aşkıyla tanıştı.</p>

            <p>45 <span class="smallcaps">YAŞINDA.</span> 32 <span class="smallcaps">KİLO VERDİ</span>. Doktor olarak branşı obezite tedavisi olmamasına rağmen hastalarına kilo konusunda da yardımcı oluyor. Deneyim, teorik bilgiden daha gerçek.</p>

            <p>39 <span class="smallcaps">YAŞINDA.</span> 25 <span class="smallcaps">KİLO VERDİ</span>. Kocasından boşandı, yurtdışına taşındı. Hem iş hem aşk buldu.</p>

            <p>22 <span class="smallcaps">YAŞINDA.</span> 10 <span class="smallcaps">KİLO VERDİ</span>. Bir sağlık merkezinde aerobik eğitmenliği yapıyor.</p>

            <p>19 <span class="smallcaps">YAŞINDA</span> 16 <span class="smallcaps">KİLO VERDİ</span>. Üniversite sınavını kazandı ve bursla okuyor.</p>
          </div>

          <p>Özsaygı arttıkça kapılar açılıyor. Kilolar özsaygıyla ilgilidir. Bu insanlar önce özsaygılarını kazandı. Giden kilolar bir yan ürün.</p>

          <p>Kilolar daha derinde olan sorunların semptomu; kendileri başlı başına bir sorun değil. Semptomların düşük kalorili diyetlerle geçici olarak ortadan kaldırılması, onların geri gelmesini önlemiyor.</p>

          <p>İnsan çok boyutludur. Bedensel, duygusal, zihinsel ve ruhsal olarak sağlıklı olmaya karar verenlerin, kendilerine emek vermeye ve zaman ayırmaya da kararlı olduklarını görüyorum. Kararlı, istekli, hazır ve özdisiplinli!</p>

          <p>Bir yerlerden başla lütfen. Kendin için. Tek bir hayatın var ve SEN DEĞERLİSİN. Fark yaratmaya kendinle başla ve yansıt.</p>
        </div>
      </div>

      <div class="container html5_section">
        <div class="pagebreak">
          <br />
        </div>

        <h1 class="head"><span class="line">13</span></h1>

        <h2 class="head_alt"><span class="initial">D</span>ERİN <span class="initial">N</span>EFES <span class="initial">A</span>LMAYI <span class="initial">B</span>İLMEMEK</h2>

        <div class="epigraph html5_section epub-type_epigraph">
          <p>Sağlık ve zaman en değerli iki hazinemiz. İkisinin de değerini tükenene kadar bilmiyoruz.</p>

          <p class="by"><span class="big-font">D</span>ENIS <span class="big-font">W</span>AITLEY</p>
        </div>

        <p class="first-letter">D<span class="smallcaps">OĞRU NEFES</span>, kilo kaybı sağlar mı?</p>

        <p>Evet. Doğru ve yeterince nefes almak protein, yağ ve karbonhidrat metabolizmasında, hormon regülasyonunda, kan şekeri seviyesinde ve bağışıklık sisteminin verimli çalışmasında en etkili yöntemlerdendir. Ayrıca lenf dolaşımını direkt etkilediği için toksinleri başka bir deyişle bedenin çöpünü de boşaltmanın en etkili yoludur.</p>

        <p>Doğru ve yeterince nefesten kastettiğim şudur:</p>

        <ul>
          <li>Diyafram kasını kullanarak nefes almak yani kısaca diyafram nefesi.</li>

          <li>Dakikada aldığımız nefes adedini sekizin altına düşürmek. On ikinin altı bile ciddi fayda sağlar.</li>

          <li>Dakikada maksimum dokuz litre nefes almak ki dokuz üst sınırdır, altı litre yeterlidir.</li>

          <li>Son olarak da sadece burundan ve ses çıkarmadan alıp vermek.</li>
        </ul>

        <p>Diyaframı kullanarak aldığımız nefesin faydasını anlatabilmek açısından bazı çarpıcı rakamsal değerler vermek istiyorum. Akciğerlerin yüzde onluk alt bölümü dakikada kırk mililitrenin üzerinde oksijen taşırken yüzde onluk üst bölümde bu değer altı mililitrenin altındadır. Yani neredeyse altı yedi katı fazla oksijen taşınması söz konusu.</p>

        <p>Yıllar önce okuduğum, sadece nefesle kilo verdiğini iddia eden ama şimdi ismini hatırlamadığım bir Amerikalı yazarın kitabındaki bilgiler beni epey şaşırtmıştı. Daha sonra bu konu üzerinde araştırma yaptım.</p>

        <p>Kilo vermek için nefes teknikleri tamamlayıcı tıp uygulayıcıları tarafından dünyanın her yerinde uygulanıyor.</p>

        <p>Peki, bu olgunun bilimsel açıklaması nedir? Diyafram nefesi aldığımızda yağlarımız nasıl eriyor?</p>

        <p>İnsan bedenindeki yağ, üç elementten oluşur: hidrojen, karbon, oksijen. Beden yağına oksijen yüklediğinde, yağ iki bilinen maddeye ayrışır: su ve karbondioksit.</p>

        <p>Su, kan dolaşımına girerek böbreklerden geçer ve idrar olarak vücuttan atılır. Karbondioksit, nefesle bedenden atılır.</p>

        <p>Nefeste odaklanmamız gereken almaktan çok vermek kısmıdır. Hayatta mutlu ve huzurlu olmak için almanın değil vermenin önemini kavramak gibi.</p>

        <div class="border">
          <div class="container">
            <h1 class="centered">DİYAFRAM NEFESİ</h1>

            <ol>
              <li>Bir sandalyeye oturun. Ellerinizi dizlerinizin üzerine dayayın. Belinizden öne doğru eğilin.</li>

              <li>Burnunuzdan hızlı diyafram nefesi alın. Nefes alırken sırtınızı yuvarlaklaştırın ve karnınızı içeri çekin.</li>

              <li>Var gücünüzle nefesinizi ağzınızdan verin.</li>

              <li>Tüm nefesinizi verdiğinizde, nefesinizi tutarak karnınızı daha da içeri çekin. Yeniden nefes alma ihtiyacı duyana kadar böylece kalın.</li>

              <li>Karnınızı rahatlatın. Diyafram nefesi alın.</li>

              <li>Bu nefes alıp verme rutinini bir dakika boyunca tekrar edin. (Günde on kez)</li>
            </ol>

            <p>Bu şekilde verilen nefes karın kaslarını çalıştırır ve kilo verdirir.</p>
          </div>
        </div>

        <p>Diyafram, göğüs ve karın boşluğunu birbirinden ayıran şemsiye şeklinde bir kastır. Nefes alırken karın boşluğuna doğru hareket ederek akciğerlerinizin karın boşluğuna doğru genişlemesi için alan yaratır. Bu sadece nefes alanının artmasıyla sınırlanabilecek bir fayda değildir, hem lenf dolaşımına ciddi etkisi vardır hem de karın içi organlara yaptığı masajla sağlıklı çalışmalarına katkı sağlar. Özellikle bedenin en zor işlemlerinden biri olan sindirime katkısı büyüktür.</p>

        <div class="strong-emphasis html5_section">
          <p>Gereğinden fazla karbondioksit kaybı zararlıdır.</p>
        </div>

        <p>Çoğu insan dakikada yirmiden fazla nefes alıp verir ki bu gereğinden fazla karbondioksit kaybına yol açar. “Karbondioksit zaten zararlı, tümünün atılması gerekmez mi?” diye düşünebilirsiniz.</p>

        <p>Gereğinden fazla karbondioksit kaybı <em>sağlıksızlık</em> ve <em>stres</em> demektir çünkü oksijenin hücre içine girebilmesi için karbondioksite ihtiyacı vardır. Bedenimizde karbondioksit belli bir seviyenin altına indiğinde, damarlarda daralma olur. Bu daralma da hücre içi oksijenin azalmasına yol açar.</p>

        <p>Stres, günümüz insanının yaşamında öylesine doğal ki stresli olduğumuzu fark etmiyoruz bile. Sağlıklı kilo vermek için dakikada dörtle altı arası diyafram nefesi alıp vermeliyiz. (Elbette gün boyu değil ama günde birer dakikadan on kez yaparak başlayabilirsiniz. Adım adım yarım saate çıkabilirsiniz.) Ama çok kiloluysanız veya sağlık sorunlarınız varsa adım adım diyafram nefesi tekniklerini uygulayın. Nefes alıp verişinizi bir anda yirmiden dörde ya da altıya indirmeniz gerekmiyor.</p>

        <p>Kilolu insanlar genellikle sığ nefes aldıkları için yeterli oksijen almazlar.</p>

        <p>Diyafram nefesi uygulamaları, aynı zamanda harika bir meditasyon çalışmasıdır.</p>

        <div class="container html5_section">
          <h1 class="subhead">Diyafram Nefesi Almak Niye Kilo Verdirir?</h1>

          <p>Nefes, toksinlerin bedenden atılması ve sindirime yardım etmesi açısından çok önemlidir. Nefes, toksinlerin ve atık maddelerin (karbondioksit formunda) bedenden atılmasından yüzde yetmiş oranında sorumludur. Eğer doğru nefes almazsak, bu toksin ve atık maddelerin atılması için böbrek ve karaciğer fazla mesai yapar.</p>

          <p>Günümüzde tükettiğimiz işlenmiş gıdaların, içtiğimiz suların, tüm gıdalarda kullanılan kimyasalların, aldığımız reçeteli ilaçların toksin oranı yüksek. Bazı insanlarda bu yüksek toksin miktarı gıda alerjisi ya da değişik alerjiler olarak kendisini gösteriyor. Yani beden, yığılan toksinleri atmaya yetişemiyor. Bir de üstüne sığ nefes almaya devam ettiğimizde bedenimiz yeterince oksijen alamadığı için metabolik olarak optimal düzeyde faaliyet gösteremiyor.</p>

          <p>Bunu anlamak çok önemli. Çünkü neredeyse çabasızca kilo vermenin sırrı metabolizmanın hızını yükseltebilmektir. Düzgün nefes almak kilo kaybetmenize büyük ölçüde yardımcı olur.</p>

          <p>Çoğu kilolu insanın nefesi kısıtlıdır. Yağ katmanları kişinin postürünü (duruşunu) etkiler. Kötü duruş alışkanlığı diyaframın nefes alabilmek için genişlemesini engeller.</p>

          <p>Bu sorunu aşmak için bilinçli ve düzenli olarak diyafram nefes (derin nefes) çalışması yapılması gerekiyor. Çünkü bedendeki yağların erimesi için ekstra oksijene ihtiyacı var. Yağın ekstra oksijenle birlikte su ve karbondioksit ayrışımını ve bedenden atılımını hatırlayın.</p>

          <p>Nefesinizi daima diyaframınızı kullanarak alın. Nefes çalışmaları süresinde nefes sayınızı dakikada sekizin altında tutabildiğinizde doğru nefes almayı başarmış olursunuz.</p>

          <p>Düzgün nefes almak kilo kaybetmenize yardımcı olur mu? Kesinlikle evet!</p>

          <p>Belli nefes teknikleri yağ yakmada önemli rol oynamanın yanı sıra stresle bağlantılı birçok hastalık için de yararlı. Zaten çoğu hastalığın altında yatan ana neden stres değil mi?</p>

          <p>Dinlenmelerine rağmen kendilerini yorgun hisseden insanların kanında karbondioksit oranının çok yüksek olması hiç de tesadüf değil. Kanda karbondioksite tabii ki ihtiyacımız var ama azı kadar fazlası da zararlı, nasıl ki oksijenin azı da fazlası da zararlıysa.</p>

          <p>Nefes çalışmasını balkonunuzda, bahçenizde, açık pencere önünde yüzünüzü güneşe dönerek yaparsanız güneş enerjisini de içinize almış olursunuz. Özellikle çıplak ayakla çimenlerin üzerinde nefes egzersizlerini yapma imkânınız varsa, bu size artı yarar sağlayacaktır.</p>
        </div>

        <div class="container html5_section">
          <h1 class="subhead">Metabolik Nefes</h1>

          <ol>
            <li>Beş saniyede beş kez peş peşe burnunuzdan diyafram nefesi alın. Nefesi tek seferde değil, kademeli olarak beş seferde alacaksınız.</li>

            <li>Beş saniye nefesinizi tutun.</li>

            <li>On saniyede puf puf yaparak ağızdan verin.</li>
          </ol>

          <p class="margin-top">Bu nefesi gün boyu ne kadar sıklıkla yaparsanız metabolizmanızın hızını arttırmasına o kadar katkıda bulunursunuz.</p>

          <p>Amacınız günde üç kez beş dakika boyunca bu nefesi yapabilir hale gelmek olsun.</p>
        </div>
      </div>

      <div class="container html5_section">
        <div class="pagebreak">
          <br />
        </div>

        <h1 class="head"><span class="line">14</span></h1>

        <h2 class="head_alt"><span class="initial">G</span>ÜNEŞ <span class="initial">I</span>ŞIĞINDAN <span class="initial">U</span>ZAK <span class="initial">K</span>ALMAK</h2>

        <div class="epigraph html5_section epub-type_epigraph">
          <p>Gerçek hayatımız uyanıkken gördüğümüz rüyalarımızdır.</p>

          <p class="by"><span class="big-font">H</span>ENRY <span class="big-font">D</span>AVID <span class="big-font">T</span>HOREAU</p>
        </div>

        <p class="first-letter">G<span class="smallcaps">ÜNEŞ IŞINLARININ</span> YAĞ programını kapatmaya ve YAK programını aktive etmeye yardımcı olduğu biliniyor.</p>

        <p>Büyük şehirlerde yaşayan çoğu insan sabah erkenden çalıştığı plazalara giriyor. Akşam hava karardıktan sonra binadan çıkıyor. Böyle bir hayat biçimi, güneşin mucizevi güçlerinden yararlanmamızı da engelliyor.</p>

        <p>Evde ya da spor salonunda koşu bandında yapılan bir saatlik yürüyüş ile açık havada yapılan bir saatlik yürüyüşün bedenimiz ve hormonlarımız üzerindeki etkisi çok farklıdır. Her gün sahilde, parkta yapılan yürüyüş, bize koşu bandı yürüyüşünden daha fazla kilo verdirir. Güneş ışığı, metabolizmayı hızlandırır ve serotonin salgısını arttırır. Bu yüzden güneşli ve çok sıcak olmayan günlerde kendimizi daha canlı, mutlu, enerjik hissederiz.</p>
      </div>

      <div class="container html5_section">
        <div class="pagebreak">
          <br />
        </div>

        <h1 class="head"><span class="line">15</span></h1>

        <h2 class="head_alt"><span class="initial">H</span>AREKET <span class="initial">A</span>ZLIĞI</h2>

        <div class="epigraph html5_section epub-type_epigraph">
          <p>Hayat, sağlık ve canlılık için ön koşul, aksiyondur. Bir organizma, yetenek ve becerilerini aksiyonla geliştirir, enerjisini aksiyonla arttırır, doyumunu ve kaderini aksiyonla yaratır.</p>

          <p class="by"><span class="big-font">C</span>OLIN <span class="big-font">P</span>OWELL</p>
        </div>

        <p class="first-letter">Ç<span class="smallcaps">OĞU İNSANIN YAPMAYI ERTELEDİĞİ</span>, yapanların ise vazgeçemediği şeye geldi sıra.</p>

        <p>Egzersiz, size sağlıklı nefes alışkanlığı kazandıracak, metabolizmanızı hızlandıracak ve enerjinizi arttıracak en hızlı yol. Yeni keşfettiğiniz, o güne kadar sizde olmadığını sandığınız enerjinizle kendinizi daha iyi hissedecek, fiziksel olarak da daha aktif hale geldiğinize tanık olacaksınız.</p>

        <p>Çocuklar sürekli hareket eder. Yaptıklarının egzersiz olduğunu fark etmezler bile. Çocuklar hareket ederek eğlenirler. Yaşam harekettir. Kilo vermek veya kilomuzu korumak istiyorsak, bir çocuk kadar aktif olmalıyız. Özellikle yaşınız ilerlemişse, hemen yaşınızı ileri sürmeyin. Gazetede 104 yaşında yamaç paraşütü yapan bir kadının haberini okumuştum. Kadın hâlâ kendisini genç hissettiğini söylüyordu ve sağlıklıydı.</p>

        <p>Hayatınızda ne kadar hareket var? Nüfus cüzdanındaki yaşınız ne olursa olsun, hissettiğiniz yaş ne? Başkalarının sizinle ilgili hissettiği yaş ne?</p>

        <p>Egzersiz azlığı kilo almamızın çok önemli nedenlerinden biri. Egzersiz biyokimyamızı/hormonlarımızı dengeleyen harika bir yol.</p>

        <p>İnsan bedeni, tüm canlılar gibi milyonlarca yıldır hareket programlaması ile çalışıyor. Tüm canlılar varlıklarını sürdürmek için tehlikeden kaçmaya ya da savaşmaya programlıdır. Belgeselleri izliyorsanız orada hayvanların nasıl bir yaşam mücadelesi verdiklerinden ders çıkarabilirsiniz. Sürünün gerisinde kalan avlanıyor. Avlanan ise en yavaş hareket eden oluyor.</p>

        <p>Bir grup insan koşacak olsa çok özel durumlar hariç arasındaki en şişman kişi geride kalacaktır.</p>

        <p>Bedeniniz kaç/savaş durumunda ideal kiloda olmayı ister. <strong>YAĞ programı aktif olduğunda bedeniniz egzersiz yapmak istemez. Çünkü egzersiz kilo vermeyi sağlar. Bu da bedeninizin kendini koruması için istemediği şeydir.</strong> Hatırlayın: YAĞ programı “kıtlık var” hormonlarının işbaşında olmasıdır.</p>

        <p>YAK programı “kaç ya da savaş” hormonudur. Yani bedeniniz kaçacak ya da savaşacak kadar dinç, zinde olmalıdır.</p>

        <p>İki program da milyonlarca yıldır varoluşumuzu sürdürmeye yöneliktir.</p>

        <p>Günümüz dünyasında yiyeceğin bol olduğu ülkelerde YAĞ programının doğal koşullarda aktive olmasına gerek yok. Ama her türlü olumsuz stres, “kıtlık/ yokluk bilincini” ve YAĞ hormonlarını aktive ettiği için kilo alıyoruz. Bu türlü olumsuz strese <strong>distres</strong> deniliyor. Stresin olumlusu da mı var, diye aklınıza bir soru gelebilir. Elbette var.</p>

        <p>Heyecan duyduğunuz bir olay, beklediğimiz bir iş teklifini almak, akşamki düğününüzün heyecanı, bebeğinizin doğum haberini beklemek, âşık olmak, sevgiliyle buluşma anını iple çekmek bize heyecan verir. Böyle durumlarda da stres yaşarız. Ama bu iyi strestir. Bizi motive edici olumlu strese <strong>östres</strong> deniliyor. Östres yaşadığımız anlarda acıkmayız. Aklımıza yiyecek bile gelmez. Çünkü bolluk bilinci ve YAK programı devreye girer. Mutlu ve keyifli olduğumuz anlarda daha cömert oluruz.</p>

        <p>Hem mutlu ve keyifli olduğumuz anlarda hem de östres yaşadığımız anlarda YAK programı çalışır. Aradaki temel fark, keyifli ve mutlu ama heyecandan içimizin kıpır kıpır olmadığı anlarda iştahımız açıktır. İşin içinde mutlu bir heyecan varsa (östres) acıkma duygusu ikinci plana itilir. O tatlı heyecan içinde olmak ne güzeldir.</p>

        <p>Olumsuz stres yani distres, YAĞ programını aktive eden türden strestir.</p>

        <p>Günümüz dünyasında aslana, kaplana yem olmak gibi bir tehlikeden koşarak kaçmamızı gerektiren durumlar olmadığı için YAK programı da doğal yollardan aktive olamıyor. Çünkü atalarımız gibi arada bir aslandan, kaplandan kaçarcasına hızlı hareket etmiyoruz. Bedenimiz hâlâ milyonlarca yıl öncesinin programlarıyla donatılmış ama yaşadığımız hayat bu programlara uygun değil. Çoğumuz zamanımızı bilgisayarın ya da televizyonun karşısında geçiriyoruz. Üstelik çoğumuz, derinliklerimizde kendimizi yalnız ve mutsuz hissediyoruz. Mutsuz hissetmesek bile mutlu da hissedemiyoruz. Yuvarlanıp gidiyoruz. Çoğu insan Facebook, Twitter gibi sanal ortamlarda yalnızlıklarını hissetmemeye çalışıyor, televizyon dizileriyle kendisini avutmaya çalışıyor. İkisi de bağımlılık yaratıyor. İnternet ve TV bağımlılığı sağlığı tehdit edici boyutta yaygın bir sorun.</p>

        <p>Kısaca çoğumuz YAĞ programı eşliğinde hareketsiz bir yaşam sürdürüyoruz.</p>

        <p>Egzersiz harekettir. Her türlü yoğun hareket egzersizdir. Egzersizin kalori yaktığını herkes bilir ama doğru yapılmadığı takdirde kalori yakmak sizin daha da acıkmanızı sağlıyorsa ne işe yarar?</p>

        <div class="strong-emphasis html5_section">
          <p>YAĞ programında isek, egzersiz sonrası iştahımız artar.</p>

          <p>YAK programında isek, egzersiz sonrası iştahımız azalır.</p>
        </div>

        <p>Kilo kaybetmek açısından bakıldığında egzersiz boyunca yaktığınız kalori, diğer yararlarına göre daha az önemlidir. Örneğin; bir saat boyunca yürümek sadece üç yüz kalori yakar. Bu da bir kaşarlı tosta bedeldir. Bir dilim pasta yerseniz aldığınız kaloriyi bir saatlik yürüyüşünüz karşılamaz. Evde yürüyüş bandının üzerinde bir saat geçirdiğimde, eğer sadece kaloriye odaklanmışsam, sarf ettiğim kalori miktarını gördüğümde moralimin bozulması doğaldır.</p>

        <p>Ama bedenimde olan biten biyokimyasal aktivitenin sonuçlarını yürüyüş bandındaki rakamlar bana gösteremez. YAĞ programlı bir bedenle YAK programlı bir bedenin egzersizden aldığı yararın sonuçları aynı değildir. İlkinde egzersiz yapmama karşın kilo veremezken ikincisinde ideal kiloma kavuşurum. Ayrıca aynı egzersizi yapsa bile kas oranı yüksek bir insanla yağ oranı yüksek bir insanın yaktığı kalori aynı değildir. Kas oranı yüksek kişi iki üç misli kalori yakar.</p>

        <p>Beden biyokimyasının nasıl çalıştığını bilmeyen kişi, yürüyüş bandında bir saat terlemektense bir tost az yemeyi tercih eder. Diyette olan kişilerin yaptığı da budur. İşte bu en büyük yanılgı.</p>

        <div class="strong-emphasis html5_section">
          <p>Egzersiz yaptığınız süre içinde yaktığınız kalori, hormonal etkilerinin yanında solda sıfır kalır.</p>
        </div>

        <p>Bedeniniz sizin güzel görünmek için incelme arzunuzu anlamıyor. O varlığını sürdürmeye odaklı. İncelirseniz güvenliğinizin artacağına odaklı. Ne kadar ideal kilodaysanız o kadar aslanlardan, kaplanlardan hızla kaçabileceğinize odaklı. Bir kilo fazlalık olmaması bile sizi aslanın akşam yemeği olmaktan kurtarır ve hayatla ölüm arısındaki çizgiyi belirleyebilir.</p>

        <p>Bir futbol maçında, topun peşinden hızla koştuğunuzda beden onu gol peşinde koşmanız olarak değil, aslandan kaçarak varlığınızı sürdürmeniz olarak algılar. Hormonal açıdan bu böyledir.</p>

        <div class="container html5_section">
          <h1 class="subhead">YAK Programını Aktive Etmek İçin Doğru Egzersiz</h1>

          <p>Bedenimizin aslandan kaçarak kendini koruma ve varlığını sürdürme güdüsünü, “incelerek güvenli kalma arzusunu” tetikleme aracı olarak lehimize kullanabiliriz.</p>

          <p>Doğru egzersiz sadece kalori yakma amaçlı değildir. Doğru egzersiz YAĞ programını kapatan, YAK programını açan egzersizdir. Burada iyi haberimiz var. Doğru egzersiz sadece yirmi bir dakika sürüyor. Bu sihirli egzersizin adı: İnterval Egzersiz.</p>

          <p>Ya da okurlarımın deyimiyle “aslandan kaç” egzersizi. İnterval sözcüğünden daha akılda kalıcı olduğu kesin.</p>

          <p>Yani yirmi bir dakika içinde sekiz kez aslandan var gücünüzle kaçtığınız (otuz saniye süreyle), bir buçuk dakika da normal hızda yürüdüğünüz egzersiz.</p>

          <p>Doğada hayvanları izlediğimizde onların sürekli koşmadığını görürüz. Peşlerinde bir avcı hayvan varsa son hızlarıyla kaçarlar. Tehlike geçince normal yürürler ve avcı hayvan yanlarına yaklaşırsa yine hızla koşmaya başlarlar. Avı kovalayan hayvan da aynı şeyi yapar. Kısa bir süre hızla avının peşinden koşar. Sonra normal yürüyüşe geçer. Bir süre sonra yine avının peşinden koşmaya başlar. Yani hayvanlar jogging yapan insanlar gibi bir saat boyunca koşmaz.</p>

          <p>Normal yürüyüş sağlık için faydalıdır. Ama yirmi bir dakikalık yürüyüşte sekiz kez otuz saniye boyunca hızınızı artırırsanız ve geri kalan zamanda normal yürümeye devam ederseniz bedeniniz peşinizde bir aslanın bulunduğunu düşünecektir. Bedene hormonlar bağıra bağıra şu mesajı vermektedir: “Dikkat! Dikkat! Acil durum! Şu anda ince ve hızlı olmaktan daha önemli bir şey yok. Arkamızda aslan var. Gelecekteki kıtlık döneminde kullanmak üzere biriktirdiğim yağ depolama programım önemini yitirdi. Şu anda yeni önceliğim hızla incelerek hafiflemek ve daha hızlı koşabilmek. YAĞ programını kapat, YAK programını aç.”</p>

          <p>İnterval egzersizle ilgili birçok araştırma yapıldı. Sonuçlar sevindirici.</p>

          <p>Bir grup kadın on altı hafta boyunca yürüyüş bandında haftada üç kez yirmi dakika boyunca yürüdü. Bu yirmi dakika içinde sekiz kez otuz saniyeliğine yüksek hızda koştu, geri kalan zamanlarda normal tempoda yürüdü. Diğer grup kadın yürüyüş bandında haftada üç kez kırk dakika boyunca normal tempoda yürüdü.</p>

          <p><strong>Sonuç:</strong> İnterval egzersiz yapan kadınlar diğer gruba göre üç misli kilo kaybetti.</p>

          <p>Aynı araştırma başka gruplarla sabit bisiklet üzerinde yapıldı. İnterval egzersiz grubundaki kadınlar ile erkekler yirmi dakikalık süre içinde sekiz kez otuz saniye boyunca pedallarını hızla çevirdi. Diğer grup yirmi dakika boyunca aynı tempoda pedal çevirdi.</p>

          <p>Sonuç yine benzerdi. İnterval egzersiz yapan grupta diğer gruba göre üç misli kilo kaybı oldu.</p>

          <p>Çünkü interval egzersizde, beden katekolamin denilen kimyasalı yüksek miktarda salgılar. Bu kimyasal hem cilt altı yağının hem de kaslarınızdaki yağın hızla yakılmasını sağlar. Yağların oksidasyonundaki yükselme kilo kaybını hızlandırır.</p>

          <p>Hızlı koştuğunuz anlarda peşinizde bir aslanın ya da kaplanın olduğunu imgelemek bedeninizin varlığını koruma güdüsünü harekete geçirerek YAK programının devreye girmesini sağlayacaktır. Çünkü zihnimiz hayali tehlike ile gerçek tehlike arasındaki farkı bilemez. İkisine de aynı tepkiyi verir. Hızla koşmaya başladığınızda hayatınız için kaçıyorsunuz. Yem olmamak için kaçıyorsunuz. Ya da sizi kovalayan köpekten kaçıyorsunuz.</p>

          <p>Çok uzun ve yorucu egzersizler bedene stres yükler. Stres de bedeni YAĞ programını aktive etmeye zorlar. Atletlerin, bedenlerini uzun ve yorucu egzersizlerle zorladıklarında bir noktadan itibaren kilo aldıkları biliniyor. Çünkü stres bedendeki kortizol seviyesini artırır. Kortizol YAĞ programını açar. Ayrıca uzun süreli egzersizler belli bir süre sonra bıktırıcı hale gelir. Her gün iki saat egzersiz yapmak hiç de sağlıklı değildir. Doğal da değildir. Atalarımız hiç dinlenmeden saatlerce koşmuyordu. Hatta yiyecek temini için koşuşturmanın dışında oldukça sakin bir yaşam sürüyorlardı.</p>

          <p>Aerobik egzersizlerde ve koşuda beden yirmi dakika sonra yağ yakmaya başlar. Yağ yakmanın başlaması da sadece aerobik egzersiz ya da jogging yapanların bedenlerine “egzersiz için yağ depolamalıyım” mesajını verir. Çünkü bedeniniz sizi bir sonraki aerobik egzersiz ya da koşuya hazırlamak için yağ depolamaya ihtiyaç duyar. Bu da bir türlü verilemeyen kilo anlamına gelir; özellikle belli bir yaştan sonra.</p>

          <p>Bu nedenle egzersiz rutinini sıkça değiştirmekte ve karışık egzersiz yapmakta yarar vardır.</p>

          <p>Diyet yapmak için kendinizi uzun süre zorladığınızda nasıl çabalarınız geri tepiyorsa, kendinizi aşırı egzersize zorlamak da aynı şekilde ve aynı nedenlerle geri teper. “Daha çok” her zaman “daha iyi” değildir. Bedeninizin de dinlenmeye ihtiyacı var.</p>

          <p class="margintop"><strong>Egzersizi sevmek istiyorsanız zorunluluk ve görev olmaktan çıkarın.</strong> Egzersiz yapabilecek kadar işlevsel bir bedene sahip olduğunuz için şükredin. O zaman hayat boyu sizde kalır.</p>

          <p>Bazı dönemlerde, bazı nedenlerden dolayı bir hafta ya da bir ay egzersizi bıraksanız bile yeniden dönersiniz. Çünkü hayatınızın bir parçası olmuştur Dünyada şu anda ne çok insan hastane köşelerinde bir parmağını, kolunu, ayağını oynatabilmek için tedavi görüyor. Annem aşırı omuz kireçlenmesi nedeniyle kollarını kaldıramadığı için saçını bile tarayamıyordu. Kolunu biraz kaldırmak bile ona dayanılmaz ağrılar hissettiriyordu. İki omzuna protez takıldıktan sonra kollarını hareket ettirebilmeye başladı.</p>

          <p><em>Egzersiz yapabilmek bir ayrıcalıktır.</em></p>

          <p class="margintop">İnterval egzersizin önemli bir yararı da YAK programını harekete geçirdiği için enerjinizde ve coşkunuzda önemli bir artış olduğunu hissetmenizdir. Bu enerjiyle zaten aktif olmak içinizden gelir.</p>

          <p>Egzersizi eğlence ve kendinize ayırdığınız özel zaman olarak algılamanızda yarar var. Bu algılama size sadece bir düşünce kadar yakın.</p>

          <p>Ben televizyonla pek arası olmayan bir insanım. Ama bazı Amerikan komedi dizilerini izlemekten hoşlanıyorum. Gülmenin sağlık için önemi büyük. Kış aylarında yürüyüş bandında “aslandan kaç” egzersiz zamanımı bir komedi programı izleyerek geçiriyorum. Bu tür programların süresi yirmi dakika oluyor. Yani hem interval program süreme uygun hem de programı izlerken bile koştuğum saniyelerde aslandan kaçtığımı düşünüyorum. Böylece zamanın nasıl geçtiğini anlamıyorum bile.</p>

          <p>Merdiven çıkarken de aslandan kaçabilirsiniz. Bir kat merdiveni koşarak sonraki iki katı yavaş yürüyerek çıkabilirsiniz. Yaşadığım apartmanda asansörü kullandığım nadirdir. Ve üst katlarda yaşıyorum. Her fırsatı değerlendirmek gerek. Egzersiz yaparken sağlığa odaklanın, kilo vermeye değil. Kilo vermek zaten sağlıklı olmanın yan ürünü olacaktır.</p>

          <p>Amaç, mesleği giysilere askı olmak olan modeller gibi incecik olmak değil. Sağlıklı kiloda olmak. Her türlü aktiviteyi kilo engeli olmadan her yaşta yapabilmek.</p>
        </div>

        <div class="container html5_section">
          <h1 class="subhead">“Aslandan Kaç” Egzersizine Başlamak İçin</h1>

          <p>Egzersiz hızı ne olmalı?</p>

          <p>Hızı bir ila on arasında ölçelim; bir: ayakta durmak; beş: hafifçe koşturmak; on: aslan seni akşam yemeği yapmak için peşindeyken koştuğun hız anlamına geliyor.</p>

          <p>İnterval egzersizde hızlı koşulan saniyelerde beden anaerobik faza girer. Aerobik, oksijenle, anaerobik ise oksijensiz yapılan egzersiz anlamına gelir. Aerobik egzersiz yaparken yanınızdaki kişiyle sohbet edebilirsiniz. Çünkü oksijen kullanıyorsunuz.</p>

          <p>Ağır egzersizde nefesiniz kesilip konuşamaz hale gelirsiniz, bu anaerobik faza geçtiğiniz anlamına gelir. Aslan peşinizdeyken nefesiniz kesilene kadar koşarsınız, değil mi? Amaç kalp atışınızı maksimum hıza çıkarmaktır. (Sizin için maksimum kalp atışı 220’den yaşınızı çıkardığınızda geriye kalan rakamdır.)</p>

          <p>Nefesinin kesilmesi herkese rahatsızlık verir. Ama süresi sadece otuz saniye. Zaten ilk on beş saniye kolaydır. Sadece son on beş saniyede zorlanırsınız. Ama alacağınız sonuçlar buna değer.</p>

          <p>Bir hatırlatma daha: Sağlığınızın interval egzersize uygun olması önemli. Emin değilseniz bir efor testi yaptırmanızda yarar var.</p>
        </div>

        <div class="container html5_section">
          <h1 class="subhead">Aslandan Kaç Egzersizinin Yararları</h1>

          <ol>
            <li>Büyüme hormonu (HGH) salgılanmasını artırır. Büyüme hormonuna <strong>“zindelik hormonu”</strong> da diyebiliriz. Egzersizden sonra bedeninizde dolaşan büyüme hormonu miktarı genç bir yetişkinin üç dört misline erişir. Otuz yaşın altındaysanız her egzersiz işe yarar. Ama her egzersiz büyüme hormonu salgılatmaz. Otuz yaş civarında büyüme hormonu büyük ölçüde azalır. Bedeninizin kas kitlesini artırmada ve yağ oranını azaltmada en büyük etken büyüme hormonudur.</li>

            <li>Yağı daha hızlı yakar. Çünkü metabolik hızı artırarak daha fazla kalori yakmanızı sağlar. İnterval egzersizden sonra sekiz saat boyunca daha fazla kalori yakarsınız. Oysa jogging yaptığınızda, koşmanız bittiğinde ekstra kalori yakımı olmaz. Sadece anaerobik egzersiz büyüme hormonunu harekete geçirir. Egzersiz sonrası (şekerli gıdalar yemedikçe) iki saat boyunca büyüme hormon seviyeniz yüksek düzeyde salgılanmaya devam eder. Bu da yağ yakmanızı ve kas geliştirmenizi sağlar.</li>

            <li>Ani şoklara (fiziksel ya da duygusal) dayanıklılığınız artar.</li>

            <li>İştahınız azalır. Bu durumu düzenli egzersiz yapan herkes bilir.</li>

            <li>Duygusal atıştırmalarınız sona erer. Egzersiz, stresi yok ettiği için stres kaynaklı yemeleriniz sona erer.</li>

            <li>Egzersiz gün boyu havuç kemirmekten daha eğlencelidir; özellikle egzersizi keyif aldığınız bir hale getirirseniz. Aktif olmak, her zaman diyet yapmaktan daha eğlencelidir. Egzersiz sizi doğal olarak daha enerjik kılar.</li>
          </ol>

          <p>İnterval egzersizi yürürken, bisiklete binerken, yüzerken yapabilirsiniz. Düzenli yapmak için en uygun olanı evinizdeki yürüyüş bandıdır. Çünkü evinizde haftada üç kez yirmi bir dakika ayırmak çok daha kolaydır. Ayrıca yürüyüş bandında eğimi ve hızı kontrol edebiliyorsunuz. Yürüyüş bandında interval egzersizimi tamamladıktan sonra ardından güneşten yararlanmak için sahilde aheste bir yürüyüş yapmaktan da keyif alıyorum.</p>

          <p>Örnek vermek için yürüyüş bandında kendi interval rutinimi paylaşayım. Tabii bu bilgi evinde koşu bandı olanlar için.</p>

          <div class="text3 html5_section">
            <p>Egzersize, 3,2 mil hızında 3 dakikalık bir yürüyüşle başlıyorum. Sonra 30 saniye 8,1 mil hızına çıkıyorum ardından 90 saniye 4,8 mil hızında devam ediyorum. Her bir 90 saniye sonunda 30 saniyelik koşuyu tekrarlıyorum. Son 3 dakikayı ise başlangıçta olduğu gibi 3,2 mil hızında bir yürüyüşle tamamlıyorum.<br />
            (Toplam 21 dakika)<br />
            Başlangıç ve bitiş dönemleri ısınma ve soğuma zamanı olduğu için biraz daha uzun; üçer dakika. Tabii hızım da 3,2 mille sınırlı. Böylelikle bedenimi adapte ediyorum.</p>
          </div>

          <p>Aslında hızlı dönemlerin toplamı sadece dört dakika.</p>
        </div>

        <div class="container html5_section">
          <h1 class="subhead">Sihirli 21 Dakika</h1>

          <p>İnterval egzersiz araştırmalarından bahsederken hep yirmi dakika dedim de neden şimdi yirmi bir dakika diyorum?</p>

          <p>Çünkü interval egzersizi evimde yaparken, yaygınca önerildiği gibi yirmi dakikada değil, nedense her seferinde sihirli bir şekilde yirmi bir dakikada bitirebiliyordum. Bunun psikolojik bir nedeni olmalıydı. Cevabını kısa bir süre sonra buldum. Bugüne kadar değişik konularda alışkanlıkları değiştirmek için bilinçaltı programlamaya yönelik çok sayıda CD hazırlamıştım. Bilinçaltı değişimleri genellikle yirmi bir tekrarda gerçekleşir. Bu bilgiyi de neredeyse her CD’imde dinleyicilerimle paylaşırım. Şimdi de bilinçaltım bana destek veriyordu işte. İnterval egzersiz uygulamasını bilinçaltımda kayda geçerek alışkanlık kazanabilmem için farkında bile olmadan bedenim süreyi yirmi bir dakikaya ayarlamıştı.</p>

          <p>Sihirli <em>yirmi bir</em> sayısı. Bunun üzerine kendi deneyimimden yola çıkarak yukarıda sizlerle kendim için hazırlamış olduğum yirmi bir dakikalık egzersiz programını paylaştım. Genlerimizde var olan bu egzersiz yöntemini okuyup, uygulamasını kolay ve çekici bulan bazı diyet kitabı yazarları, daha sonra gazete köşelerinde ve kitaplarında da 21 dakikalık aslandan kaçma uygulamasına (kaynak göstermeseler de) yer verdiler. Böylece daha fazla insan bilgilenmiş oldu.</p>

          <p>Bana gelen epostalarda bu yirmi bir dakikanın hem psikolojik, hem fizyolojik açıdan sağladığı kazanımları artık daha da iyi biliyorum. Hatta benim yaşadığım muhitin sahilinde yürürken, bazen okurlarımla karşılaşıyorum. Bir gün, otuzlu yaşlarda bir çift, yanıma yaklaşarak “Merhaba” dedi. İkisi de bu kitabın ilk baskısını okumuştu. Erkek, kitabı okumadan önce tek başına haftada üç gün kırk beş dakika koşuyor, kadın spora pek vakit ayıramıyormuş. Birlikte yirmi bir dakikalık interval egzersizi denemeye karar vermişler. Haftada üç gün, tıpkı kitabın sonunda yer verdiğim mektuplarda Deniz’in söylediği gibi onlar da kim aslandan daha hızlı kaçacak diye yarışarak eğlendiklerini söylediler. Otuz saniye koşuyorlar, doksan saniye yürüyorlar. Hem birlikte aktivite yapmaktan keyif aldıkları hem de zamanlarını daha iyi değerlendirdikleri için mutluydular. Her durumdan kendilerine eğlence çıkaran çiftlerin birlikteliği daha mutlu oluyor tabii.</p>

          <p>Elbette ne kadar kilo verdiğini de söylüyor bazıları. Bu rakam şu ana kadar karşılaştığım okurlar ve gelen e-postalara göre üç ila otuz dört kilo arasında değişkenlik gösteriyor. Tabii herkesin uygulama ve diğer sağlıklı alışkanlıkları kazanma süresi farklı.</p>

          <p>Siz kendi zindelik seviyenize göre yavaş ve hızlı fazları tespit edin. Zaman içinde zindelik seviyenizle akciğer kapasiteniz arttıkça hızınızı artırabilirsiniz. Yeni başlayanlar, koşu bandında normal tempoyu 3,2 mil, hızlı tempoyu 4,8 mil olarak belirleyebilir. (Koşu bandında mesafe mil olarak yazılıyor. En azından benim koşu bandımda öyle.)</p>

          <p>Eğer gerçekten kilo vermeyi ya da sağlıklı kalmayı amaç olarak belirlediyseniz evinize bir koşu bandı almanız iyi olur. Koşu bandı sizi hava koşulları bahanesinden özgür kılıyor. Kilo vermek için nelere yatırım yaptığınızı bir hatırlayın. Koşu bandı buna değer. Ya da yağmur çamur dinlemeden her gün yarım saat yürüyüş için kendinize söz verin. Ben bunu başaramadım ve kendime verdiğim sözü tutmak için evime koşu bandı aldım. Hava koşulları bahanem artık yok; özellikle kış aylarında ve yağmurlu günlerde.</p>

          <p>Bedeninizi dinleyin. O size yol gösterecektir.</p>

          <p>Eğer egzersize yeni başlıyorsanız kendinize şefkatli olun. Koşu bandında sadece on beş saniye hızlı yürüyüp üç dakika yavaş yürüyenler de oluyor. Üstelik başlangıçta egzersizin tümü bu kadar oluyor. Bunları da okurlardan gelen e-postalar sayesinde öğreniyorum. Suçluluk duymaya gerek yok. Benim de dört döngüden sonra bıraktığım anlar oldu. O kadarını yaptığım için kendimi tebrik ediyorum. Hiç yoktan iyidir.</p>

          <p>Ne olursa olsun. Bir yerden başlamak hiç başlamamaktan iyidir.</p>

          <p>İnterval sayınızı siz belirleyin. Egzersiz alışkanlığını kazandıkça sayıyı yükseltirsiniz.</p>

          <ol>
            <li>Üç dakika ısının.</li>

            <li>Kendinizi otuz saniye boyunca elinizden geldiğince zorlayın. (Egzersize yeni başlıyorsanız sadece on beş yirmi saniye aslandan kaçın.)</li>

            <li>Doksan saniye normal yürüyüşle bedeninizi rahatlatın ve nefesinizi yakalayın.</li>

            <li>İkinci ve üçüncü maddeleri yedi kez daha tekrar edin.</li>

            <li>Üç dakika soğuma evresinde yavaşlayarak yürümeye devam edin. Tüm egzersiz toplam yirmi bir dakika olacaktır.</li>
          </ol>
        </div>

        <div class="container html5_section">
          <h1 class="subhead">İnterval Egzersizi İçin En Uygun Zaman</h1>

          <p>İnterval yani aslandan kaç egzersizi kalbi çalıştırdığı için kardiyo egzersiz sınıfına girer. Kilo vermek için değil sağlıklı kalmak için kardiyo çalışması yapıyorsanız egzersizi size en uygun zamanda yapabilirsiniz elbette; sabah, öğle, akşam, ne zaman isterseniz.</p>

          <p>Ama kilo vermek için en uygun kardiyo zamanı sabah aç karnına yapılandır.</p>

          <p><strong>İnterval egzersizinizi sabah aç karnına yapmanın avantajları var.</strong> Sekiz ila on iki saat boyunca bir şey yemediğiniz için beden iki misli yağ yakar.</p>

          <p>Çünkü:</p>

          <ol class="non-margined">
            <li>Uzun süre bedeninize gıda girmediği için bedeninizin glikojen deposu tükenmiştir. Glikojen seviyesi düşük olduğunda bedeniniz daha fazla yağ yakar. Egzersize başlamadan önce sadece elma sirkeli su için. Bu alışkanlık bedenden toksinlerin atılmasını hızlandırır.</li>

            <li>Kahvaltıdan sonra yapılan kardiyo egzersizleri, yağ değil, kahvaltıda alınan glikoza çevrilmiş karbonhidratları yakar. Beden önce (ilk yirmi dakikada) glikozu kullanır. Yağ yakma zamanı geldiğinde ise egzersiz sona ermiş oluyor. Kahvaltı ensülin salgısını artırır. Bu nedenle interval egzersizi aç karnına yapmak daha etkilidir.</li>
          </ol>

          <p>Sabahları şekersiz bir kahve içtikten sonra yaptığım egzersiz, beni gün boyu canlı hissettiriyor. Bedenimin sağlığına önem vermenin keyfini yaşatıyor, yaratıcılığımı ve üretkenliğimi arttırıyor.</p>

          <p>Ayrıca egzersizi günün ilerleyen saatlerine ertelediğinizde düzenli olarak yapmanız zorlaşıyor. Günün koşuşturması içinde muhakkak daha önemli işler karşınıza engel olarak çıkacaktır. Egzersizinizi sabah erken saatte yapmayı alışkanlık haline getirmenizde yarar var. Kardiyo çalışmanızı sabah yaptığınızda, egzersiz bittikten sonra da uzun bir süre metabolizmanız yüksek kalır. Akşam yapılan kardiyolarda egzersiz yaparken kalori yakarsınız elbette ama egzersiz sonrası kalori yakımından mahrum kalırsınız. Çünkü akşam saatleri bedenin metabolik hızı uykuya hazırlanmak üzere düşer.</p>
        </div>

        <div class="container html5_section">
          <h1 class="subhead">Egzersiz Alışkanlığını Kazanmak</h1>

          <p>Kilo vermeye ihtiyacınız olsa da olmasa da, tamamen organik beslenseniz de, sağlıklı kalmak için egzersiz, hayatınızın diş fırçalamak kadar, duş almak kadar doğal bir parçası olduğunda egzersiz alışkanlığını kazanmışsınız demektir.</p>

          <p>Hayatınıza düzenli egzersizi katmadan <em>kalıcı</em> olarak inceleceğinizi ve fit olacağınızı düşünmek gerçekleşmeyecek bir hayaldir.</p>

          <p>Koşu bandı alacak ekonomik gücünüz yoksa egzersiz videolarını alabilirsiniz. Her şey sizin önceliklerinizle bağlantılı. İnternetten sipariş verebileceğiniz değişik video seçenekleri var. Ben de bu sitelerden birkaç video satın aldım. Bu bile yok diyorsanız bu kitabı okuyacak güçte olduğunuza göre popunuzu her gün bir saat boyunca kımıldatın. Yürüyün. Aslandan kaçarak koşun. Yeter ki hareket edin.</p>

          <p>Bir şey daha: Bu konuyu soran okurlarıma genel bir cevap vermek istiyorum. <em>Çekim Yasası</em> kitabımda da yazdığım gibi, internetten yasadışı indirdiğiniz CD’ler, videolar size kalıcı yarar sağlamaz. Kendinize yatırım yapacak kadar bile değer vermiyorsunuz, anlamına gelir. Bedelini ödemeden yararlanmaya çalıştığınız her ürün, sizin kendinize biçtiğiniz değerin azlığının kanıtıdır. Kendinize biçtiğiniz değer yüksekse başkalarının da bilgi ve emeğinin değerini bilirsiniz. Onu bedelsiz almaya çalışmazsınız. Bilgi de emek de para da enerji değiş tokuşudur. Bedelsiz ödül yoktur. Evrenin yasası!</p>

          <p>Bu kural hayatımızın her alanında geçerli. “Ama” ile başlayan savunma mekanizmalarımız enerji boyutunda bu gerçeği değiştirmiyor; egzersiz yapma boyutunda bile. Ne kadar emek (maddi manevi) o kadar sonuç:</p>

          <p>Hiç egzersiz yapmamanın sonucu farklı olur.</p>

          <p>Yirmi dakikalık egzersizin sonucu farklı olur.</p>

          <p>Kırk dakikalık egzersizin sonucu farklı olur. Bir saatlik egzersizin sonucu farklı olur.</p>

          <p>Bir saatlik kombine egzersiz (aslandan kaç, direnç ve esneme egzersizleri karışımı) en yüksek noktada yarar sağlar. Bir saatten fazlası ise yarar değil zarar verir.</p>

          <p>Her gün yapılsa bile bir saati aştığında da yararlı olan tek egzersiz yürüyüştür. Çünkü yürüyüş yoğun egzersiz kategorisinde değildir.</p>
        </div>

        <div class="container html5_section">
          <h1 class="subhead">Egzersize Kendinizi Nasıl Motive Edersiniz?</h1>

          <p>Egzersize başlamak birçok insan için zordur. Bugün yarın derken bir bakmışınız günler aylar geçer. Hep yapacak daha önemli işleriniz vardır. Ama en az sizin kadar meşgul bazı insanlar düzenli spor yapma azmini, enerjisini ve öz disiplinini nasıl sağlıyor?</p>

          <p>İşte birkaç sır:</p>

          <ol class="non-margined exercise">
            <li>
              <em>Kendime değer veriyorum.</em>

              <p>Egzersizi suçluluk duyduğunuz ya da zorunda olduğunuz için değil, kendinize değer verdiğiniz için yapın. Bu düşünce yapısı motivasyonunuzu arttırır.</p>
            </li>

            <li>
              <em>Sağlıklı ve fit bedene sahip olmayı öncelikli amacım kılıyorum.</em>

              <p>Somut bir amacı olan insanlar, amacı olmayanlara göre daha çok motive olur. Bu amaç için kendinize belirli bir süre ve ölçü koyun. Örneğin: … ay içinde … kadar kilo vermeyi ve… beden küçülmeyi hedefliyorum.</p>

              <p>Amaçlı olmak motivasyonunuzu arttırır.</p>
            </li>

            <li>
              <em>Uyabileceğim bir egzersiz programına sadık kalıyorum.</em>

              <p>Belli bir programı takip ederek, ona uymanız sizde başarı duygusu yaratır. Başarı duygusu motive edicidir.</p>
            </li>

            <li>
              <em>Kendimi ince ve fit bir bedende hayal ediyorum.</em>

              <p>Hayal gücünün motive edici olduğu artık biliniyor. Çünkü hayal gücü duygularımızı ve başarı arzumuzu harekete geçirir. Başarı duygusunu her hücrenizde hissedin. Motivasyonunuz artacaktır.</p>
            </li>

            <li>
              <em>Seçtiğim bir giysimi incelme ölçüsü olarak kullanıyorum.</em>

              <p>Ne kadar inceldiğinizi tartı değil, giysiler gösterir. Ölçüm giysinizi seçin. Bu bir pantolon, etek ya da bedeninizi saran bir elbise olabilir. Başarınızı bu giysinizle ölçün; tartıyla değil. Giysinizi on beş günde bir giyin. İçine daha rahat girdiğinizi görmek motivasyonunuzu arttıracaktır.</p>
            </li>

            <li>
              <em>Egzersiz yaptığımda kendimi daha çok seviyorum.</em>

              <p>Egzersiz yaptığınız günler daha sağlıklı beslendiğinizin, daha enerjik olduğunuzun, daha çok başka işlerinizi de tamamladığınızın ve kendinizi daha iyi hissettiğinizin farkında olun. Egzersiz yapmanın kendisi hayatınızın diğer alanlarında da motivasyonunuzu arttırır.</p>
            </li>

            <li>
              <em>Egzersiz yaptığımda kendimi incelmiş hissediyorum.</em>

              <p>Elbette yaptığınız egzersiz bir günde sizi inceltmez ama incelmiş olduğunuz <em>duygusunu</em> yaratır. Bu da motivasyonunuzu arttırır.</p>
            </li>
          </ol>
        </div>
      </div>

      <div class="container html5_section">
        <div class="pagebreak">
          <br />
        </div>

        <h1 class="head"><span class="line">16</span></h1>

        <h2 class="head_alt"><span class="initial">B</span>İLİNÇ VE <span class="initial">B</span>İLİNÇALTI <span class="initial">İ</span>NANÇ <span class="initial">K</span>ALIPLARI</h2>

        <div class="epigraph html5_section epub-type_epigraph">
          <p>İyileşme arzusu daima sağlığın yarısıdır.</p>

          <p class="by"><span class="big-font">S</span>ENECA</p>
        </div>

        <p class="first-letter">D<span class="smallcaps">ÜŞÜNCELERİMİZ</span>, inançlarımız fizyolojimizi etkiliyor. Öncelikle kilomuzla, bedenimizle ilgili inançlarımızı değiştirmekle işe başlamalıyız. Düşünce ve inanç kalıplarımızla kendimizi hasta da sağlıklı da kılabilecek güce sahibiz.</p>

        <p>Şişman olmayı hak ettiğinize, ömür boyu şişman kalacağınıza, kilo vermenin zor olduğuna, kilo verme sürecinin bir işkence olacağına inandığınız sürece inandığınızı görürsünüz, olmak istediğinizi değil.</p>

        <p>İnançlarınız ve düşünceleriniz sizin ya kilo almanıza ya da kilo verememenize neden olur.</p>

        <div class="strong-emphasis html5_section">
          <p>Kendimizle yaptığımız içsel konuşmalara dayanan seçimlerimiz geçmişin duygusal deneyimlerine dayanıyor. Bir şekilde tetiklenen bu tanıdık duyguları yeniden yaşadığımızda elimiz yiyeceğe gidiyor ve geçici olarak acılarımızı yiyecekle uyuşturuyoruz.</p>
        </div>

        <p>Genç bir erkek, çok şişman olduğu için askere alınmadı. Üniversiteyi bitirip bir işe girmeye çalıştığında bir türlü iş bulamadı. Fazla kilolarından dolayı hiç kimsenin onu işe alacağına inanmıyordu. İşe girebilmesi için önce kilo vermesi gerektiğini söylüyordu. Oysa çalışmamak için kilolarını mazeret olarak kullanıyordu. Çünkü annesi tarafından el bebek gül bebek yetiştirilmişti. Annesi “sevgisini” onu aşırı besleyerek gösteriyordu. Onu seven tek kişiden ayrılmamak, hep annesinin koruması altında yaşamak için kendi yaşamının sorumluluğunu almaya yanaşmıyordu. Zaten işe alsalar bile o hiçbir işi beğenmiyordu.</p>

        <p>Kiloları, esas sorunlarıyla yüzleşmemesi için ona mazeret oluyordu.</p>

        <p>Hayatında hiçbir erkekle çıkmamış otuzlu yaşlarda bir genç kadın, kiloları yüzünden hiçbir erkeğin ona çıkma teklif edeceğine inanmıyordu. Bu genç kadın kendisini değersiz ve çirkin buluyordu. Ya inceldikten sonra bile hâlâ hiçbir erkek ona ilgi göstermezse? Bu korku, şişman olmaktan bile daha güçlüydü. En azından şimdi kendisini kandırabileceği bir mazereti vardı. Kiloları onu değersizlik duygusuyla yüzleşmekten koruyordu. Bu genç kadının öncelikle özsaygısını geliştirmeye ihtiyacı vardı. Kilolarının gerçek nedeni ortaya çıktığında kadın kendisini geliştirmeye devam etmek yerine eğitimleri yarım bırakmayı seçti. Değersiz olduğu konusunda kendisini haklı çıkarmıştı. Ego, daima haklı olmayı seçer, mutlu olmayı değil.</p>

        <p>Bir kadın, işinde terfi edememesinin nedenlerini kilolu olmasına bağlıyordu. Esas korkusu “başarı korkusu” idi. Eğer başarılı olursa ondan daha fazla performans beklenecekti. Daha derin korkusu ise incelse de terfi edemeyeceği korkusuydu. Çünkü kendisini başarılı olmaya layık göremiyordu. Ama şimdi kilolu olduğu için terfi edemediği inancıyla kendisini avutuyordu. Terfi edememesinin nedeni kendisi değil, kilolarıydı. Her gün gözünün önündeki şefinin kilolu bir kişi olduğu gerçeğini bile yadsıyordu.</p>

        <p>Bazı insanlara yalanla yaşamak gerçekleri görmekten daha kolay, bildik tanıdık gelir. Kendinle yüzleşmek cesaret ister. Değişim cesaret ister. Ne çok insan kendisiyle yüzleşmekten korkuyor ve kendisini sabote ediyor.</p>

        <p>Elbette bu korkuların altında birçok olumsuz bilinçaltı mesajı var. İnsanlar farkında bile olmaksızın bu mesajlara uygun inançlar geliştiriyor.</p>

        <p>Boşanma, ciddi bir kaza, işi kaybetme, hatta bir başkasının travmasına şahit olma gibi travmalar da kişinin bilinçaltındaki “Dünya güvenli bir yer değil” mesajını aktive eder ve korunmacı şişmanlığın nedeni olabilir.</p>

        <p>Kişinin psikolojik sorunlarının iyileşmesi sağlıklı kilo verme süreci için ön koşuldur. O sorunlar orada dururken bedenin iyileşmesi ne mümkün. Çöpleri halının altına süpürerek evi temizleyemezsiniz. Çürümüş çöplerin kokusu rahatsızlık verir.</p>

        <p>Bilinç ve bilinçaltı kendi gizli çıkarlarıyla meşguldür. Niyetler iyidir ama sonuçlardan mutlu olmazsınız. Bu nedenle kilo vermeyi istediğinizi söyleseniz bile bir türlü kilo veremezsiniz. Ya da verdiğiniz kiloları çabucak geri alırsınız.</p>

        <div class="strong-emphasis html5_section">
          <p>Her kilolu insanın içinde “ideal kiloda olan kendisi” vardır.</p>
        </div>

        <p>İç dünyamızda boşluk hissettiğimizde kendimizi yiyecekle doldururuz. Hatta özsaygımız düşükse fazla kilolarımızı “olduğumuz gibi” kabul görmenin bir testi olarak kullanırız. Bazen de kilolarımız bizi “görünür” kılar. Kilolu insanı herkes “fark eder.” Hiç görünmemek, olumsuz anlamda dikkat çekmekten daha kötüdür. Tıpkı uslu olduğunda ilgi gösterilmeyen çocukların yaramazlık yaptıklarında olumsuz de olsa ilgi görmeleri gibi.</p>

        <p>Herkesin bilinçaltı inançları farklıdır. Bu inançlar ağırlıklı olarak 0-6 yaşları arasında oluşur. Bilinçaltı inançlarımızın neler olduğunu, hangi bilinçaltı inançlarımızın bizi sabote ettiğini tespit etmenin ve değiştirmenin benim bildiğim en etkili yolu PiKi yani Bütünsel Kinesiyoloji uygulamalarıdır. Çünkü cevapları bize bedenimiz verir, bir uzman değil. Bedenimiz bize yalan söylemez; yeter ki onunla nasıl iletişim kuracağımızı bilelim.</p>

        <p>Bilinçaltı inançlarımız bedenimizin her hücresinde kayıtlıdır. Tıpkı bir ovum ile spermin birleşmesinden çoğalarak oluşan bedenimiz, bizi bugünkü halimize getirmeyi bilmesi gibi, tüm bilinçaltı kayıtlarımızı da “bilir.” Bedenimizin her hücresi bütünün bilgisine sahiptir. Bilinçaltı inançları değiştirmek kaderimizi değiştirmektir. PiKi eğitimlerine katılarak bilinçaltı inanç değişimini uygulamalı olarak öğrenmek elbette en etkin yoldur. Ama katılamayanların da bu bilgilerden yararlanmasını sağlamak için kitap da yazdım. Bilinçaltı inançlara ulaşmanın ve değiştirmenin uygulamalarını <em>Bedenin Bilgeliği</em> kitabımda detaylı ve açık bir şekilde anlattım.</p>

        <p>“Eğitime katılmakla kitaptan öğrenmek aynı yararı verir mi?” Bazı okurlar bana bunu soruyor. “Aşk kitabı okumakla âşık olmak bir olur mu?” diye yanıtlıyorum ben de. Aslında hayatında bir kez olsun uygulamalı herhangi bir eğitime katılan herkes bunun cevabını verir. Sadece kitaplar yetseydi okullara, eğitmenlere, öğretmenlere gerek olur muydu? Her şeyi sadece kitaplar aracılığıyla öğrenmek ve öğretmek mümkün değil elbette. Bilginin ve uygulamanın yeri farklıdır. İkisi de gereklidir. Ama yine de bir eğitim kitabından yararlanmayı seçenin bir ölçüde bilgilenip fayda sağladığı da bir gerçek. Okuyanla okumayan bir mi?</p>

        <p>Türkiye’de hiç bilinmeyen ve uygulamalı öğrenmeye dayalı bir konuda anlaşılabilir bir eğitim kitabı yazmak, sadece bilgiye dayanan bir kitabı yazmaktan çok daha meşakkatliymiş. Ben de bunu öğrendim.</p>
      </div>

      <div class="container html5_section">
        <div class="pagebreak">
          <br />
        </div>

        <h1 class="head"><span class="line">17</span></h1>

        <h2 class="head_alt"><span class="initial">K</span>ENDİNİZE <span class="initial">İ</span>HANET <span class="initial">E</span>TMEK</h2>

        <div class="epigraph html5_section epub-type_epigraph">
          <p>En büyük aptallık, mutluluk nesneleri peşinde koşarken sağlığını heba etmektir.</p>

          <p class="by"><span class="big-font">A</span>RTHUR <span class="big-font">S</span>CHOPENHAUER</p>
        </div>

        <p class="first-letter">İ<span class="smallcaps">NSANLARIN EN MUTLU OLDUKLARI ANLAR</span> kendi doğal halleriyle, doğal gerçekleriyle uyum içinde oldukları anlardır; iş hayatında, arkadaşlıkta, ilişkilerde ve sağlıkta. Kendi gerçeğinle uyum içinde yaşıyorsan her şey yolunda akar. Karşına çıkan zorluklar, seni kendi doğalını yaşayamayanlar gibi yoğun etkilemez. Belki biraz üzülürsün ama kısa bir süre sonra omuz silkip geçersin.</p>

        <p>Ne çok insan ruhunun, gönlünün istediği hayatı değil, mecbur kaldığı hayatı yaşıyor. Başkalarının ondan talep ettiği hayatı yaşıyor. Kalbimizi dinlemek yerine, alıştığımız ya da mecbur kaldığımız hayatı yaşadığımızda, risk almak yerine korkularımıza ve alışkanlıklarımıza yenik düştüğümüzde yürekteki ve ruhtaki boşluğun yarattığı özlem ve öfke ortadan kaybolmuyor. Gittikçe olumsuz düşünce ve duyguların esiri oluyoruz. Bu da insanda acı çekme korkusu ve duygusal açlık yaratıyor. Acı çekme korkusu acının kendisinden daha güçlüdür.</p>

        <p>İnsanların temel sorunu, yüreğinin arzusunun ne olduğunu bilmemesi ya da içinde bulunduğu durumdan kaçma arzusunun (korkularının) yüreğinin arzusunu keşfetme isteğini gölgelemesi oluyor. Kendinizi tanıma sürecine yatırım yaptığınızda, emek verdiğinizde bunun yanıtını alıyorsunuz.</p>

        <p>İnsana en büyük ihaneti yaşatan kişi kendisidir. Kendine ihanet, benliğin yitirilmesidir. Bu durumda kişi kendisi olamaz ve kendisine biçilen roller içinde bir yaşamı ziyan etmeye mecbur kalır.</p>

        <p>Araştırmacılar, amaçlı yaşam süren insanlar ile sağlıklı kilo arasında bir bağlantı olduğunu söylüyor. Varlığımızın bir amacı olduğunu bilmek, ruhumuzu besliyor. Anlam ve amaç ruhun gıdasıdır.</p>

        <p>Tüm korkularına rağmen sevmediği işini, sevmediği eşini terk etme cesaretini göstererek kendi seçtiği hayatı yaşamaya başlayan bir eğitim katılımcısını üç sene sonra gördüğümde onu ilk anda tanıyamamıştım bile. O kilolu, mutsuz kadın gitmiş, canlı, enerjik, gözlerinin içi parlayan hoş, zarif bir kadın gelmişti yerine. Hem sevdiği bir işte çalışıyordu hem de harika giden bir ilişki içindeydi. Özsaygısının ve kendisine güveninin arttığı her halinden belli oluyordu. Onunla gurur duyduğumu mutluluk gözyaşlarım gösteriyordu. Eğitimler süresince onunla, kendi sabotajlarının farkına varması için az uğraşmamıştım. Bu sürede bana çok kızmıştı. Hatta bir kez eğitimi yarıda bırakarak terk etmişti. (Bir süre sonra eğitime yeni baştan katıldı.)</p>

        <p>Kurban rolünden vazgeçmek ne zor geliyor çoğu insana.</p>

        <p>İçinizde derinden bir özlem varsa korkularınıza rağmen risk alın.</p>

        <p>Korkan ile korkak arasında fark vardır. Cesur kişi de korkar.</p>

        <p>Korkak korkularının kendisini durdurmasına izin verir. Cesur, korkmasına rağmen istediği yolda adım atar. Genellikle hayatımızda yakın ilişki içinde olduğumuz insanlar en büyük stresi yaratanlar olur: anne babalar, eşler, sevgililer, patronlar. Kendi yaşam yolunuzu takip ettiğinizde yaşamınızda olacak değişikliklerden korkmanız doğaldır.</p>

        <p>Bu değişimlere açık olun, korkunuza rağmen adım attığınızda, ruhunuzun rehberliğine güvendiğinizde evren sizi ödüllendirir.</p>

        <p>Şimdiki durumunuzdan olmayı istediğiniz duruma gelmek için gereken bir geçiş süreci olacaktır. Her ne kadar sihirli bir güçle bu süreci hiç yaşamadan atlamayı arzu etseniz de bu süreci yaşamaya hazır olun. Ciddi bir ameliyattan sonra iyileşme süreci vardır. Bu süreçte birtakım bedensel rahatsızlıklar yaşayabilirsiniz. Ama hayatınız kurtulmuştur. Geçiş sürecinde geçici rahatsızlıkları göze alın. Bu dönemde kendinize şunu söyleyin: “Bu benim yüreğimin arzusu. Değişimlerin hayatımda olmasına izin veriyorum. Korksam da kendi yolumda yürüyorum. Kendimi seviyorum. Ben değerliyim.”</p>
      </div>

      <div class="container html5_section">
        <div class="pagebreak">
          <br />
        </div>

        <h1 class="head"><span class="line">18</span></h1>

        <h2 class="head_alt"><span class="initial">Y</span>AŞAM <span class="initial">E</span>NERJİSİNİN <span class="initial">A</span>KIŞ <span class="initial">B</span>OZUKLUĞU</h2>

        <div class="epigraph html5_section epub-type_epigraph">
          <p>Doktorlar sağlıkla değil hastalıkla ilgileniyor. Toplum, sağlığın hastalığın tedavi edilmesi olduğu anlamına geldiğine inandırılmış durumda.</p>

          <p class="by"><span class="big-font">A</span>SHLEY <span class="big-font">M</span>ONTAGU</p>
        </div>

        <p class="first-letter">B<span class="smallcaps">İZ ENERJİSİ OLAN</span> varlıklar değil, enerji varlıklarıyız.</p>

        <p>Zihinsel denge, duygusal denge, ruhsal ve bedensel denge bizi sağlıklı kılar. Hayat daima dengeden yanadır.</p>

        <p>Stres kaynaklı hastalıkların böylesine yaygın olduğu günümüz dünyasında çoğu insanın içinde yeterince yaşam enerjisi dolaşmıyor. Tarih boyunca <em>chi, ki, prana, yaşam gücü, orgon</em> gibi değişik isimlerle hemen her kültürde bilinen yaşam enerjisi, bedenimizde meridyenler aracılığıyla dolaşır. Meridyenler enerji damarlarıdır. Meridyenlerde yeterli miktarda yaşam enerjisi dolaşmadığında ya da meridyenler tıkalı olduğunda, ters aktığında, enerji donduğunda canlılığımızı yitiririz. Stres, olumsuz düşünceler ve duygular enerjinin akışını engeller. Tıpkı tıkanan damarlarda kanın dolaşamaması gibi. Bu tıkanıklıklar, depresyonun ve tüm hastalıkların başlangıç noktasıdır. Beş bin yıllık Çin Tıbbı uygulayıcısı hekimler, hastalıklar ortaya çıkmadan çok önce enerjinin tıkandığı meridyenleri tespit ederler. İyileşmek için önce meridyenlerde düzgün akışın yeniden sağlanması gerekir.</p>

        <p>Tıkanan enerji canlılığını yitirir. Tıpkı durgun sularda hayatın olmaması gibi. Akışın olduğu yerde canlılık vardır. Hareketsizlik ölüm öpücüğüdür.</p>

        <p>Cansızlık stres yaratır. Stres YAĞ programını aktive eder. Kendimizi yorgun ve bitkin hissettiğimizde canımız daha çok şekerli, yağlı yiyecekler ister. Çünkü şeker ve un gibi basit karbonhidratlar bize çok hızlı enerji verir ama bu enerji yüklemesi kısa süreli olduğundan karnımız yine acıkıverir. Yine abur cubur tüketiriz. Kendimizi suçlu hissettikçe olumsuz düşüncelerimiz ve duygularımız artar. Kısırdöngü iş başındadır.</p>

        <p>Enerji tıkanıklıklarını PiKi teknikleri ve meridyen akışı dengelemesi ile aşarak, bedenimizin YAK programını<br />
        aktive edebiliriz.</p>

        <p>Meridyenlerle ilgili daha geniş bilgiyi <em>Meridyen Terapisi</em> isimli kitabımda bulabilirsiniz.</p>

        <div class="container html5_section">
          <h1 class="subhead">Enerji Boyutu Tıp Boyutu</h1>

          <p>Yaşam enerjisi bedeninizde nasıl akıyor? Tıkanmış mı, ters mi akıyor, donmuş mu? Bunlar beş bin yıllık Doğu tıbbının öncelikle test ettiği ve bu akışa göre teşhis ve tedaviyi belirlediği yol. PiKi teknikleri fiziksel, duygusal, zihinsel ve ruhsal boyutta enerji akışını dengelemeyi sağlar. (Tıp doktorları teşhis ve tedavi için de kullanabilir.)</p>

          <p>Enerji akışının düzenlenmesi en-en-en öncelikli konudur. Çünkü doktorunuz sizin fiziksel sorununuzun erken aşamasını tıbbi cihazlarla veya tahlillerle tespit ettiğinde zaten o organın enerjetik boyutta yüzde kırk enerjisini/sağlığını kaybetmiş durumda oluyorsunuz. Yani belli bir organla veya hormonla ilgili enerji dengesi bozulmasının yarattığı tahribat, o organla ya da hormonla ilgili enerji düzeyi yüzde altmışa indiğinde doktorunuz tarafından, modern tıp aletleri ve pahalı tahliller tarafından “görülebilir” yani tespit edilebilir ve teşhis edilebilir konuma geliyor.</p>

          <p>Beş bin yıllık Doğu tıbbı ile yüz yıllık Batı tıbbı arasındaki fark: İlki ruhsal içerikli ve “sağlığa hizmet” odaklı, ikincisi ruhsuz ve “hastalığa hizmet” odaklıdır.</p>

          <p>Hastalığa hizmet odaklı sektörde, sağlığınıza kavuşmanız müşteri kaybıdır. Niye tümüyle iyileşmenizi istesinler ki? Bu nedenle hastaya verilen ilaçların yan etkilerini ortadan kaldırması için verilen ikincil ilaçların yan etkileri dolayısıyla gittikçe artan sayıda ilaç yazılması sizi şüpheye düşürsün. Kendi sağlığınızın sorumluluğunu almaktan çekinmeyin. Sizi birkaç dakika muayene eden doktorunuz değil, bedeniniz en iyisini biliyor. Onun dilini anlarsanız size her şeyi anlatıyor.</p>

          <p>Bedeninizin kendisini iyileştirme gücünü hiçbir “tedavi” yöntemi aşamaz. O tek hücreden kendini “bugünkü siz” olmaya dönüştürdü; kalbinizle, beyninizle, karaciğerinizle, tüm organlarınızla… O sizin sağlıklı olmanızı istiyor. Bedeninizin bilgeliğine güvenin. Ona yardım edin. Sizin tüm sağlıksız seçimlerinize rağmen bedeniniz sizi tüm kapasitesiyle sağlıklı yaşatmaya çalışıyor.</p>
        </div>

        <div class="container html5_section">
          <h1 class="subhead">Üç Tür Seçim</h1>

          <p>Yaşamamayı seçmek; yaşamayı seçmek; ne ölmeyi ne yaşamayı seçmek. Bu seçimlerden birini yapıyoruz her birimiz.</p>

          <p>Yaşamamayı seçen insanlar var. Çözüm kolay. Doğrudan ya da dolaylı yollarla (ölümcül hastalıklarla, alkol/ hız/ tehlikeli spor, dikkatsizlik vs. bağlantılı kazalarla) intihar edersiniz. Doğrudan yol, bilinçli zihnin ölüm seçimidir. Dolaylı yol, bilinçaltının ölüm seçimidir.</p>

          <p>Yaşamayı seçen insanlar var. Yaşamınızın her boyutta kalitesini arttırmak için elinizden gelenin en iyisini yaparsınız. Amacınız her gün kendinizin daha iyi versiyonu olmayı seçerek, kendinize ve bütüne yararlı bir birey olabilmektir.</p>

          <p>Ne ölmeyi ne de yaşamayı seçen insanlar (köleler) var. Bu kesim çoğunlukta. Yaşama katlanan “köleler.” Bir gün, yeterince bedel öderlerse her şeyin kendiliğinden güzel olacağı hayalleriyle yaşayan köleler. Fiziksel olarak var olan ama kendi hayatlarını değil, takdir göreceğine inanarak başkalarının hayatını yaşayan “fedakâr” köleler. Kaderlerini değiştiremeyeceğine inanarak hiçbir adım atmayan, “kader mahkûmu” köleler. Başkalarının kendisinden beklediği “hayatı” yaşayarak sevileceğine, onay ve kabul göreceğine inanan köleler. Her şeyi “doğru” yaparsa, boyun eğerse bir gün kendi hayallerini gerçekleştirmelerine izin verileceğini sanan köleler. Başkalarının iznine tabi bir yaşamda ancak köle olunur; özgür bir birey değil.</p>

          <p>Sadece “var olmaktan” yaşamaya doğru, kendi gerçek benliğimize doğru ne kadar adım atıyoruz?</p>

          <p>Yaşadığımız hayatta ne kadar varız?</p>
        </div>
      </div>

      <div class="container html5_section">
        <div class="pagebreak">
          <br />
        </div>

        <h1 class="head"><span class="line">19</span></h1>

        <h2 class="head_alt"><span class="initial">H</span>ORMONLAR</h2>

        <div class="epigraph html5_section epub-type_epigraph">
          <p>Yoksulluk çok boyutludur. Paranın ötesinde, eğitimde, sağlıkta, politik katılımda, kişinin kendi kültürünü geliştirmesinde ve sosyal organizasyonlarda yoksuluz.</p>

          <p class="by"><span class="big-font">A</span>TAL <span class="big-font">B</span>IHARI <span class="big-font">V</span>AJPAYEE</p>
        </div>

        <p class="first-letter">B<span class="smallcaps">U SÖZE</span> ben de bir şey eklemek istiyorum. Paranın dışındaki tüm yoksullukların adına cehalet diyoruz.</p>

        <p>Peki hayatımızı, sağlığımızı, duygularımızı, ne zaman uyuyacağımızı, uyanacağımızı, açlığımızı, tokluğumuzu, kilomuzu, neşemizi, hüznümüzü, enerjimizi, kime âşık olacağımızı bile yöneten hormonlarımız hakkında ne biliyoruz? Niye bu kadar az şey biliyoruz? Niye merak etmiyoruz? Niye hazır lop reçetelerden medet umuyoruz?</p>

        <h1 class="subhead">Hormonlarımız: Bedenimizin Enerji Dansı</h1>

        <p>Şimdi hormonlarımızı tanıma zamanı. Hormon kelimesi İngilizce “harmony” yani “uyum” sözcüğünden geliyor. Evrensel enerjiyle uyumlu şekilde akan yaşam enerjisi demek. Hormonlarımız yaşam enerjisiyle ahenk içinde dans ettiğinde biz de “yaşamsever” bir varlık olarak doğal sağlığımıza kavuşuyoruz; sadece kiloda değil, her boyutta.</p>

        <p>Hormonların bedenimizde düzenli ya da düzensiz çalışmaları, yaşam enerjisinin bedenimizdeki akışının yansımalarıdır. Yaşam enerjisi tıkandığında hormonlarımız da düzensiz çalışır. Bu tıkanıklığa neden olan faktörleri kitap boyunca değişik şekillerde tekrarladım. Her şeyin başı ruh ve zihin sağlığı.</p>

        <p>Hormonal dengesizlikler, ruhsal, duygusal, zihinsel, bedensel dengesizlikler sonucu ortaya çıkar. Yani hormonal dengesizlikler, ilaç sanayinin empoze etmeye çalıştığı gibi sorunlarımızın nedeni değildir. Yaşam seçimlerimizin sonucudur!</p>

        <p>Bu nedenle hormonal dengeyi sağlamak için dışarıdan verilen ilaç yardımları, geçici olarak semptomları ortadan kaldırarak belki sorunu geçici olarak çözümlenmiş gibi gösterir ama kök sorun yine bir başka yoldan, bir başka hastalık olarak kendisini ifade eder; üstelik ilaçların yarattığı yan etkilerin sorunları da eklenerek. Kalıcı çözüm, yaşam enerjimizi zihinsel, ruhsal, duygusal ve fiziksel boyutta dengelemekten geçiyor.</p>

        <p>Bunun hap yut düzelsin çözümü yok. Çabasız kolay çözümü yok; her ne kadar olmasına inanmak isteseniz de.</p>

        <p><strong>“Kolaycı zihinler çıkarcı zihinlerin kurbanı olur”</strong> sözünü sıkça tekrarladım <em>Geleceği Hatırlamak</em> isimli kitabımda. Kilo endüstrisinde de geçerli bu; her alanda olduğu gibi. Bedeninizi yeni yaşam seçimleriyle, yeni bir yaşam tarzıyla yaratacak olan sizsiniz; ilaç, ameliyat, geçici bir süre yapılan diyet değil.</p>
      </div>
    </div>
  </div><!--footnote-->

  <div class="footnotes html5_section epub-type_footnotes">
    <div class="si-footnote html5_aside epub-type_footnote" id="f1">
      Değişik kültürlerde Prana, Chi, Ki gibi değişik isimlerle bilinen yaşam enerjisi, bedenin meridyen denilen akupunktur çizgileri boyunca akar. Pi, sonsuzluğu; Ki, enerjiyi temsil eder. Nil Gün’ün yarattığı ve kendisinden çok şey kattığı yepyeni bir eğitim programı olan Bütünsel Kinesiyoloji-PiKi, dengesi bozulmuş yaşam enerjisini dengelemeyi amaçlar. Bütünsel Kinesiyoloji bir enerji çalışmasıdır. Merkezimizde diğer PiKi eğitimlerinin yanı sıra, senede bir kez 13 hafta süren <strong>PiKi ile İdeal Kilo</strong> uygulamalı eğitimi de verilmektedir. (e.n.)
    </div>

    <div class="si-footnote html5_aside epub-type_footnote" id="f2">
      Diyete gir, diyeti bırak, yeni bir diyet dene, bırak, başkasını dene. Bu beslenme alışkanlığına yoyo diyeti denmesinin sebebi, lastiğin ucuna bağlı bir top olan yoyonun önce hızla ileri gitmesi, sonra geri gelmesi ve ivme düştükçe yavaşlamasıdır. Tıpkı yoyonun hareketinde olduğu gibi, diyete girildiğinde önce hızla kilo verilir, diyet sonrası verilen kilolar geri alınır ve bu döngü sürdükçe giderek kilo vermek imkânsız hale gelir; çünkü yoyo (kişinin metabolizması) artık durmuştur.
    </div>
  </div>
</body>
</html>
