<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>turgul</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <div class="chapter">
    <p class="indentmetinbold1"><span class="ideitalik">1) KARAKTERİN FİZYOLOJİK/BİYOLOJİK ÖZELLİKLERİ</span></p>

    <p class="indentmetin">&nbsp;</p>

    <p class="indentmetin">• <span class="ideitalik">Yaş</span></p>

    <p class="indentmetin">• <span class="ideitalik">Cinsiyet</span></p>

    <p class="indentmetin">• <span class="ideitalik">Boy ve kilo</span></p>

    <p class="indentmetin">• <span class="ideitalik">Saç, göz ve deri rengi</span></p>

    <p class="indentmetin">• <span class="ideitalik">Fiziksel kusurlar (Anormallikler, bozukluklar, hastalıklar, sakatlıklar)</span></p>

    <p class="indentmetin">• <span class="ideitalik">Fiziksel görüntü: Tavır/duruş (doğal, rahat, gergin, katı)</span></p>

    <p class="indentmetin">• <span class="ideitalik">Fiziksel yapı: Vücut yapısı ve tipi (atletik ya da değil)</span></p>

    <p class="indentmetin">• <span class="ideitalik">Çekici ya da itici fiziksel özellikler</span></p>

    <p class="indentmetin">• <span class="ideitalik">Hareket: Ritm ve yürüyüş tarzı (delikanlı gibi, hızlı, sert, yavaş, yumuşak)</span></p>

    <p class="indentmetin">• <span class="ideitalik">Yüz ifadeleri</span></p>

    <p class="indentmetin">• <span class="ideitalik">Tavırlar</span></p>

    <p class="indentmetin">• <span class="ideitalik">Ses/konuşma: Yapı ve nitelik (yüksek ya da düşük perdeden, hızlı, gırtlaktan, yumuşak, akıcı)</span></p>

    <p class="indentmetin">• <span class="ideitalik">Sözlü ifadeler: En çok sevdiği terimler, deyimler, dili kullanma yeteneği, argo kullanımı.</span></p>

    <p class="indentmetin">• <span class="ideitalik">Kalıtım: Karakterlerin kalıtımdan gelen fiziksel özellikleri</span></p>

    <p class="indentmetin">• <span class="ideitalik">Giyim: Üslup, orijinallik</span></p>

    <p class="indentmetin">• <span class="ideitalik">Görünüş: Çekici, temiz, modern, zarif, dağınık, bakımsız.</span></p>

    <p class="indentmetin">• <span class="ideitalik">Cinsellik: Cinselliklerini nasıl ifade ediyorlar? Bu konuda ne hissediyorlar? Cinsellik onlar için ne kadar önemli? Güdüleyici gücü ne kadar? Cinsel sorunları nelerdir?</span></p>

    <p class="indentmetin">• <span class="ideitalik">Karakter, heyecanını fiziksel olarak nasıl ifade ediyor? Duyguları ve heyecanları nelerdir (neşeli, kızgın, cinsel) ?</span></p>

    <p class="indentmetin">&nbsp;</p>

    <p class="indentmetinbold1"><span class="ideitalik">2)KARAKTERİN PSİKOLOJİK ÖZELLİKLERİ</span></p>

    <p class="indentmetinbold1">&nbsp;</p>

    <p class="indentmetin">• <span class="ideitalik">Zekâ düzeyi (Zeki mi? Sağduyulu mu?)</span></p>

    <p class="indentmetin">• <span class="ideitalik">Yetenekleri (Bildiği diller, hünerleri, kabiliyetleri)</span></p>

    <p class="indentmetin">• <span class="ideitalik">Yaradılış/Huy (Rahat, iyimser, kötümser, isyankâr)</span></p>

    <p class="indentmetin">• <span class="ideitalik">Düşleri</span></p>

    <p class="indentmetin">• <span class="ideitalik">Temel değerleri (tipin kutsal saydığı, değer verdiği şeyler; örneğin aile yaşamı, çok çalışma gibi)</span></p>

    <p class="indentmetin">• <span class="ideitalik">Diğer nitelikler (Dikkatli mi? Hayal kurma yetisi güçlü mü? Karar verme yeteneği, dengeli mi? duyarlı mı? Kültürlü mü? Zevkleri neler?)</span></p>

    <p class="indentmetin">• <span class="ideitalik">Kompleksler/Uyumsuzluklar (Zaaflar, çekingenlikler, özel sorunlar, sabit fikirler, fobiler, önyargılar, batıl inançlar)</span></p>

    <p class="indentmetin">• <span class="ideitalik">Karakterin hayatındaki önemli hayal kırıklıkları nelerdir?</span></p>

    <p class="indentmetin">• <span class="ideitalik">Karaktere verilen takma isimler nelerdir? Ne anlama geliyorlar?</span></p>

    <p class="indentmetin">• <span class="ideitalik">Duygular (Karakterin en bilinen duyguları nelerdir? Hangi duygular karakteri rahatlatır, hangilerinden huzursuz olur?)</span></p>

    <p class="indentmetin">• <span class="ideitalik">Hayata bakış açısı/yaşama karşı tavrı (Saldırgan, sinirli, rahat, boş vermiş)</span></p>

    <p class="indentmetin">• <span class="ideitalik">Karakterin en çok beğendiği özellikleri nelerdir? En az beğendiği özellikleri nelerdir?</span></p>

    <p class="indentmetin">• <span class="ideitalik">Karakter kişiliğinin hangi yönlerini benimsemez?(Kızgınlık, cinsellik, hassasiyet)</span></p>

    <p class="indentmetin">• <span class="ideitalik">Karakterin kendisiyle ilgili hissettikleri nelerdir? Filimdeki diğer karakterlere ilişkin duyguları nelerdir?</span></p>

    <p class="indentmetin">• <span class="ideitalik">Karakter kaybeden mi? Yoksa kazanan taraf mı?</span></p>

    <p class="indentmetin">• <span class="ideitalik">Karakterin kişiliğindeki gizli yönler nelerdir? (Bunlar nasıl ortaya çıkar? Kendisi hakkında bildiği, ancak diğerlerinden gizlediği yönleri nelerdir? Örneğin, sakin, kendine hâkim görünen bir karakter oldukça heyecanlı biri olabilir. Yine dürüst bir vatandaş gibi davranıp gizli âlemlere katılabilir.)</span></p>

    <p class="indentmetin">• <span class="ideitalik">Romantik/cinsel eğilimleri</span></p>

    <p class="indentmetin">&nbsp;</p>

    <p class="indentmetinbold1"><span class="ideitalik">3)TOPLUMSAL/KÜLTÜREL ÖZELLİKLER</span></p>

    <p class="indentmetinbold1">&nbsp;</p>

    <p class="indentmetin">• <span class="ideitalik">Adı</span></p>

    <p class="indentmetin">• <span class="ideitalik">Doğum yeri (büyüdüğü yer, anavatanı)</span></p>

    <p class="indentmetin">• <span class="ideitalik">Etnik köken ve milliyet</span></p>

    <p class="indentmetin">• <span class="ideitalik">Toplumsal sınıf</span></p>

    <p class="indentmetin">• <span class="ideitalik">Eğitim</span></p>

    <p class="indentmetin">• <span class="ideitalik">Meslek (gelir ve çalışma koşulları)</span></p>

    <p class="indentmetin">• <span class="ideitalik">Sosyo-ekonomik durumu, yaşam koşulları</span></p>

    <p class="indentmetin">• <span class="ideitalik">Aile (evli/bekâr, çocuk, ailenin öteki üyeleri ile ilişkileri)</span></p>

    <p class="indentmetin">• <span class="ideitalik">Arkadaşlar (iş yerinde ve dışarıda)</span></p>

    <p class="indentmetin">• <span class="ideitalik">Yaşam tarzı, hobileri, ilgileri</span></p>

    <p class="indentmetin">• <span class="ideitalik">Siyasi görüşü ve bağlantıları</span></p>

    <p class="indentmetin">• <span class="ideitalik">Dini görüşü ve bağlantıları</span></p>

    <p class="indentmetin">• <span class="ideitalik">Çevresi (Karakter nerede yaşıyor? Çevrenin karakter üzerindeki etkileri nelerdir?)</span></p>

    <p class="indentmetin">&nbsp;</p>

    <p class="normal"><span class="idebold">Yavuz Turgul Senaryolarında Karakter Yaratımı</span></p>

    <p class="normal">Türk sinemasında önemli yere gelmiş olan ve 20'nin üzerinde film senaryosunda imzası olan Yavuz Turgul, Yeşilçam geleneğinin son temsilcilerinden olmakla birlikte kendisini, bu geleneği eleştiren ve değiştirmeye çalışan biri olarak nitelendirmektedir. Senaryo yazma sürecinde çalışmalarını yıllara yaydığına değinen Turgul (Görüşme, 01.03.2011), karakter ve hikâyeyi yaratma sürecinin iç içe geliştiğini belirtir:</p>

    <p class="indentmetin"><span class="ideitalik">Senaryoda yaratmış olduğunuz karakterler anlatmak istediğiniz meseleyi götüren ya da götüremeyen varlıktır. Bu süreçte karakterler olayları, olaylar da karakterleri etkiler. Bu nedenle hikâye anlatısı, bütün unsurlarla doğru bir organizasyon ve tutarlılık içerisinde konumlanmalıdır. Çünkü senarist hikâyeye başladığında nereye doğru gideceğini ve nerede sonuçlanacağını bilmelidir. Bu nedenle de hikâye, karakterler ve dramatik yapıyı bir bütün olarak işlemelidir.</span></p>

    <p class="normal">Bir resimden, bir şiirden, gördüğü ya da duyduğu herhangi bir şeyden esinlenerek yazmaya başladığı senaryolarına kendi yaşanmışlıklarının da büyük katkısı olduğunu şu sözleriyle dile getirir:</p>

    <p class="indentmetin"><span class="ideitalik">Kalabalık çocuklu bir semtte büyüdüm bunun bende çok büyük etkisi olduğunu düşünüyorum. Arkadaş duygusunun çok gelişmiş olduğu dönemlerdir bunlar. Birbirine bağlanırsın, bu bağlanma ideolojik değildir sadece, aynı muhitte olmaktan, aynı kavgalara girmekten, aynı kız grubuna bakmaktan, değişik annelerden sürekli dayak yemekten kaynaklanan bir sürü paylaşım içerisine girdiğiniz insanlara sıkı sıkı bağlanırsınız. Hatta ilk aşklarıma da onlar şahit olmuştur. Arkadaşlık benim yaptığım işlerde ve filmlerde de kendisini çok göstermiştir. Bu bağlılık ya da ihanetle sonuçlanan ilişkilerdir, o da daha önce anlattığım çocukluğumun eseridir.</span> (<span class="ideitalik">Yavuz Turgul'un Dünyası</span>, 26.dk)</p>

    <p class="normal2"><span class="ideitalik">Fahriye Abla</span> (1984) Filminde Karakter Analizi</p>

    <p class="normal">Filmin ana karakteri olan Müjde Ar'ın canlandırdığı Fahriye karakteri; 20'li yaşlarda, esmer tenli, koyu renk saçları omuzlarına dökülen, orta boylu, fiziksel kusuru bulunmayan ve işveli rahat tavırlarıyla mahallenin gözdesi olan genç bir kızdır. Fahriye'nin kıyafetleri, yürüyüşü, duruşu kadınlığını ön plana çıkarmakta; cesur, akıllı taraflarının yanında sevdiği adama inanmasına ve kendini gözü kapalı ona teslim etmesine neden olan naif yanları da bulunmaktadır. Konuşmalarında argo ve mahalle ağzı denilebilecek bir üslup kullanan karakterin fiziksel olarak rahat ve kontrollü olduğu, rolünün amacına uygun olarak tutarlı bir çizgide ilerlediği gözlenmektedir.</p>

    <p class="normal">Anne ve babasının yanı sıra amcası ve anneannesiyle paylaştığı evde oturan Fahriye görücü usulüyle evlendiği kocası tarafından bakire olmadığı için geri getirilmesine rağmen ailesi ve mahalleli tarafından tekrar kabul edilir. Fahriye'nin kendisini seven mahalleli ile olan bağının kopması, en yakın arkadaşıyla nişanlanmış olan Mustafa ile ilişkisini sürdürmesi ve bunun ortaya çıkması sonucu gerçekleşir. Mustafa, kendisini yarı yolda bırakmış olmasına rağmen Fahriye çok uzun bir süre aşkını ve acısını koynunda sakladığı ve her sabah çıkarıp okşadığı Mustafa'nın resmine bakarak kimseye belli etmeden kendi içinde yaşar.</p>

    <p class="normal">Fahriye karakteri, hapishane yaşantısıyla başlayan filmin ikinci yarısında yavaş yavaş dönüşüm geçirmeye başlar ve hapishaneden çıktığında karakter dönüşümünü öykünün amacına uygun, gerçekçi ve doğal bir şekilde tamamlar. O artık saf, âşık, terk edilmiş kadın olmaktan çıkmış, hatta kendi iradesi ile kötü yola düşmekten kurtulmuştur. Hapishanede bebeğiyle birlikte geçmişinden birçok şeyi geride bırakan Fahriye ne istediğini bilen, kendi ayakları üzerinde durmaya çalışan ve sonunda bunu başaran ve hatta ailesinin bakımını üstlenecek kadar sorumluluk alabilen güçlü bir kadın haline gelmiş, kendisine dönen Mustafa'yı geri çevirmiştir.</p>

    <p class="normal">Filmin yan karakterlerinden olan ve mahallede Fahriye ile gizli aşk yaşayan Tarık Tarcan'ın canlandırdığı Mustafa uzun boylu, kumral, babasının yanında haftalıkla çalışan bir marangozdur. Babasına muhtaç olan Mustafa, yerine göre Fahriye'ye sert çıkışlar yapan ancak babası karşısında oldukça pasif davranan bir karakterdir. Onun bu pasifliği Fahriye'nin önce kendi babası, sonra kocası ve ardından Mustafa'nın nişanlısı ve hatta tüm mahalle karşısında aşkını savunan ve kendisine ihanet eden adamı gözünü kırpmadan yaralayan cesur, gözü kara kişilik özelliklerinin vurgulanması açısından tamamlayıcıdır.</p>

    <p class="normal">Filmin çocuk karakteri Mesut Çakarlı'nın oynadığı Mehmet; 10-15 yaşlarında orta boylu, kumral bir delikanlıdır. Mehmet, anne ve babası onu bırakıp yurtdışına gittiği için akrabalarının yanında kalmakta ve Mustafa'nın yanında çıraklık yapmaktadır. Marangoz çırağı olarak pek eylem halinde göremediğimiz Mehmet'in film anlatısı içerisindeki yeri "Fahriye Abla" şiirindekine benzer bir bakışla Fahriye'ye hayran olması ve aşklarını aleni yaşayamayan Mustafa ve Fahriye arasında habercilik yapmasıdır.</p>

    <p class="normal">Yavuz Turgul'un yazar/şair Ahmet Muhip Dıranas'ın "Fahriye Abla" adlı şiirinden esinlenerek senaryosunu yazdığı ve yönettiği ilk film olması ve bundan sonra çekeceği erkek kahraman odaklı filmlerin aksine hikâyenin merkezine kadın karakteri yerleştirmesi <span class="ideitalik">Fahriye Abla</span> filmini diğerlerinden farklı bir noktaya taşımaktadır. Karakterin kimliği, kişisel özellikleri, yaşadıkları ve yaşamaktan mahrum kaldıkları üzerinden şekillenen <span class="ideitalik">Fahriye Abla,</span> 80'li yıllara ilişkin kadın sorunlarına, cinselliğe, evliliğe ve aşka vurgu yapan gerçekçi karakterlerin akışında gerçekçi bir hikâye olarak karşımıza çıkmaktadır. Fahriye'nin mevcut şartlara boyun eğmek ya da kötü yola düşmek yerine beklenenin aksine süreç içerisinde geçirdiği dönüşümün etkisiyle kendi başına var olan hatta başkalarının sorumluluğunu alan bir birey olması, onu özellikle o dönemde kadına yüklenen roller açısından basmakalıp bir tip olmaktan çıkartıp orijinal bir karakter haline getirmektedir. Yavuz Turgul (Görüşme, 01.03.2011) yerleşmiş kimi kuralları kırma yönündeki bu eğilimini, "Yeşilçam'ın kendi içerisindeki katı kuralları, olmazsa olmazları onu klişelerin ve yapaylığın olduğu, aynı şeyleri tekrarlayan bir sinema haline getirmiştir. Bu nedenle ben hem bu geleneğin içerisinde olup, hem de bütün bunları kırma çabasında olan biri oldum" sözleriyle desteklemektedir.</p>

    <p class="normal2"><span class="ideitalik">Muhsin Bey</span> (1986) Filminde Karakter Analizi</p>

    <p class="normal">Filmin başkahramanı olan Muhsin Bey, 45-50 yaşlarında, kır saçlı, bıyıklı, orta boylu ve kilolu olmayan, fiziksel herhangi bir kusuru bulunmayan, fiziksel olarak rahat ve kontrollü görünen bir organizatördür. Yumuşak bir ses tonu ve konuşma tarzı olan ancak rolünün gerektirdiği duygu durumuna göre ses tonu, vurguları, tavırları ve yüz ifadesi şekillenen Muhsin Bey'in giysileri ilkelerine bağlı geleneksel bir İstanbul beyefendisi kimliğine uygun olarak genellikle takım elbise ve kravattan oluşmaktadır. Muhsin Bey'in evinde olduğu anlarda giydiği giysiler ve çizgili pijamaları ise yine o dönemin modasına ve karakterin kimliğine uygun giysilerden oluşmaktadır.</p>

    <p class="normal">Beyoğlu'nda eski bir apartman dairesinde yalnız yaşayan, akşamları çok sevdiği Türk Sanat Müziği eserlerini taş plaklardan dinlerken yanında rakısını yudumlayan ve çiçeklerine komşusu Sevda Hanım'a olan gizli aşkından bahseden Muhsin Bey'in hayatındaki en önemli rutini eski bir Türk Sanat Müziği sanatçısı olan ve düşkünler evinde kalan Afitap Hanım'a yaptığı ziyaretlerdir. Türk Sanat müziğine olan bağlılığı ve yükselen arabesk kültürüne ve yozlaşan müziğe karşı duruşu yüzünden işleri iyi gitmeyen Muhsin Bey'in film boyunca rolünün amacına uygun, tutarlı tavır ve davranışları (Ali Nazik'e arabesk okumama şartı koyması, yaptıkları ses yarışmasına çok sayıda başvuru ve dolayısıyla para gelecek olmasına rağmen arabesk dalını koymaması), karakteri inandırıcı kılmaktadır.</p>

    <p class="normal">Filmin ana karakterlerinden Uğur Yücel'in canlandırdığı Ali Nazik, 20-25 yaşlarında, koyu renk saçlı, orta boylu, çok zayıf olmayan, fiziksel herhangi bir kusuru bulunmayan, filmin genelinde rahat ama rolünün gerektirdiği yerlerde bilinçli bir gerginlik ve heyecan yaşayan bir karakterdir. Memleketi Urfa'dan türkücü olmak için gelmiş olsa da aslında arabesk okumak isteyen, ancak Muhsin Bey'in koyduğu yasak üzerine sadece türkü söylemekle yetinen ve türkücü olmak uğruna birçok şeyi göze alabilen Ali Nazik, bencil ancak naif yanları da olan şiveli konuşan bir delikanlıdır. Ali Nazik'in beden dilini ve mimiklerini kullanımı rolünün amacı doğrultusunda değişkendir. Özellikle Muhsin Bey'e duygu sömürüsü yaptığı anlarda mimikleriyle kendisini acındıran Ali Nazik'in bu gariban tavrı ve acıklı hayat hikâyesi, Muhsin Bey'in Ali Nazik'i sahiplenip ona kaset yapmaya çalışmasını anlamlı kılmaktadır. Ali Nazik'in Urfa'dan ilk geldiğinde ceket, gömlek ve pantalondan oluşan giysileri filmin sonunda arabesk kültürün yaygın giyim tarzı olan bağrı açık gömlek, açık renk ceket ve altın bir kolyeye dönüşmektedir. Ali Nazik'in varlığı Muhsin Bey'in koruyucu, fedakâr, değerlerine bağlı çizgisini desteklemektedir.</p>

    <p class="normal">Filmin yan karakterlerinden bir diğeri Muhsin Bey'in komşusu ve âşık olduğu kadın olan Sermin Hürmeriç'in oynadığı Sevda Hanımdır. Sevda Hanım 40-45 yaşlarında orta boylu, kilolu olmayan ve kızıyla yalnız yaşayan dul bir kadındır. Özellikle Muhsin Bey ile olan diyaloglarında kibar konuşmaya çalışan ama normalde argo konuşmaları ağırlıkta olan Sevda Hanım, sesi çok güzel olmasa da Muhsin Bey'in yardımları sonucunda bir gazinoda iş bulmuş olan bir şarkıcıdır. Bu noktada Sevda Hanım'ın sesinin güzel olmamasına rağmen sırf Muhsin Bey'in hatırına işe alınmış olması ve kendisine iş bulmasına rağmen Muhsin Bey'in ondan hiçbir talepte bulunmaması Muhsin Bey'in kişiliğinin anlaşılması açısından tamamlayıcıdır.</p>

    <p class="normal">Maddiyattan çok maneviyata önem veren ve sağduyulu bir karakter olan Muhsin Bey çevresi tarafından sevilen ve saygı duyulan, rakibi Erdoğan Sıcak'ın oynadığı Şakir dışında kimseyle bir husumeti bulunmayan bir karakterdir. Muhsin Bey'in çatıştığı ve filmin yan karakterlerinden olan Şakir ise 45-50 yaşlarında Muhsin Bey'e oranla daha uzun boylu ve koyu renk saçlıdır. Muhsin Bey'in aksine arabeske yakın duruşuna uygun olarak giysileri genellikle açık renk ceket, bağrı açık bir gömlek ve altın kolyeden oluşmaktadır. Arabesk kültüre uygun sanatçılarla çalışması onu maddi açıdan Muhsin Bey'den daha iyi konuma taşımaktadır. Eski bir gönül ilişkisindeki yanlış anlama yüzünden Muhsin Bey'e düşman olan Şakir'in hırslı kişiliği, genellikle alaycı konuşma biçimi, Muhsin Bey'in kibar, saygılı, seviyeli kimliğini ön plana çıkarmakta, aralarındaki iddialaşma ile filmin bel kemiği olan çatışma unsuru sağlanmaktadır. Muhsin Bey, filmin sonunda ihanete uğradığı için kaybeden taraf olarak görünse de karakterin kişilik özellikleri ve herhangi bir değişim geçirmeden kalan, değerlerine bağlı tavrı dikkate alındığında aslında kaybetmemiş olduğu, kendisine ihanet edenlere söylediği son sözlerinden de anlaşılmaktadır.</p>

    <p class="normal">Filmdeki karakterler filmin öyküsü ve karakterizasyon bağlamında ele alındığında ana ve yan karakterlerin hepsinin öykünün amacı ve çizgisi çerçevesinde gerçekçi, orijinal, tutarlı, etkileyici, inandırıcı, doğal, birbirlerini ve öyküyü tamamlar nitelikte oldukları görülmektedir. İyi ve olumlu özelliklerinin yanında yükseklik korkusu, utangaçlık ya da bencillik gibi zayıf yanlarının olması karakterleri iki boyutlu ve klişe olmaktan çıkarmaktadır. Karakterlerin gündelik yaşamda var olabilecek gerçeklikte öykünün içerisinde yer almaları inandırıcılıklarını arttırmaktadır.</p>

    <p class="normal2"><span class="ideitalik">Aşk Filmlerinin Unutulmaz Yönetmeni</span>(1990) Filminde Karakter Analizi</p>

    <p class="normal">Sinemanın değişen yüzüne ayak uydurmaya çalışan bir yönetmenin politik içerikli yeni filmini çekme sürecini konu alan filmin merkezindeki karakter, Şener Şen tarafından canlandırılan Haşmet Asilkan'dır. Asilkan, 50-55 yaşlarında, orta boylu, saçları ve sakalları beyazlamış, çektiği aşk filmleriyle ünlenmiş ancak bir süredir gözden düşmüş olan bir yönetmendir. Haşmet evlenmiş boşanmış, iki çocuk babası, yalnız yaşayan bir adamdır ve çocukları yeniden evlenen eski eşinin yanında yaşamaktadırlar. Eski eşi hayatını mahvettiği gerekçesiyle filmin genelinde Haşmet'e karşı saldırgandır.</p>

    <p class="normal">Değişen, daha entelektüel bir yapının hâkim olduğu sinemaya ayak uydurmak için politik film yapmaya karar veren ve yeni entelektüel kimliğine uygun olarak sakallarını uzatan Haşmet, fular takar, pipo içer, sergilere, operaya gider. Ancak operada uyur, sergide resimlere anlamsız boş bakışlarla bakar. Bu tavırları filmin en başından onun sonradan üzerine zorla giydirmeye çalıştığı, entelektüel kimliği üzerine oturtamayacağının temellerini atmaktadır. Genellikle kibar konuşan Haşmet Asilkan, ilk önce filmini pazarlarken, ardından âşık olduğu kadını etkilemeye çalışırken bol miktarda yalan söyler ve yalan söylerken fiziksel olarak oldukça rahat görünür. Haşmet'in bu yalancı tavırları ve sürekli kendisini kurtarmak için olduğundan farklı görünmeye çalışması karakterin samimiyetsiz yanlarını ortaya çıkarmaktadır.</p>

    <p class="normal">Haşmet'in sosyal çevresi kendisi gibi sinemacıların toplandığı kahvede görüştüğü, sektörde çalışan ya da daha önceden çalışmış kişilerden oluşmakta, bu nedenle sohbetleri sinema sektörünün durumu ve filmler üzerine ilerlemektedir. Filminde başrol oynayan ve Haşmet'in âşık olduğu kadın karakter Pıtırcık Akerman'ın canlandırdığı Jeyan'dır. Oyuncu olmak için evliliğini bitirmiş, çocuğundan vazgeçmiştir. Haşmet ona kendisini entelektüel bir kimlik içinde sunmak için okuduğu okul ve kitaplar ile dinlediği müzikler ve yaşam tarzı konusunda yalanlar söyler. Bu süreçte Haşmet'le yakınlaşmalarına rağmen, filmin sonunda beceriksiz olarak nitelendirdiği filmin erkek karakteriyle sevgili olan Jeyan, bir anlamda Haşmet'i aldatmıştır. Haşmet bu olay karşısında önce tepki göstermiş ardından da filmi bitirebilmek için onlardan özür dilemiştir. Film yapım süresince Haşmet'in maddi şartlar nedeniyle gözleri neredeyse kör olma aşamasına gelen kameramanla çalışmak zorunda kalması, eski bir oyuncu olan Nihat'a alkolik olmasına rağmen filmde rol vermesi, Nihat'ın çekim sırasında ölmesi üzerine onun canlandırdığı karakteri filminde de öldürmek zorunda kalması, iş bulmakta zorlanan eski figüranların kendisinden rol istemeleri gibi ayrıntılar öykünün bütününe katkı sağlamaktadır. Yapımcısının herkesi dolandırıp kaçması sonucu Haşmet filmi bitirmek için gerekli parayı kendisinden görünüşte nefret eden eski karısından alır, ancak bu para da yeterli olmadığı için önce negatif film çalar ardından gösterim için filmin son kopyalarını çalar. Bütün bu ayrıntılar ve birbirine bağlı olarak gelişen olaylar Haşmet'in filmini tamamlama amacına ulaşmasında kimi zaman engelleyici kimi zaman da ilerletici unsurlar olarak karşımıza çıkar. Bu amaç doğrultusunda Haşmet'in duruşu ele alındığında karakterin filmin amacı doğrultusunda tutarlı bir tavır izlediği görülmektedir.</p>

    <p class="normal">Sonuç olarak filmin tamamında ana karakter, yan karakterler ve öykü filmin meselesi çerçevesinde iç içe birbirini tamamlar biçimde ilerlemektedir. Karakterin gerçekliği açısından ele alındığında, 80'li yılların Türk sineması açısından böyle bir değişimin yaşandığı yıllar olması ve Haşmet'in filmine gerekli finansmanı bulmak ve çekmek için bu tür sıkıntılar yaşaması o döneme uygun gerçeklikte olduğu için, karakter ve dolayısıyla öykü gerçekçidir diyebiliriz. Filmde yer alan yan karakterlerin ana karakter açısından kimi zaman engelleyici kimi zamansa ilerletici davranmaları, Haşmet'in nihai amacına ulaşma, yani filmini tamamlama sürecini ve bu süreçte karşılaştığı zorlukları anlamlı kılmaktadır.</p>

    <p class="normal2"><span class="ideitalik">Gölge Oyunu</span> (1992) Filminde Karakter Analizi</p>

    <p class="normal">Pavyonda çalışan, modası geçmiş iki komedyenin hikâyesini anlatan film iki ana karakter çevresinde kurgulanmıştır. Kahramanlardan birisi daha baskın görünse de her iki kahramanın öyküdeki ağırlığı aynıdır ve biri diğerinin varlığını anlamlı kılmaktadır. Filmde Şener Şen'in canlandırdığı Abidin karakteri 35-40 yaşlarında orta boylu, esmer, siyah saçlı, ince bıyıklı, ağzı bozuk, duygusuz ama kadınlara düşkün, hırsızlıktan hapse girip çıkmış, kolunda eskiden sevdiği kadını ifade eden bir dövmesi olan, eski denizci bir karakter olarak izleyici karşısına çıkar. Filmin sonuna doğru intihara teşebbüs etmesiyle Abidin'in esrar satıcısı babasına ve terk edip gitmiş olan annesine ilişkin gerçekler öğrenilir. Bu da onun "neden" duygusuz, kimseye bağlanmak istemeyen bir karakter olduğunun sebeplerini açıklar. Filmin diğer ana karakteri olan ve Şevket Altuğ tarafından canlandırılan Mahmut karakteri ise 35-40 yaşlarında orta boylu, gözlüklü, hafif uzun saçlı olan; dürüst, sakin, sevecen ve kadınlardan uzak duran kişiliği ile Abidin'in tam tersi özelliklere sahip bir karakterdir. Mahmut'un bu probleminin nedeni de çocukluğuna dayanır. Mahmut da ailesi tarafından terk edilmiş, bu nedenle yetiştirme yurdunda büyümüştür. Yetiştirme yurdundaki arkadaşlarının bir gece onun yatağına bir kadın sokup dalga geçmeleri Mahmut'un yetiştirme yurdundan kaçmasına ve bir daha hiçbir kadınla beraber olamamasına, bu yüzden de çevresi tarafından iktidarsız olarak görülmesine neden olmuştur. Eski moda olmalarına rağmen ironik biçimde sahne isimleri "Modern Komikler Karabiberler" olan kahramanların sahne kıyafetleri, pantolon gömlek ve pullu yelekten oluşur. Sahnede siyasilerin taklitlerini yapan, şarkılar söyleyen komedyenleri kimse alkışlamaz.</p>

    <p class="normal">İşe sepetli motorlarıyla gidip gelen Abidin ve Mahmut'un iş ortaklıkları aynı evi paylaştıkları için hayat ortaklığına dönüşmüştür. Parasız oldukları için evin 3 aylık kirasını ödememiş olan kahramanların evi eski, eşyaları bakımsızdır. Öyle ki Kumru'nun onların yanında kaldığı süreçte evde sadece iki yatak olduğu için Abidin ve Mahmut birlikte uyumak zorunda kalırlar. Evin bütün işlerini daha pasif görünen Mahmut karakteri yapar. Evde oldukları süre içerisinde rolleri için prova yaparlar.</p>

    <p class="normal">Filmin yan karakteri olan ve varlığına ve yokluğuna ilişkin net bir ayrımın yapılamadığı Kumru karakterini Larissa Litichevskaya canlandırır. Kumru 30-35 yaşlarında, uzun boylu, uzun sarı saçlı, açık tenli, sağır ve dilsiz bir kızdır. Abidin ve Mahmut'un hayatı, dokunduğu her şeyi -güvercini, uyuyamayan yaşlı ev sahibini ve hatta Mahmut'u- iyileştiren ve sonra birdenbire ortadan kaybolan Kumru'yu kalacak yeri olmadığı için kendi evlerine götürmeleriyle değişir. Kumru'yu para karşılığında pavyona satan adam, uyuşturucu borcu yüzünden öldürülünce pavyon sahibi zararını Kumru'yu pavyonun tuvaletinde çalıştırarak çıkarmaya karar verir. Zaman içerisinde Kumru'yu bu durumdan, kendilerini de parasızlıktan kurtarmak için Abidin, Kumru'ya olan zaafını kullanarak Mahmut'u hırsızlık yapma konusunda ikna eder. Ancak hırsızlığı içine sindiremediği için Mahmut'un tüm girişimleri başarısız olur.</p>

    <p class="normal">Bir süre sonra evden kovulan karakterler kimseleri olmadığı için sokakta uyumak zorunda kalırlar. Bu arada kadın karakter iki erkek arasındaki çatışma unsurunu oluşturur ve Kumru yüzünden kavga ederler. Mahmut'un kendisine tokat atmasına dayanamayan Abidin kendisine yeni bir ortak bulur ama onunla yapamaz ve intihara teşebbüs eder. Onu kucağında hastaneye götürüp kan vererek kurtaran yine Mahmut olur. İki ortak tekrar bir araya gelirler. Kumru'nun aradığı annesini bir hapishanede bulurlar. Ancak ertesi gün Kumru ortadan kaybolur. Onu kimse hatırlamaz, fotoğrafta görmez. Kumru, Abidin ve Mahmut'un gördüğü ortak bir rüya gibidir.</p>

    <p class="normal">Öykü ve birbirleriyle olan ilişkileri çerçevesinde ele alındıklarında, karakterlerin zıt kişilikleri sayesinde hem birbirlerini tamamladıkları hem de çatışmayı sağladıkları görülmektedir. Zayıf ve problemli durumlarının psikolojik açıklamalarının yapılması karakterlerin gerçekliğini ve inandırıcılığını arttırmaktadır. Ayrıca Kumru'nun varlığına veya yokluğuna ilişkin bilinmezlik, izleyiciyi hayat, gerçek ve varoluş üzerine düşünmeye yönlendirmektedir.</p>

    <p class="normal2"><span class="ideitalik">Eşkıya</span> Filminde (1996) Karakter Analizi</p>

    <p class="normal"><span class="ideitalik">Eşkıya</span>, 35 senesi hapislerde geçmiş olan eşkıya Baran'ın büyük aşkı Keje'yi ve kendisine ihanet edip Keje'yi elinden alan Berfo'yu bulmak için geldiği İstanbul'da yaşadığı maceraları anlatmaktadır. Filmin merkezinde yer alan ve Şener Şen'in canlandırdığı Baran karakteri, orta boylu, 50'li yaşlarında, beyazlayan saçı ve sakalıyla yani dış görünüşüyle yaşını gösteren ve 35 yıllık hapis hayatına rağmen sağlıklı görünen, hapisten yeni çıkmış eski bir eşkıyadır. Nesli tükenen ama içindeki aşk ateşi sönmeyen bir eşkıya olan Baran şiveli konuşmakta, yöresel giysiler giymekte kendisini kurşunlardan koruyacağına inandığı bir muska takmaktadır. Baran, köy ve 35 yıllık hapis hayatının ardından ilk kez geldiği büyük şehir karşısında yaşadığı şaşkınlığı bedensel olarak rahat bir şekilde ifade etmektedir. Filmin tamamında suskun, bilge bir kişilik sergileyen Baran'ın yüksek potansiyele sahip inanç duygusu; İstanbul'a gidip gerekirse yolda gördüğü herkesin yüzüne bakarak sevdiği kadını arayacak olması masalsı yanı ağır basan Baran karakterinin inandırıcılığını arttırmaktadır.</p>

    <p class="normal">Filmin tamamında Baran'ın yanında yer alan ve Uğur Yücel'in canlandırdığı Cumali karakteri 25-30 yaşlarında orta boylu, esmer bir delikanlıdır. Bir otel odasında yaşar ve otelin yer aldığı mahalledeki üç yakın arkadaşıyla birlikte kolay yoldan zengin olmanın yollarını arar. Bu amaç uğruna ufak çaplı hırsızlıklar yapan Cumali ve arkadaşlarının tek derdi uyuşturucu satıcılığı yapan bir mafya gurubuna kendilerini kabul ettirmektir. Baran'a sahip çıkan ve onun Keje'yi aramasına yardım eden Cumali'nin başı mahallede aşk yaşadığı ve aslında kendisini kullanan sevgilisi için uyuşturucu çalması ve aldatıldığını öğrenince kızı ve sevgilisini öldürmesi sonucu belaya girer. Baran, oğlu gibi gördüğü ve kendisine yardım eden Cumali'nin bir anlamda koruyuculuğunu üstlenir ve onu kurtarmak için Keje'den vazgeçer. Ancak Berfo'nun onu bir kez daha kandırması ve Cumali'nin ölümüne sebep olması üzerine tövbesini bozan karakter, tekrar dönüşüm geçirir. Berfo'yu ve mafya adamlarını öldürerek sonunda kendisi de ölüme atlar. Eline silahını alıp birçok kişiyi öldürmüş olması, öldürdüğü karakterlerin kötü özellikleri ağır basan karakterler olması nedeniyle Baran'ın kötü olarak nitelendirilmemesine, hatta kahraman olmasına neden olur. Ayrıca Baran'ın içten ve kendisini sakınmasızca feda eden tavrı izleyiciler açısından özdeşleşilebilecek bir özelliktir.</p>

    <p class="normal">Filmde Baran'ın çatıştığı karşıt karakter olan Kamran Usluer'in canlandırdığı Berfo 50'li yaşlarında, astım hastalığı nedeniyle tüplere bağlı ve tekerlekli sandalyeye mahkûm olan bir karakterdir. Berfo, İstanbul'a geldikten sonra adını değiştirmiş ve çok zengin bir iş adamı olmuştur. Baran ve Keje'yi ayırdığı, en yakın arkadaşının 35 yıl hapiste kalmasına ve Cumali'nin ölmesine neden olduğu için engelleyici bir karakter olarak nitelendirilmesi gereken Berfo'nun Keje'ye duyduğu ve "cehennemde yanmayı göze alacak kadar büyük" diye nitelendirdiği aşkı, karakteri nedensiz kötü olmaktan çıkarmış ve onun kimliğine derinlik katmıştır.</p>

    <p class="normal">Filmde Baran'ın ve Berfo'nun hayatında kilit öneme sahip olan ve Sermin Hürmeriç tarafından canlandırılan Keje, 50'li yaşlarında saçları beyazlamış, genellikle uzun kıyafetler giyen saçlarını bir eşarpla örten, yıllarca susmuş olmasının etkisiyle ses tonu boğuk ve kısık olan bir karakterdir. Keje kendisini aldıkları başlık parası karşılığında zorla Berfo'ya veren ailesine karşı çıkamamış ancak yıllar boyunca susup hiç konuşmayarak Berfo'ya tepkisini göstermiştir. Berfo'nun iyi-kötü bütün tepkilerine rağmen suskunluğundan vazgeçmemesi Keje'nin güçlü kadın kimliğini ortaya koymakta, bu da onu, boyun eğen tipik bir kadın olmaktan uzaklaştırarak orijinal bir karaktere dönüştürmektedir. Yalnızca Baran'la konuşması hikâyenin hedefine giden yolda anlatıya katkı sağlamaktadır.</p>

    <p class="normal">Filmde ana ve yan karakterlerin yanında, daha az öneme sahip bütün karakterlerin birbirlerini ve anlatıyı destekler nitelikte oldukları görülmektedir. Kötü yanlarının yanında müthiş tutkuları ya da iyi yanlarının yanında zaafları, karakterlere derinlik duygusu katmakta, izleyicinin farklı açılardan onlarla özdeşleşmelerine imkân tanımaktadır.</p>

    <p class="normal2"><span class="ideitalik">Gönül Yarası</span> Filminde (2004) Karakter Analizi</p>

    <p class="normal"><span class="ideitalik">Gönül Yarası</span> bir üçlünün filmidir ve içerisinde aşkı, ölümü, geçmişle hesaplaşmayı barındırır. Filmin ana karakterlerinden ilki Şener Şen'in canlandırdığı Nazım, 50'li yaşlarında, orta boylu, saçları ve bıyıkları beyazlaşmış, hareketleri yavaş ve sakin, konuşması düzgün, insanlara saygılı, hayatını sürdürmek için emekli ikramiyesini alana kadar geceleri taksicilik yapan emekli bir öğretmendir. Emekliliği gelmiş olan karakterin yaş, dolayısıyla fiziksel görünümünün buna uygun olması ve öğrencilerine hitaben yaptığı konuşma ile de köydeki uzun öğretmenlik sürecine gönderme yapması karakteri gerçeğe yaklaştırmaktadır. Nazım, hayata ve bilime olan bakış açısını dillendirirken arkasındaki panoda yer alan (Atatürk, Nazım Hikmet, Uğur Mumcu, Yaşar Kemal) ve hayat felsefesinin temelini oluşturan kişilerin fotoğrafları onun konuşmalarını desteklemekte ve karakterin senaryoda fizyolojik, psikolojik ve toplumsal özellikleriyle üç boyutlu olarak yaratıldığını göstermektedir. Filmin tamamında "öğretmen", "baba", "şoför", kimliği gibi değişik kimlikler içerisinde izleyiciyle buluşan Nazım karakteri açısından ağırlıklı olarak baskın olan öğretmen kimliğidir. Kumaş pantalon, gömlek ve kravattan oluşan giysileri ile bu kimliğe uygun görünen Nazım'ın baba ya da şoför kimlikleri öğretmen kimliğini idealize eden ve bu amaç doğrultusunda karakterin üzerine bilerek oturtulmamış olan kimliklerdir.</p>

    <p class="normal">Nazım filmde ana kahraman olarak görünse de aslında bir antikahramandır. Nazım'ın hayattaki iyi niyetli tercihleri kötü sonuçlar doğurmuş, kendisini öğrencilerine adayıp ailesini ihmal ettiği için eşi, çocuklarını da yanına alarak onu terk etmiş, kızının çocukken geçirdiği hastalık bebek sahibi olamamasına neden olmuş ve bu yüzden eşinden ayrılmış ve hatta Dünya'nın kocasının kıskançlık krizi sonucu Dünya'yı ve kendisini öldürmesine neden olmuştur. Nazım karakterinin erdemli kişiliği yanında kendini sadece öğretmenlik mesleğine adamış olmasından doğan kötü sonuçlar karakterin zayıf yanlarını da ortaya sererek onu tek boyutlu olmaktan çıkarmıştır.</p>

    <p class="normal">Filmin merkezindeki bir diğer karakter, hatta merkeze en yakın olan karakter Meltem Cumbul'un canlandırdığı 30-35 yaşlarında orta boylu, esmer, evlenmiş ayrılmış bir kadın olan Dünya'dır. Dünya kendisine kötü davranan, anlaşamadığı kocası Halil'den kaçarak İstanbul'a gelmiş, eski bir tanıdığının pavyonunda şarkıcılık yapmaya başlamıştır. Dünya'nın konuşkan ve girişken tavrının aksine Nazım'ın ona bakmaya bile çekinmesi ve onun kullandığı argo sözcüklerden utanması, karakterlerin öykü çemberi içerisinde yarattıkları bu zıtlıkla aslında birbirlerini tamamladıklarının göstergesidir.</p>

    <p class="normal">Dünya, uzun zamandır konuşmayan kızıyla birlikte bir otelde kalmakta, pavyonda şarkı söyleyip istemeyerekte olsa müşterilerin masasına oturmaktadır. Eski kocasının onu bulup bıçaklamasıyla işini de kaybeden Dünya ile Nazım arasında Nazım'ın evindeki zorunlu misafirlik süresince bir yakınlaşma doğar. Hiçbir zaman söze dökülmeyen bu duygusal yakınlaşma, karakterlerin bedensel ifadeleri ve konuşmalarının satır aralarındaki ipuçlarında verilir. Önce mahallelinin, ardından Nazım'ın çocuklarının verdikleri tepki sebebiyle evden ayrılmaya karar veren Dünya'nın Nazım'a, kocasına dönmek ya da pavyonda çalışmak dışında başka bir yol olup olmadığını sorması onun bu aşk konusunda daha cesur bir adım atması olarak görülebilir. Diğer yandan Nazım'ın kendisiyle olan psikolojik ve içe dönük ilişkisi, yani genç, güzel ve çevresi tarafından onaylanmayan bir kadınla ilişki kuramayacağına olan inancı, Dünya'nın sonuna doğru attığı bir adımdır. Bu açıdan bakıldığında küçük yaşta tecavüze uğramış, kötü yola düşmüş, kocasından kötü muamele görmüş, çevresi tarafından aşağılanmış Dünya karakteri, Nazım karakterinden daha cesur ve derinlikli bir yapıya sahiptir.</p>

    <p class="normal">Filmde üçgenin bir diğer köşesindeki karakter, Dünya'nın kocası, Timuçin Esen'in canlandırdığı Halil'dir. Halil 35-40 yaşlarında, zayıf, uzun boylu, kirli sakallı, memleketinde bir benzincide çalışan bir karakterdir. Dünya'ya tutkulu bir şekilde âşık olan Halil'in kıskançlığı, alkol alışkanlığı ve ailesinin tavrı süreç içerisinde daha asabi bir karakter olmasına neden olmuş ve Dünya ile yolları ayrılmıştır. İstanbul'a geldikten sonra Dünya'yı bıçaklayan, kızını kaçıran ve son olarak da Dünya'yı ikna etmesi için Nazım'dan yardım isteyen Halil, Dünya'nın eve dönmesinin ardından tekrar eski haline dönmüştür. Dünya ve Nazım'ın birbirlerine bakışlarını fark etmesi üzerine gözünü kırpmadan, önce Dünya'yı ardından kendisini vuran Halil'in film boyunca sergilediği tutarsız davranışları rolünün amacına uygun olarak şekillendirilmiş, aynı zamanda evini terk eden, pavyonda şarkı söyleyen, başka bir adamın evinde kalan ve o adama duygusal olarak da bağlanan Dünya'nın bu tavırlarını da haklılaştırmıştır.</p>

    <p class="normal"><span class="ideitalik">Gönül Yarası</span>'ndaki ana karakterlerin birbirleriyle ve hikâyeyle uyumlu özelliklerinin yanı sıra filmin yan karakterleri olan Nazım'ın kızı Piraye ve oğlu Mehmet, arkadaşı Takoz Atakan ve eczacı Berrin de kişilik özellikleri, geçmiş yaşantıları ve gelecekten beklentileriyle ana karakterlerin toplumsal duruşunu tamamlayıcı unsurlar olarak konumlandırılmıştır. Bu noktada yarattıkları ayrıntılarla filme derinlik katmışlardır.</p>

    <p class="normal2"><span class="ideitalik">Av Mevsimi</span> (2010) Filminde Karakter Analizi</p>

    <p class="normal">Kesik bir kol ile başlayan ve üç polis memurunun bir cinayeti çözme sürecini anlatan filmde "avcı" adıyla anılan Şener Şen'in canlandırdığı Ferman, 60'lı yaşlarında orta boylu, kısa, beyaz saçlı, bıyıklı, siyah çerçeveli gözlükleri olan ve genelde gömlek, kravat ve pantolondan oluşan kıyafetler giyen, emekliliği yaklaşmış bir polis memurudur. Mesleğini sürdürdüğü süre boyunca çok sayıda başarıya imza atmış olan Ferman işi gereği korkusuz, zeki, titiz, şüpheci, sağduyulu, temkinli ve sonuca ulaşmadan vazgeçmeyen profesyonel bir polistir. Hasta karısıyla birlikte yaşayan ve ona büyük bir aşkla bağlı olan Ferman, fiziksel olarak sakin görünse de kızdığında fırtınalar koparmaktadır.</p>

    <p class="normal">Filmin deli dolu polisi olan Cem Yılmaz'ın canlandırdığı İdris karakteri Karadenizli 35-40 yaşlarında esmer, orta boy ve kiloda, kısa saçlı ve hafif sakallı bir karakterdir. İş ortaklıkları dışında baba-oğul ilişkisiyle Ferman'a bağlı olan ve onun sayesinde polislik mesleğine başlayan İdris hareketli, duygusal çalkantıları olan bir adamdır. Tutkuyla sevdiği kadından tutarsız davranışları yüzünden ayrılmak zorunda kalmış olan İdris iki çocuk babasıdır ve çocuklarına bakan annesiyle yaşamaktadır. Ayrı olsalar da, kendisinde eski eşinin hayatına müdahale etme hakkını gören İdris'in Melisa Sözen tarafından canlandırılan eşi Asiye de kendisi gibi gözü kara, iki çocuğuna rağmen boşanma kararı alacak kadar cesur bir Karadeniz kadınıdır. İdris'in filmin tamamına yayılan tutarsız, hesapsız ve aşırı tavırlar sergilemesi onun deli dolu kimliğiyle uyuşmaktadır.</p>

    <p class="normal">Okan Yalabık'ın canlandırdığı Çömez Hasan karakteri 30'lu yaşlarda kumral, orta boylu, zayıf, sosyal antropoloji mastırı yapmış ama polis olmaya karar vermiş ve mesleğe yeni başlamıştır. Sakin bir yapıya sahip olan ve sevdiği kızla evlenme arifesinde olan Hasan, bu karmaşık cinayet hikâyesinin içerisinde kaybolur ve kendisine ağır gelen işine dair sorgulamaları, yaşadığı korkuları, çelişkileri, cinayet masasında çalışmanın zorlukları onu bir yol ayrımına getirir.</p>

    <p class="normal">Filmde ağırlığı olan bir diğer karakter katil rolündeki Çetin Tekindor'un canlandırdığı zengin iş adamı Battal Çolakzade'dir. Battal 60'lı yaşlarında yapılı, şiveli konuşan, akıllı, acımasız, bencil bir karakterdir. Kesik kolu bulunan ve kızının yaşında olan Pamuk'la çok kısa bir süre evli kalmıştır. Pamuk onu terk ederek sevdiği adama kaçmıştır. Bu nedenle Pamuk cinayetinde şüpheliler arasına giren Battal Çolakzade zenginliğinin sağladığı nüfuzlu kimliğiyle üzerine gelen polis teşkilatını püskürtmeye, hedef şaşırtmaya çalışmış yani cinayetin çözülme sürecinde engelleyici bir görev üstlenmiştir. Ancak Battal, Avcı'nın cinayeti çözmesi üzerine esaret yerine ölümü seçmiştir. Cinayet'in çözülmesiyle Battal'ın böbrek hastası kızı Ceylan'ı kurtarmak için Pamuk'u öldürttüğü ve kızına organ nakli yaptırdığı ortaya çıkar. Onun her şeyden çok sevdiği kızını kurtarmak için baba kimliğiyle böyle vahşi bir cinayet işlemiş olması Battal'ı nedensiz, tek boyutlu kötü bir karakter olmaktan uzaklaştırırken Avcı'nın çok sevdiği eşinin de aynı hastalıktan mustarip oluşu, karakterlerin özelliklerini ve farklarını ortaya koymaktadır.</p>

    <p class="normal">Cinayet'in çözülmesi sürecini karakterlerin özel hayatlarında yaşadıklarıyla iç içe işleyen filmde ana karakterler kadar; varlığı, acıları, hikâyesi sadece sesi üzerinden var olan Pamuk da ana karakter konumundadır. Yoksul bir ailenin kızı olan Pamuk, babasının ve abisinin patronu olan babası yaşındaki bir adamla evlenmek durumunda kalmış, onun öncesinde sevdiği adamdan kötü muamele görmüş ve sonunda kendisiyle yaşıt, ama zengin ve kudretli Battal Çolakzade'nin kızı olduğu için ayrıcılıklı konumda olan Ceylan'a hayat verebilmek adına öldürülmüştür. Pamuk'un yaşadıkları ve patronlarına iki çocuğunu feda eden ailesinin dramı filmin dramatik anlatısına katkı sağlamaktadır.</p>

    <p class="normal">Filmin çok sayıda merkez karakterden oluşan yapısı dikkate alındığında her karakterin rolünün gerektirdiği ağırlıkta öykünün içerisinde yer aldığı, birbirlerinin güçlü ve zayıf yanlarını açığa çıkardıkları görülmektedir. Çok boyutlu, güçlü karakterlerin özellikleri ve hikâyeleri aracılığıyla kurulan çatışma unsuru, filmi tipik bir polisiyenin ötesine taşımaktadır.</p>

    <p class="normal"><span class="idebold">Yavuz Turgul Sinemasında Senaryoda Yaratılan</span></p>

    <p class="normal"><span class="idebold">Karakterlerin Görselleştirilmesi ve Oyuncu Yönetimi</span></p>

    <p class="normal">Senaryoda senaristin kalemiyle yaratılan karakterler bir sonraki aşamada, beyaz perdede izleyiciyle buluşan oyuncuların bedenlerinde hayat bulurlar. Çoklu bir ekip çalışmasının ürünü olan film yapım sürecinde bütün unsurları bir araya getiren ve sinemasal yaratıyı oluşturan yönetmenin sinemanın perdede izleyicilerle buluşan yüzü olan oyuncuya dair özel bir çalışma yapması ya da yöntem geliştirmesi kaçınılmaz bir zorunluluktur. Bu yöntemin sinema sanatının sahip olduğu imkânlar ve sinema oyunculuğunun özellikleri çerçevesinde şekillendirilmesi gerekmektedir.</p>

    <p class="normal">Oyuncu yönetimine ilişkin çeşitli yaklaşımlar söz konusudur. Bu konuda bir kısım yönetmenler ve sinema yazarları oyuncu yönetimi konusunda yönetmenin, oyuncuya rolüne ilişkin ayrıntılı bilgi vermesine gerek olmadığını, oyuncunun kendi imgelemi aracılığıyla ya da doğaçlama ve/veya rastlantı yoluyla en iyi performansı sergileyeceğini ileri sürmektedirler. Performansını sergilerken aktöre müdahale edilmesini sakıncalı bulan ve oyuncunun tamamen özgür bırakılması gerektiğine inanan ABD'li yönetmen Mamet (1997: 82);</p>

    <p class="indentmetin">...<span class="ideitalik">nasıl çekimlere müdahale edilmemiş olması gerekiyorsa, oyunculuğa da müdahale edilmemelidir. Oyunculuk basit fiziksel hareketlerin bir toplamı olmalıdır. Aktör, kendini belirli, müdahale edilmemiş fiziksel hareketlere ne kadar çok verirse ortaya o kadar iyi bir film çıkması söz konusu olur.</span></p>

    <p class="normal">sözleriyle bu görüşünü desteklerken Yavuz Turgul'un da aralarında bulunduğu bir grup yönetmen, oyuncuya doğaçlama özgürlüğünün tanınmaması gerektiğini savunur. Turgul (Görüşme, 01.03.2011) bu tavrını şu sözleriyle dile getirmektedir:</p>

    <p class="indentmetin"><span class="ideitalik">Bir filmi hem yazıp hem de çektiğiniz zaman ve yazdığınız mesele üzerine çok kafa patlatıp, her yarattığınız karakteri artık teyzeniz ve halanız kadar iyi bildiğiniz zaman bu karakterin ortaya çıkmasındaki ana rolü yönetmen oynuyor. O karakterlerle yatıp o karakterlerle kalkıp, yıllarca onun üzerinde uğraşıp bütün davranışlarını saptadıktan sonra bunu hiç bilmeyen, hiç tanımayan biriyle konuşmaya başlıyorsunuz. Karşınızdaki kişinin, "karakter böyle yapmasın böyle yapsın" demesine ben gelemem. Sen daha henüz görmediğin, tanışmadığın birisiyle ilgili benden bunu öğrenmek yerine bana tavsiyede bulunmaya kalkıyorsan ben seninle çalışmam.</span></p>

    <p class="normal">Yönetmenin, karakteri canlandırma sürecinde oyuncuya müdahalesinin sınırlarına ilişkin çeşitli görüşler olmasına rağmen, senaryoda yazılı olan karakterin oyuncunun bedeninde hayat bulurken, yönetmenin oyuncu yönetimi açısından birtakım çalışmalarda bulunması kaçınılmaz bir gerekliliktir. Bu çalışmaları;</p>

    <p class="indentmetin">- Oyuncu seçimi,</p>

    <p class="indentmetin">- Oyuncunun bilgilendirilmesi ve provalar,</p>

    <p class="indentmetin">- Karakterin beden, dil ve jest/mimik açısından kişileştirilmesi,</p>

    <p class="indentmetin">- Çekim,</p>

    <p class="indentmetin">- Oyuncunun çekim ekibi ve özellikle sahnede yer olan diğer oyuncularla etkileşiminin sağlanması,</p>

    <p class="indentmetin">- Mekân, dekor, kostüm ve aksesuarların kullanımına ilişkin yapılan çalışmalar olarak sıralamak mümkündür.</p>

    <p class="normal">Bir filmin çekimlerine başlamadan önce film yapım sürecinin ilk basamağı; filme dair ayrıntıların belirlenip, çekim programının yapıldığı çekim öncesi hazırlıklardır. Bu hazırlık sürecinde oyuncu seçimi oldukça önemli ve titizlikle üzerinde durulması gereken bir noktadır. Günümüzde oyuncu seçimi casting ajansları aracılığıyla ya da yönetmenin geçmiş bilgi ve deneyimleri ile yaptığı seçimlerle gerçekleştirilmektedir. Yönetmenin bu tür bir seçim yapmasının faydalarını Dmytryk (2007: 42) şu şekilde özetlemektedir:</p>

    <p class="indentmetin"><span class="ideitalik">Bir oyuncuyu geçmişteki çizgisine dayanarak seçmek oldukça güvenli bir yol. Yönetmen oyuncularını kimi zaman onların becerilerini gördüğü filmleri, meslektaşlarının ya da oyuncuların menajerlerinin önerilerini, kimi zaman da kişisel görüşmeleri kıstas alarak seçer. Kafasında canlandırdığı kişilere girebilecek oyuncuları bulmaya çalışır.</span></p>

    <p class="normal">Yavuz Turgul, senaryosunu yazdığı ve yönettiği 7 filmden 6'sında başrolü oynayacak karakter olarak Şener Şen'i seçmiştir. Çeyrek asırlık çalışma hayatları boyunca Şen'in oyunculuk dinamiğine ilişkin çok güçlü bir bilgisi olan Turgul'un, Şener Şen dışında ana karakter ya da öykü içerisinde önemli yere sahip olan yan karakterleri, genellikle sinema piyasasında tecrübesi olan kişiler arasından seçtiği görülmektedir. Tecrübeli oyuncular seçmesinin, oyuncuların karakteri gerçekçi ve doğal canlandırma sürecindeki riski en aza indirdiği ve çekim sürecinde de kolaylık sağladığı düşünülmektedir. Filmde yer alacak diğer oyuncuların seçimlerini oditionlar aracılığıyla (seçme sınavı) yaptıklarına değinen Turgul, (Görüşme, 01.03.2011) doğru oyuncuyu bulma sürecini şu sözleriyle ifade etmektedir: <span class="idebold">"</span>Oyuncu seçme noktasında önemli olan, yazma sürecinde çok uzun zamandır birlikte olduğun, artık iyi tanıdığın, bildiğin birisi olan karakterin en belirgin ve öne çıkartmak istediğin özelliğini taşıyan, bu karaktere en yakın olan insanı bulmak ve oynatmaktır."</p>

    <p class="normal">Oyuncuların seçiminin ardından oyuncuların bilgilendirilmesi ve prova sürecine geçilir. Bu noktada oyunculara çekilecek sahne ya da filmin tamamına ilişkin ne kadar bilgi verileceği yönetmenin tercihleri doğrultusunda belirlenir. Oyuncuların karaktere/rollerine ilişkin bilgilendirilmelerinin ardından provalara başlanır. Prova; oyunculara her repliği, her sahneyi ve her rolü açıklayarak onların senaryo ile ilgili açık/kesin bilgi edinmelerini ve hareket açısından yorumlamalarını sağlamak, rollerin kişileştirilmesi üzerinde çalışmak, karaktere ilişkin doğru, yalın bir dil geliştirmek ve filmdeki diğer unsurlarla (mekân, dekor, kostüm, aksesuar) bütünleşmiş bir estetik anlayışın içerisine yerleştirebilmek amacıyla yapılmaktadır. Turgul (Görüşme, 01.03.2011) kendi filmlerine ilişkin bilgilendirme, prova ve karakterlerin beden, dil ve jest/mimik açısından kişileştirilmesi sürecini şöyle anlatmaktadır:</p>

    <p class="indentmetin"><span class="ideitalik">Çalışmalarımız benim tanışıp görüp birlikte yaşadığım ama bunları tanımayan görmemiş insanlara tanıştırma süreci olarak şekilleniyor. Hem karakteri yaratırken hem de karakterin kendisini ifade edeceği dili bulurken, anlam kaymasını ya da yapaylığı engellemek için ön çalışmalarda defalarca üstünden geçiyoruz. Bu çalışmalar, karakterlerin en pür, en yalın, en insana dair yanlarını ortaya çıkarıyor.</span></p>

    <p class="normal">Film yapım sürecinde senaryo çalışmaları ve daha sonrasında çekim öncesi yapılan çalışmaların bir anlamda meyvelerinin toplandığı aşama çekim aşamasıdır. Bu aşamada Sinemanın kendine özgü anlatım yapısının bir gereği olarak oyuncu, rolünü kronolojik bir düzlemde oynayamaz. Oyuncu, filmin şartlarına göre belirli bir bütünlükten bahsedilemeyecek, sonradan birleştirilmek üzere parçalara ayrılan sahnelerin çekiminde oynamak zorundadır (Onaran, 1999: 52). Bu noktada yönetmen, senaryoda ve imgeleminde bir bütün olarak yarattığı filmin anlatısına uygun olarak parçalar arasındaki uyumu ve tutarlılığı sağlayabilmelidir. Aksi takdirde ortaya çıkan eksikler, tutarsızlıklar ve devamlılık hataları filmin inandırıcılığına gölge düşürürken izleyicinin ilgisinin dağılmasına neden olacaktır. Yavuz Turgul'un filmlerini bu açıdan ele aldığımızda, filmlerinde oyuncuların başından sonuna kadar tutarlı ve uyumlu oyunculuklar sergilediği görülmektedir. Çok ufak devamlılık hatalarının dışında çekimler arasında herhangi bir uyumsuzluğun olmaması Turgul'un çekim öncesi çalışmalara verdiği önemin ve çekim esnasında gösterdiği titizliğin ifadesidir.</p>

    <p class="normal">Dmytryk'in (2007: 23) belirttiği gibi oyunculuğun bireysel bir gösteri olmadığı her oyuncu tarafından bilinmesi gereken önemli bir noktadır. Çünkü sahnede başka oyuncular da vardır ve bir sahnenin en iyi biçimde oynanması, her oyuncunun yorum ve oyun biçiminin sahnedeki diğer oyuncularınkini etkilemesine bağlıdır. Bu bakımdan bir oyuncunun rolünü yorumlaması sırasında, sahnedeki diğer oyuncularla kurduğu ilişki ve onlarla girdiği karşılıklı etkileşim, oynadığı karakterin yöneliş ve sözlerinin algılanışına büyük katkı sağlamaktadır. Dmytryk'e benzer olarak Stanislavski de (2006: 265) oyuncuların sahnede birbirleriyle etkileşiminin önemine değinir ve ekler: "Eğer aktörler geniş bir seyirci topluluğunun dikkatini yakalayıp tutmak isterlerse kendi aralarındaki duyguların, düşüncelerin, eylemlerin kesintisiz alışverişini sağlamak için her türlü çabayı göstermelidirler." Yavuz Turgul'un filmleri oyuncuların birbirleriyle ve sahnede yer alan diğer ekip çalışanları ve hatta nesnelerle olan ve kesintisiz olarak sürdürdükleri sözel ve bedensel ilişkileri çerçevesinde ele alındığında, bütün filmlerinde yerinde, tutarlı ve sağlıklı bir etkileşimin kurulmuş olduğu gözlenmektedir. Filmlerin tamamında göze çarpan bu uyumu <span class="ideitalik">Av Mevsimi</span>'nde emeklilik yemeği sahnesinde görmek mümkündür. Bu sahne kalabalık oyuncu grubunun birbirleriyle ve ekiple olan uyumlu çalışmasının meyvesidir ve yazılı ve görsel medyaya da yansıdığı gibi birçok izleyici tarafından beğenilmiştir.</p>

    <p class="normal">Oyuncu yönetimi açısından bir diğer önemli nokta mekân, dekor, kostüm ve aksesuarların kullanımına ilişkin yapılan çalışmalardır. Adanır (2006: 38) yazılı bir öykünün görsel bir öyküye dönüşmesinde en önemli unsurların basında kişi ve mekânların geldiğini belirtir ve ekler: "Kişilerle mekânlar arasındaki uyum, öykünün gerçeğe benzerliğini en çok etkileyen olgudur. Bu nedenle kişilerle mekânlar arasında fizyolojik ve psikolojik bir denge kurma zorunluluğu vardır". Mekân ve oyuncular arasındaki uyumun önemi, gerek çekim öncesi çalışmalarda mekân arayışında gerekse prova aşamasında oyuncuların mekânla ilişki kurması sürecinde yönetmenin sanat ve görüntü yönetmeniyle etkileşim halinde titiz bir çalışma yürütmesi gereğini ortaya koymaktadır. Ayrıca Ünal'ın (2008: 197-197) da aktardığı gibi sinemada,</p>

    <p class="indentmetin"><span class="ideitalik">(...) tasarlanan ya da doğrudan doğruya gerçek mekânlardan yararlanılarak oluşturulan dekor ve aksesuarlar, ayrıntılı sözel açıklamalara gerek kalmadan karaktere ilişkin bilgi iletir. Örneğin; evin kirli ya da temiz, kıyafetlerin lüks ya da paspal olması, kişinin asker üniforması ya da işçi tulumu giymiş olması karakterlerin toplumsal konumlarının, mesleklerinin ve kişilik özelliklerinin herhangi bir açıklayıcı söze gerek kalmadan anlaşılmasını sağlar.</span></p>

    <p class="normal">Yavuz Turgul'un filmleri mekân, dekor, kostüm ve aksesuar kullanımı açısından değerlendirildiğinde filmlerin tamamında anlatının gerçekliğine gölge düşürmemek adına son derece titiz çalışmalar yapıldığı gözlenmiştir. Filmlerde seçilen mekânlar, dekorlar, kostümler ve aksesuarlar filmin öyküsü, içerisinde geçtiği dönemin koşulları ve karakterlerin özellikleri ile uyumludur. Karakterlerin mekânların içerisine yapıştırılmış gibi durmaması, yani mekânlarda doğal bir biçimde yaşıyor olmaları ya da silah ve benzeri aksesuarları kullanmadaki hünerleri bu uyumun sağlanması için yapılan yoğun çalışmaların göstergesidir.</p>

    <p class="normal"><span class="idebold">Sonuç</span></p>

    <p class="normal">Scognamillo (2003: 449-450) bir ülke sinemasının kesin çözümler sunmasa da kendi insanının sorunlarını anlatması, tanıklık etmesi, yorum getirmesi ve sorgulaması gerektiğine değinir. Ülkemizin geçirdiği toplumsal, ekonomik ve siyasi sürece ilişkin değişim ve dönüşümü karakterlerin üzerinden yansıtan Yavuz Turgul, çalışmaları süresince geniş kitlelerle buluşmuş ve onların beğenisini kazanmıştır. Karakterlerinin ve dolayısıyla o karakterlerin içinde var olduğu öykülerin çok sayıda izleyiciyle buluşmasındaki en büyük etken Turgul'un gerçek yaşamla kurduğu ilişkiyi sinemasal bir dille/sinemasal bir dilin süzgecinden geçirdikten sonra yine hayatın gerçekliği içerisinde izleyiciyle buluşturabilmesinde yatmaktadır.</p>

    <p class="normal">Yavuz Turgul'un karakterlerinin gerçeğe yakın, tutarlı, inandırıcı, işlevsel, etkili, doğal, basmakalıp tiplerden uzak, orijinal, birbirlerini ve öyküyü tamamlayıcı nitelikte oldukları görülmektedir. Ayrıca Turgul'un, karakterlerini meziyetleri yanında zayıflıkları ya da eksileri yanında artılarıyla var ederek iki boyutlu olmaktan kurtardığı, bu sayede onlara derinlik katarken olabildiğince gerçeğe yaklaştırarak inandırıcılıklarını arttırdığı görülmektedir.</p>

    <p class="normal">Oyuncu yönetimi açısından, oyuncu seçiminde gösterdiği titiz ve disiplinli çalışmayı, ön çalışmalar ve çekim sürecinde de izlediğini gördüğümüz Turgul'un oyuncularıyla arasındaki ilişkinin sağlıklı, kesintisiz oluşu ve dengede durması, filmlerinde başarıya ulaşmasını sağlamaktadır.</p>

    <p class="normal">Yapılan bu inceleme sonucunda Yavuz Turgul'un yazıp yönettiği filmlerin başarısının tesadüf değil, hayatın içinden, gerçekçi, orijinal, tutarlı ve en önemlisi canlandırılabilir karakterlerinin, başarılı oyuncu yönetimiyle perdeye aktarılması sonucu olduğu görülmektedir.</p>
  </div>

  <div class="calibre1" id="calibre_pb_16"></div>
</body>
</html>
