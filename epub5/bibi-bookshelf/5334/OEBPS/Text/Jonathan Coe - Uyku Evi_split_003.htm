<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta content="Microsoft Word 14 (filtered)" name="Generator" />

  <title>Unknown</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre" link="blue" vlink="purple">
  <div class="wordsection">
    <b class="calibre1"><i class="calibre9"><span class="calibre11"><br class="calibre12" clear="all" id="calibre_pb_2" /></span></i></b>

    <p class="msonormal4"><b class="calibre13"><i class="calibre3"><span class="calibre6">&nbsp;</span></i></b></p>

    <p class="msonormal5"><a class="pcalibre pcalibre1" id="_Toc399804423"><b class="calibre1"><i class="calibre9"><span class="calibre14"><span class="calibre6">Uyanık</span></span></i></b></a></p>

    <p class="msonormal1"><span class="calibre2">&nbsp;</span><b class="calibre1"><span class="calibre6">I</span></b></p>

    <p class="msonormal6"><span class="calibre2">Son kavgaları olduğu belliydi. Ancak bunu günlerdir, hatta belki de haftalardır beklemesine rağmen, şu anda içinde kabaran içerlemeyi ve öfke dalgasını hiçbir şey bastıramıyordu. Kadın hatalıydı ve bunu kabul etmeyi reddetmişti. Öne sürmeye çalıştığı her gerekçe, her türlü uzlaşma ve mantıklı olma girişimi çarpıtılmış, saptırılmış ve kendi üstüne çevrilmişti. Jennifer'la The Half Moon'da geçirmiş olduğu o son derece masum geceyi nasıl olur da aleyhine kullanabilirdi? Onun armağanını nasıl "zavallı" diye niteler ve bunu ona verirken "kuşkulu" göründüğünü nasıl iddia edebilirdi? Ve nasıl olur da annesini -hem de annesini- onu çok sık görüyor olmakla suçlamaya cüret edebilirdi? Sanki bu onun olgunluğunun, hatta erkekliğinin kanıtıymış gibi...</span></p>

    <p class="msonormal6"><span class="calibre2">Görmeyen gözlerle önüne baktı. Ne çevresinin ne de diğer yayaların bilincinde değildi. Sözleri aklına gelince "kaltak," diye düşündü kendi kendine. Sonra da sıktığı dişlerinin arasından, yüksek sesle bağırdı: "KALTAK!"</span></p>

    <p class="msonormal6"><span class="calibre2">Ondan sonra kendini daha iyi hissetti.</span></p>

    <p class="msonormal6"><span class="calibre2">Ashdown dev, gri ve ezici, yüzyılı aşkın zamandır bir burnun tepesinde, dimdik bir uçurumun kenarından yirmi metre kadar geride duruyordu. Martılar bütün gün kulelerinin ve burçlarının üstünde dolanıyor, sesleri kısılana dek çığlıklar atıyordu. Dalgalar bütün gün ve gece boyu kendilerini çılgıncasına kayalara vuruyor; eski evin buz gibi odaları ve labirent gibi koridorlar, yankılanan yoğun trafiğin sesine benzer bitmez tükenmez bir uğultuyla doluyordu. Ashdown'ın en boş kısımları bile -ki artık büyük bölümü boştu- hiçbir zaman sessiz değildi. En yaşanabilecek durumdaki odalar birinci ve ikinci katlarda denize bakıyor, gün boyunca serin bir güneş ışığıyla doluyordu. Zemin kattaki mutfak uzun ve L biçimindeydi; alçak bir tavanı vardı. Ancak üç tane minicik penceresi bulunduğundan, sürekli gölgeler içindeydi. Ashdown'ın çıplak, doğaya meydan okuyan güzelliği onun aslında insanların yaşamasına uygun bir yer olmadığı gerçeğini gizliyordu. En eski ve en yakın komşuları, onun bir zamanlar özel bir ev olduğunu, orada sekiz dokuz kişilik bir ailenin yaşadığını anımsayabiliyor, ama pek inanamıyorlardı. Ev yirmi yıl önce yeni üniversite tarafından satın alınmıştı ve şimdilerde iki düzine kadar öğrenciyi barındırıyordu. Bu sürekli değişen bir nüfustu; tıpkı ayaklarının dibinde ufka uzanan, mide bulandırıcı yeşil renkte ve sonsuz devinim içindeki okyanus gibi.</span></p>

    <p class="msonormal6"><span class="calibre2">Masasında oturan ve dört yabancıdan oluşan grup ona katılmak için izin istemiş olabilir ya da olmayabilirdi; Sarah bunu anımsayamıyordu. Şimdi bir tartışma çıkıyor gibiydi, ama öfke içinde yükselip alçalan seslerin bilincinde olsa da, neler söylendiğini duymuyordu. O anda aklında duydukları ve gördükleri daha gerçekti. Zehirli bir tek sözcük. Nefretle parlayan gözler. Kendisiyle konuşulduğu değil, üstüne tükürüldüğü duygusu. İki saniye mi? Belki de daha az süren, ama istemeden de olsa yarım saati aşkın bir süredir belleğinde tekrarladığı bir sohbet. O gözler, o sözcük, en azından bir süre için bile onlardan kurtuluş olmayacaktı. Şimdi bile çevresindeki sesler yükselir ve daha heyecanlı bir hal alırken, içinde yeni bir panik dalgasının yükseldiğini hissediyordu. Birdenbire midesi bulandı ve gözlerini kapadı.</span></p>

    <p class="msonormal6"><span class="calibre2">Acaba cadde o kadar kalabalık olmasa üstüne saldırır mıydı? Bir kapının eşiğine çeker miydi? Üstünü başını paralar mıydı?</span></p>

    <p class="msonormal6"><span class="calibre2">Kahve fincanını kaldırdı, ağzından birkaç santim uzakta tutup içine baktı. Gözlerini kahvenin belirgin bir biçimde dalgalanan yağlı yüzeyine dikti. Fincanı daha sıkı kavradı. Sıvı duruldu. Elleri artık titremiyordu. Geçmişti.</span></p>

    <p class="msonormal6"><span class="calibre2">Bir diğer olasılık: her şey bir düş müydü?</span></p>

    <p class="msonormal6"><span class="calibre2">"Pinter!" Tartışmada dikkatini çeken ilk sözcük bu oldu. Konuşana bakıp, dikkatini toplamaya zorladı.</span></p>

    <p class="msonormal6"><span class="calibre2">İsim, bir elinde bir bardak elma suyu diğerinde yarısı içilmiş bir sigara tutan bir kadın tarafından, bezgin bir inanamamazlık tonuyla söylenmişti. Kadının kısa ve simsiyah saçları, belirgin bir çenesi ve canlı, kara gözleri vardı. Sarah onu uzaktan da olsa Cafe Valladon'a önceki gelişlerinden tanıyor ve ismini bilmiyordu. Veronica olduğunu daha sonra öğrenecekti.</span></p>

    <p class="msonormal6"><span class="calibre2">Kadın, "Öyle tipik ki," diye ekledi; sonra gözlerini kapatıp sigarasından bir nefes çekti. Gülümsüyor, belki de karşısında oturan ince, ham, içten görünümlü öğrenciye oranla tartışmayı daha ciddiye alıyordu.</span></p>

    <p class="msonormal6"><span class="calibre2">Veronica, "Tiyatro hakkında hiçbir şey bilmeyen insanlar," diye devam etti, "Pinter'dan her zaman en büyüklerden biriymiş gibi söz eder."</span></p>

    <p class="msonormal6"><span class="calibre2">"Pekâlâ," dedi öğrenci. "Fazla büyütüldüğüne katılıyorum. Buna katılıyorum ben. Bu da benim görüşümü kanıtlıyor zaten."</span></p>

    <p class="msonormal6"><span class="calibre2">"Senin görüşünü kanıtlıyor mu?"</span></p>

    <p class="msonormal6"><span class="calibre2">Öğrenci, "Savaş sonrası İngiliz tiyatro geleneği" dedi, "öyle... solmuştu ki."</span></p>

    <p class="msonormal6"><span class="calibre2">Yanından bir Avustralyalının sesi "Pardon?" dedi. "Neydi o sözcük?"</span></p>

    <p class="msonormal6"><span class="calibre2">"Solmak," dedi öğrenci. "Öyle solmuştu ki, yalnızca tek bir kişi..."</span></p>

    <p class="msonormal6"><span class="calibre2">Avustralyalı, "Solmak ha?" dedi.</span></p>

    <p class="msonormal6"><span class="calibre2">Veronica gülümseyerek, "Takma kafana," dedi. "Yalnızca bizi etkilemeye çalışıyor."</span></p>

    <p class="msonormal6"><span class="calibre2">"Ne demek bu?"</span></p>

    <p class="msonormal6"><span class="calibre2">Öğrenci, "Sözlüğe bak," diye terslendi. "Demek istediğim şu ki, savaş sonrası İngiliz tiyatrosunda, abartılmış bile olsa herhangi bir ağırlığı olan tek bir kişi vardır. Aşırı abartılmış bile olsa. Yani, tiyatro bitmiştir."</span></p>

    <p class="msonormal6"><span class="calibre2">"Yani?" dedi Avustralyalı.</span></p>

    <p class="msonormal6"><span class="calibre2">"Bitti. Sunacak hiçbir şeyi kalmadı. Çağdaş kültürde, bu ya da başka bir ülkede oynayacak hiçbir rolü yok."</span></p>

    <p class="msonormal6"><span class="calibre2">Veronica, "Ne olmuş yani, sen zamanımı boşa harcadığımı mı söylüyorsun?" diye sordu. "Çağdaş akımların... gerisinde miyim yani?"</span></p>

    <p class="msonormal6"><span class="calibre2">"Kesinlikle. Hemen derslerini değiştirip sinema dersleri almalısın."</span></p>

    <p class="msonormal6"><span class="calibre2">"Senin gibi."</span></p>

    <p class="msonormal6"><span class="calibre2">"Benim gibi."</span></p>

    <p class="msonormal6"><span class="calibre2">Veronica, "Bu çok ilginç" dedi. "Yani, şu varsayımlara bir bakalım: önce, ben tiyatroyla ilgilendiğim için onu okuyor olmam gerektiğini düşünüyorsun, bu yanlış: ben ekonomi okuyorum. Daha sonra da mutlak bir gerçeği biliyor olduğun inancın: ben... bütün söyleyebileceğim bunun son derece erkeksi bir özellik olarak gördüğümdür."</span></p>

    <p class="msonormal6"><span class="calibre2">Öğrenci, "Ben erkeğim zaten," diye dikkat çekti.</span></p>

    <p class="msonormal6"><span class="calibre2">"En sevdiğin oyun yazarının Pinter olması da anlamlı."</span></p>

    <p class="msonormal6"><span class="calibre2">"Neden?"</span></p>

    <p class="msonormal6"><span class="calibre2">"Çünkü o oğlanlar için oyunlar yazar. Zeki oğlanlar için."</span></p>

    <p class="msonormal6"><span class="calibre2">"Ama sanat evrenseldir: bütün yazarlar çift cinsiyetlidir."</span></p>

    <p class="msonormal6"><span class="calibre2">"Ha!" Veronica neşeli bir küçümseyişle güldü. Sigarasını söndürdü. "Tamam, cinsiyet hakkında konuşmak ister misin?"</span></p>

    <p class="msonormal6"><span class="calibre2">"Ben kültürden konuştuğumuzu sanıyordum."</span></p>

    <p class="msonormal6"><span class="calibre2">"Biri olmadan diğeri olmaz. Cinsiyet her yerdedir."</span></p>

    <p class="msonormal6"><span class="calibre2">Bu kez öğrenci güldü. "Bu duyduğum en anlamsız sözlerden biri. Cinsiyet hakkında konuşmak istemenin tek nedeni değerler hakkında konuşmaya korkman."</span></p>

    <p class="msonormal6"><span class="calibre2">Veronica, "Pinter yalnızca erkekler için uygundur," dedi. "Neden erkeklere seslenir? Çünkü o bir kadın düşmanıdır. Eserleri erkek ruhunun derinliklerindeki kadın düşmanlığına seslenir."</span></p>

    <p class="msonormal6"><span class="calibre2">"Ben kadın düşmanı değilim."</span></p>

    <p class="msonormal6"><span class="calibre2">"Elbette öylesin. Bütün erkekler kadınlardan nefret eder."</span></p>

    <p class="msonormal6"><span class="calibre2">"Buna inanmıyorsun."</span></p>

    <p class="msonormal6"><span class="calibre2">"Ah, evet inanıyorum."</span></p>

    <p class="msonormal6"><span class="calibre2">"Sanırım bütün erkeklerin birer potansiyel tecavüzcü olduklarını düşünüyorsundur?"</span></p>

    <p class="msonormal6"><span class="calibre2">"Evet."</span></p>

    <p class="msonormal6"><span class="calibre2">"Bu da bir başka anlamsız cümle."</span></p>

    <p class="msonormal6"><span class="calibre2">"Anlamı çok açık. Bütün erkekler tecavüzcü olma potansiyeli taşır."</span></p>

    <p class="msonormal6"><span class="calibre2">"Bütün erkekler tecavüzcü olma olanağına sahiptir. Bu da aynı şey değil."</span></p>

    <p class="msonormal6"><span class="calibre2">"Ben bütün erkeklerde gerekli aletin olduğundan söz etmiyorum. Benim söylediğim, ruhunun karanlık derinliklerinde bizim güçlerimize karşılık derin bir içerleme ve kıskançlık hissetmeyen erkek olmadığıdır. Bu içerleme zaman zaman nefrete ve buradan da şiddete dönüşebilir."</span></p>

    <p class="msonormal6"><span class="calibre2">Bu konuşmayı kısa bir sessizlik izledi. Öğrenci bir şeyler söylemeye çalıştı ama beceremedi. Sonra bir başka şey söylemeye çalıştı ama vazgeçti. Sonunda söyleyebildiği şey sadece şuydu: "Evet, ama bununla ilgili hiçbir kanıtın yok."</span></p>

    <p class="msonormal6"><span class="calibre2">"Kanıtlar çepeçevre, her yerde."</span></p>

    <p class="msonormal6"><span class="calibre2">"Evet, ama öznel kanıtın yok."</span></p>

    <p class="msonormal6"><span class="calibre2">Veronica yeni bir sigara yakarak, "Öznellik," dedi, "erkek nesnelliğidir."</span></p>

    <p class="msonormal6"><span class="calibre2">Bu yargının yol açtığı ve ilkinden biraz daha uzun, biraz daha şaşkın sessizliği Sarah bozdu.</span></p>

    <p class="msonormal6"><span class="calibre2">"Sanırım haklı," dedi.</span></p>

    <p class="msonormal6"><span class="calibre2">Masadaki herkes dönüp ona baktı.</span></p>

    <p class="msonormal6"><span class="calibre2">"Öznellik hakkında değil, en azından daha önce hiç böyle düşünmemiştim, ama bütün erkeklerin temelde düşman oldukları ve bunun ne zaman ortaya çıkacağını bilemediğimiz hakkında."</span></p>

    <p class="msonormal6"><span class="calibre2">Veronica onunla göz göze geldi. "Teşekkür ederim," dedi ve tekrar öğrenciye döndü. "Gördün mü? Herkes destekliyor."</span></p>

    <p class="msonormal6"><span class="calibre2">Öğrenci omuz silkti. "Kadın dayanışması, hepsi bu."</span></p>

    <p class="msonormal6"><span class="calibre2">"Hayır, benim başıma geldi." Sarah'nın sesindeki titrek telaş herkesin dikkatini çekti. "Tam bu sözünü ettiğiniz şey." Başını öne eğdi ve kahvesinin kapkara yüzeyinden yansıyan gözlerini gördü. "Özür dilerim, hiçbirinizin ismini filan bilmiyorum. Bunları neden anlattığımı da bilmiyorum. Sanırım en iyisi gitmek."</span></p>

    <p class="msonormal6"><span class="calibre2">Kalkınca kendini bir köşeye sıkışmış buldu. Masanın kenarı bacaklarını eziyordu. Avustralyalı ile hevesli öğrencinin önlerinden geçmek kolay olmadı. Yüzü ateş gibiydi. Hepsinin sanki delinin biriymiş gibi kendisini seyrettiklerinden emindi. Kasaya giderken kimse bir şey söylemedi ama, bozuk paralarını sayarken (kafenin sahibi Slattery bir köşede gayet ciddi ve ilgisiz oturuyordu) omzuna bir elin dokunduğunu hissetti. Döndüğünde Veronica'nın kendisine gülümsediğini gördü. Bu utangaç, çekici bir gülümsemeydi; masadaki karşıtlarına gösterdiği mücadeleci gülümsemelerden çok farklıydı.</span></p>

    <p class="msonormal6"><span class="calibre2">"Bak," dedi, "kim olduğunu ya da başına neler geldiğini bilmiyorum ama... ne zaman istersen konuşabiliriz."</span></p>

    <p class="msonormal6"><span class="calibre2">Sarah, "Teşekkür ederim," dedi.</span></p>

    <p class="msonormal6"><span class="calibre2">"Kaçıncı senendesin?"</span></p>

    <p class="msonormal6"><span class="calibre2">"Dördüncü."</span></p>

    <p class="msonormal6"><span class="calibre2">"Hey lisansüstü öğrencisisin, değil mi?"</span></p>

    <p class="msonormal6"><span class="calibre2">Sarah başıyla onayladı.</span></p>

    <p class="msonormal6"><span class="calibre2">"Kampüste mi yaşıyorsun?"</span></p>

    <p class="msonormal6"><span class="calibre2">"Hayır, Ashdown'da oturuyorum."</span></p>

    <p class="msonormal6"><span class="calibre2">"Ya, neyse. Belki yine de karşılaşırız."</span></p>

    <p class="msonormal6"><span class="calibre2">"Sanırım."</span></p>

    <p class="msonormal6"><span class="calibre2">Bu arkadaş canlısı ve korkutucu kadın başka bir şeyler söyleyemeden, Sarah kendini kafeden dışarı attı. O karanlık ve duman kaplı yerden sonra güneş ışığı gözleri kamaştırıyor, hava tuz kokuyordu. Sokaklar alışverişe çıkmış insanlarla doluydu. Kayalıkların tepesinden eve yürümek için harika bir gündü. Büyük bölümü yokuş yukarı uzun bir yürüyüştü bu, ama vardığınızda bacaklarınızda hissettiğiniz tatlı yorgunluk ve tertemiz havayla yıkanan ciğerler için çekilebilirdi. Ancak bugün normal bir gün değildi; o uzun, ıssız yolu ve uzaktan yaklaştığını görebilen ya da banklarda oturan, o geçerken donuk gözlerle onu seyreden yalnız adamları göze alamıyordu.</span></p>

    <p class="msonormal6"><span class="calibre2">Bir haftalık akşam yemeği parası verip taksiye bindi, göz açıp kapayana dek eve vardı ve bütün öğleden sonrayı yatakta geçirdi. Uyuşukluğu geçmek bilmiyordu.</span></p>

    <p class="msonormal6"><span class="calibre2">&nbsp;</span></p>

    <p class="msonormal6"><span class="calibre2">ANALİST: Oyun hakkında seni o kadar rahatsız eden şey neydi?</span></p>

    <p class="msonormal6"><span class="calibre2">ANALİZ EDİLEN: "Oyun" sözcüğünün doğru sözcük olduğundan emin değilim.</span></p>

    <p class="msonormal6"><span class="calibre2">ANALİST: Bir dakika önce senin seçtiğin sözcüktü.</span></p>

    <p class="msonormal6"><span class="calibre2">ANALİZ EDİLEN: Evet. Yalnızca doğru olduğundan emin değilim. Sanırım, demek istediğim... (sohbet...)</span></p>

    <p class="msonormal6"><span class="calibre2">ANALİST: Bunları boşver şimdi. Sana hiç fiziksel acı çektirdi mi?</span></p>

    <p class="msonormal6"><span class="calibre2">ANALİZ EDİLEN: Hayır, hayır, bana hiç acı vermedi.</span></p>

    <p class="msonormal6"><span class="calibre2">ANALİST: Sana zarar verebileceğini mi düşündün?</span></p>

    <p class="msonormal6"><span class="calibre2">ANALİZ EDİLEN: Sanırım, belki... aklımın bir köşesinde.</span></p>

    <p class="msonormal6"><span class="calibre2">ANALİST: Ya o bunu biliyor muydu? Onun bir gün sana acı verebileceğini düşündüğünü biliyor muydu? Oyunun tüm amacı aslında bu değil miydi?</span></p>

    <p class="msonormal6"><span class="calibre2">ANALİZ EDİLEN: Evet, sanırım olabilirdi.</span></p>

    <p class="msonormal6"><span class="calibre2">ANALİST: Onun için mi? Yoksa her ikiniz için mi?</span></p>

    <p class="msonormal6"><span class="calibre2">&nbsp;</span></p>

    <p class="msonormal6"><span class="calibre2">Gregory içmekten döndüğünde Sarah yine yatıyordu. Akşam kısa bir süre kalkmış, sabahlığını giyip aşağı, mutfağa inmişti. Ancak orada bile sinirli ve garip bir biçimde şok geçirmeye hazırdı. Mutfak boştu ve koridorun ucundaki TV odasından bir Amerikan dizisinin sesleri geliyordu. 'Dallas' ya da 'Knots Landing' olabilirdi. Saran yalnız olduğunu düşünerek bir kutu hazır mantar çorbasını açıp bir kaba döktü Sonra odadan görünmeyecek biçimde, kendi başına bir köşede duran ocağı yaktı. Çorbayı ağır bir tahta kaşıkla karıştırdı ve bu işi hiç beklemediği kadar dinlendirici buldu. Saat yönünde üç kez karıştırdı sonra saat yönünün tersine üç kez daha; bularak çorbanın içinde birbiri ardına şekillerin belirip kaybolmalarını seyretti. Bu işe dalmıştı ve bir erkek sesi duyunca irküdi: "Buralarda kahveyi nereye koyarlar?" Dönerken ağzından kısa, tiz bir çığlık kaçtı.</span></p>

    <p class="msonormal6"><span class="calibre2">Adam köşeyi döndü, onu görüp geri bir adım attı.</span></p>

    <p class="msonormal6"><span class="calibre2">"Özür dilerim. Burada olduğumu bildiğinizi sanmıştım."</span></p>

    <p class="msonormal6"><span class="calibre2">Sarah, "Bilmiyordum," dedi.</span></p>

    <p class="msonormal6"><span class="calibre2">"Sizi korkutmak istemedim."</span></p>

    <p class="msonormal6"><span class="calibre2">Nazik bir yüzü vardı: Sarah'nın ilk fark ettiği bu oldu. İkincisi de daha yeni ağlamış gibi görünmesiydi. Kahvesini içmek için mutfak masasına oturdu, Sarah da çorbasını içmek için karşısına geçti. Kendine bir iskemle çekerken adama bir bakış fırlattı. Yanağından aşağı bir damla gözyaşının süzüldüğüne yemin edebilirdi.</span></p>

    <p class="msonormal6"><span class="calibre2">"İyi misiniz?" diye sordu. Ashdown'da pek birinci sınıf öğrencisi bulunmazdı ama Sarah onun üniversiteye henüz mü gelmiş olduğunu ve sıla özlemi çekmeye mi başladığını merak ediyordu.</span></p>

    <p class="msonormal6"><span class="calibre2">Sonunda böyle olmadığı anlaşıldı. Üçüncü yılındaydı, modern diller okuyordu ve Ashdown'a daha dün taşınmıştı. Onu üzen annesinden gelen bir telefon olmuştu. Annesi daha birkaç saat önce arayıp evin kedisi Muriel'in o sabah bahçe kapısının önünde süt kamyonunun altında kalıp öldüğünü haber vermişti. Adamın duygularım bu kadar belli etmekten utandığı belliydi, ama Sarah bu yüzden onu daha da çok sevdi. Yine de onu daha fazla mahcup etmemek için, konuyu olabildiğince çabuk değiştirdi ve adama üzücü bir gün geçirenin sadece kendisi olmadığını söyledi.</span></p>

    <p class="msonormal6"><span class="calibre2">Adam, "Sana ne oldu?" diye sordu.</span></p>

    <p class="msonormal6"><span class="calibre2">Daha yeni tanıdığı birisiyle bu kadar açık konuşabilmesinin ne kadar şaşırtıcı olduğu Sarah'nın aklına ancak çok sonraları geldi. Bu aşamada onun ismini öğrenmeye bile zahmet etmemişti. Yine de sokaktaki yabancıyla karşılaşmasını ve hiçbir neden yokken adamın ona kaltak dediğini anlattı. Yeni gelen kahvesini yudumlarken dikkatle dinledi. Sarah, "Ne kadar çarpıcı," diye düşündü: tam da ilginin (çünkü onun için ne kadar travmatik bir olay olduğunu anlıyor gibiydi) ve daha hafif bir güven duygusunun (çünkü bir yandan da onu zavallı bir delinin kendinden geçercesine güldüğü gibi gülmeye teşvik ediyordu) doğru bir karışımı gibiydi. Sarah ona Cafe Valladon'da kulak misafiri olduğu konuşmayı; konunun nasıl kadın düşmanlığına kaydığım ve kendim nasıl katılmak zorunda hissettiğini de anlattı.</span></p>

    <p class="msonormal6"><span class="calibre2">Adam, "Şu anda çok gündemde olan bir konu," diye katıldı. "Burada çok büyük bir antifeminist tepki var." Ona üniversitenin yeni Kadın Araştırmaları Bölümü'nün geçenlerde nasıl baskına uğradığını, birinin duvarlara sprey boyayla ve kocaman harflerle "Kız kardeşlere ölüm" yazdığını anlattı.</span></p>

    <p class="msonormal6"><span class="calibre2">Sarah bu adamla konuşmaktan çok zevk alıyordu, ama kendini yorgun hissetmeye başladı. Bazen çoğu insana göre aşırı sayılabilecek bir tür yorgunluk hissediyordu ve bir ya da iki kez konuşmaların orta yerinde uyuyakaldığı bile olmuştu. Şu anda da böyle bir şey olmasını istemiyordu: iyi bir izlenim bırakmaya pek hevesliydi.</span></p>

    <p class="msonormal6"><span class="calibre2">Kalkıp çorba kâsesini soğuk suyla çalkalarken, "Sanınm gidip yatsam iyi olacak," dedi. "Seninle tanışmak güzeldi. Buraya taşınmana sevindim. Dost olacağımızı sanıyorum."</span></p>

    <p class="msonormal6"><span class="calibre2">"Umarım."</span></p>

    <p class="msonormal6"><span class="calibre2">"Bu arada, adım Sarah."</span></p>

    <p class="msonormal6"><span class="calibre2">"Ben de Robert."</span></p>

    <p class="msonormal6"><span class="calibre2">Birbirlerine gülümsediler. Sarah elini saçlarında gezdirdi, bir düğüme rastlayıp hafifçe çekiştirdi. Robert bu hareketi fark etti ve unutmadı.</span></p>

    <p class="msonormal6"><span class="calibre2">Sarah odasına çıkıp bir iki saat uyudu. Gregory gelip de lambayı yakınca uyandı. Gözlerim kırpıştırarak çalar saate baktı. Düşündüğünden daha erkendi: yalnızca onu çeyrek geçiyordu.</span></p>

    <p class="msonormal6"><span class="calibre2">"Döndün mü?" diye sordu.</span></p>

    <p class="msonormal6"><span class="calibre2">Gregory ona arkasını dönmüş, çekmeceye bir şey koyarken homurdandı:</span></p>

    <p class="msonormal6"><span class="calibre2">"Öyle görünüyor."</span></p>

    <p class="msonormal6"><span class="calibre2">"Bu beraberce geçireceğiniz son gece olduğundan, geç döneceğini düşünmüştüm. Fırsattır diye."</span></p>

    <p class="msonormal6"><span class="calibre2">Sonbaharın ilk günleriydi ve Gregory Dundee'deki baba evinden bazı eşyalarını toplamak, birkaç eski dostunu görmek ve Sarah'yla son birkaç gün geçirmek için gelmişti. Her ikisi de lisans çalışmalarını temmuzda bitirmişti. Gregory o hafta içinde Londra'da tıp fakültesine başlayacak ve psikiyatri dahnda uzmanlaşacaktı. Sarah bir yıl daha üniversitede kalacak ve ilkokul öğretmeni olacaktı.</span></p>

    <p class="msonormal6"><span class="calibre2">Gregory "Yarın çok yoğun bir gün," derken yatağın ayakucuna oturup ayakkabısını çıkardı. "Erken kalkmak gerek." Gözleri ilk kez ona doğru kaydı. "Bitkin görünüyorsun."</span></p>

    <p class="msonormal6"><span class="calibre2">Sarah ona sokakta kendisini taciz eden adamın hikâyesini anlattı. Gregory'nin ilk tepkisi, "Ama bu çok anlamsız bir şey," oldu. "İnsan bunu niye yapsın?"</span></p>

    <p class="msonormal6"><span class="calibre2">Sarah, "Sanırım kadın olmam yeterliydi" dedi.</span></p>

    <p class="msonormal6"><span class="calibre2">"Sana söylediğinden emin misin?"</span></p>

    <p class="msonormal6"><span class="calibre2">"Etrafta başka kimse yoktu." Gregory ayakkabı bağının düğümüyle uğraştığından, Sarah konuşmaya devam etti: "Çok rahatsız ediciydi."</span></p>

    <p class="msonormal6"><span class="calibre2">"Böyle şeylerin seni etkilemesine izin verme." Ayakkabı bağını çözmüştü ve elini yatak örtüsünün altına sokup kızın bileğini sıktı. "Bunları aştığımızı sanıyordum. Artık büyük bir kızsın." Ona kaşlarını çattı. "Gerçekten de oldu mu?"</span></p>

    <p class="msonormal6"><span class="calibre2">"Sanırım."</span></p>

    <p class="msonormal6"><span class="calibre2">"Hıımnm... ama emin değilsin. Belki yine de yazmalıyım."</span></p>

    <p class="msonormal6"><span class="calibre2">Gregory tuvalet masasına oturup üst çekmeceden bir okul defteri çıkardı. Birkaç sözcük yazdı, sonra oturup sayfaları çevirdi. Aynada yansıyan yüzünde hoşnut bir gülümseme vardı.</span></p>

    <p class="msonormal6"><span class="calibre2">"Biliyor musun, seni tanıdığım için çok şanslıyım," dedi. "Bana sağladığın şu malzemeye bak. Yani tek nedenin bu olmadığını biliyorum ama... diğerlerine oranla bana sağlayacağı önceliği düşün."</span></p>

    <p class="msonormal6"><span class="calibre2">Sarah, "Bunları düşünmek için biraz erken değil mi?" dedi.</span></p>

    <p class="msonormal6"><span class="calibre2">"Saçma. Eğer en tepeye çıkmayı gerçekten istiyorsan, asla çok erken başlamış sayılmazsın."</span></p>

    <p class="msonormal6"><span class="calibre2">"Ama bu bir yarış değil, öyle değil mi?"</span></p>

    <p class="msonormal6"><span class="calibre2">Gregory, "İnsan ırkında da diğerlerinde olduğu gibi kazananlar ve kaybedenler vardır," dedi. Defterini kaldırmıştı ve gömleğini çıkartıyordu. "Bunu sana kaç kez söyledim?"</span></p>

    <p class="msonormal6"><span class="calibre2">Sarah şaşırarak bu soruyu ciddiye aldı. "Sanırım on beş ya da yirmi kez."</span></p>

    <p class="msonormal6"><span class="calibre2">Gregory görünürde bu istatistikten çok hoşnut kalıp, "Tamam o halde," dedi. "Bu her şey, hatta kalacak yer için bile geçerli. Yani pek inanmazsın ama Frank bir hafta içinde Londra'ya gidiyor ve daha kendisine kalacak bir yer bile bulmuş değil." İnanamıyormuşçasına güldü. "Böyle bir davranışı nasıl açıklıyorsun?"</span></p>

    <p class="msonormal6"><span class="calibre2">Saran, "Belki de kendisine Victoria'da bir kat alacak bir babaya sahip değildir."</span></p>

    <p class="msonormal6"><span class="calibre2">"Pimlico'da. Victoria'da değil."</span></p>

    <p class="msonormal6"><span class="calibre2">"Ne fark eder?"</span></p>

    <p class="msonormal6"><span class="calibre2">"Öncelikle, yaklaşık yirmi bin sterlin. Orayı seçmek için çok özen gösterdik. Hastaneye yakın. Harika bir mahalle." Sarah'nın dile getirmediği bir küçümsemeyi sezerek ekledi: "Tanrı aşkına, senin de herkes kadar bunu takdir etmeni, beklerdim. Sen de her hafta sonunu orada geçireceksin, değil mi?"</span></p>

    <p class="msonormal6"><span class="calibre2">"Öyle mi?"</span></p>

    <p class="msonormal6"><span class="calibre2">"Ben öyle umuyorum."</span></p>

    <p class="msonormal6"><span class="calibre2">"Dersler falan hazırlamam gerekiyor, biliyorsun. Bu dönem epeyce öğretmenlik deneyimi kazanmam gerek. Çok meşgul olabilirim."</span></p>

    <p class="msonormal6"><span class="calibre2">"Birkaç ders hazırlamanın zamanının büyük bölümünü alacağını sanmıyorum."</span></p>

    <p class="msonormal6"><span class="calibre2">"Bazı insanların çok çalışması gerekmez. Bense aksine. Ağır adımlarla ilerlerim."</span></p>

    <p class="msonormal6"><span class="calibre2">Gregory onun yanına oturdu. "Biliyor musun, sende ciddi bir özgüven sorunu var" dedi. "Hiçbir şeyi başaramamanın nedeninin büyük ölçüde özgüven eksikliği olduğunu hiç düşündün mü?"</span></p>

    <p class="msonormal6"><span class="calibre2">Sarah bir an buna sinirlendi, ama öfkelenmek içinden gelmedi. Bunun yerine düşünceleri mutfaktaki sahneye kaydı. "Bugün yeni gelenlerden biriyle tanıştım" dedi. "İsmi Robert. İyi birine benziyor. Onunla tanıştın mı?"</span></p>

    <p class="msonormal6"><span class="calibre2">"Hayır." Gregory bu arada soyunup iç çamasırlarıyla kalmıştı. Dalgın bir şekilde elini Sarah'nın geceliğinin yakasından içeri sokup göğsünü tuttu.</span></p>

    <p class="msonormal6"><span class="calibre2">"Onunla konuşmuş filan olabilir misin?"</span></p>

    <p class="msonormal6"><span class="calibre2">Gregory iç çekti. "Sarah, yarın gidiyorum. Londra'da oturacağım. Zamanımı neden bir daha asla görmeyeceğim insanlarla tanışarak harcayayım?"</span></p>

    <p class="msonormal6"><span class="calibre2">Gregory çamaşırlarını çıkardı, kızın üstüne çıktı ve geceliğini aşağı çekip göğüslerini ortaya çıkardı. Göğüs uçlarını tutup ikisini birden çekiştirmeye başladı. Sarah bunu yaparkenki yüz ifadesini inceliyor, buna benzer bir şeyi daha önce nerede gördüğünü anımsamaya çalışıyordu. Gregory'nin alnı sabırsızlık ve dikkatle kırışmıştı; tıpkı geçen gece on haberlerini daha net alabilmek için aşağıdaki televizyonun ayarlarıyla oynarkenki haline benziyordu. Sarah bunun yaklaşık iki dakika sürdüğünü hatırlıyordu. Ancak o sürenin yarısından az bir zamanda kızın incecik bileklerini tuttu, kollarım başının üstünde yastığa bastırıp hızla içine girdi. Sarah kuru ve sıkıydı; bu duygudan hoşlanmadı.</span></p>

    <p class="msonormal6"><span class="calibre2">"Bak, Gregory" dedi. "Pek havamda değilim. Aslında hiç havamda değilim."</span></p>

    <p class="msonormal6"><span class="calibre2">"Sorun değil, uzun sürmez."</span></p>

    <p class="msonormal6"><span class="calibre2">"Hayır." Sarah onun kalçalarını sıkıca tutup durdurdu. "Bunu yapmak istemiyorum."</span></p>

    <p class="msonormal6"><span class="calibre2">"Ama ön sevişmeyi filan da yaptık." Bakışları yaralı, inanamıyordu.</span></p>

    <p class="msonormal6"><span class="calibre2">"Çık dışarı" dedi Sarah.</span></p>

    <p class="msonormal6"><span class="calibre2">"Nasıl senden mi, yataktan mı, yoksa odadan mı?" Gerçekten kafası karışmış gibiydi.</span></p>

    <p class="msonormal6"><span class="calibre2">"İlk önce benden."</span></p>

    <p class="msonormal6"><span class="calibre2">Gregory bir iki saniye ona baktı, sonra kendi kendine homurdanıp sertçe geri çekildi. "Bazen çok düşüncesiz oluyorsun" dedi, ama kızm üstünde kaldı. Sarah arkasından gelenin ne olacağmı çok iyi biliyordu.</span></p>

    <p class="msonormal6"><span class="calibre2">"Bir an gözlerini kapat."</span></p>

    <p class="msonormal6"><span class="calibre2">Sarah dikbaşlılıkla, ama güçsüz bir şekilde ona baktı. "Gregory, hayır. Şimdi olmaz."</span></p>

    <p class="msonormal6"><span class="calibre2">"Haydi. Aslında hoşuna gittiğini biliyorum."</span></p>

    <p class="msonormal6"><span class="calibre2">"Aslında hoşuma gitmiyor. Hiç hoşuma gitmedi. Hiçbir zaman hoşuma gitmediğini sana kaç kez söylemem gerekecek?"</span></p>

    <p class="msonormal6"><span class="calibre2">"Bu yalnızca bir oyun Sarah. Güvenle ilgili. Bana güveniyorsun, değil mi?"</span></p>

    <p class="msonormal6"><span class="calibre2">"Bırak," dedi Sarah. Kızın her iki elini de bir elinde tutuyor, hâlâ yastığa bastırıyordu. Diğer eli onun yüzünün üstüne dolaşıyor, baş ve ortaparmaklannı uzatmış, gözlerine yaklaştırıyordu.</span></p>

    <p class="msonormal6"><span class="calibre2">"Haydi," dedi. "Bana güvendiğini göster. Gözlerini kapat."</span></p>

    <p class="msonormal6"><span class="calibre2">Gregory'nin parmak uçları o kadar yakındı ki, Sarah'nın seçeneği yoktu: bir refleksle gözlerini kapattı, sonra sıkıca yumdu. Çok geçmeden gözbebeklerinin üstünde onun iki parmağının hafif baskısını hissetti. Gerildi, içinde bildik bir dehşet belirdi. Bu duyguyla başa çıkmanın bir yöntemini geliştirmişti. Teslimiyetle ilgili tüm duyguları aklından çıkartıyordu. Gregory üstüne eğilmişken Sarah için zaman duruyor ve düşünceleri herhangi bir şeye yönelse bile, bu artık (şimdilik) çok uzak geçmişteymiş gibi görünüyordu: ilişkilerinin başında onunla olmaktan zevk aldığı, kendi kendini sürdüren münakaşalara ve garip yatak odası alışkanlıklarına kapılmadan önceki günlerdi bunlar.</span></p>

    <p class="msonormal6"><span class="calibre2">Bu hale gelmeyi nasıl başarmışlardı?</span></p>

    <p class="msonormal6"><span class="calibre2">Onunla ilk karşılaşmasını hâlâ çok net anımsıyordu. Bir konser arasında, sanat merkezindeki barda. Sarah o konsere gitmeye niyetli değildi ama bilet satışları çok az olmuş ve gişe görevlileri hem salonu doldurmak, hem de konuk sanatçıları mahcup etmemek için konserin başlamasına biraz kala sokaktan geçenlere bedava bilet dağıtmıştı. Program daha önceden hiç bilmediği bir eser olan, Bach'ın Füg Sanatından oluşuyordu. Sarah'nın sırasında oturan tek kişi ince, uzun boylu, siyah saçları yanlardan ve arkadan çok kısa kesilmiş bir öğrenciydi. Koltuğunda dimdik oturuyordu. Tüvit ceket, sarı yelek giymiş, eski bir okul kravatı ile köstekli saat takmıştı. Müziği kaskatı bir dikkatle dinlerken bir iki kez yüksek sesle iç çekmiş, belirli bir neden yokken sıkıntı içinde dilini şaklatmıştı. Sarah'yı hiç fark etmemiş gibi göründüğünden, fuayede gelip masasına oturması büyük sürpriz olmuştu. Belki iki üç dakika süren gergin bir sessizlikten sonra ona İskoç aksanıyla söylediği sözler daha da büyük bir sürprizdi: "On birinci kontrapuntonun temposu korkunçtu değil mi?"</span></p>

    <p class="msonormal6"><span class="calibre2">Bunlar, Sarah'ya söylenen en garip ve en anlaşılmaz sözcüklerdi; Ama bir tür sohbete, oradan da bir tür ilişkiye yol açmıştı. Üniversitede bulunduğu beş dönemde Sarah'nın hiçbir zaman erkek arkadaşı olmamıştı. Sosyal yaşamı, olduğu kadarıyla, genelde kendisini hiçbir zaman büyük bir hevesle davet edilmediği (öyle düşünüyordu) büyük arkadaş gruplarıyla geçirilen gürültücü gecelerden ibaretti. Gregory tarafından yemeğe davet edilmek, onunla sinemaya ya da tiyatroya gitmek bir süre de olsa yepyeni ve çok mutlu bir deneyim olmuştu. Çoğu zaman konserlere gidiyorlardı ve Sarah Gregory'nin müzik zevkinin kuru, akademik ve duygusuz parçalara yönelik olduğunu fark etmesine rağmen, bunun kendisini rahatsız etmesine izin vermemişti; en azından sevişmesinin de bu nitelikleri taşıdığını öğrenene dek.</span></p>

    <p class="msonormal6"><span class="calibre2">Sarah, çıkmaya başladıktan yaklaşık altı hafta sonra bekâretini Gregory'ye verdi. Tıpkı beklediği gibi, güç ve acı veren bir deneyimdi; beklemediği ise, diğer bütün ilişkilerinin de aynı derecede zevkten yoksun olacağıydı. Gregory, Bach'ın en zorlu klavye alıştırmalarına hayranlık duyduğu zamanki serinkanlılık ve zekâ kapasitesiyle sevişiyordu. Onun repertuvarında şefkat, esneklik, ifade ve tempo çeşitlemeleri yoktu. Sarah'nın aylar süren ilişkiden sonra en fazla özlemle beklediği, ilişki sonrasındaki yorgunluk anıydı. Gregory performansını gerçekleştirip enerjisini tükettiği bu anlarda bazen onunla ikna edici, içten bir biçimde konuşur; Sarah da bunu çok değişik ve hoş bulurdu. Gregory'nin ona hiç beklenmedik bir soru yöneltmesi de işte böyle bir anda olmuştu.</span></p>

    <p class="msonormal6"><span class="calibre2">Sakin, havasız bir gecenin ortasında birbirlerine sımsıcak sarılmış, Sarah'nın başı Gregory'nin omzunda yatıyorlardı. Gregory durup dururken ona bedeninin en güzel yerinin neresi olduğunu düşündüğünü sormuştu. Sarah şaşkınlıkla ona bakmış; emin olmadığını, düşünmesi gerekeceğini söylemiş; Gregory de neyse ki (çünkü onun bedeninin özellikle güzel bir yanını göremiyordu) şöyle demişti: "Ben sana vücudunun en güzel yeri neresi söyleyeyim mi?" Sarah da "Evet, söyle," demiş, ama Gregory bir süre onun tahmin etmesini istemişti. Kıkırdayarak çeşitli olasılıkları gözden geçirmişler, sonunda Sarah pes etmiş, Gregory de gülümseyerek, yavaşça şöyle demişti: "Gözkapakların." Sarah ona önce inanmadı, ama o "Çünkü sen kendi gözkapaklarını hiç görmedin de ondan" dedi. "Ben fotoğrafını çekmedikçe de hiç göremeyeceksin." (Ama fotoğrafım hiç çekmedi.) Bunun üzerine Sarah da ona sordu: "Gözkapaklarımı ne zamandır bu kadar iyi tanıyorsun?" Gregory de cevap verdi: "Sen uyurken. Uyurken seni seyretmeyi seviyorum." Bu, Gregory'nin yataklarında yatan insanların tepesine dikilmeyi; uyurken onları seyretmeyi sevdiği yolundaki ilk ipucuydu. Sarah önce bunu ilginç bir şey olarak, sorgulayan bir zekânın belirtisi olarak görmüş, ama sonunda bunda sinsi, hatta fetişist sayılabilecek bir yan olduğundan kuşkulanmaya başlamıştı. insanlar çaresiz ve kendinden geçmiş bir halde yatarken onları seyretmek ve bir yandan da seyreden kişi olarak kendi uyanık bilincinin kontrolünü elinde tutmaktı bu.</span></p>

    <p class="msonormal6"><span class="calibre2">Ondan sonra, gecenin herhangi bir saatinde Gregory'nin yataktan kalkıp tepesinde dikilebileceğini ve ay ışığında uyuyan yüzünü seyredeceğinin bilinciyle, uyumak daha da güçleşti. (Üstelik bu, ona düşlerinden söz edip de ilgisini çekmeden çok önceydi. Bu düşler öylesine gerçekti ki, zaman zaman uyanıkken yaşadığı olaylardan ayırt edemiyordu). Ama Sarah, pek çok düşünceye alışıldığı gibi buna da alıştı ve Gregory'nin uyanık gözlemciliğinin bilincinde olmak birkaç ay (yoksa birkaç hafta mıydı?) boyunca onun uyku düzenini bozmadı, ta ki bir aralık sabahı erken saatlerde çığlıklar atarak, kurbağalarla ilgili defalarca gördüğü bir kâbustan uyanana dek. Bu seferki, kendisi aceleyle bir yere gitmeye çalışırken kampusu çevreleyen yolun kenarına çömelmiş insan büyüklüğünde bir kurbağayla ilgiliydi. Hayvan ona korkunç bir şekilde vıraklamış ve çatallı dilinin iki ucunu gözkapaklarına bastırmıştı. Sarah kâbustan uyanmaya çalıştı; ama düş bitmiş olsa da gözkapaklarına uygulanan baskı hissinin geçmediğini fark edince daha da büyük bir panik içinde bağırmaya başladı. Gerçekten gözkapaklarına bastıran birisi ya da bir şey vardı. Gözlerini açmaya çalıştı, ama açamadı. Bir şey gözkapaklarının hareketini engelliyordu. Sonra bu engel hızla kalktı ve gözlerini açıp Gregory'nin yanı başında oturduğunu, ilgiyle yüzüne doğru eğildiğini, işaret ve ortaparmaklarmı uzatmış olduğu elinin gözlerinden birkaç santim uzakta, havada durduğunu gördü.</span></p>

    <p class="msonormal6"><span class="calibre2">On dakika kadar geçtikten, iyice uyanıp, kalp atışları ve soluklan normale döndükten ve odada dev kurbağaların olmadığına ikna olduktan sonra, "Sen ne yapıyordun?" diye sordu. "Az önce ne yapıyordun?"</span></p>

    <p class="msonormal6"><span class="calibre2">"Hiçbir şey," dedi Gregory. "Yalnızca seni seyrediyordum."</span></p>

    <p class="msonormal6"><span class="calibre2">Sarah, "Bana dokunuyordun" dedi.</span></p>

    <p class="msonormal6"><span class="calibre2">"Seni uyandırmak istemedim."</span></p>

    <p class="msonormal6"><span class="calibre2">"O halde o kahrolasıca parmaklarını gözüme sokmasaydın."</span></p>

    <p class="msonormal6"><span class="calibre2">Gregory bir an durup çok hafif bir sesle "Özür dilerim" dedi ve elini sıktı. Sonra eğilip onu öptü. "Seni uyandırmak istemedim" diye tekrarladı. "Onlara dokunmak zorundaydım. İnanılır gibi değil..." Sarah yatak odasının loşluğunda onun gülümsediğini sezebiliyordu. "Uyurken gözlerinin arkasında öyle bir canlılık hüküm sürüyordu ki, görebiliyordum. Dokunmak istedim, parmaklarımın ucunda hissedebiliyordum." Sonra ekledi, "Daha önce de yaptım, biliyorsun."</span></p>

    <p class="msonormal6"><span class="calibre2">"Evet ama... beni korkuttu. Gerçek gibiydi." Hafifçe suçlayarak, "Çok bastırıyordun" dedi.</span></p>

    <p class="msonormal6"><span class="calibre2">Gregory yine gülümsedi. "Evet ama bana güveniyorsun, değil mi? Seni incitmek için yapmadım."</span></p>

    <p class="msonormal6"><span class="calibre2">Sarah elinin sıkıldığını, bileğinin okşandığını hissetti. "Sanırım."</span></p>

    <p class="msonormal6"><span class="calibre2">"Sanırım mı?"</span></p>

    <p class="msonormal6"><span class="calibre2">Alınmışlıktan kaynaklanan sessizliğinin ağırlığı çok fazlaydı.</span></p>

    <p class="msonormal6"><span class="calibre2">"Tabiî ki güveniyorum. Ama önemli olan bu değil, öyle değil mi?"</span></p>

    <p class="msonormal6"><span class="calibre2">"Bence önemli olan bu. Sana ne yapacağımı sandın?"</span></p>

    <p class="msonormal6"><span class="calibre2">Bunu söylerken elini yine kızın yüzüne yaklaştırdı. Sarah'nın gözleri kendiliğinden kapandı ve Gregory parmak uçlarıyla gözlerine bastırdı.</span></p>

    <p class="msonormal6"><span class="calibre2">"Görüyorum" diye fısıldadı. "Artık korkmuyorsun, değil mi?"</span></p>

    <p class="msonormal6"><span class="calibre2">Sarah kuşkuyla, "Hayır," dedi.</span></p>

    <p class="msonormal6"><span class="calibre2">Gregory daha fazla bastırdı.</span></p>

    <p class="msonormal6"><span class="calibre2">"Ya şimdi?"</span></p>

    <p class="msonormal6"><span class="calibre2">İşte böyle başlamıştı. Sonradan bunu "oyun" olarak adlandıracak ve gittikçe sevişmelerinin bir parçası haline getirecek; sonunda sevişirken bile oynamaya başlayacaklardı. (Ya da daha doğrusu Gregory oynamaya başlayacaktı, zira Sarah hiçbir zaman pasif oyun arkadaşı olmaktan öteye gitmiyordu). Yalnızca seviştikten sonra değil, fiilin kendisi sırasında bile oynuyorlardı. Gregory sıklıkla kızın üstüne uzanmış, başı onun yüzünün tepesinde, baş ve işaretparmaklarını onun kapalı gözkapaklarına gittikçe daha sıkı, daha sınarcasına bastırırken doruğa ulaşıyordu.</span></p>

    <p class="msonormal6"><span class="calibre2">Sarah bu gece Gregory'nin altında yattığı birkaç dakikada, o bir kez daha bu pozisyonu alırken tüm bu olanları hatırladı. Bu son kez olmuştu, çünkü birdenbire her ikisini de şaşırtan bir isyan ruhu ve fiziksel güçle ince, kesin bir "Hayır!" çığlığı atıp Gregory'i üstünden itti. Adam çırılçıplak yataktan yuvarlanıp yere düştü.</span></p>

    <p class="msonormal6"><span class="calibre2">"Aman Tanrım, kadın!"</span></p>

    <p class="msonormal6"><span class="calibre2">Sarah yataktan çıkıp geceliğini giydi.</span></p>

    <p class="msonormal6"><span class="calibre2">"Bu da neydi böyle?"</span></p>

    <p class="msonormal6"><span class="calibre2">Sarah kapının arkasındaki çengelden sabahlığını alıp üstüne geçirdi, geceliğin kollarını bulmak için uğraştı. Gregory yatağın yanına diz çökmüş, soluk soluğa alnını tutuyor ve nefes almaya çalışıyordu.</span></p>

    <p class="msonormal6"><span class="calibre2">"Bana cevap verecek misin?"</span></p>

    <p class="msonormal6"><span class="calibre2">Sarah hiçbir şey söylemeden kapıyı açıp koridordan aşağı, banyoya koştu. Kapıyı kilitledi, tuvaletin üstüne oturup ağlamaya başladı. Birkaç dakika ileri geri sallandı. Yavaş yavaş ağlaması ve sallanması sona erdi, sonra yüzünü soğuk suyla yıkayıp aynada kendisine baktı. Gözleri kıpkırmızı olmuş, dudakları alışılmadık, kararlı bir biçimde kasılmıştı. Uygun cümleleri prova etmeye başladı.</span></p>

    <p class="msonormal6"><span class="calibre2">"Gregory, özür dilerim ama. yetti artık. Sanırım en iyisi birbirimizi görmememiz. Bu bir işe yaramıyor, değil mi? Sanırım artık yalnızca arkadaş olmaya çalışmalıyız."</span></p>

    <p class="msonormal6"><span class="calibre2">Garip bir biçimde, konuşmayı aklında biçimlendirir biçimlendirmez yapmak için sabırsızlanmaya başladı. Daha doğrusu, Gregory'nin en yerleşmiş yargılarını altüst etmekten duyacağı memnuniyet öncesinde hafif ve utangaç bir pırıltı hissetti. Beş dakika sonra, dedi kendi kendine, her şey bitmiş olacak. Bir yılı aşkın bir süredir devam eden ve beraberinde mutluluk hakkında bildiği pek çok şeyin yanı sıra son aylarda gittikçe daha fazla sıkıntıyı da getiren bir ilişkinin birkaç dakika içinde iyi seçilmiş birkaç cümleyle sona ermesi inanılmaz görünüyordu. Bu ona -neyi?- herhalde özgürlüğünü kazandıracaktı; başka, daha başarılı ilişkiler, daha başarılı arkadaşlıklar (şaşırmasına yol açacak, beklenmedik bir biçimde, bir an Veronica ismi aklına geldi) aramak için özgür kalacaktı. Ancak bütün bunlar spekülasyondu; kısa dönemde basit bir duygusal yıkımın ötesinde bir şey göremiyordu. Bir duygu boşluğu, karanlık. Yine de bu olasılık bile çekici gelmeye başlamıştı.</span></p>

    <p class="msonormal6"><span class="calibre2">Yatak odasının kapısını açıp içeri girerken karanlığa gömüldü. Karanlık ve sessizlik: Gregory'nin soluğu bile duyulmuyordu. Işık düğmesini aradı, ama sonra vazgeçti. Bunun yerine gırtlağını temizleyip yavaşça seslendi:</span></p>

    <p class="msonormal6"><span class="calibre2">"Gregory?"</span></p>

    <p class="msonormal6"><span class="calibre2">Başucu lambası anında yandı ve Gregory yatakta oturup gözlerini ona dikti. Kollarını kavuşturmuş, pijamasını her zamanki gibi boynuna kadar iliklemişti. Sarah tek kelime edemeden o kısa, akıcı ve ifadesiz bir söyleve girişmişti bile.</span></p>

    <p class="msonormal6"><span class="calibre2">"Sana söyleyecek yalnızca tek bir şeyim var Sarah ve bunu da az acı vermek için hemen şimdi, olabildiğince çabuk ve nazik bir biçimde söyleyeceğim. Bu geceki davranışın bir süredir hissettiğim kuşkuları doğruladı: senin -açık konuşmak gerekirse- hayatımın geri kalanım paylaşabilmem için pek uygun bir eş olmadığın yolundaki kuşkularımı. Sonuç olarak kendimi, ilişkimizin şu andan itibaren sona erdiğini bildirmek zorunda hissediyorum. Makul düşününce artık kendine başka bir yer bulmanı beklemek için çok geç olduğundan, yalnızca bu geceliğine yatağımı paylaşmana izin vereceğim. Bu konudaki tavrım tartışmaya açık değildir ve bunu açıkça belirttiğime göre, yarın önümde uzun bir otomobil yolculuğu olduğunu hatırlatmak istiyor ve sırf bu nedenle bile olsa, bana bir gecelik kesintisiz bir..."</span></p>

    <p class="msonormal6"><span class="calibre2">Işığı söndürdü.</span></p>

    <p class="msonormal6"><span class="calibre2">"... uyku izni vermeni diliyorum."</span></p>

    <p class="msonormal7"><a class="pcalibre pcalibre1" id="_Toc399804424"><b class="calibre1"><span class="calibre14"><span class="calibre6">II</span></span></b></a></p>

    <p class="msonormal6"><span class="calibre2">Burada, yalnızca birkaç yüz metre boyunca kasaba birdenbire deniz kıyısındaki konumundan yararlanmayı bırakıyor ve sonunda bir tatil beldesi kimliğine bürünüyordu. Gezinti yoluyla kumsal arasında sarı, yeşil ve mavi tonlarda boyanmış yirmi yüzme havuzu gelişigüzel serpiştirilmişti. Bir büfede dondurma ve pamuk helva satılıyordu. Kiralık şezlonglar vardı. Ancak bütün bunlarda bir zorlama havası, bir yarım gönüllülük seziliyordu. Daha başlamadan tükenip bitmiş gibiydi. Buraya pek az tatilci geliyordu, yazın ortası sayılabilecek zamanlarda bile denize bakan pansiyonlarda pek az oda doluyordu. Bugün, haziran sonundaki bir pazar gününün bu ılık, rüzgârlı akşamüstünde, boş cips paketleri belediye tuvaletinin mozaik kaplamalı duvarlanna uçuşuyor ve martılar okyanusun yükselen sularının dalgalarında baş döndürücü bir biçimde inip kalkarken, kumsalda yalnızca iki kişi görünüyordu. Birisi yirmi yaşlarında genç bir kadındı. Çıplak kollarını kavuşturmuş; uzun, ince simsiyah saçlarıyla kıyıdan birkaç metre ötede durmuş, denize bakıyordu. Belki on beş yirmi yaş daha büyük olan diğeri yüzme havuzlarının yanındaki bir banka oturmuştu. Düzenli biçimde katlanmış mantosu yanında, küçük bir bavul ayaklarının dibindeydi. Gözlerini kapatmış, yüzünü güneşe vermişti.</span></p>

    <p class="msonormal6"><span class="calibre2">Genç kadın dönüp çakıllarla kaplı kumsalda geriye doğru yürümeye başladı. Durdu, eğildi, garip biçimli bir taşı aldı, sonra attı. Kazara bir Pepsi kutusuna vurdu ve çıkan ses ne kadar sessiz bir akşamüstü olduğunu fark etmesine yol açtı.</span></p>

    <p class="msonormal6"><span class="calibre2">Yaşça büyük olan kadın, sesi duyunca gözlerini açıp çevresine bakındı.</span></p>

    <p class="msonormal6"><span class="calibre2">Üç tane bank vardı, ancak biri hırpalanmış, neredeyse sökülmüştü ve artık kullanılamayacak durumdaydı. Diğerini uyuyan orta yaşlı bir adam kaplamıştı. Yüzü mosmor, sakalı uzamış, giysilerinden çürük kokusu yükseliyor, sağ elinde sert bir elma rakısı kutusu tutuyordu.</span></p>

    <p class="msonormal6"><span class="calibre2">Tüm bunlara rağmen genç kadın yine de oturmak istiyordu.</span></p>

    <p class="msonormal6"><span class="calibre2">Sonunda "Buraya oturabilir miyim?" diye sormak zorunda kaldı.</span></p>

    <p class="msonormal6"><span class="calibre2">Yaşlı kadın gülümsedi, başını sallayıp mantosunu çekti.</span></p>

    <p class="msonormal6"><span class="calibre2">İki kadın sessizlik içinde oturdu.</span></p>

    <p class="msonormal6"><span class="calibre2">Yaşlı kadın yorgundu. Tren istasyonundan kumsala elinde bavulu, yürüyerek gelmişti. Çok terliyordu ve daha yalnızca iki hafta önce aldığı ayakkabılarının yarım numara küçük olduğundan kuşkulanmaya başlamıştı. Banka oturduğunda ayakkabılarım çıkartmış, ayağında beliren kırmızı çizgiler daha yeni yeni geçmeye başlamıştı. Ayak parmaklarını kıvırıp açmaya, bu özgürlüğün keyfini çıkarmaya devam ederken, genç kadının ayaklarına bakmakta olduğunu fark etti. Onları bir tür hayranlıkla seyrediyordu. Hemen ayaklarım toparlayıp bankın altına, genç kadının göremeyeceği bir yere koydu. İnsanların, özellikle (şimdi olduğu gibi) kendisinin de çekici bulduğu kadınların, kaba saba ve erkeksi ayakları ile kalın bileklerine bakmalarından nefret ediyordu.</span></p>

    <p class="msonormal6"><span class="calibre2">Genç kadın onunla göz göze gelip mahcup, utangaç, özür diler bir f devle gülümsedi. Artık anlaşılmıştı; sohbet edeceklerdi.</span></p>

    <p class="msonormal6"><span class="calibre2">Genç kadın, "Eğer kalacak bir yer arıyorsanız" dedi, "size yardımcı olabilirim. Bir yer önerebilirim."</span></p>

    <p class="msonormal6"><span class="calibre2">"Ya?"</span></p>

    <p class="msonormal6"><span class="calibre2">Yakınlarda bir pansiyonun adını verdi.</span></p>

    <p class="msonormal6"><span class="calibre2">"Diğerlerinden ne farkı var?"</span></p>

    <p class="msonormal6"><span class="calibre2">Genç kadın güldü. "Aslında hiç. Yalnız, burayı annem işletiyor."</span></p>

    <p class="msonormal6"><span class="calibre2">Diğer kadın gülümsedi. "Teşekkür ederim, ama kalacak bir yer aramıyorum."</span></p>

    <p class="msonormal6"><span class="calibre2">"Ah. Ben sandım ki, bavulunuzla..."</span></p>

    <p class="msonormal6"><span class="calibre2">"Uzaktaydım" dedi yaşlı kadın. "Trenden yeni indim."</span></p>

    <p class="msonormal6"><span class="calibre2">Bunu söyleyiş şeklinde ve "uzaktaydım" kelimesinde genç kadının yalnızca bir tatilden fazlasının kastedildiğini düşünmesine yol açan bir şey vardı. Belki bir sürgün dönemi...</span></p>

    <p class="msonormal6"><span class="calibre2">"Ya," dedi. "Uzun bir gezi miydi?"</span></p>

    <p class="msonormal6"><span class="calibre2">"İtalya'da iki hafta. San Remo'da. Çok güzeldi."</span></p>

    <p class="msonormal6"><span class="calibre2">Demek yanılmıştı.</span></p>

    <p class="msonormal6"><span class="calibre2">"Burada oturuyorsunuz o halde?"</span></p>

    <p class="msonormal6"><span class="calibre2">Yaşlı kadın bu sorgulamayı biraz fazla doğrudan buluyordu. Aklından inanılmaz bir düşünce geçti: acaba lafa tutuluyor olması mümkün olabilir miydi?</span></p>

    <p class="msonormal6"><span class="calibre2">Tümüyle açık olarak ve gereken her türlü bilgiyi verip bunun nereye varacağını bekleyerek bu savını sınamaya karar verdi.</span></p>

    <p class="msonormal6"><span class="calibre2">"Kıyıdan beş kilometre kadar yukarıda," dedi. "Dudden Kliniği'nde. Orada çalışıyorum."</span></p>

    <p class="msonormal6"><span class="calibre2">"Sahi mi? Doktor musunuz?"</span></p>

    <p class="msonormal6"><span class="calibre2">"Psikologum." Çantasında kâğıt mendil arayıp alnını sildi. "Sözünü ettiğim yeri biliyor musunuz?"</span></p>

    <p class="msonormal6"><span class="calibre2">"Sanırım. Pek eski değil, öyle değil mi?"</span></p>

    <p class="msonormal6"><span class="calibre2">"İki yıl... belki biraz daha fazla."</span></p>

    <p class="msonormal6"><span class="calibre2">"Ne tür bir hastane?"</span></p>

    <p class="msonormal6"><span class="calibre2">"Uyku bozuklukları olan insanları tedavi ediyoruz. Ya da etmeye çalışıyoruz."</span></p>

    <p class="msonormal6"><span class="calibre2">"Yani uykusunda yürüyen insanları filan mı?"</span></p>

    <p class="msonormal6"><span class="calibre2">"Uykusunda konuşan insanları, uyurgezerleri, çok fazla uyuyan insanları, yeterince uyumayan insanları, uykusunda nefes almayı unutan insanları, korkunç düşler gören insanları... bütün bunları."</span></p>

    <p class="msonormal6"><span class="calibre2">"Ben de eskiden uykumda konuşurdum."</span></p>

    <p class="msonormal6"><span class="calibre2">"Çoğu çocuk konuşur." Yaşlı kadın saatine baktı: dört dakika sonra kıyıdaki durağa bir otobüs uğrayacaktı. Öne eğilip yakman ayaklarını ayakkabılarına tıkıştırdı. Sonra çantasına uzandı: "Bir kartımı buyurun. Hiç bilinmez, belki de bir gün bizi ziyaret etmek istersiniz. Bekleriz, adımı verirsiniz."</span></p>

    <p class="msonormal6"><span class="calibre2">Genç kadın buna ne diyeceğini bilemedi. Daha önce hiç kimse ona kartını vermemişti.</span></p>

    <p class="msonormal6"><span class="calibre2">Kartı alarak, "Çok teşekkür ederim" diyebildi.</span></p>

    <p class="msonormal6"><span class="calibre2">Yaşlı kadın veda ederken onun gözlerinde kederli bir ifade gördüğünü sandı: tatmin olmamış küçük bir beklentinin yol açtığı geçici bir keder değil de; ondan öte, daha derin ve yerleşmiş bir şeydi bu. Elinde bavuluyla yürüyüp giderken omuzları çökmüştü. Genç kadın elindeki karta bakıp şu sözcükleri okudu: "Dr. C. J. Madison, Psikolog, Dudden Kliniği". Altında birtakım faks ve telefon numaraları vardı.</span></p>

    <p class="msonormal6"><span class="calibre2">Yaşlı kadın onun ismini sormayı unutmuştu. Sorsa da söylemezdi zaten.</span></p>

    <p class="msonormal6"><span class="calibre2">Kafası dopdolu, koşar adım annesinin pansiyonuna gitti.</span></p>

    <p class="msonormal6"><span class="calibre2">&nbsp;</span></p>

    <p class="msonormal6"><span class="calibre2">Ashdown dev, gri ve ezici, yüzyılı aşkın zamandır bir burnun tepede dimdik bir uçurumun kenarından yirmi metre kadar geride durdu. Martılar bütün gün kulelerinin ve burçlarının üstünde dolaşıvor sesleri kısılana dek çığlıklar atıyordu. Dalgalar bütün gün ve gece boyu kendilerini çılgıncasına kayalara vuruyor; eski evin buz gibi odaları ve labirent gibi koridorları, yankılanan yoğun trafiğin sesine benzer bitmez tükenmez bir uğultuyla doluyordu. Ashdown'ın en boş kısımları bile -ki artık büyük bölümü boştu- hiçbir zaman sessiz değildi. En yaşanabilecek durumdaki odalar birinci ve ikinci katlarda denize bakıyordu ve bu odalar gün boyunca serin bir güneş ışığıyla doluyordu. Zemin kattaki mutfak uzun ve L biçimindeydi; alçak bir tavanı vardı. Ancak üç tane minicik penceresi bulunduğundan, sürekli gölgeler içindeydi. Ashdown'ın çıplak, doğaya meydan okuyan güzelliği onun aslında insanların yaşamasına uygun bir yer olmadığı gerçeğini gizliyordu. En eski ve en yakın komşuları onun bir zamanlar özel bir ev olduğunu, orada sekiz dokuz kişilik bir ailenin yaşadığını anımsayabiliyor, ama pek inanamıyorlardı. Ev otuz yıl önce üniversite tarafından satın alınmıştı ve bir süre öğrenci yurdu olarak kullanılmış; sonra öğrenciler başka yere taşmca özel kliniği ve uyku laboratuvarı olarak kullanması için Dr. Dudden'a devredilmişti. Klinikte on üç hastaya yer vardı. Bu sürekli değişen bir nüfustu; tıpkı ayaklarının dibinde ufka uzanan, mide bulandırıcı yeşil renkte ve sonsuz devinim içindeki okyanus gibi.</span></p>

    <p class="msonormal6"><span class="calibre2">Dr. Dudden, ertesi sabah meslektaşının hastalarından üçüyle bir seminer yönettiği odanın dışında durup, kapalı kapının ardından seslerini dinledi. Bedeni hoşnutsuzlukla kasıldı: içerde çok şamatacı bir hava vardı. Bir sürü sesten kaynaklanan sürekli uğultu sık sık kahkahalarla kesiliyor, arada Dr. Madison'ın o belirgin ve tok sesli gülüşü acxkca duyuluyordu. Sonra onun belki yarım dakika süren bir konuşma yaptığını duydu: sözlerini bu kez dalga dalga gelen çığlık çığlığa kahkahalar, masalara vurma ve diğer neşelenme sesleri izledi. Dr. Dudden kapıdan geri çekilip öfkeyle titredi. Bir süredir Dr. Madison'ın hastalarının seminerleri pek sevdiği yolunda söylentileri dolaşıyordu ve bu da somut bir kanıttı. Bu bir rezaletti, dahası bilimsel de değildi. Buna hoşgörü gösterilmeyecekti.</span></p>

    <p class="msonormal6"><span class="calibre2">Öğlende Dr.</span> <span class="calibre2">Madison</span><span class="calibre2">'ı odasına çağırdı. Burası evin arka tarafında, bakımsız bir bahçeye bakan kasvetli bir odaydı. En büyük duvarın yarısını ayrıntılı bir takvim ve program kaplıyordu. Yanında asılı duran evin yerleşim planında dinlenme ve yatak odalarının yerleri ile halen yatan hastaların isimleri yazıyordu. Ders kitapları ve ciltli dergilerle dolu dört de raf vardı. Diğer duvarlar ise, ilaç şirketleri ile Amerikan yazılım şirketlerinin verdiği posterlerle canlandırılmış diyemesek de, kaplanmıştı. Fonda, müzik setinden gelen hafif bir barok müzik vardı.</span></p>

    <p class="msonormal6"><span class="calibre2">Dr. Dudden'ın ilk sorusu şu oldu: "UBA'ları yanınızda getirdiniz mi?"</span></p>

    <p class="msonormal6"><span class="calibre2">Uyku Bilinci Anketi kendi tasarladığı bir anketti. Hastalardan her sabah geceki uykularını birden beşe uzanan bir ölçekte çeşitli yönlerde değerlendirmeleri isteniyordu. Uyumadan önce birbirini kovalayan düşüncelere dalıp dalmadıkları, gece tuvalete kalkıp kalkmadıkları, çarpıntı ya da bacak hareketleri, kâbus veya uzun süreli uyanıklık dönemleri yaşayıp yaşamadıkları ve bundan başka sekseni aşkın soru soruluyordu. Anketin her sabah seminerden önce tamamlanması ve tartışmalara temel oluşturması gerekiyordu.</span></p>

    <p class="msonormal6"><span class="calibre2">"Hayır" dedi Dr. Madison.</span></p>

    <p class="msonormal6"><span class="calibre2">"Bence bu normal değil."</span></p>

    <p class="msonormal6"><span class="calibre2">"Hepsini doldurmaya zamanımız olmadı."</span></p>

    <p class="msonormal6"><span class="calibre2">Dr Dudden, "Bence bu daha da olağandışı," dedi. "Çünkü kulak isafıri olduğum kadarıyla, fıkralar anlatmaya, gülüşmeye ve çamaşırcı kadınlar gibi dedikodu yapmaya bolca zamanınız vardı."</span></p>

    <p class="msonormal6"><span class="calibre2">Dr. Madison, çamaşırcı kadınlar mı? diye düşündü ama ses çıkarmadı.</span></p>

    <p class="msonormal6"><span class="calibre2">"Bizimle birlikte odada olmadığınıza göre" dedi, "kapının arkasından kulak kabarttığınızı varsayıyorum. Ve kapının arkasından kulak kabarttığınıza göre de, ne hakkında konuştuğumuzu duymuş olamazsınız. Eğer duyabilmiş olsaydınız, konuşmaların kliniğin işleriyle ilgili olduğunu anlardınız."</span></p>

    <p class="msonormal6"><span class="calibre2">"İş" sözcüğünü hafifçe, soğuk bir biçimde vurgulamıştı. Dr. Dudden bunu ya anlamadı ya da anlamazlıktan geldi.</span></p>

    <p class="msonormal6"><span class="calibre2">"Konuştuğumuz konu bu değil" dedi. "Bu... sohbetler sırasında kendinizi gündemdeki konuyla sınırladığınıza inanmaya hazırım. Ancak, size burada bu konuya bir komedyen gibi değil de, klinik psikolog bakış açısından yaklaşmaya çalıştığımızı hatırlatmama izin verin."</span></p>

    <p class="msonormal6"><span class="calibre2">Dr. Madison dalgın bir havada eteklerini düzelterek, "Pek anlayamadım" dedi.</span></p>

    <p class="msonormal6"><span class="calibre2">"Birkaç dakika önce bu sabahki seminerinize katılan hastalardan Bayan Granger'la konuşuyordum. Ona sizleri bu kadar eğlendirenin ne olduğunu sordum ve istemeyerek de olsa bana anlattı. Aslında sizin bir sözünüzü aktardı." Öne doğru eğilip masasındaki bir bloknottan okudu. "Dr. Dudden kliniğindeki hastalan, her salı üniversitedeki derslerinden birine katılmaya davet eder. Bu hafta ders o kadar sıkıcıydı ki, narkolepsi hastaları bile sonuna kadar uyanık kaldı." Başını kaldırdı. "Bu sözleri söylediğinizi inkâr mı edeceksiniz?"</span></p>

    <p class="msonormal6"><span class="calibre2">"Hayır."</span></p>

    <p class="msonormal6"><span class="calibre2">"Herhalde benim alındığımı düşünüyorsunuzdur. Gerçekten de alındım, ama söylemek istediğim bu değil."</span></p>

    <p class="msonormal6"><span class="calibre2">"Yalnızca şakaydı."</span></p>

    <p class="msonormal6"><span class="calibre2">"Ah, bunu görebiliyorum. İnanın bana Dr. Madison, ben de şakadan anlarım. O halde size narkolepsiyi bir şaka olarak mı gördüğünüzü, yoksa -itiraf etmeliyim ki- benim gibi hastalarda çok ciddi travma ve sıkıntılara yol açan ciddi ve yıpratıcı bir psikofizyolojik durum olarak mı kabul ettiğinizi sorabilir miyim?"</span></p>

    <p class="msonormal6"><span class="calibre2">"Narkolepsi benim uzmanlık alammdır Doktor ve bu konuda yıllardır çalışıyorum. Bunu çok iyi biliyorsunuz. O yüzden bu hastalığın tedavisine yönelik çalışmalarımdan -çalışmalarımın ciddiyetinden-nasıl kuşku duyulabilineceğini anlamıyorum." İç çekti. "Üstelik, gülmenin yol açtığı kasılmanın bu hastalığın en rahatsız edici ve sosyal açıdan en utandırıcı belirtilerinden biri olduğunu bildiğinizi varsayıyorum. Bu atölyeler hastaların bunun üstesinden gelmelerine yardımcı olmak üzere tasarlanmıştır: amaç, onların yine rahatça kahkaha atabilmelerini sağlamaktır. Bu süreçte mizahın kesinlikle gerekli bir araç olduğunun apaçık görüldüğünü düşünüyorum."</span></p>

    <p class="msonormal6"><span class="calibre2">Dr. Dudden kısa bir duraksamadan sonra, "Zekice bir açıklama" dedi, "ama tatmin edici değil." Kollarını kavuşturup sandalyesini yavaşça döndürdü; artık kadına doğrudan bakmıyordu. "Bu sabah dört kronik uykusuzla birlikte bir tartışma grubu yönettiğimi anımsayacaksınız. Eğer siz benim kapımın önünde dursaydımz, ne duyardınız biliyor musunuz?"</span></p>

    <p class="msonormal6"><span class="calibre2">Dr. Madison kendini tutamadan, "Herhalde horlama sesleri" dedi.</span></p>

    <p class="msonormal6"><span class="calibre2">Dr. Dudden'ın dudakları bir an kıvrıldı, bunun dışında yüzünde hiçbir duygu belirmedi.</span></p>

    <p class="msonormal6"><span class="calibre2">"Sizce mizah konusu olmaya uygun konular arasında uyku-apne sendromunun da bulunduğunu düşünüyorum. Bunu not etmeliyim." Dr Madison inanmakta gittikçe güçlük çekerek bakarken, bloknotuna bir şeyler yazar gibi yaptı. Sonra şöyle dedi: "Aslında eğer yeterince uğraşsaydmız, duyacaklarınız dört adet Uyku Bilinci Anketi doldurulurken kalemlerin kâğıt üzerinde çıkartacağı ses ve anket sonuçlan karşılaştırılıp incelenirken dört kişinin birer birer, makul ve ölçülü tonlarda konuşması olacaktı."</span></p>

    <p class="msonormal6"><span class="calibre2">Dr. Madison bunlara artık dayanamayacağına karar verdi ve kaçmak umuduyla ayağa kalktı.</span></p>

    <p class="msonormal6"><span class="calibre2">"Ne demek istediğinizi anlıyorum doktor. Eğer hepsi buysa..."</span></p>

    <p class="msonormal6"><span class="calibre2">"Korkarım hepsi bu değil. Lütfen oturun." Yeniden yerleşmesini özellikle bekledi. "Size bugün öğleden sonra Bay Worth'le yapılacak olan öngörüşmede Dr. Goldsmith'e yardımcı olmanızın beklendiğini hatırlatmak istiyorum. İyice anlaşıldı mı?"</span></p>

    <p class="msonormal6"><span class="calibre2">"Anlaşılmış olabilir, ama korkarım olanaksız. Önceden verilmiş randevularım var ve oldukça birikmiş."</span></p>

    <p class="msonormal6"><span class="calibre2">"Anlıyorum." Dr. Dudden bir kalem alıp masasına vurmaya başladı. Yanakları sıkıntıdan pembeleşmişti. "Demek itirazınızda direniyorsunuz, öyle mi?"</span></p>

    <p class="msonormal6"><span class="calibre2">"İtiraz mı, Doktor?"</span></p>

    <p class="msonormal6"><span class="calibre2">"Onun kabul edilmesine yönelik tavrınızı pek açık gösterdiniz. Yoksa gitmeden hemen önce yaptığımız konuşmayı unuttunuz mu?"</span></p>

    <p class="msonormal6"><span class="calibre2">O konuşma yalnızca gittikçe kızışan uzun bir dizi yüzleşmeden biri olmasına rağmen, Dr. Madison onu hiç unutmamıştı. Dr. Dudden ona Independent gazetesinin yeni bir sayısında Terry Worth isimli bir gazetecinin kaleme aldığı bir sütunu göstermişti. Anlaşılan Terry Worth bir dizi ulusal gazete için çalışıyor, genelde filmler hakkında yazarken, zaman zaman genel konulara da değiniyordu. Bu sütunda Londra'da bir sinemada düzenlenen yarışmaya katılma niyetini belirtiyordu. On günlük bir "sinema maratonu" düzenleniyordu. Günde yirmi dört saat film gösterilecek ve kesintisiz en uzun süre film seyreden seyirciye de ödül verilecekti. Worth zaten uzun süredir uykusuzluk çektiğini açıklayarak 134 filmin tamamı boyunca uyanık kalabileceğini iddia etmişti. Bu duyuruyu okuyan Dr. Dudden da hemen gazeteyi arayıp gazeteciyle görüşmek istemişti.</span></p>

    <p class="msonormal6"><span class="calibre2">Dr. Madison'a heyecanla, "Her şey bir yana, bunun araştırma için bize sunacağı olanakları bir düşünün" dedi. "Gösteri biter bitmez onu buraya getirteceğiz. Doğruca bir yatak odasına alıp uyku bölünmesini ve mimarîsini değerlendirmek için yedi elektrot taktıktan sonra... EEG için on altı kanal... optik diskte uyku kayıtlarının tutulması... tabiî tam bir uyku anketi. Bu, sürekli medya görüntülerine maruz kalmanın düşlerin içeriğini nasıl etkileyeceğini görmek konusunda eşsiz bir fırsat."</span></p>

    <p class="msonormal6"><span class="calibre2">Dr. Madison, "Tek neden bu mu?" diye sormuştu.</span></p>

    <p class="msonormal6"><span class="calibre2">"Ne demek istiyorsunuz? Yeterli değil mi?"</span></p>

    <p class="msonormal6"><span class="calibre2">"Bu hikâyenin haber değerinin hiç aklınıza gelip gelmediğini merak ettim sadece. Bay Worth tedavisinin maliyetini kendisi mi ödeyecek?"</span></p>

    <p class="msonormal6"><span class="calibre2">"Bunun konuyla hiç ilgisi yok."</span></p>

    <p class="msonormal6"><span class="calibre2">"Peki gazetede bizimle ilgili bir yazı yazılacak mı? Bu da anlaşmanın bir parçası mı?"</span></p>

    <p class="msonormal6"><span class="calibre2">"Anlaşma filan yok, Dr. Madison. Bunu ima etmenize şiddetle itiraz ediyorum. Eğer olsaydı bile, bu kliniğin büyük ölçüde özel bir girişim olduğunu ve hastalardan sağladığımız gelire bağlı olarak çalıştımızı unutmamanızı rica ederdim. Ara sıra mütevazı ölçüde reklam yaptırmakta da kötü bir taraf yoktur." Masasındaki takvimin mavi kurdeleyle işaretlenmiş bir günü gösterdiği sayfayı açmıştı. "Bay Worth on beş gün sonraki pazartesi öğleye doğru buraya gelecek. Siz de bir gün önce tatilden dönmüş olacaksınız. O nedenle, Dr. Goldsmith'le birlikte kendisiyle ilk görüşmeyi aynı gün öğleden sonra yapmanızı öneriyorum. Bunu not edeyim mi?"</span></p>

    <p class="msonormal6"><span class="calibre2">Dr. Madison "Nasıl isterseniz," deyip omuz silkmişti. Dr. Dudden şimdi masasının önünde oturan .meslektaşına bakarken aklına o sözlerin ve hareketin küstahlığı geldi, öfkeden neredeyse titremeye başladı.</span></p>

    <p class="msonormal6"><span class="calibre2">"Bir an için bile," dedi yavaşça, "sabrımın sınırsız olduğunu sanmayın."</span></p>

    <p class="msonormal6"><span class="calibre2">Dr. Madison, "Bu aklıma bile gelmedi," dedi.</span></p>

    <p class="msonormal6"><span class="calibre2">Birkaç saniyelik sessizlikten sonra konuşmalarının sona erdiğini fark etti. Kalkıp çıktı ve kapıyı yavaşça arkasından kapadı.</span></p>

    <p class="msonormal6"><span class="calibre2">Zaman geceyarısını biraz geçmişti ve Dr. Madison hâlâ uyanıktı. Açık pencereden ılık bir esinti geliyor, ay ışığı odasına doluyordu. Ön terasta ayak sesleri duydu. Sabahlığını giyip pencereden dışarı bir göz attı. Dışarda korkuluğa dayanmış sigara içen bir adam vardı. Sigarasından nefes çekerken ucundaki minik kor parlayıp sönüyordu. Korkutucu birine benzemiyordu. Yabancı gibi değildi, inip bir bakmaya karar verdi.</span></p>

    <p class="msonormal6"><span class="calibre2">Yol üstünde, yüzünde endişeli bir ifadeyle koridorda koşturan Teknisyen Lorna onu durdurdu.</span></p>

    <p class="msonormal6"><span class="calibre2">"Tam Dr. Dudden'ı uyandırmak üzereydim," dedi. "Garip bir şey oldu. Hastayı dokuz numaralı odaya koydum ve bir saat kadar önce yatırdım. Bir süre izledim. Uyuma belirtisi yoktu ama iyi görünüyordu. Kıpırdamadan yatıyordu. Sonra kendime bir fincan çay yapmak için çıktım ve döndüğümde o gitmişti."</span></p>

    <p class="msonormal6"><span class="calibre2">"Gitmiş mi? Yani elektrottan kendisi mi çıkartmış?"</span></p>

    <p class="msonormal6"><span class="calibre2">"Sanırım."</span></p>

    <p class="msonormal6"><span class="calibre2">"Dokuz numaralı oda... Bu gece orada Bay Worth kalıyor, değil mi?"</span></p>

    <p class="msonormal6"><span class="calibre2">Dr. Madison aceleyle söz konusu odaya gitti ve Lorna'nın anlattıkları doğrulandı; yatak boş, çarşaflar buruşmuş, teller ile elektrotlar karmakarışık bir yığın halinde yatağın başucundan sarkıyor ve yastıkların üstüne tutkal izleri bırakıyordu. Bu pek görülmüş bir olay değildi: uykusuz hastalar sık sık geceyarısı kalkmak isteseler de, içlerinden birinin teknisyenlerin gözetiminden kurtulup işi kendisinin halletmesi pek rastlanmayan bir olaydı.</span></p>

    <p class="msonormal6"><span class="calibre2">"Kaygılanma" dedi Dr. Madison. "Sanırım nerede olduğunu biliyorum. Gidip onunla konuşacağım."</span></p>

    <p class="msonormal6"><span class="calibre2">"Ya Dr. Dudden ne olacak?"</span></p>

    <p class="msonormal6"><span class="calibre2">"Onu hiç uyandırma. Bence bunu bilmesi gerekmiyor."</span></p>

    <p class="msonormal6"><span class="calibre2">Evin ön cephesine bakan oturma odasma gitti. Burada bulunan bir çift balkon kapısından terasa çıkılıyordu. Dışarda, karanlıkta dolanan adamı görebiliyordu. Pencereler sık kullanılmalarına rağmen menteşeleri paslanmış, gıcırdıyordu. Dr. Madison hızla yaklaşırken adam irkilip döndü. Yüzü bu karanlıkta bile aydan daha soluk parlıyordu.</span></p>

    <p class="msonormal6"><span class="calibre2">Terasta lamba vardı, ama Dr. Madison yakmamıştı.</span></p>

    <p class="msonormal6"><span class="calibre2">"Sanırım Bay Worth'sunuz," dedi.</span></p>

    <p class="msonormal6"><span class="calibre2">"Öyle." O da doktor gibi pijama ve ropdöşambrını giymişti.</span></p>

    <p class="msonormal6"><span class="calibre2">"Ben Dr. Madison. Dr. Dudden'ın sağ kolu yani." Bu cümleye nasıl tepki vereceğini; hafif alaycılığı fark edip fark etmeyeceğini görüyordu. Ay ışığı ile sigaranın ateşi yüzünü ancak belli belirsiz gülümsemeyi gösterecek kadar aydınlatıyordu. "Görev yerinizi terk etmişe benziyorsunuz."</span></p>

    <p class="msonormal6"><span class="calibre2">"Evet. Uyuyamadım."</span></p>

    <p class="msonormal6"><span class="calibre2">"Uyumanızı beklemiyorduk."</span></p>

    <p class="msonormal6"><span class="calibre2">"Hayır. Görüyorsunuz, bana uyku haram."</span></p>

    <p class="msonormal6"><span class="calibre2">"Yine de sanırım kalkmadan önce izin almanız gerektiğini biliyorsunuz."</span></p>

    <p class="msonormal6"><span class="calibre2">"Bana söylemişlerdi, evet, ama ciddi olduğunu düşünmedim."</span></p>

    <p class="msonormal6"><span class="calibre2">"Üstünüzdeki aygıtlar çok hassas ve çok da pahalı. Dahası, saçlarınıza tutkal bulaşmış. Bu da herhalde rahatsız edici olsa gerek."</span></p>

    <p class="msonormal6"><span class="calibre2">Adam çekinerek elini saçlarına götürdü, tatsız bir ifadeyle yüzünü buruşturdu. "Gerçekten de öyle. Neyse, özür dilerim. Umarım hiçbir şeye hasar vermemişimdir."</span></p>

    <p class="msonormal6"><span class="calibre2">"Bu kez değil. Ama bir şey daha var: karanlık bastıktan sonra hastalarımızın dolaşmasını pek istemeyiz. Birinin size bunu da açıklamış olduğunu sanıyorum."</span></p>

    <p class="msonormal6"><span class="calibre2">Uzaklarda okyanus öfkeyle kükrüyor, dalgalar bezgin bir tekdüzelikle kayaları dövüyordu. Adam açıklamaya başlamadan önce bir süre onları dinledi. "Bir şekilde gevşemem gerek."</span></p>

    <p class="msonormal6"><span class="calibre2">"Evet, anlıyorum. Kaygılanmayın. Size ceza verecek ya da yüz satır yazdıracak değilim."</span></p>

    <p class="msonormal6"><span class="calibre2">Şimdi de o güldü. "Neden bana Terry demiyorsunuz?"</span></p>

    <p class="msonormal6"><span class="calibre2">Dr. Madison, "Teşekkürler, öyle diyeceğim" dedi ve onun beklediği gibi kendi ön admı söylemektense, "Becerdiniz mi?" diye sordu.</span></p>

    <p class="msonormal6"><span class="calibre2">"Pardon?"</span></p>

    <p class="msonormal6"><span class="calibre2">"Film maratonunu. On gün. Yüz otuz dört film. Nasıl gitti?"</span></p>

    <p class="msonormal6"><span class="calibre2">"Ha, şu. Evet becerdim. Sorun değil. Sanırım Guinness Rekorlar Kitabı'na, gireceğim."</span></p>

    <p class="msonormal6"><span class="calibre2">"Tebrikler." Terry Dr. Madison'un içeri dönmek istediğini hissetti, ama bir şey, konuşmayı uzatmak yolunda yan isteksiz bir dürtü onu engelliyordu. Kadın, "Dr. Dudden çok memnun olacak" dedi "Şimdiden en çok ilgi gösterdiği kişi sizsiniz."</span></p>

    <p class="msonormal6"><span class="calibre2">"Öyle mi?"</span></p>

    <p class="msonormal6"><span class="calibre2">"Bu onun alanı, uykusuzluk." Sonra, bir duraksamanın ardından: "Fareler."</span></p>

    <p class="msonormal6"><span class="calibre2">Terry bunu yanlış anlayıp sordu: "Bir şey mi düşürdünüz?"</span></p>

    <p class="msonormal6"><span class="calibre2">"Hayır: onları kullanır; fareleri. Onları uykusuz bırakıp gözlemler.";</span></p>

    <p class="msonormal6"><span class="calibre2">"Ne hoş bir hobi. Peki ne olur?"</span></p>

    <p class="msonormal6"><span class="calibre2">"Genelde ölürler. Ama canlarını boşa vermemiş olurlar, çünkü Dr. Dudden genelde o sayede kaynakçasına bir iki tez daha ekler."</span></p>

    <p class="msonormal6"><span class="calibre2">Terry, "Dr. Dudden'ın sağ kolunun çok sadık bir hizmetkâr olmadığnı sezer gibiyim" dedi.</span></p>

    <p class="msonormal6"><span class="calibre2">"Bu arada, size söylediğim her şey aramızda kalması koşuluyladır."</span></p>

    <p class="msonormal6"><span class="calibre2">"Tabiî."</span></p>

    <p class="msonormal6"><span class="calibre2">Bu güvenceye rağmen kadın sanki ondan gittikçe uzaklaştı, daha da yoğun bir karanlığa büründü. Terry onun yüzünü hiç seçemiyordu. "Konu insanları iyileştirmek değil, biliyorsunuz" dedi. "Onun bütün ilgilendiği bilgidir. Sizi iyileştirmeyecektir."</span></p>

    <p class="msonormal6"><span class="calibre2">"Belki de öyle" dedi Terry. "Ama burası iyileştirebilir."</span></p>

    <p class="msonormal6"><span class="calibre2">Bir an için ikisi de bir kez daha dalgaların mınltılı saldırısını; ay ışığında koşuşan bulutları; okyanusun sonsuzluğunu hissetti. Terry sigarasını söndürüp dudaklarını yalayarak tuzun tadına baktı.</span></p>

    <p class="msonormal6"><span class="calibre2">"Evet bu evde belirli bir... hava var" dedi Dr. Madison. "Çok dinlendirici olduğunu göreceksiniz. Ne kadar kalacaksınız?"</span></p>

    <p class="msonormal6"><span class="calibre2">Terry, "iki haftalığına geldim" dedi, "ama düşündüğüm bu değildi. Bir nedenim daha var. Bu beni... tam olarak tedavi etmese de..."</span></p>

    <p class="msonormal6"><span class="calibre2">Sustu. Dr. Madison bekledi.</span></p>

    <p class="msonormal6"><span class="calibre2">"Eskiden burada otururdum."</span></p>

    <p class="msonormal6"><span class="calibre2">"Burada mı otururdunuz?"</span></p>

    <p class="msonormal6"><span class="calibre2">"Cok uzun süre değil. Öğrenciyken. On iki yıl önce. O zamandan heri gelmedim. Gelmeye karar vermemin nedeni kısmen -hatta özellikle- budur, merak."</span></p>

    <p class="msonormal6"><span class="calibre2">Dr. Madison sertçe, "O halde Dr. Dudden'la ortak bir yönünüz var demek" dedi.</span></p>

    <p class="msonormal6"><span class="calibre2">"Ne demek istiyorsunuz?"</span></p>

    <p class="msonormal6"><span class="calibre2">"O da burada öğrenciymiş."</span></p>

    <p class="msonormal6"><span class="calibre2">"Öyle mi? Ne zaman?"</span></p>

    <p class="msonormal6"><span class="calibre2">"Aynı zamanda burada olduğunuzu sanmam."</span></p>

    <p class="msonormal6"><span class="calibre2">"Belli olmaz. Önadı nedir?"</span></p>

    <p class="msonormal6"><span class="calibre2">"Gregory."</span></p>

    <p class="msonormal6"><span class="calibre2">"Gregory Dudden... Tamdık değil..." Zaten aklı başka bir anıya takılmıştı. "O zamanlar bir arkadaşım vardı çok garip, o zamandan beri onu hiç düşünmedim ama Ashdown'a geri dönmek... anıları canlandırıyor... Her neyse... Aslında buraya gelen o olmalıydı, çünkü onda sanırım sizin deyiminizle, en garip sendrom var."</span></p>

    <p class="msonormal6"><span class="calibre2">"Ne bakımdan?"</span></p>

    <p class="msonormal6"><span class="calibre2">"Düşler görürdü. İnanılmaz canlı düşler. Bunlar o kadar canlıydı ki, düşünde gördüğü şeylerle gerçekleri birbirinden ayıramazdı."</span></p>

    <p class="msonormal6"><span class="calibre2">"Hipnogramik halüsinasyonlar," dedi Dr. Madison. "Uyku öncesi düş görme de denir."</span></p>

    <p class="msonormal6"><span class="calibre2">"Bunun adı da mı var? Yani oldukça sık görülen bir şey midir?"</span></p>

    <p class="msonormal6"><span class="calibre2">"Hayır, hiç de sık görülmez. Narkolepsi belirtilerinden biri olabilir. Narkoleptik miydi?"</span></p>

    <p class="msonormal6"><span class="calibre2">"Emin değilim."</span></p>

    <p class="msonormal6"><span class="calibre2">"Onu iyi tanır mıydınız?"</span></p>

    <p class="msonormal6"><span class="calibre2">"Sanırım tanırdım, evet. Bir süre beraber yaşadık, birkaç hafta, o yıl mezun olduk."</span></p>

    <p class="msonormal6"><span class="calibre2">"Beraber yaşadık derken..."</span></p>

    <p class="msonormal6"><span class="calibre2">"Hayır, yani bir daireyi paylaştık demek istedim. Biz hiç..." Sözcükler belirsiz bir sessizliğe gömüldü. Ancak "Adı Sarah'ydı," derken sesinde yumuşak ve düşünceli bir ifade belirdi. Sonra yine sertleşti. "Özür dilerim, sanırım sizi tutuyorum. Yorgun olmalısınız."</span></p>

    <p class="msonormal6"><span class="calibre2">"Pek değil. Ya siz?"</span></p>

    <p class="msonormal6"><span class="calibre2">Terry bir kahkaha attı. "Ben her zaman yorgunum" dedi. "Ve hiçbir zaman yorgun değilim. Korkarım bu benim lanetim. Şu anda uyumak gelmiyor içimden. Bana sorarsanız, bütün gece oturabiliriz."</span></p>

    <p class="msonormal6"><span class="calibre2">"Pekâlâ o halde," dedi Dr. Madison. "Bana Sarah'dan ve düşlerinden söz edin."</span></p>

    <p class="msonormal7"><a class="pcalibre pcalibre1" id="_Toc399804425"><b class="calibre1"><span class="calibre14"><span class="calibre6">III</span></span></b></a></p>

    <p class="msonormal6"><span class="calibre2">Gregory yıllar önce, parlak bir kasım sabahı bu terasta otururken Sarah'ya, "Bana düşlerinden söz et" demişti. "Bu ne kadardır sürüyor, anlat bana."</span></p>

    <p class="msonormal6"><span class="calibre2">Sarah fincanını avuçlayarak ellerini ısıttı, okyanustan gelen esintiyle hafifçe ürperdi ve ona sevgiyle baktı. Bu ilişkilerinin ilk aylarında, birbirlerinden kopmadan çok önceydi. O günlerde hâlâ Gregory'nin çok iyi biri olduğunu düşünüyor; onu hâlâ akıllı ve anlayışlı bir adam olarak görüyordu. Terasta oturmuştu, içgüdüsel olarak Gregory'ye doğru eğildi ve dizleri birbirine değerken endişelerinin kaybolmaya başladığım hissetti. Son zamanlarda sık sık önemsiz konularda tartıştıklarını unuttu. Sekse gelince, kendi kendine zaman içinde düzeleceğini söylüyordu. Gregory'yle konuşurken onun, söylediği sözleri 'SARAH'NIN PSİKOLOJİK SORUNLARI' isimli bir deftere yazmasını görmezden geldi.</span></p>

    <p class="msonormal6"><span class="calibre2">Zaten heyecanlıydı ve bunu yadsıyamazdı. Az önce önemli bir şey keşfetmişlerdi; Sarah'yı en azından beş yıldır uğraştıran bir şeyin açıklamasını. O sabah, Sarah'nın düşleri ile gerçek yaşamı birbirinden ayıramadığını öğrenmişlerdi.</span></p>

    <p class="msonormal6"><span class="calibre2">Gregory, "Bana o düşlerinden söz et" diyordu. "Ne zamandır sürüyor, anlat."</span></p>

    <p class="msonormal6"><span class="calibre2">Ve Sarah derin bir soluk alıp anlatmaya başladı.</span></p>

    <p class="msonormal6"><span class="calibre2">Her şey on dört on beş yaşındayken başlamıştı. Okulda mutsuzdu, ödevini bitirmekte sık sık sorunlarla karşılaşıyordu ve özellikle Bay Mountjoy isimli tarih öğretmeninden çok korkuyordu. Güç bir günün akşamında Fransa ile Prusya arasındaki savaşın sonuçları hakkında istenen kompozisyonu yazamayınca -bunu tahtaya kalkıp okumaları gerekiyordu- gözyaşları içinde uyumuş ve ertesi gün bir hastalık numarası yapıp okulu kırmaya karar vermişti, ama sabah üzerinde bir hafiflikle uyandı. Kompozisyonu yazdığını, hem de çok iyi yazdığını biliyordu; defterinde onu net olarak görebiliyordu. Dört buçuk sayfa sürmüştü üçüncü sayfada bazı karalamalar vardı, ama bunun dışında temiz ve düzenliydi. Başlığın altı kırmızı kalemle iki kez çizilmiş ve bilimsel bir hava katmak için sonuna da birkaç dipnot eklenmişti. Böyle bir kompozisyonun var olmadığının farkına aynı günün saat on bir buçuğunda, yani teneffüsten sonraki ilk derste tahtaya kaldırılmadan hemen önce defterini açtığında vardı. Sonuç ortadaydı. İlk önce çok aptalca bir hata yapıp onu başka bir deftere yazmış olduğunu sandı ve deli gibi çantasını karıştırıp İngilizce, coğrafya ve Fransızca defterine baktı. Panik hali öyle belirgin ve sesli bir şekilde şiddetleniyordu ki, Bay Mountjoy tahtadaki öğrencinin sözünü kesip sorunun ne olduğunu sormak zorunda kaldı. Sarah kompozisyonu dolabında bırakmış olabileceğini söyledi ve gidip almak için izin istedi. İzni aldı; ama dolabın bulunduğu odanın sessizliği içinde matematik, Almanca, fizik ve biyoloji defterlerinde yaptığı arama sonucunda da o kompozisyon ortaya çıkmadı. O zaman, histeriye varan bir şaşkınlık içinde okul binasından fırlayıp belediye parkına koştu ve başını ellerinin arasına alıp olan bitene anlam vermek için boşa zaman harcadı. İlk kez ciddi bir biçimde delirip delirmediğini düşündü. Söz konusu kompozisyon hiç bulunamadı; Bay Mountjoy onu o hafta cezalandırdı (anlattığı hikâyenin tek kelimesine bile inanmamıştı). Ve herkes olayı unutmasına rağmen, Sarah asla unutmadı. Onu izleyen yıllarda benzer başka talihsizlikler de yaşamasına rağmen, bundan hiç kimseye söz etmedi. Birkaç dönem sonra havuz başında sözleştikleri yere gelmediği için en iyi arkadaşı Angela'ya çıkıştı. Angela böyle bir buluşmanın planlandığını inkâr etti ve bu tartışma ikisinin arasında hiçbir zaman çözümlenmeyen bir soruna yol açtı. Sarah bir başka seferinde de okuldan eve dönerken eczaneye uğrayıp -annesinin özellikle istemiş olduğunda ısrar ediyordu- altı tüp sigara tiryakileri için özel olarak üretilmiş diş macunu, on paket kurutulmuş çiçek ve en azından bir yıl yetecek kadar fitil getirdi.</span></p>

    <p class="msonormal6"><span class="calibre2">Sarah en yakın arkadaşlarına, hatta ailesine bile itiraf etmeye utanmakla beraber, aldatıcı hayallere kurban gittiğine inanmaya başladı. İlk başlarda canlı, istem dışı hayalleri ile düşleri arasında bağlantı kurması için hiçbir neden yoktu. (Anımsayabildiği düşler genelde herkesinkiler gibi garip ve akıldışı olanlardı; örneğin sık sık yılanlar, hatta daha da beteri kurbağalar hakkında düşler görüyordu.) Ancak o sabah terasta, Gregory'nin de yardımıyla, gerçek birdenbire gün ışığına çıkmıştı. Sarah bir gece önceki tartışmalarına üzülmüş olsa bile, bir anlamda minnet duyuyordu; çünkü sonunda gizemin çözülmesini sağlayan bu tartışma ve onun garip sonuçlan olmuştu.</span></p>

    <p class="msonormal6"><span class="calibre2">Sorun bir önceki gün akşamüstü, Gregory'nin Sarah'ya her ikisinin de daha adı belirlenmeyen yerel bir lokantada verilen bir doğum günü yemeğine davetli olduklarını söylemesiyle başlamıştı. Davet sahibi Gregory'nin sınıf arkadaşı olan Ralph isminde biriydi ve anlaşılan Gregory de onu çok iyi tanımıyordu. Sarah kendisinin de ismen davet edilip edilmediğini sorunca Gregory bunun böyle olmadığnı itiraf etmek zorunda kaldı: bildiği kadarıyla, Ralph ikisinin sevgili olduklarından haberdar değildi ve Gregory'ye yalnızca eğer isterse bir arkadaşını da getirebileceğini söylemişti. "Anlaşıldı," dedi Sarah. Gregory ondan bu sözünü açıklamasını istedi: Sarah da ona eskiden Ralph'le yakın olduklarını, ama birkaç ay önce yaşanan utanç verici bir olaydan sonra bir daha konuşmadıklarını söyledi.</span></p>

    <p class="msonormal6"><span class="calibre2">"Limandaki balık lokantasını biliyor musun?" dedi. "Planetarum'u?" (İsmini büyük yemek salonunun tepesindeki kubbeden alıyordu. Yerel bir ressam kubbenin içine gökyüzünü betimleyen bir gece manzarası boyamıştı.) "Beni bir kez oraya davet etti. Yalnızca ben ve hafta sonu için gelmiş olan annesi ile babası. Bu onur için neden beni seçtiğini Tanrı bilir; sanırım bana biraz tutkundu. Her neyse, cumartesi akşamıydı ve çok kalabalıktı. Yemeğin sonuna doğru kahvelerimizi içerken kendimi iyi hissetmemeye başladım. Gerçekten kötüydüm. Yediğim midyelerden olmalı. Tuvalete gittim ve kusacağımı sandım, ama bir şey olmadı. Yukarı döndüğümde herkes kalkmaya hazırlanıyordu. Ben hâlâ kendimi çok kötü hissediyordum ama yine de paltolarımızı aldık ve hep birlikte lokantanın ön basamaklarında durup vedalaşmaya başladık. Annesi ile babası otele gideceklerdi. Her neyse, orada durmuş sohbet edip vedalaşırken, birdenbire kusacağımı anladım. Konuşmanın tam orta yerinde, hiçbir uyarıya zaman kalmadan iki büklüm eğilip basamaklara ve kaldırıma kustum. Yediğim bütün yemekler, herkesin gözü önünde lokantanın basamaklarına yayılmıştı. Asıl inanılmaz olanı, Ralph ile anne ve babası sohbetlerine hiç ara vermediler. Yani, görgü dediğin böyle olur, değil mi? Sanki hiçbir şey olmamış gibi konuşmaya devam etti. Yalnızca Ralph'in annesi ağzımı silmem için bir kâğıt mendil hepsi bu. Sonra birkaç dakika daha lafladılar, ertesi gün ne yapacaklarını konuştular ve en sonunda iyi geceler dileyip onu öptüler.</span></p>

    <p class="msonormal6"><span class="calibre2">Bana da iyi geceler öpücüğü vermek üzere eğildi, ama tam o sırada tekrar; daha ne olduğunu anlayamadan yine basamaklara çıkardım. Ancak bu kez yarısı babasının pantolonuna ve ayakkabılarına geldi. Biliyor musun, yine de hiç bozuntuya vermediler. Tek bir söz bile etmediler. Sonra ailesi çok güzel bir akşam geçirdikleri için ona teşekkür etti ve onlar bir yöne, biz başka yöne gittik. Bana bütün söylediği, gerçekten buz gibi bir ses tonuyla, 'Şimdi iyi misin?' oldu. Sonra bir taksiye binip kampüse döndük ve birbirimize iyi geceler öpücüğü falan vermeden ayrıldık. Anladığım kadarıyla olan bitenin bir bakıma komik olduğunu düşünüyordu. Anne babası züppe insanlardı, ama ben öyle değildim. O ise aşağı tabakanın üst sınıflar karşısında nasıl davrandığını eğlenceli bir biçimde sergilediğimi düşünüyordu."</span></p>

    <p class="msonormal6"><span class="calibre2">Gregory, "Ona haksızlık ediyorsun" dedi. "Ralph'i pek iyi tanımam, ama böyle bir tavır içinde olacağını da sanmıyorum."</span></p>

    <p class="msonormal6"><span class="calibre2">"O halde o günden sonra bir daha benimle hiç konuşmamasının nedeni neydi?"</span></p>

    <p class="msonormal6"><span class="calibre2">Gregory buna yanıt veremedi ama sonraki birkaç saati Sarah'yı yemeğe gelmesinde bir sakınca olmadığına ikna etmeye çalışarak geçirdi. Yine de, saat sekize çeyrek kala Ralph'in kampüste kaldığı yurdun önüne geldiklerinde, Sarah hâlâ kuşkularını belirtiyordu.</span></p>

    <p class="msonormal6"><span class="calibre2">"Ya herkesi yine o lokantaya götürüyorsa?"</span></p>

    <p class="msonormal6"><span class="calibre2">"Ne olacak?"</span></p>

    <p class="msonormal6"><span class="calibre2">"Çok utanç verici olmaz mı?"</span></p>

    <p class="msonormal6"><span class="calibre2">"Bu işi çok büyüttüğünü düşünüyorum Sarah." Artık merdivenleri çıkmaya başlamışlardı.</span></p>

    <p class="msonormal6"><span class="calibre2">"Senin için söylemesi kolay. Bense bütün bu olan bitenin arkadaşları arasında bir şaka halini aldığım biliyorum. Onun bu olayı arkadaşlarına anlatıp hep birlikte güldüklerini gözlerimin önüne getirebiliyorum. Onlar için alay konusu olacağım."</span></p>

    <p class="msonormal6"><span class="calibre2">Gregory üstüne basa basa, "Çok saçma" dedi. Ralph'in odasının bulunduğu koridora gelmişlerdi. "Ben psikiyatri okuyorum, Sarah, insan aklının işleyişi konusunda uzmanlaşıyorum. Eğer insan yapısı hakkında en ufak bir şey biliyorsam, sana onun bu olayı hiç kimseye anlatmamış olduğuna garanti verebilirim. Bütün bunlar senin paranoyanın ve küçük düşürülme korkunun bir belirtisi yalnızca." Ralph'in odasının önünde durdular. Gregory kapıdaki notu alıp yüksek sesle okudu: "Ralph'in dostlarına" yazıyordu. "Buluşma sekiz buçukta, Kusmukaryum'da."</span></p>

    <p class="msonormal6"><span class="calibre2">İşte bu noktada Gregory ile Sarah'nın olayları algılama biçimleri değişti; ama bu ancak ertesi sabah Sarah'nın oldukça erken bir saatte uyanıp Gregory'yi yanında görememesiyle açığa çıktı. Kalkıp perdeleri açtı. Aşağı bakınca onun terasta oturmuş denizi seyretmekte olduğunu gördü. Kalın mavi paltosunu giymiş, düğmelerini sıkıca iliklemişti.</span></p>

    <p class="msonormal6"><span class="calibre2">Sarah bir şeyler giyip mutfağa indi, iki fincan kahve yaptı. Onları televizyon odasındaki kapıdan dışarıya, terasa götürdü.</span></p>

    <p class="msonormal6"><span class="calibre2">"İşte buradasın," diyerek onun fincanını masaya, yazı yazmakta olduğu defterin yanına koydu. "Donuyor gibisin. Bir sorun mu var?"</span></p>

    <p class="msonormal6"><span class="calibre2">Gregory kahvesini yudumlayarak, "Uyuyamadım" dedi. "Aslında çok kötü bir gece geçirdim."</span></p>

    <p class="msonormal6"><span class="calibre2">"Ya?"</span></p>

    <p class="msonormal6"><span class="calibre2">"Evet. Sen durmadan beni uyandırdın."</span></p>

    <p class="msonormal6"><span class="calibre2">Sarah, "Ne demek istiyorsun?" diye sordu.</span></p>

    <p class="msonormal6"><span class="calibre2">"Beni uyutmadın. Sayıklıyordun."</span></p>

    <p class="msonormal6"><span class="calibre2">"Ne yapıyordum?"</span></p>

    <p class="msonormal6"><span class="calibre2">"Sayıklıyordun."</span></p>

    <p class="msonormal6"><span class="calibre2">"Hiç yapmam."</span></p>

    <p class="msonormal6"><span class="calibre2">"Dün gece yaptın işte."</span></p>

    <p class="msonormal6"><span class="calibre2">"Sahi mi? Ne diyordum?"</span></p>

    <p class="msonormal6"><span class="calibre2">"Bilmem." Ağzını kocaman açıp uzun uzun esnedi ve kaşlarını çattı. "Nehir kıyısındaki bir ev hakkında bir şeylerdi sanırım."</span></p>

    <p class="msonormal6"><span class="calibre2">"Ne kadar garip."</span></p>

    <p class="msonormal6"><span class="calibre2">"Çok." Kahve ağır ağır onu canlandırmaya başladı ve sordu: "Eee, dün eğlenebildin mi?"</span></p>

    <p class="msonormal6"><span class="calibre2">Sarah şaşkın bir duraksamanın ardından, "Fena değildi" dedi.</span></p>

    <p class="msonormal6"><span class="calibre2">Gregory, "Harriet'tan hoşlandığımı söylemeliyim" diye üsteledi.</span></p>

    <p class="msonormal6"><span class="calibre2">"Harriet mı?"</span></p>

    <p class="msonormal6"><span class="calibre2">"Evet. Hoş bir kızdı bence. Akşamın eğlenceli geçmesini sağladı."</span></p>

    <p class="msonormal6"><span class="calibre2">"Kim o?"</span></p>

    <p class="msonormal6"><span class="calibre2">Gregory ona sabırsız bir bakış fırlattı. "Harriet. Ralph'in yeni kız arkadaşı. Bütün gece yanında oturdum"</span></p>

    <p class="msonormal6"><span class="calibre2">"Yanında mı? Nerede?"</span></p>

    <p class="msonormal6"><span class="calibre2">"Lokantada."</span></p>

    <p class="msonormal6"><span class="calibre2">Sarah kahvesine üfledi. Gregory'nin sıkıcı bir oyun oynamakta olduğuna karar vermişti. "Neden söz ettiğinden haberim yok."</span></p>

    <p class="msonormal6"><span class="calibre2">Gregory'nin sabrı taştı. "Bak" dedi. "Yalnızca bir yorumdu. Bunun için cezalandırılmam gerekmiyor, değil mi? Yalnızca başka bir kadına iltifat ettiğim için..?"</span></p>

    <p class="msonormal6"><span class="calibre2">"Söz konusu kadınla hiç karşılaşmadığım için pek bir şey söyleyemeyeceğim."</span></p>

    <p class="msonormal6"><span class="calibre2">Gregory ona döndü. "Dün geceden söz ediyorum Sarah! Bütün gece yanında oturup konuştuğun kadından."</span></p>

    <p class="msonormal6"><span class="calibre2">Sarah tek bir söz söylemeden kalktı, döndü ve terası terk edip Gregory'yi somurtarak kahvesini yudumlarken bıraktı. Onun sevgililer arasında söylenmeyen bir protokole karşı geldiğini düşünüyordu. Sarah on dakika sonra geri döndüğünde kaygılı ve mahcuptu. Dikkatle yanındaki koltuğa oturdu.</span></p>

    <p class="msonormal6"><span class="calibre2">"Bu sana çok garip gelecek biliyorum, ama dün gece seninle lokantaya gittiğimizi hatırlamıyorum. Benim olanlarla ilgili bambaşka anılarım var."</span></p>

    <p class="msonormal6"><span class="calibre2">Gregory dikkatle onu seyrediyordu.</span></p>

    <p class="msonormal6"><span class="calibre2">"Son birkaç yıldır, ergenlik çağımdan beri ara sıra bu garip deneyimleri yaşadım. Olayları olduğundan farklı hatırlıyorum. Hayaller görüyorum. Uyduruyorum. Nasıl olduğunu bilmiyorum. Bundan hiç kimseye söz etmedim. İlk sensin. Sana şimdi söylüyorum." Ona baktı ve sesi titremeye başladı, "Çünkü sana güveniyorum. Çünkü seni seviyorum."</span></p>

    <p class="msonormal6"><span class="calibre2">Gregory dudaklarını büzdü. Sarah bir an onun kendisini öpeceğini sandı. Gregory bunun yerine kalemini aldı, defterini açıp hevesle ilk sayfayı çevirdi.</span></p>

    <p class="msonormal6"><span class="calibre2">"Ama bu çok ilginç," dedi. "Yani lokantaya geldiğini anımsamıyor musun? Harrief'in yanında oturduğunu? 'Mutlu Yıllar Sana' diye şarkı söylediğimizi? Balık ısmarladığımızı?"</span></p>

    <p class="msonormal6"><span class="calibre2">Sarah'nın kaşları çatıldı. "Bilemiyorum... Yabancı değil... biraz tanıdık sanki... Ama benim başka bir anım var; çok daha güçlü."</span></p>

    <p class="msonormal6"><span class="calibre2">"Bir tür alternatif anı mı?"</span></p>

    <p class="msonormal6"><span class="calibre2">"Evet, evet sanırım."</span></p>

    <p class="msonormal6"><span class="calibre2">Gregory delicesine yazarken "Bu" dedi, "mükemmel. Bunun gibi bir fırsat insanın karşısına her gün çıkmaz. Peki sence dün akşam neler oldu?"</span></p>

    <p class="msonormal6"><span class="calibre2">Sarah'nın hatırladıkları Ralph'in kapısına asılmış notu buldukları kadar Gregory'ninkilerle uyuşuyordu. Ondan sonra, şiddetli bir rtısmaya girdiklerini, sonunda kendisinin onunla doğum günü yemeğine gitmeyi reddettiğini, Gregory'nin tek başına gittiğini ve bu arada kendisinin de kampüste pek rağbet gören bir lokanta olan Jonas'a gittiğini iddia ediyordu.</span></p>

    <p class="msonormal6"><span class="calibre2">Gregory hâlâ yazmaya devam ediyordu. "Oraya ne zaman gittin?"</span></p>

    <p class="msonormal6"><span class="calibre2">"Bilmiyorum. Sekiz sularında olmalı?"</span></p>

    <p class="msonormal6"><span class="calibre2">"Peki ne kadar kaldın?"</span></p>

    <p class="msonormal6"><span class="calibre2">"Epeyce bir süre. Yapacak başka bir işim yoktu. Sanırım bir saat kadar."</span></p>

    <p class="msonormal6"><span class="calibre2">"Ne yedin?"</span></p>

    <p class="msonormal6"><span class="calibre2">"Bunlar gerekli mi? Bir ilgisi var mı?"</span></p>

    <p class="msonormal6"><span class="calibre2">"Her şeyin ilgisi var. Bu... bu halüsinasyonun ne kadar ayrıntılı olduğunu öğrenmeliyiz. Şimdi, ne yedin?"</span></p>

    <p class="msonormal6"><span class="calibre2">"Çorba. Sadece çorba."</span></p>

    <p class="msonormal6"><span class="calibre2">"Sadece çorba mı? Aç değil miydin?"</span></p>

    <p class="msonormal6"><span class="calibre2">"Fazla yemek kalmamıştı. Ana yemeklerin hiçbirini beğenmedim."</span></p>

    <p class="msonormal6"><span class="calibre2">"Neydi onlar?"</span></p>

    <p class="msonormal6"><span class="calibre2">"Köy güveci, ciğer."</span></p>

    <p class="msonormal6"><span class="calibre2">Gregory bunu yazmaya başladı, sonra sözcüğün tam ortasında durdu. Başmı kaldırdı. Gözleri parlıyordu. "Ama dün gece sayıkladığın da buydu."</span></p>

    <p class="msonormal6"><span class="calibre2">"Ne?"</span></p>

    <p class="msonormal6"><span class="calibre2">Nehir kıyısındaki ev değil; köy güveci, ciğer." Kalemini atıp eğlenceden çok, muzaffer bir edayla güldü. "Sarah bütün bunlar bir düştü. Sen düş gördün."</span></p>

    <p class="msonormal6"><span class="calibre2">Kızın bunun en mantıklı, en uygun, hatta en akla yakın açıklama olduğuna ikna olması için birkaç dakika geçmesi gerekti. Sarah da bu biçimde hayallerin kurbanı olmadığını öğrenmiş oldu. Ara sıra öylesine gerçeğe benzer düşler görüyordu ki, normal yaşamındaki olaylardan ayıramıyor ve dahası düşler bu olayları belleğinden siliyordu. Sarah böylece onları ancak düşün içinden anımsıyor, düşün altından çekip çıkartıyor ve onları düşlerin sisli yüzeyinin gerisinden, üstü boyanmış bir tuvalin üzerindeki asıl resim gibi görünüyordu.</span></p>

    <p class="msonormal6"><span class="calibre2">"Ama bu her şeyi açıklıyor" dedi. "Başıma gelen tim o garip şeyler. Bütün o yanlış anlaşılmalar..."</span></p>

    <p class="msonormal6"><span class="calibre2">"Daha önce de oldu mu?" diye sordu Gregory. "Daha önce de bu tür düşler gördün mü?"</span></p>

    <p class="msonormal6"><span class="calibre2">"Evet. Pek çok kez."</span></p>

    <p class="msonormal6"><span class="calibre2">Gregory defterde yeni bir sayfa açtı ve kendine özgü düzgün bir yazıyla büyük harflerle bir başlık yazdı. Heyecanla gülümseyerek, "Haydi Sarah" dedi. "Bana düşlerini anlat."</span></p>

    <p class="msonormal6"><span class="calibre2">Sarah'nın Gregory'yle ilişkisi on bir ay sonra, yüksek lisansa başladığı yılın ilk günlerinde sona erdi. En iyi zamanlarda bile düzenli olmayan uykusu o dönemde daha da bozulmuştu ve düşleri aldatıcı olmaya devam ediyordu.</span></p>

    <p class="msonormal6"><span class="calibre2">Duygusal çalkantıların en yoğun olduğu dönemlerde düşleri de gerçekçi ve yanıltıcı oluyordu. Gregory'le ayrıldıkları gece de buna örnekti. Bilmesinin hiç yolu yoktu, ama o gece düş görmeye çok erken, isteksizce yatağa girmesinden hemen birkaç dakika sonra başladı. Olağanüstü bir hızla derin uykuya geçti ve en az daha öncekiler kadar yanıltıcı bir düşe daldı. Ertesi sabah uyandığında bu düşü canlı bir anı gibi belleğine yerleşmişti. Düşünde gördüğü olayın öerçekte yaşandığından emindi.</span></p>

    <p class="msonormal6"><span class="calibre2">Gregory'nin kibirli, kırıcı konuşmasına rağmen -yanında yatmış uykusunda derin derin nefes alanın Gregory olmasına rağmen- düşünde gördüğü Gregory değildi. Ashdown'ın L biçimli mutfağında tanıştığı yeni arkadaşı Robert'ı gördü. Onun büyük bir sıkıntı içinde olduğunu ve bunun nedenini bilen tek kişinin de kendisi olduğunu hayal etti. Düşünde Robert'ın kız kardeşi ölmüştü.</span></p>

    <p class="msonormal6"><span class="calibre2">Ertesi sabah kahvaltıda onu mutfakta görmeyi umuyordu, ama o gelmedi. Gregory saat on sularında veda etmeden çıkıp Londra'ya gitti. Sarah onun ardından kampüse gidip kütüphanede oturdu, ama birkaç saat hiçbir şey yapamadı. Biraz Gregory'yi, ama daha çok Robert'ı düşündü. Onun bu kötü haberi nasıl karşıladığını merak etti. Büyük olasılıkla eve gitmiş olacaktı; anne ve babasını teselli etmesi, cenaze hazırlıklarına başlaması gerekirdi.</span></p>

    <p class="msonormal6"><span class="calibre2">O gün saat dörde kadar kütüphanede oturup bu tatsız olayları düşündü. O zaman bile düşlerini gözaltında tutup düş dünyasıyla gerçek yaşamı arasındaki sınırları korumayı öğrenememişti. Robert'ın kız kardeşinin ölümünü düşünde görmüş olabileceğini hâlâ akıl edemiyordu. Robert'ın kedisinin ölümü karşısındaki kederi ile durmadan tekrarladığı hınzırca "Kız Kardeşlere Ölüm" sloganının birleşip bu yanıltıcı hayale yol açmış olabileceğinden haberi yoktu. Zaten bir gece önce mutfaktaki karşılaşmalarını da pek net anımsamıyordu; tüm olup bitenler gördüğü düşün etkisiyle perdelenmişti. Robert eğer Sarah'nın kütüphanede oturmuş kendisini düşündüğünü, kız kardeşinin zamansız ölümüyle bütün geleceğinin kararmış olabileceğinden korktuğunu bilse duygulanırdı. Ancak öte yandan bunlara niç gerek yoktu, çünkü Robert o sırada Ashdown'da banyoda uzanmıştı ve aklındaki tek düşünce o akşam yemeğe nereye gideceğiy^</span></p>

    <p class="msonormal6"><span class="calibre2">Sarah sonunda masaya indirilen sert bir darbeyle düşüncelerinden uyandı. Birisi masaya üç kitap koymuş, şimdi tepesinde dikiliyor; heyecanlı, kendinden hoşnut bir ifadeyle sırıtıyordu. Bu, Cafe Valladon'daki o garip, arkadaş canlısı Veronica'ydı.</span></p>

    <p class="msonormal6"><span class="calibre2">"Seni burada bulabileceğimi düşündüm" dedi. "Sana düşünecek bir şeyler getirdim."</span></p>

    <p class="msonormal6"><span class="calibre2">Kitaplar, Simone de Beauvoir'ın <i class="calibre3">İkinci Cins</i>; Kate Millett'in <i class="calibre3">Cinsel Politika</i> ve Angela Carter'ın <i class="calibre3">Sadece Kadın</i> isimli eserleriydi. Sarah bunların ikisini zaten okumuştu.</span></p>

    <p class="msonormal6"><span class="calibre2">Veronica, "Bunları bir dene" dedi. "Sonra bana gel, konuşalım. Aşağı yukarı her gün, özellikle öğleden sonraları beni kafede bulabilirsin."</span></p>

    <p class="msonormal6"><span class="calibre2">Sarah, "Sağ ol" dedi. Başka bir şey söyleyemeyecek kadar şaşırmıştı.</span></p>

    <p class="msonormal6"><span class="calibre2">Veronica, "Bir şey değil" dedi. İki kitap yığınının arasından geçip karanlıkta kaybolurken uzun, esnek sırtı Sarah'nın gözüne takıldı.</span></p>

    <p class="msonormal6"><span class="calibre2">Robert, tıraşını bitirirken banyo suyu da soğuyordu. Her zamanki gibi en sevmediği kısmını (bu boynu, özellikle de âdemelmasıydı) en sona bırakmıştı. Sabunla ve bedeninin kiriyle bulanmış suyun üstünde şimdi de küçük siyah kıllar yüzüyordu. Tıraş bıçağını muslukta duruladı ve en sona kalan kılları tıraş etmeye çalıştı. Soğuyan suya biraz daha gömülürken, rüzgâr Ashdown'ın duvarlarının dışında uğulduyordu. Su en azından onu banyonun amansız soğuğundan koruyordu: anlaşılmaz bir nedenle burası evin bu katındaki en büyük ve en yüksek tavanlı odaydı. Tıraş bıçağını dalgın dalgın bir kez daha yanağına sürdü; sonra bir bacağını sudan çıkartıp incecik beyazlığına burun kıvırdı. Kılları cansız bir halde bacağına yapışmıştı. Bir süre düşündükten sonra tıraş bıçağını dizinin hemen üstüne gezdirip bacağını tıraş etmeye başladı. Çok geçmeden birkaç santimetrekarelik küçük bir alanı tıraş etmişti.</span></p>

    <p class="msonormal6"><span class="calibre2">Bacaklarını tıraş etmeyi ilk başta çok ilginç, sonra mekanik bir iş olarak algıladı. Dikkatini tıraş bıçağının hafif temasına yoğunlaştırmayı bıraktı ve gelişigüzel düşüncelere daldı. Önce Muriel'i düşündü Robert'ın ailesi ömrü boyunca üç kedi beslemişti, ama içlerinde en sevdiği, en tatlısı, en sevgi dolu olanı oydu. Öyleyken bile, dün onun ölüm haberini aldığında nasıl gözle görünür biçimde etkilendiğini anımsayınca sarsıldı ve biraz utandı. Sarah'nın mutfağa girdiğinde kendisini ağlarken gördüğünden emindi. Kız büyük olasılıkla daha şimdiden ondan nefret ediyordu. Eskiden her ağladığında babası ona, "Eğer bir kadın seni bu halde görecek olsa, senden nefret eder. Hiçbir kadın erkeğin zayıf olmasından hoşlanmaz. İnsan saygı görmek ister. Sulu gözlü tiplere de kimse saygı göstermez" derdi. O sözcükler şu anda kulağındaydı; babasının kendisine karşı hep kullandığı o küçümseyen, affetmeyen ses tonuyla yineleniyorlardı.</span></p>

    <p class="msonormal6"><span class="calibre2">Öte yandan, Sarah ondan nefret eder gibi görünmemişti. Belki de fark etmemişti: kendi sorunlarına fazlaca dalmış olabilirdi. Sokakta kendisine hakaret eden o adam hakkındaki hikâye garipti. Robert onun hâlâ o konuyu düşünüp kaygılanmadığını umuyordu. Güzel gözleri vardı: metalik, açık mavi, griye çalan gözler; sıcacık bir davet taşıyan, aynı zamanda soğuk bir zekâ sergileyen...</span></p>

    <p class="msonormal6"><span class="calibre2">Siperli bir tıraş bıçağı kullanmadığından, birdenbire baldırlarının civarından gelen bir acıyla irkildi. Bacağı oldukça kötü kesilmişti: banyo suyuna ince bir kan sızıntısı karışıyordu. Bacaklarını tıraş etmek sandığı gibi dinlendirici, kafayı toplamayı gerektirmeyen bir iş eğildi: az da olsa dikkat gerektiriyordu. Öyleyken bile, bu işte insaneı tatmin eden bir şey; temelde bir doğruluk vardı. Bacakların neden kıllı olduklarını hiç anlayamamıştı. Eski kız arkadaşlarına her zaman bu konudaki görüşlerini sormuş ve onların bu kılları çekici bulduğunu öğrenip şaşırmıştı. Öyle olsundu, ama o bunu anlaşılmaz bir zevksizlik olarak görmeden edemiyordu.</span></p>

    <p class="msonormal6"><span class="calibre2">İşi neredeyse bitmek üzereydi: yalnızca ayak bilekleri kalmıştı ve onlar Robert'ı zorlayacaktı. Önce biraz dinlenecekti. Artık kıllarla dolan gri suda arkasına yaslanıp bir süre dikkatsizce çatlak ve kirli duvar fayanslarını seyretti. Bunlar ona okulda yaptığı duşları anımsatıyordu. Bir başka tatsız anısı daha vardı: ortak duşlar, bütün o alaylar, karşılaştırmalar...</span></p>

    <p class="msonormal6"><span class="calibre2">Robert bir saati aşkın bir süredir banyodaydı. Bu, Sarah'nın kütüphaneden çıkması, kampüsten bir otobüse binip Ashdown'a gelmesine yetecek bir süreydi. Bir an önce saçlarını yıkamak istiyordu. Banyonun kapısı kilitli değildi. Havlu askısını kapının arkasına dayamak gerekiyordu ama, Robert yeni olduğundan bunu henüz keşfedememişti. Bu yüzden Sarah beklenmedik bir anda, kapıyı bile vurmadan içeri girdi.</span></p>

    <p class="msonormal6"><span class="calibre2">Her şey bir anda olup bitti. Sarah şaşkınlık ve dehşet içinde çığlık atarken, Robert da acıyla bağırdı: o sırada bacağını havaya kaldırmış, sol ayak bileğini tıraş ediyordu. Kapı aniden açılınca eli kaymış ve çift tıraş bıçağı iki kez, dik açılarda derine saplanıp, ömür boyu kalacak; tırnak izine benzer bir çift iz bırakmıştı. Bu kez kan sızmakla kalmadı; fışkırdı ve banyo suyu anında çilek pembesine dönüştü. Sarah şaşkınlık içinde ona bakakalmış, kıpırdamıyordu. Robert bir an onun yardıma koşacağını sandı, ama bağırarak bunu engellemeyi basardı: "Bir şey yok! Bir şey yok! Yalnızca tıraş oluyordum, hepsi bu."</span></p>

    <p class="msonormal6"><span class="calibre2">"Özür dilerim. Ben... ben işin bitince gelirim."</span></p>

    <p class="msonormal6"><span class="calibre2">Kapıya yöneldi ama eşikte durdu. Gözlerini eliyle örtmüş, başka tarafa bakıyordu. "İyi misin? Yani, yardıma ihtiyacın var mı? Dolapta bir ilkyardım kutusu var."</span></p>

    <p class="msonormal6"><span class="calibre2">"Teşekkür ederim. İyiyim. Yalnızca... yalnızca bana bırak, tamam mı?"</span></p>

    <p class="msonormal6"><span class="calibre2">Sarah odadan çıktı, ama koridorda durdu. Çabucak, anlaşılmaz bir biçimde, "Eve gitmiş olacağını sanıyordum" deyip gözden kayboldu.</span></p>

    <p class="msonormal6"><span class="calibre2">Robert bu sözlerin anlamını düşünmekle zaman yitirmedi. Banyodan çıkıp tuvalet kağıdıyla bacağındaki kanamayı durdurdu, sonra sıkıca sardı. Sırılsıklamdı ve çok üşümüştü. Küçük, delik deşik olmuş havlusuyla kurulanıp topallayarak odasına döndü.</span></p>

    <p class="msonormal6"><span class="calibre2">Birkaç dakika sonra, tam giyinmeyi bitirmişken Sarah geldi. Saçlarını yıkayıp taramış, ama kurulamamıştı. O saçlar Robert'ın hatırladığından daha koyu renk, hatta cansız duruyordu. Her nedense bundan duygulandı; ya da belki de en küçük, sıradan ayrıntıların bile ışıltılı, değişik bir nitelik kazandığı o zaaf haline yaklaşıyordu. Nedeni her neyse, Sarah masasının karşısında, yatağa otururken göğsünün sıkıştığını hissetti ve bir an için dili tutuldu. İlk anda, soluk almak bile güçtü.</span></p>

    <p class="msonormal6"><span class="calibre2">Sarah, "Hâlâ acıyor mu?" diye sordu.</span></p>

    <p class="msonormal6"><span class="calibre2">"Eh... birazcık. Geçer." Ona neden bacaklarını tıraş ettiğini sormamasını umdu.</span></p>

    <p class="msonormal6"><span class="calibre2">"Ben istemeden... yani, seni rahatsız ettiysem özür dilerim. İnsanlar genelde havlu askılığım kapıya dayar."</span></p>

    <p class="msonormal6"><span class="calibre2">"Peki. Bir dahaki sefere öyle yaparım."</span></p>

    <p class="msonormal6"><span class="calibre2">Sarah başını salladı. Durum hiç de umduğu gibi gitmiyordu. Dün geceki konuşmanın rahat, güvenli havasım nasıl sağlayacaklarını düşündü.</span></p>

    <p class="msonormal6"><span class="calibre2">"Her neyse" dedi. "Ben aslında senin iyi olup olmadığına bakmaya gelmiştim. Biliyor musun, dün gece... oldukça üzgün görünüyordun ve nasıl dayandığını görmek istedim."</span></p>

    <p class="msonormal6"><span class="calibre2">"Dayanmak mı?"</span></p>

    <p class="msonormal6"><span class="calibre2">"Evet. Senin için çok güç olmalı."</span></p>

    <p class="msonormal6"><span class="calibre2">Ona bakacak cesareti topladı. Kızın sesindeki içten, titrek kaygı onu meraklandırmıştı. Neler oluyordu? Sarah gerçekten onun bir kedinin ölümü üzerine günlerce kedere gömülecek biri olduğunu mu sanmıştı? O kadar zavallı mı görünüyordu? Sarah'nın sorusundan üstünlük mü tasladığını, yoksa alay mı ettiğim anlayamadığından, temkinli konuştu:</span></p>

    <p class="msonormal6"><span class="calibre2">"Bilirsin, o kadar da önemli değil. Atlatırım."</span></p>

    <p class="msonormal6"><span class="calibre2">Ne kadar erkekçe, diye düşündü Sarah. Bu güçlü görünme güdüsü; erkekler bir yakınlarının ölümü karşısında bile duygularını göstermemeleri gerektiğine gerçekten inanıyor mu? Hele böylesi... insana bu kadar yakın birinin ölümü söz konusuysa? Robert'ın karşısında ne kadar gergin ve endişeli olduğunu; bu duyarsızlık görünümünün sıyrılıp altındaki daha yumuşak, gerçek yapının ortaya çıkması olasılığından ne kadar rahatsızlık duyduğunu görüyordu. Ancak, direnmenin her ikisinin de yararına olacağını biliyordu.</span></p>

    <p class="msonormal6"><span class="calibre2">"Gittiğini sanıyordum derken" diye devam etti, "yani, herhalde cenaze yakında kaldırılır, demek istemiştim."</span></p>

    <p class="msonormal6"><span class="calibre2">Robert, "Cenaze mi?" dedi.</span></p>

    <p class="msonormal6"><span class="calibre2">"Şey için özür dilerim, adını unuttum..."</span></p>

    <p class="msonormal6"><span class="calibre2">"Muriel için mi demek istiyorsun?"</span></p>

    <p class="msonormal6"><span class="calibre2">"Evet. Muriel için."</span></p>

    <p class="msonormal6"><span class="calibre2">Robert omuzlarını silkip gülmeye çalıştı, "işi o kadar büyüteceğimizi sanmam" dedi. "Sence de bu biraz abartılı olmaz mıydı?"</span></p>

    <p class="msonormal6"><span class="calibre2">Sarah bir an gafil avlanıp mırıldandı, "Sen... nasıl uygun görürsen."</span></p>

    <p class="msonormal6"><span class="calibre2">Robert, "Yani, bu daha önce de oldu," dedi. "Hiç öyle cenaze töreni filan düzenleme zahmetine katlanmadık."</span></p>

    <p class="msonormal6"><span class="calibre2">Sarah dehşet içinde, "Daha önce de mi oldu?" diye sordu.</span></p>

    <p class="msonormal6"><span class="calibre2">"Evet. iki kez."</span></p>

    <p class="msonormal6"><span class="calibre2">"Aman Tanrım, Robert. Ben... ne diyeceğimi bilemiyorum. Bu cok feci. İnsan hayatının bu kadar acıyla dolu olabilmesi... ama yine de bir biçimde devam edebilmek."</span></p>

    <p class="msonormal6"><span class="calibre2">"Şunu söylemeliyim ki, en .acı gelen Muriel'inkiydi." Öne doğru eğildi, ona yaklaştı ve ellerini ovuşturup onun sıcak ilgisinin ışığında ısıttı. "Sanırım bana en yakın olan oydu."</span></p>

    <p class="msonormal6"><span class="calibre2">"Evet, tahmin edebiliyorum."</span></p>

    <p class="msonormal6"><span class="calibre2">Robert özlemle gülümsedi. "Biliyor musun, her akşam odama gelir, yatakta yanı başıma kıvrılırdı. Onun küçücük başını okşar ve onunla konuşurdum. Bazen durmadan, saatlerce anlatırdım."</span></p>

    <p class="msonormal6"><span class="calibre2">"Çok tatlı."</span></p>

    <p class="msonormal6"><span class="calibre2">"Bir bakıma..." güldü, "bir bakıma o beni annemlerden bile daha iyi tanırdı. Hele babamdan, kesinlikle."</span></p>

    <p class="msonormal6"><span class="calibre2">"Onlar onu senin kadar sevmez miydi?"</span></p>

    <p class="msonormal6"><span class="calibre2">"Babam ona hiç ısınamadı, bunu yadsıyamam." İçini çekti. "Birbirlerinin sinirine dokunuyorlardı. Bilirsin işte, Muriel'in aptalca küçük alışkanlıkları babamı rahatsız ederdi."</span></p>

    <p class="msonormal6"><span class="calibre2">"Ne gibi şeyler?"</span></p>

    <p class="msonormal6"><span class="calibre2">"Örneğin babam, onun oturma odasındaki halıya işemesine dayanamazdı."</span></p>

    <p class="msonormal6"><span class="calibre2">Sarah bu bilgiyi ağır ağır özümsedi. Ortaya yepyeni bir manzara çıkıyordu; bir biçimde özürlü olan bir çocuk ve belki de onunla başa çıkmayı asla öğrenememiş, belki de onu hiçbir zaman bir insane olarak görmemiş bir aile söz konusuydu. Durum ilk başta sandığından çok daha acı verici, çok daha trajikti. Robert'ın önceden söylediği şaşırtıcı sözler şimdi anlam kazanıyordu.</span></p>

    <p class="msonormal6"><span class="calibre2">Dikkatle, "Bak Robert," dedi, "az önce söylediğin, bir cenaze düzenlemenin olayı fazla abartmak olacağı yolundaki sözler var ya bence, biliyor musun, ailenin... bu ölümü bir biçimde kabullenmesi gerekiyor."</span></p>

    <p class="msonormal6"><span class="calibre2">"Gerçi babamla telefonda konuştum" yüzünü buruşturdu, "yapılabileceği konusunda. Yakmanın mümkün olup olmadığını sordum."</span></p>

    <p class="msonormal6"><span class="calibre2">"Ve?"</span></p>

    <p class="msonormal6"><span class="calibre2">"Yalnızca güldü. Bana çok açması bir halde olduğumu söyledi. Bahçenin dibinde bir çukur kazıp onu da bir çöp torbasına koyacakmış. Diğerlerine yaptığı gibi."</span></p>

    <p class="msonormal6"><span class="calibre2">Sarah uzun bir süre içtenlikle Roberta baktı, sonra büyük bir özenle, üstüne basa basa konuştu, "Ama sen bunun doğru olmadığını düşünüyorsun, değil mi? Bunun yanlış olduğunu biliyorsun."</span></p>

    <p class="msonormal6"><span class="calibre2">Robert başıyla onayladı. "Evet, biliyorum."</span></p>

    <p class="msonormal6"><span class="calibre2">"Güzel." Sarah yataktan kalkıp kapının önünde dikildi. "Tamam, Robert. Ben bu konuşmayı sindirmekte güçlük çekiyorum ve bir süre için aşağı ineceğim. Ama söylediklerim hakkında düşünmeni istiyorum. Ailende işler ne kadar kötü olursa olsun, bana her zaman anlatabilirsin. Ben hep buradayım."</span></p>

    <p class="msonormal6"><span class="calibre2">Tam çıkarken ilk kez birbirlerinin gözlerinin içine baktılar ve o anda bir şey oldu; bir bağlantı kuruldu. Bir an sonra Sarah dönüp odadan çıktı. Koridora sığınıp yarların ve sonbahar rüzgârının güvenliğine doğru gitmek onu rahatlatmıştı. Robert onun uzaklaşan ayak seslerini dinlerken yine uzun, düzensiz soluklar almaya başladı.</span></p>

    <p class="msonormal6"><span class="calibre2">O günden sonra Sarah'yı birkaç gün görmedi. En azından, o eve girip çıkarken penceresinden görse ve L biçimindeki mutfaktan geçerken veya odasına girip kaybolurken gözüne çarpmış olsa da onunla konuşmaya hiç fırsatı olmadı. Sonunda Sarah'nın bilinçli olarak kendisinden kaçtığına hükmetti. Hafta sonuna doğru bir akşam bunu sorunca Sarah onun davranışı karşısında şaşkına döndüğünü; özellikle kız kardeşinin ölümünden sonra eve gitmemesini anlayamadığını söyledi. Hata bir kez anlaşıldıktan sonra, düzeltilmesi güç olmadı. Robert olan biteni anlar anlamaz bir kahkaha patlattı, ama Sarah işin komik yanını göremeyecek kadar mahcup olmuştu. Dahası, düşlerinin aldatmacasının bu yeni kanıtını görmek de onu rahatsız etmişti. Biraz soğuk bir ifadeyle özür diledi ve konuşmayı uzatmak için de hiçbir çaba göstermedi.</span></p>

    <p class="msonormal6"><span class="calibre2">Ancak Robert o gece, diğer öğrenciler yattıktan çok sonra penceresinden bakıp Sarah'nın ay ışığında terasta yalnız başına durduğunu gördü. Korkuluklara yaslanmış karanlığa bakıyordu. Korkuluğun üstüne bir kadeh beyaz şarap koymuştu. Robert ona katılmak üzere aşağı indi, televizyon odasının paslı menteşeleri gıcırdayan kapılarından terasa çıktı. Sarah onun yaklaştığını görünce döndü ve cesaret verici bir biçimde gülümsedi.</span></p>

    <p class="msonormal6"><span class="calibre2">Terasta konuşmaya başladılar ve sohbet mutfakta devam etti. Sonunda iyi geceler dileyip odalarına çekildiklerinde, saat dördü geçiyordu. Bu, büyük olasılıkla Robert'ın yaşamında yaptığı en uzun sohbetti. Evde kendisini her zaman kuşatan melankolik sessizlik; pısırık ve saygılı annesi, ciddi ve suskun babası onu bu türden akıcı, içgüdüsel iç dökmelere hiç hazırlamamıştı. Konuşmaları bittiğinde kendini sohbetten sarhoş, itiraftan uyuşmuş hissediyordu. Görünüşte her şeyi konuşmuşlar; birbirlerinden hiçbir şey gizlememişlerdi. Sarah'nın Gregory'yle olan ilişkisiyle başlamışlar, daha sonra aşk, dostluk, aileler ve cinsiyet konularında özgürce dolaşmış; konular gelişe karmaşıklaşırken paylaşılan sırlar ve itiraflar da gittikçe genişleyip sıklaşmış; sonunda Robert Sarah'ya kendisi, anne babası ve aile yaşamı hakkında verdiği sırların hiç aklına gelmeyecek.</span></p>

    <p class="msonormal6"><span class="calibre2">&nbsp;</span></p>

    <p class="msonormal8"><a class="pcalibre pcalibre1" id="_Toc399804426"><b class="calibre1"><i class="calibre9"><span class="calibre14"><span class="calibre6">Birinci devre</span></span></i></b></a></p>

    <p class="msonormal7"><a class="pcalibre pcalibre1" id="_Toc399804427"><b class="calibre1"><span class="calibre6">IV</span></b></a></p>

    <p class="msonormal6"><span class="calibre2">Dudden Kliniği'ndeki odalarda garip bir şey olduğunu düşünmüştü ve ne olduğunu şimdi fark etti: odalarda gardırop, lavabo, şifonyer, yazı masası ve koltukların yanı sıra kalanların rahatı için gerekli her şeyin bulunmasına rağmen, yatak yoktu. Tabiî bu çok mantıklıydı. Her akşam saat tam on buçukta on üç hasta yıkanmış ve geceliklerini giymiş olarak gündüz odalarından geliyor ve on üç küçük, sade yatak odasında laboratuvar koşullarında uyumaya hazırlanıyordu. Her yatak odasının bitişiğinde bir gözlem odası vardı. Bunlar birinci katın büyük bölümünü kaplıyordu. Başka hiçbir yerde yatağa gerek yoktu. Ancak yine de, gayet iyi hatırladığı gibi, Robert'ın üniversitedeki son yılında kalmış olduğu bu odanm karşı duvarında bir yatak olmamasını yadırgadı. Oda her bakımdan aynı gibiydi. Eşyalar bile aynıydı ve konumlan değişmemişti.</span></p>

    <p class="msonormal6"><span class="calibre2">Terry, Robert'ın odasını onun yüzünden daha iyi anımsayabilmesine şaşırmıştı. Onu son görüşünü anımsamaya çalıştı ve birdenbire aklına bulanık bir şekilde o son yaz mevsiminde bir cumartesi sabahı geldi. Robert bir yarın kenarına oturmuş Sarah'yla konuşuyor, her ikisi de yorgun ve bitkin görünüyordu. Bu on iki yıl önceydi. Ondan sonra Robert kaybolmuştu; tam ve hiç kuşku götürmeyen bir kayboluştu bu ve Terry şimdi geriye dönüp baktığında bunu çok etkileyici buluyordu. O yaz kendi görkemli kariyerini başlatmakla meşgul olduğundan buna pek aldırmamıştı. Sarah'nın onu bulmak için ara ara çaba gösterdiğini anımsıyor gibiydi. Ama başarılı olamamıştı.</span></p>

    <p class="msonormal6"><span class="calibre2">Terry denize karşı masaya oturup dizüstü bilgisayarını açtı. Ne yazacağını bilmiyordu ama makinenin derli topluluğu, dayanıklılığı cilalı dokusu ve düzenli, çekici kıvrımları onu sürekli etkileyip teselli ediyordu. Çantasından kabloyu çıkartıp takacak priz bulmak için bakındı. Uygun tek priz gardırobun hemen arkasındaydi; ama gardıropla priz arasında standart üçlü bir fişe yetecek kadar yer olmasına rağmen, Terry'nin kocaman AC adaptörü sığmıyordu. Gardırobun itilmesi gerekiyordu ancak, tikağacından yapılmıştı ve çok ağırdı. Terry bütün ağırlığıyla bir yandan yüklenip onu duvar boyunca on santim kadar itti ve prizi açığa çıkardı. O sırada başka bir şeyi fark etti. Duvara, gardırobun kapattığı yere bir şey yazılmıştı. Süpürgeliğin yaklaşık bir metre kadar üstünde bazı yazılar ve ne olduğu belirsiz kahverengi.bir leke vardı, iki sözcük yazılıydı.</span></p>

    <p class="msonormal6"><span class="calibre2">Terry kendi kendine, "Çok hoş" dedi ve bunu Dr. Dudden'a bildirmeye karar verdi. Bu yolla biraz puan kazanabilirdi.</span></p>

    <p class="msonormal6"><span class="calibre2">Makineyi çalıştırıp dosyaları taramaya başladı. Mause'u tutan parmağı gergin ve terliydi. Otuzu aşkın dosyanın içinde binden fazla belge olmasına rağmen, bu kez hiçbir şey ilgisini çekmiyordu. Bunun üzerine ceket cebinden ince bir elektronik ajanda çıkartıp açtı ve günlük bölümünü incelemeye başladı. Sinema maratonu başlayalı beri bu alete bakmamıştı ve bir şey hemen ilgisini çekti. Bir kez daha koltuğun arkasına astığı ceketinin cebine uzanıp cep telefonunu aldı ve birkaç tuşa basıp rehberden bir numara çevirdi. Çalan telefon hemen açıldı.</span></p>

    <p class="msonormal6"><span class="calibre2">"Alo Stuart? Ben Terry.</span></p>

    <p class="msonormal6"><span class="calibre2">Fena değil. Henüz bir yan etkisi olmadı.</span></p>

    <p class="msonormal6"><span class="calibre2">Dinle, benden neden Kingsley'in yeni filmi hakkında yazmamı istemedin? Cuma günü başlıyor.</span></p>

    <p class="msonormal6"><span class="calibre2">Armstrong mu? Ne oldu, sen delirdin mi? O onun hakkında hiçbir şey bilmez. Hiçbir şey. Onun hiçbir şey hakkında bir fikri yoktur.</span></p>

    <p class="msonormal6"><span class="calibre2">Elbette tatilde değilim. Burada, deniz kıyısındaki berbat bir yerde bütün gün boş boş oturuyor, sıkıntıdan çıldınyorum. O lanet gazetenin tamamını bile yazabilirim.</span></p>

    <p class="msonormal6"><span class="calibre2">Kim dağıtıyor? Fox mu? Bana bir kopyasını gönderebilirler mi?</span></p>

    <p class="msonormal6"><span class="calibre2">Elbette yapabilirim. Ne zamana istersin?</span></p>

    <p class="msonormal6"><span class="calibre2">Hiç sorun değil.</span></p>

    <p class="msonormal6"><span class="calibre2">Hayır, onları ben ararım. Hemen.</span></p>

    <p class="msonormal6"><span class="calibre2">Ona yeterince fırsat verildi. Artık daha fazlasına ihtiyacı yok. Ona gereken fırsat değil, sadece lanet olası bir yetenek.</span></p>

    <p class="msonormal6"><span class="calibre2">Hayır, onları ben arayacağım. Her şeyi ayarlarım. Sorun değil. Yarın akşamüstü.</span></p>

    <p class="msonormal6"><span class="calibre2">Hayır, buna hiç gerek yok.</span></p>

    <p class="msonormal6"><span class="calibre2">Çok basit: yarım saate kadar aramazsam, bana kopyayı gönderiyorlar demektir. Yarım saat bekle, sonra Armstrong'u ara ve cehenneme gitmesini söyle.</span></p>

    <p class="msonormal6"><span class="calibre2">Ya. Kolay</span></p>

    <p class="msonormal6"><span class="calibre2">Ciao."</span></p>

    <p class="msonormal6"><span class="calibre2">Hareketlenen Terry cep telefonunu kapatıp aceleyle aşağı indi. öğrencilik günlerinde televizyon odası olan oda, şimdi hastaların oturma odasıydı. Köşede hâlâ bir televizyon duruyordu; kocaman, renkli bir televizyondu bu ve sesi kısılmıştı. Ekranda aşçı kepi takmış punk görünüşlü bir adam sebze doğrayıp ses çıkarmadan boş bir odaya konuşuyordu, ancak Terry'nin umduğu bu değildi. Sabırsızlıkla dilini şaklatıp görevlilerden birini aramaya başladı.</span></p>

    <p class="msonormal6"><span class="calibre2">Gözlem odalarından birinde Teknisyen Lorna'yı buldu. Kucağında bir bloknot, ellerinin arasında kahve fincanıyla oturmuş uyku izleme aygıtlarının tepesine takılı bir televizyon ekranını seyrediyordu. Terry'nin eşikte belirdiğini fark etti, ona bir göz attı ama dikkatini dağıtmasına izin vermedi. Birkaç saniye sessizce ekrana baktılar. Ekranda gecelikli bir kadının bulanık, siyah beyaz görüntüsü vardı. Başına elektrotlar takılmış, yatağında uyuyordu. Kadın da kamera da hiç kıpırdamıyordu. Görüntü birkaç kez gidip geldi. Terry dikkatle ekrandaki görüntüyü seyreden Lorna'ya baktı, sonra ekrana döndü, görüntü hâlâ değişmemişti.</span></p>

    <p class="msonormal6"><span class="calibre2">Sonunda, "Lanet olsun," dedi. "Ben bu Avrupa sanat filmlerinden nefret ediyorum. Ya sen?"</span></p>

    <p class="msonormal6"><span class="calibre2">Lorna gülümsedi, bir uzaktan kumanda aygıtı alıp bandı durdurdu.</span></p>

    <p class="msonormal6"><span class="calibre2">"Bunu hiç görmemeniz gerekirdi" dedi. "Ne istiyorsunuz?"</span></p>

    <p class="msonormal6"><span class="calibre2">"Bu Hollywood'da Ted Danson ve Goldie Hawn'la yeniden çektikleri film değil mi?"</span></p>

    <p class="msonormal6"><span class="calibre2">Lorna, "Dr. Dudden sizi arıyordu" dedi. "Birkaç dakika oldu."</span></p>

    <p class="msonormal6"><span class="calibre2">"Evet, biliyorum. On birde onunla görüşmem gerekiyordu. Cidden, bunu neden seyrettiğini bana söyleyemez misin?"</span></p>

    <p class="msonormal6"><span class="calibre2">"Olmaz, hasta mahremiyeti bozulur." Buna rağmen, bir anlık duraksamadan sonra masasının üzerindeki bir tomar bilgisayar kâğıdını gösterdi. Kâğıtlar uyku izleme aygıtının işaretleriyle doluydu. "Buna göre" dedi, "bu sabah dört buçukta bir hareketlenme olmuş. Ben de bantta bir şey görebileceğimi düşündüm; bacaklarını oynattığını filan yakalayabilirim sandım, ama hiçbir şey bulamıyorum."</span></p>

    <p class="msonormal6"><span class="calibre2">"Neden siyah beyaz? Bu alet renkli göstermiyor mu?" Terry videoyu incelemek üzere eğilmişti.</span></p>

    <p class="msonormal6"><span class="calibre2">"İstersen gösterir."</span></p>

    <p class="msonormal6"><span class="calibre2">"Ya ses? Ses niye yok?"</span></p>

    <p class="msonormal6"><span class="calibre2">"Monitörün kenarında bir ses düğmesi var."</span></p>

    <p class="msonormal6"><span class="calibre2">"Demek normal bir video gibi, değil mi? Yani normal bantları da gösterebilir mi?"</span></p>

    <p class="msonormal6"><span class="calibre2">"Sanırım."</span></p>

    <p class="msonormal6"><span class="calibre2">"Her yatak odasının yanında bunlardan bir tane var mı?"</span></p>

    <p class="msonormal6"><span class="calibre2">"Evet."</span></p>

    <p class="msonormal6"><span class="calibre2">"Yarın sabah bir tanesini kullanabilir miyim?"</span></p>

    <p class="msonormal6"><span class="calibre2">"Şu anda deneylerden biri iptal edildiği için üç numaralı yatak odası boş. Yani teknik olarak o makine kullanılmıyor olacak. Ama Dr. Dudden'ın bunu nasıl karşılayacağından emin değilim.</span></p>

    <p class="msonormal6"><span class="calibre2">Terry, "Vardiya ne zaman başlıyor?" diye sordu.</span></p>

    <p class="msonormal6"><span class="calibre2">"Dokuz buçuk sularında."</span></p>

    <p class="msonormal6"><span class="calibre2">"Harika. Ben de bunu öğrenmek istemiştim." Cep telefonunu çıkardı, dışarı çıkarken bir numara çeviriyordu. Kapının ağzında dönüp, "Sağ ol" dedi. Ekrana son bir bakış fırlatarak, "Çıplak sahne başlayınca bana seslen, olur mu?" diye de ekledi.</span></p>

    <p class="msonormal6"><span class="calibre2">Terry ilgili halkla ilişkiler bölümüne telefon edip onları filmin bir VHS kopyasını taahhütlü postayla yollamaya ikna ettikten sonra, Dr. Dudden'la olan randevusuna yirmi dakika gecikmiş olduğunu fark ettı. Doktor onun kapıda beliren pişman yüzünü görünce masasına yaydığı bant çözümlerini incelemeye geri döndü ve mırıldandı: "Buyrun Bay Worth, buyrun."</span></p>

    <p class="msonormal6"><span class="calibre2">Terry oturur oturmaz (görünürde hâlâ kâğıtlarına dalmış olarak) ekledi: "Belki benim saatim ileri gitmiştir, benimkine göre on biri yirmi geçiyor."</span></p>

    <p class="msonormal6"><span class="calibre2">"Evet haklısınız, geç kaldım."</span></p>

    <p class="msonormal6"><span class="calibre2">Dr. Dudden sonunda başını kaldırdı, "Anlıyorum."</span></p>

    <p class="msonormal6"><span class="calibre2">"Uyuyakalmış olmalıyım."</span></p>

    <p class="msonormal6"><span class="calibre2">Bu sözler buz gibi bakışlarla karşılandı. Terry bu bakışların karşısında ezilip geri adım attı. Hafifçe, "Herhalde bu tip şakalarla her zaman karşılaşıyorsunuzdur" dedi.</span></p>

    <p class="msonormal6"><span class="calibre2">Dr. Dudden, "Ara sıra" diye cevap verdi. "Meslektaşım Dr. Madison mizahın terapide yardımcı araç olarak kullanılmasının büyük savunucularındandır. Belki de bu konuda bir grup tartışması düzenlemeliyiz."</span></p>

    <p class="msonormal6"><span class="calibre2">Terry söyleyecek bir şey bulamadığından, başını sallamakla yetindi.</span></p>

    <p class="msonormal6"><span class="calibre2">"Şimdi" Dr. Dudden kâğıtlarım toparlayıp düzgün bir yığın haline getirdi, sonra üzerinde Terry'nin ismi bulunan dosyayı aldı, "dün buraya geldiğinizde Dr. Goldsmith sizi muayene etti. Hiçbir sorun bulunmadı; aksine, anlaşılan sağlığınızın çok iyi olduğu sonucuna varmış."</span></p>

    <p class="msonormal6"><span class="calibre2">"Güzel."</span></p>

    <p class="msonormal6"><span class="calibre2">"Ancak, raporunda bir iki çarpıcı özellik dikkatimi çekti. Örneğin günde ortalama otuz ila kırk fincan kahve içtiğinizi söylemişsiniz."</span></p>

    <p class="msonormal6"><span class="calibre2">"Doğru."</span></p>

    <p class="msonormal6"><span class="calibre2">"Buraya geldikten sonra hiç kahve içtiniz mi?"</span></p>

    <p class="msonormal6"><span class="calibre2">"Hayır. Burada kahve bulunduğunu görmedim."</span></p>

    <p class="msonormal6"><span class="calibre2">"Hastalarımızın ancak kontrollü bir deney çerçevesinde ve uyku düzenlerini nasıl etkilediğini görmek için kahve içmelerine izin veririz. Demek aradınız?"</span></p>

    <p class="msonormal6"><span class="calibre2">"Evet."</span></p>

    <p class="msonormal6"><span class="calibre2">"Peki son on dokuz saattir içmediğinize göre, kendinizi nasıl hissediyorsunuz?"</span></p>

    <p class="msonormal6"><span class="calibre2">"Rahatsız."</span></p>

    <p class="msonormal6"><span class="calibre2">"Günde otuz kırk fincan bana biraz aşın göründü. Neden bu kadar çok içiyorsunuz?"</span></p>

    <p class="msonormal6"><span class="calibre2">"Uyanık kalmama yardım ediyor."</span></p>

    <p class="msonormal6"><span class="calibre2">"Anlıyorum" dedi Dr. Gudden. "Bu çok önemli bir söz. Tanıdığım uykusuzların çoğu uyanık kalmalarına değil, uyumalarına yardımcı olacak yollan arar. Bu rapordan sizin şikâyetiniz için bir ilaç almadığınızı da görüyorum."</span></p>

    <p class="msonormal6"><span class="calibre2">"Hayır."</span></p>

    <p class="msonormal6"><span class="calibre2">"Çoğu insan uykusuzluğu moral bozucu, hatta bazı örneklerde yıkıcı bir durum olarak görür. Siz böyle değil misiniz?"</span></p>

    <p class="msonormal6"><span class="calibre2">"Genelde gündüzleri yorgun olurum ve uykum gelir. Bu yüzden kahve içiyorum, ama bu önemli bir sorun değil."</span></p>

    <p class="msonormal6"><span class="calibre2">"Aslında insomniyak olmayabileceğinizi hiç düşündünüz mü?"</span></p>

    <p class="msonormal6"><span class="calibre2">"Anlayamadım."</span></p>

    <p class="msonormal6"><span class="calibre2">Dr. Dudden, "Tanının bu aşamasında vurgulamamız gereken en önemli ve en temel farklardan biri," dedi, "psikofizyolojik ve öznel uykusuzluk arasındaki farktır."</span></p>

    <p class="msonormal6"><span class="calibre2">"Öznel mi?"</span></p>

    <p class="msonormal6"><span class="calibre2">"Evet."</span></p>

    <p class="msonormal6"><span class="calibre2">"Yani demek istiyorsunuz ki... ben bunu hayal ediyor olabilirim ya da numara yapıyorumdur. Kandırmaca."</span></p>

    <p class="msonormal6"><span class="calibre2">"Saygısızlık etmek istemem ama, bu pek yararlı bir sözcük değil. Uykusuz olduğunuzu hayal etmek, tıpkı uykusuz olmak kadar sıkıntı verir. Üstelik hiç de ender görülen bir durum değildir. Hastalarımdan pek çoğu buraya gelir, geceyi laboratuvarda geçirir ve gözlerini bile kırpmadıklarını iddia eder. Bense bazen altı ya da yedi saat kadar derin uyudukları yolunda bilimsel kanıtlar gösteririm."</span></p>

    <p class="msonormal6"><span class="calibre2">Terry, "Bu sizi çok memnun ediyordur" dedi.</span></p>

    <p class="msonormal6"><span class="calibre2">Dr. Dudden telefona uzanırken kuru bir ifadeyle, "insanlara yardımcı olmak beni her zaman çok memnun eder" diye karşılık verdi Dahilî bir numara çevirdi. "Lorna? Bana Bay Worth'tin dün geceki EEG raporunu getirir misin lütfen?" Telefonu aniden kapatıp Terry'ye döndü. "Anladığım kadarıyla, dün gece hiç uyumamış olduğunuza inanıyorsunuz. Yardımcım bize bu verileri getirince işin gerçeğini görebileceğiz. Bu arada..." yine Terry'nin raporuna uzandı "benim için başka bir noktayı açıklığa kavuşturabilir miydiniz? Dün Dr. Goldsmith'e anlattıklarınızdan anladığıma göre, uyku düzeninizde ani bir değişiklik olmuş... On iki yıl kadar önce."</span></p>

    <p class="msonormal6"><span class="calibre2">"1984'te, evet."</span></p>

    <p class="msonormal6"><span class="calibre2">"Ondan önce sık sık günde on dört saate varan sürelerle uyuduğunuzu iddia ediyorsunuz."</span></p>

    <p class="msonormal6"><span class="calibre2">"Evet."</span></p>

    <p class="msonormal6"><span class="calibre2">"O tarihte öğrenciydiniz."</span></p>

    <p class="msonormal6"><span class="calibre2">"Evet."</span></p>

    <p class="msonormal6"><span class="calibre2">"Bu üniversitede okumuş olduğunuzu fark ettim."</span></p>

    <p class="msonormal6"><span class="calibre2">"Doğru. Tıpkı sizin gibi."</span></p>

    <p class="msonormal6"><span class="calibre2">Dr. Dudden'ın gözlerinde çok kısa bir süre için bir şey uyandı. Birdenbire beliren bu ifade, hastalarının kendisine sürpriz yapmalarından hiç hoşlanmadığını belli ediyordu.</span></p>

    <p class="msonormal6"><span class="calibre2">"Sanırım bunu araştırmacılarınız bulup çıkartmıştır" dedi.</span></p>

    <p class="msonormal6"><span class="calibre2">"Hayır," dedi Terry. "Bana Dr. Madison söyledi. Dün gece."</span></p>

    <p class="msonormal6"><span class="calibre2">"Anlıyorum. Demek meslektaşımla tanıştınız?"</span></p>

    <p class="msonormal6"><span class="calibre2">"Yüzeysel olarak."</span></p>

    <p class="msonormal6"><span class="calibre2">Terry ile Dr. Dudden birbirlerine bakıp karşılıklı gülümsemelerindeki anlamı okumaya çalıştılar.</span></p>

    <p class="msonormal6"><span class="calibre2">"Aslında ben de bu evde kalmıştım. Birkaç aylığına."</span></p>

    <p class="msonormal6"><span class="calibre2">Dr. Dudden, "Ben de" dedi. "Ben burada iki yıl kaldım."</span></p>

    <p class="msonormal6"><span class="calibre2">"Büyük bir rastlantı. Ama hiç aynı zamanda burada olmadık."</span></p>

    <p class="msonormal6"><span class="calibre2">"Sanmam. Aksi halde..."</span></p>

    <p class="msonormal6"><span class="calibre2">"Aksi halde eminim ki birbirimizi hatırlardık."</span></p>

    <p class="msonormal6"><span class="calibre2">"Aynen öyle."</span></p>

    <p class="msonormal6"><span class="calibre2">"Benim" dedi Terry, "Sarah diye bir arkadaşım var. Sarah Tudor. Bir zamanlar Gregory diye biriyle çıkmış. Sizin ön adınız da Gregory değil mi?"</span></p>

    <p class="msonormal6"><span class="calibre2">"Evet, öyle."</span></p>

    <p class="msonormal6"><span class="calibre2">"Evet. Bana Dr. Madison söyledi. Dün..."</span></p>

    <p class="msonormal6"><span class="calibre2">"Dün gece. Tabiî. Öylesine, tanışırken."</span></p>

    <p class="msonormal6"><span class="calibre2">"Evet."</span></p>

    <p class="msonormal6"><span class="calibre2">"Şimdi biraz düşüneyim..." Dr. Dudden koltuğunda arkasına yaslandı, gözlerini tavana dikti ve fazla belirgin bir şekilde düşünüyormuş gibi yaptı. "Siz dediniz de... gerçekten burada Sarah isimli bir kız vardı. Sanırım ara sıra görüşürdük. Pek çıkmak denemezdi."</span></p>

    <p class="msonormal6"><span class="calibre2">"Dr. Madison onun belki de narkoleptik olabileceğini düşünüyor."</span></p>

    <p class="msonormal6"><span class="calibre2">"Onu Dr. Madison da mı tanıyormuş?" Artık gözlerindeki kuşku paniğe dönüşüyordu.</span></p>

    <p class="msonormal6"><span class="calibre2">"Hayır, tabiî ki tanımıyor. Yalnızca dün gece ona söz ettim. Sarah isimli şu kızın ne kadar canlı..."</span></p>

    <p class="msonormal6"><span class="calibre2">Kapının vurulup elinde bilgisayar kâğıdı tomarlarıyla Lorna'nın içeri girmesi üzerine sözlerine ara verdi. Dr. Dudden konunun dağılmasına memnun olmuş göründü.</span></p>

    <p class="msonormal6"><span class="calibre2">"Ah, harika, harika! Ben de bunları görmek istiyordum. Sessiz ve Çalışkan. Her şey bir saat gibi işliyor. Lorna'yı tanıyor musunuz Bay Worth? Başteknisyenimiz ve polisomnografıstimiz olan Lorna'yla tanıştınız mı?"</span></p>

    <p class="msonormal6"><span class="calibre2">"Hayır, tanışmadım." Terry ayağa kalkıp kızm elini sıktı.</span></p>

    <p class="msonormal6"><span class="calibre2">Lorna şaşkınlıkla ona bakakaldı. "Ama daha birkaç dakika önce benimle konuştunuz. Video hakkında." Onun hâlâ hatırlayamadığa görünce, ekledi: "Dün gece sizi yatıran bendim, sonra da makineye bağladım."</span></p>

    <p class="msonormal6"><span class="calibre2">Terry güldü. "Evet, tabiî ya."</span></p>

    <p class="msonormal6"><span class="calibre2">Dr. Dudden tatsız sessizliği bozup Lorna'nın kucağındaki kâğıtları aldı ve çıkmasını rica etti. O gittikten sonra Terry'e göz hafızasının hep bu kadar kötü olup olmadığnı sordu.</span></p>

    <p class="msonormal6"><span class="calibre2">"Bilmem. Hiç düşünmedim."</span></p>

    <p class="msonormal6"><span class="calibre2">"Yani bunu daha önce hiç fark etmediniz mi?"</span></p>

    <p class="msonormal6"><span class="calibre2">"Sanırım çok sık yeni birileriyle tanışmıyorum."</span></p>

    <p class="msonormal6"><span class="calibre2">"Sizin işinizde durmadan yeni birileriyle tanışmak gerektiğini sanırdım."</span></p>

    <p class="msonormal6"><span class="calibre2">"Aslında öyle, ama onlarla tekrar pek sık karşılaşmıyorum. O nedenle sorun olmuyor."</span></p>

    <p class="msonormal6"><span class="calibre2">"Ama bir sorun var demek ki?"</span></p>

    <p class="msonormal6"><span class="calibre2">"Hayır, sanmam." Dr. Dudden ilk kez Terry'nin sinirlerinin bozulduğunu görüyordu. "Çok yorgunum, biliyorsunuz. On dokuz saattir kahve içmiyorum. Herkesi hatırlayamıyor olmama şaşmamak gerek."</span></p>

    <p class="msonormal6"><span class="calibre2">"Uyumak yerine kahve içmeyi mi tercih ediyorsunuz?"</span></p>

    <p class="msonormal6"><span class="calibre2">"Size söyledim; ben uyumuyorum, hiç uyumam. Yıllardır uyumadım."</span></p>

    <p class="msonormal6"><span class="calibre2">"Bakalım, göreceğiz." Dr. Dudden Lorna'nın kâğıtların üstüne iliştirdiği, bulgularını özetleyen nota bir göz attı; sonra hızla, ama dikkatle kâğıtları gözden geçirdi. Kâğıtlarda renk renk mürekkeple çizilmiş bir sürü grafik vardı ve doktorun ara sıra homurdanmasına bakılırsa, onları oldukça şaşırtıcı buluyor gibiydi. Bir noktada, "Burada hiçbir kaydın alınmadığı oldukça uzun bir ara var," dedi.</span></p>

    <p class="msonormal6"><span class="calibre2">"Evet. Canım sıkılmıştı, o yüzden aletleri çıkartıp odadan çıktım."</span></p>

    <p class="msonormal6"><span class="calibre2">Dr. Dudden, "Kendi başınıza yapmadınız umarım" dedi, ama neyseki yanıtı duymayı beklemedi. "Pekâlâ" kâğıtları bırakıp çabucak bir not aldı. "Anlaşılan, en azından dün gece, öznel algılamanız doğruymuş. Hiç uyumamışsınız. Beklediğimiz gibi, uyku öncesi REM yok Birinci devrede bile. Hatta, uyuklamak bile yok, ki son zamanlarda sinemayla ilgili yaşadığınız deneyim düşünülecek olursa, bunun oldukça ilginç olduğunu söylemem gerekir."</span></p>

    <p class="msonormal6"><span class="calibre2">Terry, "Size söyledim" dedi. "Ben uyumam."</span></p>

    <p class="msonormal6"><span class="calibre2">"Herkes uyur, Bay Worth. Umarım ne şimdi ne de daha sonra, beni son on iki yıldır hiç uyumamış olduğunuza inandırmaya çalışmazsınız."</span></p>

    <p class="msonormal6"><span class="calibre2">Terry, "Çok az uyudum" dedi, "ancak dediğiniz gibi belki de bunu hayal ediyorum ya da düş filan görüyorum, insanlar düşlerinde hiç uyumadıklarım görürler mi?"</span></p>

    <p class="msonormal6"><span class="calibre2">"Tabiî. Her zaman olur bu. Öte yandan, sizin durumunuzda pek olası değil. Şimdi Dr. Goldsmith'le konuştuğunuz bazı şeyleri kontrol edelim. Alkolik misiniz?"</span></p>

    <p class="msonormal6"><span class="calibre2">"Bildiğim kadarıyla, hayır."</span></p>

    <p class="msonormal6"><span class="calibre2">"Bu rakamlara göre, günlük alkol tüketiminizin aşın olduğu görülüyor. Ancak, bence sizin yaşadığınız sorunların nedeni bu değil. Kafein bağımlılığına zaten değindik. Alerjinizin olmadığını da görüyorum. Geceleri bacaklarınızda hiç rahatsızlık hissetmiyor musunuz? içinizden onları hareket ettirmek geliyor mu?"</span></p>

    <p class="msonormal6"><span class="calibre2">"Hayır.</span></p>

    <p class="msonormal6"><span class="calibre2">"Horlamıyorsunuz da?" "Nereden bileyim?"</span></p>

    <p class="msonormal6"><span class="calibre2">"Yatak arkadaşınız şikâyetçi olabilir."</span></p>

    <p class="msonormal6"><span class="calibre2">"Kimseyle yatmıyorum."</span></p>

    <p class="msonormal6"><span class="calibre2">"Hımm. Ya depresyon? Kendinizi depresif olarak tanımlar mis nız?"</span></p>

    <p class="msonormal6"><span class="calibre2">"Pek değil. Eğer depresyon geçirmişsem, bütün bunlar başlamadan öncedir; öğrenciyken bütün istediğim uyumaktı."</span></p>

    <p class="msonormal6"><span class="calibre2">"Neden o kadar çok uyumak istediğiniz hakkında bir teoriniz var mı?"</span></p>

    <p class="msonormal6"><span class="calibre2">"Sanırım uyurken uyanık olduğumdan daha mutluydum. Eskiden çok güzel düşler görürdüm."</span></p>

    <p class="msonormal6"><span class="calibre2">"Ah!" Dr. Dudden bunu not etti. "Çok ilginç. Bu düşler ne hakkındaydı?"</span></p>

    <p class="msonormal6"><span class="calibre2">"Bilmiyorum. Hiç hatırlayamazdım."</span></p>

    <p class="msonormal6"><span class="calibre2">"O halde güzel olduklarını nereden biliyorsunuz?"</span></p>

    <p class="msonormal6"><span class="calibre2">"Yalnızca bir duyguydu... uyandığımda..."</span></p>

    <p class="msonormal6"><span class="calibre2">"Hımm. Ve sonra bütün bunlar bitti, öyle mi? 1984'te mi?"</span></p>

    <p class="msonormal6"><span class="calibre2">"Evet."</span></p>

    <p class="msonormal6"><span class="calibre2">"Belki de bana hayatınızın o dönemiyle ilgili bir şeyler söyleyebilirsiniz."</span></p>

    <p class="msonormal6"><span class="calibre2">"Evet..." Terry sanki bu konudan rahatsız olmuş gibi, oturduğu yerde kıpırdandı. Bir yandan da dudaklarında minicik, özlem dolu bir tebessüm belirdi. "Üniversiteyi bitirdikten birkaç hafta sonra bu işe girdim ve çok geçmeden şu şey başladı... sanırım kriz demek doğru olacak."</span></p>

    <p class="msonormal6"><span class="calibre2">"Ne tür bir kriz?"</span></p>

    <p class="msonormal6"><span class="calibre2">"Bir dergiyi kapattırdım. Tek başıma."</span></p>

    <p class="msonormal6"><span class="calibre2">"Bunu nasıl becerdiniz?"</span></p>

    <p class="msonormal6"><span class="calibre2">"Bir film dergisiydi ve benim kontrol etmiş olmam gereken bir yazıyı yayımladılar. Ne yazık ki, bu yazıda birtakım hataların yer almasına izin verdim ve bu hatalarım hakaret kabul edildi. Tam yedi tane dava açıldı.</span></p>

    <p class="msonormal6"><span class="calibre2">"Yedi!"</span></p>

    <p class="msonormal6"><span class="calibre2">"Evet işin içindeki herkesi anımsamıyorum, ama Denis Thatcher ardı; sonra Norman Wisdom, Vera Lynn..."</span></p>

    <p class="msonormal6"><span class="calibre2">"Anlıyorum."</span></p>

    <p class="msonormal6"><span class="calibre2">" Cliff Richard, Kingsley Amis, Edward Heath..."</span></p>

    <p class="msonormal6"><span class="calibre2">"Yazar tek bir makalede tüm bu insanlara hakaret etmeyi başarmış mıydı?"</span></p>

    <p class="msonormal6"><span class="calibre2">"Evet, benim yaptığım bir hata yüzünden. Ya da daha doğrusu..." tebessümü genişledi ve sinsi bir hal aldı, "sanırım yalnızca şanssızlıktı. Düpedüz şanssızlık. İşin güzelliği de burada."</span></p>

    <p class="msonormal6"><span class="calibre2">Bu konuyu daha fazla açmayacağı belli olunca, Dr. Dudden, "Anlaşılan sonra da işinizi kaybettiniz" dedi.</span></p>

    <p class="msonormal6"><span class="calibre2">"İşte o zaman serbest çalışmaya başladım. Bir kitap yazacaktım. Pek tanınmamış, hakkında hiçbir yazı yazılmamış bir yönetmen ve başka birkaç şey hakkında olacaktı... Kuramsal şeyler. Bir bakıma kayıplar. Kaybetme fikri."</span></p>

    <p class="msonormal6"><span class="calibre2">"Bitirmediniz mi?"</span></p>

    <p class="msonormal6"><span class="calibre2">"Hiç başlamadım. Geçinebilmek için çok iş yapmak zorundaydım... Çoğunlukla geceyarılarına kadar çalışıyordum. Sonunda garip bir biçimde, o kadar da yorulmadığımı fark ettim. Bu yüzden, yatmak yerine bütün gece uyanık kalmaya başladım. Video seyrediyordum, işte her şey böyle başladı."</span></p>

    <p class="msonormal6"><span class="calibre2">Dr. Dudden, "O halde" dedi, "bu videoları bir zamanlar gördüğünüz düşlerin yerine mi koyuyordunuz?"</span></p>

    <p class="msonormal6"><span class="calibre2">Konuşurken masasındaki çalar saat çalmaya başladı. Kalemini bırakıp çaresizlikle iç çekerek Terry'nin dosyasını kapattı.</span></p>

    <p class="msonormal6"><span class="calibre2">"Korkarım buraya kadar," dedi.</span></p>

    <p class="msonormal6"><span class="calibre2">"Ne?"</span></p>

    <p class="msonormal6"><span class="calibre2">"Süre doldu. On biri kırk iki geçiyor ve on ikiye çeyrek kala başka bir randevum var."</span></p>

    <p class="msonormal6"><span class="calibre2">"Ama ilginç olmaya başlamıştı."</span></p>

    <p class="msonormal6"><span class="calibre2">"Burada işlerimiz çok yoğun Bay Worth. Eğer yirmi üç dakika gecikmeseydiniz, çok daha fazla yol alabilirdik. Şimdi yarına kadar beklemek gerekecek."</span></p>

    <p class="msonormal6"><span class="calibre2">"En azından üç dakikanız daha vardır herhalde."</span></p>

    <p class="msonormal6"><span class="calibre2">"Hayır. İlk görüşmede size birtakım pratik sorular sormam için zaman ayrılmıştır. Örneğin..." durdu, yüzü ifadesizdi. Bir iki saniye boş gözlerle oturduktan sonra masasının çekmecelerinden birini karıştırdı ve üstünde basılı sorular olan bir kâğıt çıkardı. "Ah, evet. Şunları hep unutmam ne garip değil mi?" İlk soruyu okumaya başladı. "Kliniğe alışabiliyor musunuz?"</span></p>

    <p class="msonormal6"><span class="calibre2">Terry "Çok güzel, teşekkür ederim" dedi. Ona şaşkınlıkla bakıyordu.</span></p>

    <p class="msonormal6"><span class="calibre2">"Personel kibar davranıp, yardımcı oluyor mu?"</span></p>

    <p class="msonormal6"><span class="calibre2">"Mükemmel" dedi Terry. Şu ana kadar Dr. Dudden'ın her ikisini de yapmadığını dile getirmemeye karar verdi.</span></p>

    <p class="msonormal6"><span class="calibre2">"Gündüz odanız temiz ve rahat mı?"</span></p>

    <p class="msonormal6"><span class="calibre2">Terry bunun üzerine duraksadı. "Evet, rahat" dedi. Bir an bekleyip Dr. Dudden'ın dehşet dolu ifadesinin tadını çıkardı, sonra duvardaki yazıyı anlattı.</span></p>

    <p class="msonormal6"><span class="calibre2">"Şşşt!" dedi bir ses.</span></p>

    <p class="msonormal6"><span class="calibre2">Dr. Madison koridorda durup bakındı. Sesin nereden geldiği belli değildi.</span></p>

    <p class="msonormal6"><span class="calibre2">"Sşşt!" diye bir ses duyuldu yine. Kapılardan birinin eşiğinde bir anorak belirdi, onu içeri çağırdı, sonra yine gözden kayboldu. Dr. Madison onun peşinden dokuz numaralı gündüz odasına girdi ve Dr. Dudden'ı kendisini bekler buldu. Yüzü öfkeden solmuştu (pek rastlanmadık bir manzara değildi) ve tavırlarında mahcup bir huzursuzluk seziliyordu.</span></p>

    <p class="msonormal6"><span class="calibre2">"Buraya gelin" diye tısladı.</span></p>

    <p class="msonormal6"><span class="calibre2">Dr. Madison gardırobun yanına gitti.</span></p>

    <p class="msonormal6"><span class="calibre2">"Şuna bakın" dedi Dr. Dudden. "Bir bakın şuna."</span></p>

    <p class="msonormal6"><span class="calibre2">Mürekkeple duvara yazılmış "LANET KARI" sözcüklerini gösteriyordu. Yazının yanında kocaman kahverengi bir leke vardı.</span></p>

    <p class="msonormal6"><span class="calibre2">"Bunu Bay Worth buldu" dedi. "Kahrolası bir gazeteci buldu, lanet olsun. Çok tipik değil mi? Tam bizim şansımız değil mi?"</span></p>

    <p class="msonormal6"><span class="calibre2">"Daha önce neden kimse fark etmemiş?"</span></p>

    <p class="msonormal6"><span class="calibre2">"Gardırobun arkasında kalmış."</span></p>

    <p class="msonormal6"><span class="calibre2">"Peki Bay Worth neden gardırobu itmiş?"</span></p>

    <p class="msonormal6"><span class="calibre2">Dr. Dudden bu soruyu duymazdan geldi. "Bunu duymak istemeyeceğinizi biliyorum, Doktor" dedi, "ama bu beni haklı gösteriyor. İşte bu yüzden buraya ne türden... insanlar aldığımıza dikkat etmemiz gerekir. Kapınızı ayaktakımına açarsanız başınıza gelecek olan budur."</span></p>

    <p class="msonormal6"><span class="calibre2">Dr. Madison, "Acaba sosyal sigorta hastalarından söz ediyor olabilir misiniz?" diye sordu.</span></p>

    <p class="msonormal6"><span class="calibre2">Dr. Dudden, "Açıkça söylememe gerek olduğunu sanmam," dedi, örneğin sizin grubunuzdaki şu kadın. Brixton'dan gelen. Züppelik etmek istemem ama... öyle birinden ne beklersiniz ki? Klas yok, karakter yok..."</span></p>

    <p class="msonormal6"><span class="calibre2">"Burası Maria Granger'ın odası değil."</span></p>

    <p class="msonormal6"><span class="calibre2">"Özellikle onu kastetmiyorum; genel ilke bu." Duvardaki lekeye daha yakından bakıp burnunu kırıştırdı, "Ne tür bir insan" dedi, "ne tür bir alçak bir odanın duvarlarına kendi dışkısını sürebilir?"</span></p>

    <p class="msonormal6"><span class="calibre2">"Dengesiz biri herhalde. Yardıma ihtiyacı olan biri." Lekeye şöyle bir göz atıp geri çekildi. "Her neyse, sararım kan lekesi."</span></p>

    <p class="msonormal6"><span class="calibre2">Dr. Dudden, "Bay Worth'u bulacağım" dedi. "Yazısında kesinlikle bundan söz etmemeli. Birinin onu susturması gerek."</span></p>

    <p class="msonormal6"><span class="calibre2">"Eminim ki Bay Worth'un bunu yapmaya en ufak bir niyeti bile yoktur."</span></p>

    <p class="msonormal6"><span class="calibre2">"Hemen temizlikçilere haber verip bunu sildirin."</span></p>

    <p class="msonormal6"><span class="calibre2">O gittikten sonra Dr. Madison dokuz numaralı gündüz odasında birkaç dakika daha kalıp duvardaki sözcüklere ve lekeye baktı. İster meslektaşının duyarsızlığına yönelik bir öfke, isterse odayı bu biçimde kirletmek için dışavuramadığı bir ihtiyaç hisseden o zavallı yaratığa duyduğu merhametten olsun, gözleri yaşlarla doldu ve ani, şiddetli bir hırsa; bir tür nöbete kapılıp koluyla duvarı silmeye başladı.</span></p>

    <p class="msonormal6"><span class="calibre2">"Birkaç hafta önce" diye yazmıştı Terry, "günümüzde yaşayan 'en büyük' filin yönetmeninin kim olduğu konusunda o bitmek tükenmek bilmez davet sohbetlerinden birine kulak misafiri oldum. Konuşanların ikisi de eleştirmendi; eski ekolden olan bir tanesi kıdemli Portekizli Yönetmen Manoel de Oliveira'yı savunurken, kendinin genç bir Türk olduğuna inanan diğeri de kaçınılmaz olarak Quentin Tarantino'yu öne sürüyordu.</span></p>

    <p class="msonormal6"><span class="calibre2">Sanki... sanki neye mi benziyordu? Sanki terk edilmiş bir sahada körlerden oluşan iki takım futbol oynuyor ve hiç kimse de çıkıp onlara kalelerin yıllar önce sökülüp götürüldüğünü söylemiyor gibiydi.</span></p>

    <p class="msonormal6"><span class="calibre2">En çok Tarantinocuya üzüldüm. Rakibinin savının, modası geçmiş olsa, en azından bir tutarlılığı vardı. Ancak genç Türk'e (belki de genç Fogey'leri anımsayarak bu tip için yeni bir niteleme bulmalıyız: yaşlı Türk gibi), savının saçmalığının farkında bile değildi. Tarantino aslında ikinci sınıf film klişelerini 'canlandırarak' bir tür (evet, sanırım bu sözcüğü kullandı) 'özgünlük' yaratıyordu. Tanrı yardımcısı olsun, hatta sanırım oldukça çaresiz bir anda postmodernizmden bile söz etmiş olabilir.</span></p>

    <p class="msonormal6"><span class="calibre2">Sevgili okurlar, bu hüzünlü tiplerin çilelerine son verme gücünü kendimde bulamadım. Modern sinemada hâlâ özgünlük peşinde koşan bu iki bitik donkişota ancak hoşgörüyle bakmak gerekir qibi geldi. Eğer bunu okuyorlarsa onlara tek söyleyebileceğim, Joe Kingsley'in 'Chalk and Cheese 4'unu (PG) olabildiğince kısa zamanda seyretmeleri ve ondan ellerinden geldiği kadar çok ders çıkarmalarıdır."</span></p>

    <p class="msonormal6"><span class="calibre2">Terry bilgisayarına çabucak bir sözcük sayımı yaptırdı ve eleştiri için kendisine ayrılan yerin üçte ikisini kullanmış olduğunu gördü. Pek de önemli değildi: kuramsal bilgisini bu biçimde sergilemekten hep hoşlanırdı. Yine de, sonunda sözü filme getirmiş olması herhalde iyi bir şeydi.</span></p>

    <p class="msonormal6"><span class="calibre2">"Söylemeye bile gerek yok; Kingsley basmakalıpların üstadıdır. Bu alanda Tarantino'yu bile acemi bir amatör şeklinde gösterir; çünkü eski alışkanlıklara yeni bir biçim verilebileceği yolundaki yenihümanist masala hiç kanmamıştır. Aynı göreve gönderilen uyumsuz iki polisi anlatan 'Chalk and Cheese 4' dizisi de en salt ve tatmin edici şekliyle özüne indirgenmiş bir klişeden ibarettir. Yurtdışında yaşayan İngiliz Yönetmen Kevin Wilmut'un eseri olan 'Number 3'de romantik bir ilişki ve politik bir olay eklenerek konuyu biraz canlandırma isteğiyle hataya düşülmüştür.</span></p>

    <p class="msonormal6"><span class="calibre2">Wilmut'un edebiyatçılığı ve BBC kökeninin ağırlığı bütün fUnu etkilemişti. Ancak belli ki, birisi uyanıp Kingsley'in kariyerini başlatan ve o zamandan beri büyük bir başarıyla kendisine mal ettiği bu diziyi yine kendisine teslim etmiş."</span></p>

    <p class="msonormal6"><span class="calibre2">Dört yüz on sekiz sözcük. Daha başka, diye düşündü. Konuyu mu özetlemeli? (Ama tabiî konu filan yoktu). Performansları mı tartışmalıydı? (Ama bu filmdeki aktörler rol yapmıyor; yalnızca bazı hareketleri tekrarlıyordu). Diyalogdan mı söz etmeli? (Ama diyalog daha önceki filmlerin aynısıydı.) Aslında film Terry'nin bilincinde pek az etki bırakmıştı. Bant sabah postasıyla gelir gelmez, Lorna'nın kendisine videonun nasıl çalıştığını gösterdiği üç numaralı yatak odasının yanındaki gözlem odasına çıkmıştı. Bantın süresi güya doksan yedi dakikaydı, ama seyretmesi o kadar sürmemişti. Jeneriği büyük bir dikkatle izledi (bir sürü hastanın gürültünün nedenini öğrenmek için odaya doluşmasına neden olan upuzun, silahlı bir çatışmaydı söz konusu olan), sonra açılış sahnesiyle otuz saniyeden uzun süren tüm konuşma sahnelerini hızlı geçti. Bir yandan da, filmi tam da video pazarını göz önünde tutarak hazırlayan yapımcılarının düşündüğü gibi seyrettiği için kendi kendini kutladı.</span></p>

    <p class="msonormal6"><span class="calibre2">Terry koltuğunu gölgeye alarak (okyanustan yansıyan güneş bilgisayarının ekranını görmesini engellemeye başlamıştı) "Chalk and Cheese'in kusursuz olduğunu söylemek", diye yazdı, "biraz ileri gitmek olabilir. Kingsley'i eleştiren çevreler, ki eminim bilinçsiz eleştirileri onun için hiçbir anlam ifade etmiyordur, onun filmlerinin doksan dakikalık birer pop klibi olduğunu öne sürer. Bu, aslında onun (henüz) hak etmediği, çok büyük bir iltifattır. Ara sıra teklemiş; zaman zaman uzatma eğilimi göstermiştir. Bazğ sahnelerin zamanlamasını gelişigüzel yapmıştır. Öyle ki, çoğunlukla altı saniyeden uzun olmasına şaşırdım. Ancak bu eleştirmen filmi bitirdikten on beş dakika sonra, şikâyet etmemektedir:</span></p>

    <p class="msonormal6"><span class="calibre2">Filmin saygısızlığı, seyirciyi neşeli bir biçimde göz ardı etmesi, analitik ve başka herhangi bir tür doğruluğa yönelik bulaşıcı nefreti ve enerjisi beni etkiledi. Bu enerji (davetteki düelloculara dönecek olursak,) günümüzde film yapımcısının elindeki tek güçtür. Bu, kavganın sonunda ölümcül yaralar almış ama hâlâ saldıran; acısını, öfkesini ve yaşamını sürdürmeyi amaçlayan bilinçsiz güdünün etkisiyle hareket eden bir boğanın çılgın enerjisidir. XX. yüzyılın bu son günlerinde Amerikan sineması da işte böyle; ölümcül ama çılgınca; nefes nefese, ama her nasılsa hâlâ canlı bir haldedir. Ve Kingsley onun üstadıdır."</span></p>

    <p class="msonormal6"><span class="calibre2">Bilgisayar ekranının üstüne bir gölge düşünce Terry başını kaldırdı. Ses çıkarmadan terasta beliren Dr. Dudden onunla konuşmak için bekliyordu.</span></p>

    <p class="msonormal6"><span class="calibre2">"Kısa bir iki söz, Bay Worth. Çok kısa. Çalışmanızı bölmeyi istemem."</span></p>

    <p class="msonormal6"><span class="calibre2">Terry güneşe karşı gözlerini kısarak, "Sorun değil" dedi.</span></p>

    <p class="msonormal6"><span class="calibre2">"Acaba bunun bir ilk müsvedde olduğunu; makalenize ait ilk çekingen adımlar olduğunu umut edebilir miyim? Hepimiz umut edebilir miyiz?"</span></p>

    <p class="msonormal6"><span class="calibre2">"Makalem mi?"</span></p>

    <p class="msonormal6"><span class="calibre2">"Burada yaptığımız işlerle ilgili."</span></p>

    <p class="msonormal6"><span class="calibre2">Ah" Terry bunu bir an bile düşünmemişti. Bu aşamada kliniğin özel haberler sayfasında bir yazıyı hak edecek kadar ilginç bir yer olup olmadığından bile emin değildi, "Hayır, o konuda hâlâ düşünüyorum."</span></p>

    <p class="msonormal6"><span class="calibre2">Ah, demek hâlâ planlama aşamasında." Dr. Dudden zoraki gülümsedi. Gülümsemesinde deneyimli bir samimiyetsizlik ile çaresizce yaranma gereksinmesi okunuyordu. "O yazıyı yazdığınızda, sakın yanlış anlamayın, herhangi bir şekilde etkilemeye çalışmıyorum umarım ki gündüz odanızda gördüğünüz küçük aksaklık yazınızı etkilemeyecek ya da herhangi bir başka bir şeyi..."</span></p>

    <p class="msonormal6"><span class="calibre2">"Aksaklık mı?" dedi Terry.</span></p>

    <p class="msonormal6"><span class="calibre2">"Tabiî, o duvar yazısını kastediyorum. Biraz nezaketle, biraz tahammül göstererek..."</span></p>

    <p class="msonormal6"><span class="calibre2">"Ah, o mu..." Terry gülümsedi, "Biliyorsunuz, ben ancak gördüklerimi yazabilirim: bir başka deyişle, olan biteni..."</span></p>

    <p class="msonormal6"><span class="calibre2">"Hımmm," Dr. Dudden'ın gülümsemesi zayıf, belirsizdi, "o halde birbirimizi anlıyoruz demektir." Terry buna bir yanıt vermeyince döndü, sallandı, durdu, yine döndü, duraksadı ve sonunda konuştu: "Bu arada, bazı iyi haberlerimiz var."</span></p>

    <p class="msonormal6"><span class="calibre2">"Ya?"</span></p>

    <p class="msonormal6"><span class="calibre2">"EEG'nize göre dün gece ufak bir aşama gerçekleşti."</span></p>

    <p class="msonormal6"><span class="calibre2">"Ne yönde?"</span></p>

    <p class="msonormal6"><span class="calibre2">"Birinci devre uykuya geçtiniz. Sabah üç sularında; yaklaşık on iki dakika sürdü."</span></p>

    <p class="msonormal6"><span class="calibre2">"Bu ilk kez mi oluyor?"</span></p>

    <p class="msonormal6"><span class="calibre2">"Benim gözlemim altındayken, evet. Dediğim gibi, küçük bir aşama. Doğal olarak bunu kendime mal edemem. Henüz sizi tedavi etmek için hiçbir şey yapmadım." Terry'den (boşuna) biraz heyecan göstermesini bekledikten sonra ekledi, "Her neyse, bunu bilmek isteyeceğinizi düşünmüştüm."</span></p>

    <p class="msonormal6"><span class="calibre2">Dr. Dudden evin içine girip gözden kaybolunca, Terry eleştirisinin son birkaç satırını gözden geçirdi ve birdenbire bunu bitirmiş olmayı her şeyden çok istemeye başladı. Her nedense şu "aşama" lafları onu rahatsız etmişti ve dikkatini toplamakta, o son paragrafı yazmamı sağlayan ilgi düzeyine yeniden ulaşmakta zorlandı. Sabırsızla ve sıkıntı içinde tembellik yapmaya ve yazısına çok belirgin bir pvle son vermeye karar verdi. Okurların bu cümleyi eleştirinin bütünündeki sav çerçevesinde, bir şaka olarak kabul edeceklerini varsayacaktı.</span></p>

    <p class="msonormal6"><span class="calibre2">«Bu filmi ne kadar önersem azdır" diye yazdı. "Bir kahkaha fırtınası; iç açıcı bir pis hava esintisi. Kısacası: bütün aileye yönelik bir eğlence."</span></p>

    <p class="msonormal6"><span class="calibre2">Sonra yeni bir sayfa açıp faturasını yazdı.</span></p>

    <p class="msonormal6"><span class="calibre2">Chalk and Cheese 4'un eleştiri yazısı 654 sözcük x 1 pound = 654,00 pound ç ğ17,5 KDV = 114,45 pound Toplam = 768,45 pound</span></p>

    <p class="msonormal6"><span class="calibre2">Terry bu hesapların orta yerinde evin üst katlarında açılan bir pencere sesi duydu. Döndü, boynunu uzattı ve söz konusu pencereyi tanıdığını fark etti: gördüğü ilk fırsatta tekrar incelemeye niyetlendiği bir odanın penceresiydi. Üçüncü katta, bir zamanlar kaldığı uzun, alçak tavanlı ve (şimdi hatırlıyordu) doğrudan dama çıkışı olan bir odaydı bu. Birisi pencereyi açmıştı, ama kim olduğunu göremiyordu. Bir an sonra pencereden bir şey uçtu ya da atıldı. Terry onu önce bir martı, sonra da yarış güvercini sandı; gökyüzünün kusursuz öğlen mavisinde uçuşan bir şeydi gördüğü. Ama eğer kuşsa, uçmayı unutmuştu; çünkü birkaç saniye hava akımına kapıldıktan sonra ağır ağır, döne döne yere inmeye başladı. Yaklaştıkça Terry onun kâğıttan yapılmış kocaman bir uçak olduğunu fark etti. Kısa bir süre başının üstünde kaldı, sonra aniden dönüp denize doğru gitti, sonra yüz seksen derecelik kusursuz bir dönüş yaparak göğüs hizasında doğruca üstüne geldi, alçaldı, hızı kesildi ve en sonunda da bilgisayarını iniş pisti olarak kullanıp zarif bir biçimde kucağına düştü.</span></p>

    <p class="msonormal6"><span class="calibre2">Terry pencerenin yeniden kapatıldığını duydu. Elindeki uçakla kalktı, elini gözlerine siper ederek uzaktaki camların yansımasının ardında birinin görünüp görünmediğine baktı. Ama artık çok geçti</span></p>

    <p class="msonormal6"><span class="calibre2">Sonra uçağı bozup mesajı okudu: "ONA STEPHEN WEBB'I SOR."</span></p>

    <p class="msonormal6"><span class="calibre2">&nbsp;</span></p>

    <p class="msonormal7"><a class="pcalibre pcalibre1" id="_Toc399804428"><b class="calibre1"><span class="calibre14"><span class="calibre6">V</span></span></b></a></p>

    <p class="msonormal6"><span class="calibre2">Sarah'yla gece yaptığı uzun konuşma, Robert'ın üzerinde derin bir etki bırakmıştı. Kızın onu dinlerken gösterdiği yakınlığı, kendi içini dökerkenki sesinin tınısını düşünerek, çabucak uyanmanın mümkün olmadığı romantik bir komaya girdi. Onun gelmesini bekleyerek mutfakta oyalanıyor; yatak odasının dışında, koridorda dolanıyor; akşamlan televizyon odasında bekliyor; onun derslerinin bittiğini tahmin ettiği saatlerde yarların üstünde gereksiz yürüyüşlere çıkıyor ve şaşkın bir ifadeyle selamlama sözcüklerini prova ediyordu. Ona armağanlar alıp uygunsuz ve yetersiz bularak hemencecik atıveriyor; her saat başı saçını tarayıp günde iki kez tıraş oluyordu (onun için olmasa da, bacaklarını da tıraş ediyordu). Öte yandan, günün büyük bölümünde odasında öylece oturuyor, işlere boşverip anlamsız bakışlarını duvarlara dikiyor, zihni gitgide daha kışkırtıcı sahnelerin yansıtıldığı bir sinema perdesi işlevini görüyordu. Bu sahnelerde onun saçlarını okşuyor, dudaklarım kulaklarının o kusursuz kıvrımına değdiriyor ve yumuşacık ense kökünü öpüyordu. Günler boyunca odasında oturup böyle hayaller kurdu. Günler boyunca bir daha karşılaştıklarında birbirlerine duydukları sevginin tatlı, dayanılmaz bir biçimde; birdenbire ve karşılıklı ortaya döküleceğine kendini ikna etti.</span></p>

    <p class="msonormal6"><span class="calibre2">Ancak bir sorun vardı. Saran ortadan kaybolmuış gibiydi. Evde, kilerden hiçbiri son zamanlarda onu gördüğünü anımsamıyordu VP bakıcının eşi Bayan Sharp'ın dediğine göre, bütün bir hafta boyunca yatağı da hiç bozulmamıştı.</span></p>

    <p class="msonormal6"><span class="calibre2">Bu durum sekiz günü geçince Robert artık dayanamayacağını fark etti. Evden çıkıp kampüste onu aramalıydı. Kütüphanede, sanat merkezinde ve öğrenci birliği binasında bir buçuk saati aşkm süren bir araştırma sonucunda hiçbir şey bulamadı ve otobüsle kasabaya inip yağmurlu bir cumartesi akşamında bir öğrencinin bulunabileceği tek yer olan Cafe Valladon'a bakmaya gitti. Burada eski arkadaşı Terry'den başka hiç kimsenin olmadığını gördü. Terry bir köşeye oturmuş, önüne karmakarışık bir yığın not yaymıştı.</span></p>

    <p class="msonormal6"><span class="calibre2">Kafeye ilk kez gelenler sütsüz kahve ve çikolatalı pastayı çağrıştıran Fransızvari ve rafine bir ortam beklerdi. Bunun yerine kocaman çam masalar ile sıralar, balmumuyla kaplı eski süt şişeleri, antika denizcilik aletleriyle ve eskicilerden toplanma dizi dizi ciltli, ciltsiz kitaplarla kaplanmış duvarlar görürdü. Yenemeyecek kadar kalın yulaflı kekler, kepek ekmeği dilimleri yanında çedar peyniri ile ballı salam, kocaman fincanlarda sütsüz kahve ve kokulu çaylar vardı. İçerisi sürekli loş ve gölgeliydi. Slattery hep tezgâhın arkasında oturur; kendim kaptırdığı felsefe kitabındaki cümlesini bitirmeden asla başını kaldırıp müşteriye hizmet etmezdi. Ve söylemek gerekir ki, gelenler sosyallik ve entelektüellik açısından genelde bu sıska, soluk, dürüst görünüşlü sinema öğrencisinden umduklarından da fazlasını bulurdu. Robert içeri girdiğinde Terry başını kaldırıp dörtte üçü boşalmış fincanını iterek ve "Aynısından lütfen" diye homurdanarak onu selamladı. Sonra yine kâğıtlarına döndü.</span></p>

    <p class="msonormal6"><span class="calibre2">Robert bu aralar Terry'yi pek görmemişti. Yeniden doldurduğu anla masaya döndüğünde, onun her zamankinden daha sağlıksız kansız göründüğünü fark etti. Gözleri şişti ve bloknotuna çılgınca şeyler yazarken her yirmi ya da otuz saniyede bir durup bir anlığına her şeyi bırakıyor, uzun uzun esniyordu. İki yıllık arkadaşlıkları boyunca Robert'ın öğrendiği gibi, Terry güneş ışığından nefret ediyor ve ancak üç yerde mutlu olabiliyordu: sinemada, Cafe Valladon'da (buranın her zamanki kasveti ona çok uygundu) ve kendine kalsa günün büyük bölümünü geçireceği karanlık odasında. Terry hayatının bu döneminde günde en az on dört saat uykuya ihtiyacı olduğunu, aksi halde hiçbir işe yaramadığını öne sürüyordu. Uyumakla rahatladığı söylenemezdi; hatta asıl amacı dinlenmek bile değildi. Onun açısından uyumanın amacı her gece bir arayışa çıkmaktı ve herhalde sürekli yorgun gözlerindeki aç ve bitkin ifadenin nedeni de bu olmalıydı. Terry düşler görürdü ve bu düşlerin cennetten çıktığını öne sürerdi. Düşlerinde güneş içindeki bahçeler, cennetten manzaralar, nefis yiyeceklerin yendiği piknikler ve fiziksel zevk ile el değmemiş masumiyetin bir biçimde bir araya geldiği kusursuz cinsel ilişkiler vardı. En saf ve idealleştirilmiş çocukluk anılarının niteliğine bürünen; en verimli, usta ve titiz hayalcilerin bile yaratıcı güçlerini aşan düşlerdi bunlar. O bu düşleri her gece görüyordu. Bunlar her gece onu aldatıp işkence ediyordu; hiçbir şey olmasa da en azından bunları biliyordu. Ancak bir yandan da hiçbir zaman belirli ayrıntıları anlatamıyordu; çünkü her sabah bilinci açılmadan önceki birkaç saniye içinde belleğinden kayıp gitmek bu düşlerin garip bir özelliğiydi. Terry düşlerine bağımlıydı; bunlar onun yaşamının en saf, en pnemli, en değerli kısmıydı ve bu nedenle de her gün en az on dört saatini, uykudaki bilinciyle onları kovalamaya ayırıyordu. Ancak, yalnızca en kışkırtıcı bölümleri ammsayabilmesi ve bu nedenle başka hiç kimseye onları anlatamaması ya da uyanık saatlerinde onların anılarıyla teselli bulamaması onu deli ediyordu. Gerçi ara sıra bir düşten ufacık parçalar birdenbire yüzeye çıkmıyor değildi. O zaman bunları elinden geldiğince hemen yazardı. Bu nedenle (örneğin) kadınlar konulu ders notlarının arasında "gül kokuları, bir aslanın ılık nefesi" ya da "bir vadi, bir kadın, çiçekler" veya "bir armut ağacının dalları arasında, çırılçıplak" gibi anlaşılmaz cümleler yer alıyordu. Ancak Terry bu bildiklerinin, her gece gözlerinin önünde sonsuza dek ulaşamayacağı bir dünyanın düşlerinin belireceğini bilmenin korkunçluğunu gidereceğine inanmıyordu.</span></p>

    <p class="msonormal6"><span class="calibre2">Robert otururken, "Berbat görünüyorsun" dedi.</span></p>

    <p class="msonormal6"><span class="calibre2">"Öyle de hissediyorum. Aslında sen de oldukça kötü görünüyorsun. Hem zaten senin burada ne işin var?"</span></p>

    <p class="msonormal6"><span class="calibre2">"Birini arıyorum. Ya sen?"</span></p>

    <p class="msonormal6"><span class="calibre2">"Lynne'i bekliyorum."</span></p>
  </div>
</body>
</html>
