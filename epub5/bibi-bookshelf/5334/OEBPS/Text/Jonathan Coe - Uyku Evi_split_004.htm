<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta content="Microsoft Word 14 (filtered)" name="Generator" />

  <title>Unknown</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre" link="blue" vlink="purple">
  <div class="wordsection">
    <p class="msonormal6"><span class="calibre2">Lynne, Terry'nin kız arkadaşıydı. Sürekli birtakım ilişkilere girip çıkıyor; hiçbiri bir iki aydan fazla sürmüyordu. İlk başlarda onu ilginç bulan kadınlar, çok geçmeden alışılmışın dışındaki uyku alışkanlıklarından ve sinema saplantısından kaçıyordu. (Kötü bir günde başka hiçbir konu hakkında konuşamazdı.) Terry bu ilişkilerin bozulmaya başladığını pek ender hisseder; ilişkinin sona erdiğinin yadsınamaz kanıtıyla karşılaşınca hep şaşırdığını öne sürerdi. Bu kanıtlar, örneğin kız arkadaşının giysilerinin birdenbire dolabından kaybolması ya da üniversitenin sinema bölümündeki bir sinema salonunun karanlığından ikindi güneşine çıktığında, birdenbire güya aynı odayı paylaştığı kadını son görüşünün üzerinden bir hafta geçmiş olduğunu fark etmesi şeklinde gelişirdi. Robert, Lynne'le de buna benzer bir şey mi yaşanmak üzereydi, bilmiyordu. Yalnızca öylesine sordu:</span></p>

    <p class="msonormal6"><span class="calibre2">"Lynne nasıl?"</span></p>

    <p class="msonormal6"><span class="calibre2">"Iyi" dedi Terry. Kaynar kakaosundan bir yudum aldı. (Uykusunu kaçırdığı için asla kahve içmezdi.) Sonra kaşlarını çattı. "Bugün akşamüstü arabayla çıkacağız. Günübirlik bir gezinti gibi."</span></p>

    <p class="msonormal6"><span class="calibre2">"Güzel fikir."</span></p>

    <p class="msonormal6"><span class="calibre2">Terry başını iki yana salladı. "Zaman kaybı. BBC2'de Douglas Sirk'in bir filmi var." Başını kaldırıp umutla Robert'a baktı. "Bizimle gelmeyi istemezdin, değil mi? Üç kişiye bol bol yer var. Ortalık biraz canlanırdı."</span></p>

    <p class="msonormal6"><span class="calibre2">Robert daha önce de Terry ve onun kız arkadaşlarıyla gezmeye gitmişti. Saatler boyu karşılıklı atışmalarını dinlemenin çekici bir yanı yoktu.</span></p>

    <p class="msonormal6"><span class="calibre2">"Hayır, sağ ol" dedi. "Nasıl olduğunu bilirsin, bir çiftin yanında... ayak bağı olurum."</span></p>

    <p class="msonormal6"><span class="calibre2">Terry, "Hayır, ama Lynne ile benim için durum farklı" diye diretti. "Bu ara gerçekten iyi geçiniyoruz. Tartışma filan yok, yalnızca bol bol... arkadaşça sessizlik. Kendini hiç de rahatsız hissetmezsin." Ayağa kalkıp ceplerini karıştırdı. "Bir şeyler yesem iyi olacak. Hiç paran yoktur, değil mi?"</span></p>

    <p class="msonormal6"><span class="calibre2">İkisinin cebindeki paralar üç poundu biraz geçiyordu ve Terry bunun çoğunun benzin için gerekeceğini düşündü. Ancak, çevresine sinsi bir bakış fırlatarak "Paniğe gerek yok" dedi. Yan masanın üstündeki bir raftan <i class="calibre3">Büyük Umutlar'</i>ın eski bir cildini aldı. Dikkatle açtı ve "Şuna bak" dedi, "sayfa iki yüz yirmi." İçinde on poundluk bir banknot duruyordu.</span></p>

    <p class="msonormal6"><span class="calibre2">Robert etkilenmişti. "Onu oraya ne zaman koydun?"</span></p>

    <p class="msonormal6"><span class="calibre2">Terry, "Altı ay kadar önce" dedi. "Cebim biraz daha doluyken.</span></p>

    <p class="msonormal6"><span class="calibre2">İçimden bir ses bir gün işe yarayacağını söylüyordu. Gidip bir sandviç alır mısın lütfen?"</span></p>

    <p class="msonormal6"><span class="calibre2">Az sonra, Terry aşağıda, tuvaletteyken Lynne geldi.</span></p>

    <p class="msonormal6"><span class="calibre2">Robert ona, "Terry bugün size katılmamı istedi" dedi, "ama geleceğimi sanmıyorum. Aranıza girmek istemem."</span></p>

    <p class="msonormal6"><span class="calibre2">Lynne, "Lütfen gel" diye ısrar etti. "Doğruyu söylemek gerekirse yanımızda biri daha olsa iyi olurdu; şu aralar çok kötüyüz. Birbirimize anlatacak hiçbir şeyimiz kalmadı gibi."</span></p>

    <p class="msonormal6"><span class="calibre2">"Nereye gidiyorsunuz?"</span></p>

    <p class="msonormal6"><span class="calibre2">"Kıyı boyunca. Şu anda biraz rutubetli olduğunu biliyorum, ama hava durumunda daha sonra güneşin açacağını söylediler."</span></p>

    <p class="msonormal6"><span class="calibre2">İki saat kadar ıslak sisin içinde gittikten sonra, saat üç sularında yağmur sağanağa çevirdi ve Terry sileceklerin çalışmadığını da o anda fark etti. Kenara çekip cep yolda durdular. Lynne yanlarındaki tek yiyecek olan bir paket nane şekerini ikram etti.</span></p>

    <p class="msonormal6"><span class="calibre2">"Bu harika" dedi Terry. "Odamda oturup <i class="calibre3">Rüzgâra Yazılanlar</i>'ı seyretmekten çok daha iyi."</span></p>

    <p class="msonormal6"><span class="calibre2">Robert arka camdaki buğuyu silip yoğun yağmur altında güçlükle seçilen kıyı çizgisine baktı. "Onu görmüştüm; sanırım petrol zengini rolünde Rock Hudson'la birlikte bir melodramda; 1950'lilerde çevrilmiş bir tür Dallas."</span></p>

    <p class="msonormal6"><span class="calibre2">Terry önemsemez bir tavırla, "Evet, senin gibi biri bunu ancak böyle tanımlar" dedi.</span></p>

    <p class="msonormal6"><span class="calibre2">"Bu tam olarak ne demek oluyor?"</span></p>

    <p class="msonormal6"><span class="calibre2">Terry, "Gerçek sinemasever" dedi, "<i class="calibre3">Sirk</i>'in Hollywood'un gelmiş geçmiş en önemli yönetmenlerinden biri olduğunu bilir. Filmlerinin temel bir psikoanalitik incelemesi bile onun Amerikan düşünün gerisindeki cinsel nevrozları çok iyi bildiğini gösterir."</span></p>

    <p class="msonormal6"><span class="calibre2">Robert pencereye dönerken, "Saçma" dedi.</span></p>

    <p class="msonormal6"><span class="calibre2">Lynne erkek arkadaşının yüzüne bakmadan, "Bu filmlerde gerice var olmayan bir şey arıyor olabileceğin hiç aklına geliyor mu?" diye sordu. Sesinde acı, incinmiş bir ifade vardı.</span></p>

    <p class="msonormal6"><span class="calibre2">Terry, "Onun filmlerinin kusursuz olduğunu söylemiyorum" dedi. Bu cümleyi biraz düşündü, sonra en iyi öğretmen adayı ifadesiyle açmaya başladı: "Kusursuz bir filmi hayal etmek de mümkündür tabiî. Mutlaka hoş ya da moral verici olacağını söylemiyorum. Gelmiş geçmiş en sıkıntı verici film de olabilir. Önemli olan, vizyonunun tutarlı ve kusursuz olmasıdır. Ben böyle bir filmin olduğuna inanıyorum. Şu anda da onu aramakta kullanacağım becerileri edinmekle uğraşıyorum."</span></p>

    <p class="msonormal6"><span class="calibre2">Robert, "Tıpkı kusursuz düşü anımsamaya çalışmak gibi" dedi.</span></p>

    <p class="msonormal6"><span class="calibre2">Lynne, "Ah, Tanrı aşkına, yine düşlerinden konuşmasına izin verme" dedi. "Burama kadar geldi artık. Hayatta düş gören tek insanın o olduğunu sanırsın."</span></p>

    <p class="msonormal6"><span class="calibre2">Robert, "Bugünlerde pek düş görmüyorum" dedi.</span></p>

    <p class="msonormal6"><span class="calibre2">"Ben hep görüyorum."</span></p>

    <p class="msonormal6"><span class="calibre2">"Ne hakkında?"</span></p>

    <p class="msonormal6"><span class="calibre2">"Önce, Terry'yle İngmar Bergman'ın adının geçmediği on dakikalık bir sohbet yapabilmenin düşünü görüyorum. Ama bu küçük bir hayal sadece." Lynne düşündü. "Ah, bilmem... aptalca, önemsiz düşler... Örneğin birkaç gece önce bir hastanede, Winston Churchill'in yanı başında yattığımı gördüm. Bir kâse dolusu bezelye yiyor ve ara sıra bana da bir tane fırlatıyordu. Sonra birden hastane anneannemin evine dönüşüverdi ve 'Hello Dolly' şarkısını söyleyen bir sürü itfaiyeci belirdi." Terry'nin hiç etkilenmediğini görebiliyordu. "Bana öyle bakma. Hepimiz derin düşler göremeyiz."</span></p>

    <p class="msonormal6"><span class="calibre2">"Hiçbir şey demiyorum."</span></p>

    <p class="msonormal6"><span class="calibre2">"Hem neden dışarı çıkıp şu silecekleri çalıştırmaya uğraşmıyorsun? Bir kerelik olsun yararlı bir şey yap."</span></p>

    <p class="msonormal6"><span class="calibre2">Terry öfkeyle homurdanarak ve ceketine yağmurdan ve soğuktan koruyacakmış gibi sıkı sıkı sarınarak arabadan inip birkaç dakika isteksizce silecekleri çekiştirdi. Otomobil tamiri becerebildiği işler arasında değildi.</span></p>

    <p class="msonormal6"><span class="calibre2">Bu arada Robert, "Ben de bir seferinde düşümde hastane görmüştüm," dedi. "Aslında anımsayabildiğim tek düşümdür. Sanırım dokuz on yaşlarındaydım... Engebeli, tozlu ve son derece kuru bir yerdeydim. Bir de hemşire üniforması giymiş orta yaşlı bir kadın vardı. Yolun kenarında durmuş, uzaklarda bir şeyi işaret ediyordu. İlerde bir yerde büyük bir bina vardı, orayı gösteriyordu. Binayı belli belirsiz görüyordum ve hastane olduğunu biliyordum. Aslında bir tür askerî hastaneydi. Kadının tam arkasında da bir tabela vardı. Önümde durduğundan hepsini okuyamıyordum."</span></p>

    <p class="msonormal6"><span class="calibre2">Lynne, "Ne yazıyordu, hatırlıyor musun?" diye sordu.</span></p>

    <p class="msonormal6"><span class="calibre2">"Hayır. Yalnızca tek bir sözcük vardı ama ne olduğunu göremiyordum. İnsanı çıldırtan da bu işte. Tek bildiğim, yabancı bir dilde yazılmış olduğu."</span></p>

    <p class="msonormal6"><span class="calibre2">"Düşünde başka bir şey oluyor muydu?"</span></p>

    <p class="msonormal6"><span class="calibre2">"Hayır. Bu kadar."</span></p>

    <p class="msonormal6"><span class="calibre2">Lynne bu ayrıntıları düşündü. "Sence hemşire sana hastaneye gitmeni mi söylüyordu?"</span></p>

    <p class="msonormal6"><span class="calibre2">"Bilmiyorum. Sanırım."</span></p>

    <p class="msonormal6"><span class="calibre2">"Bence bu düşü yorumlatmalısın. Eğer bunca yıldan sonra bile hâlâ hatırlıyorsan, sana bir şey söylemeye çalışıyor olmalı."</span></p>

    <p class="msonormal6"><span class="calibre2">Terry kapıyı açıp sırılsıklam bir halde sürücü koltuğuna çöktü.</span></p>

    <p class="msonormal6"><span class="calibre2">"Zaman kaybı" dedi. Hepsi birden suskunluğa gömülüp trafiğin sesini, lastiklerin ıslak asfalt üstündeki hışırtısını dinlemeye başladı.</span></p>

    <p class="msonormal6"><span class="calibre2">Terry bunun dünyanın en moral bozucu sesi olduğunu düşündü: ona n'da ailecek geçirdikleri tatilleri anımsatıyordu. Annesi ile babası ön koltukta atışır, deniz kıyısındaki bir otomobil parkında camları buğulanmış arabanın içinde, termostan kahve içerlerdi. Temmuz ayında bile hava kasvetli olurdu. Akşamlan ucuz bir lokantada yemek verier; babası şarap ve sert içki içip sarhoş olur, annesi de hepsini birden eve ya da pansiyona geri getirirdi. Birdenbire gayet net bir şekilde babasının bir akşam kaldıkları bir pansiyonun duvanna işemesini anımsadı. Pansiyonun sahibesi bağırarak ikinci kattaki penceresini açmış, "Polis çağıracağım!" diye tehdit etmiş, babası da, "Ben polisim!" diye seslenmişti. Ertesi sabah pansiyondan ayrılacaklardı.</span></p>

    <p class="msonormal6"><span class="calibre2">Terry radyoyu açmayı denedi ama yalnızca bir opera ile futbol yorumu buldu. Çok geçmeden kapatıp esnedi; sonra Robert'a dönüp sordu: "Bu sabah kafede kimi aradığını söylemiştin?"</span></p>

    <p class="msonormal6"><span class="calibre2">"Söylemedim mi? Bizim yurttan birini."</span></p>

    <p class="msonormal6"><span class="calibre2">"Ah." Söyleyişindeki bir şey Terry'nin ilgisini çekmiş olmalıydı, "Kız mı erkek mi?"</span></p>

    <p class="msonormal6"><span class="calibre2">"Kız. Bir haftadır kimse görmemiş. Biraz kaygılanıyorum."</span></p>

    <p class="msonormal6"><span class="calibre2">Lynne sıkıntıdan kasılmış bir halde pencereden dışarı bakıyor, sohbete katılmıyordu. Ama şimdi silkinip, "Adı Sarah olmasın sakın?" diye sordu. "Sarah Tudor mu?"</span></p>

    <p class="msonormal6"><span class="calibre2">Robert arka koltukta doğruldu. "Nereden bildin?"</span></p>

    <p class="msonormal6"><span class="calibre2">Lynne memnun, gülümsedi. "İçime doğdu."</span></p>

    <p class="msonormal6"><span class="calibre2">Robert, "Onu tanımıyorsun, değil mi?" diye sordu.</span></p>

    <p class="msonormal6"><span class="calibre2">"Ah evet, tanıyorum. İlk yılımda koridorun ucunda kalıyordu. Sarah'yı hepimiz tanıdık."</span></p>

    <p class="msonormal6"><span class="calibre2">Robert bununla tam olarak ne demek istediğinden emin değildi ama hoşuna gitmemişti.</span></p>

    <p class="msonormal6"><span class="calibre2">Terry, "Neye benziyor?" diye sordu.</span></p>

    <p class="msonormal6"><span class="calibre2">"Oldukça minyon" dedi Lynne. "Çok sıska. Açık mavi gözlü. Hep blucin ceket giyer. Sarı saçlı, orta boylu. Saçları oldukça kısa. Biraz samana benziyor."</span></p>

    <p class="msonormal6"><span class="calibre2">Robert, "Hiç de samana benzemiyor" diye itiraz etti.</span></p>

    <p class="msonormal6"><span class="calibre2">"Aynen samana benziyor. Bu yüzden ona Worzel diyorlar."</span></p>

    <p class="msonormal6"><span class="calibre2">"Kim ona Worzel diyor?"</span></p>

    <p class="msonormal6"><span class="calibre2">"Herkes. Korkuluk Worzel Gummridge'den. Tabiî, bu onun takma adlarından yalnızca bir tanesi" diye de ekledi.</span></p>

    <p class="msonormal6"><span class="calibre2">Robert yanıttan çekinerek, ama kendini de tutamayarak sordu: "Diğerleri neler?"</span></p>

    <p class="msonormal6"><span class="calibre2">"Bazıları onun bir lokantaya gidip de diğer müşterilerin üstüne başına kustuğu bir olaya atfen, Kusmuklu Sarah; bazıları da eskiden Gregory denen iğrenç bir tiple çıktığından, Gregory'nin Kızı diyor. Bir kısımsa, onunla konuşurken eğer sizi özellikle ilginç bulmazsa uykuya dalıvermek gibi hoş bir huyu olduğundan, ona Rip van Winkle diyor."</span></p>

    <p class="msonormal6"><span class="calibre2">Robert kaşlarını çattı. "Onun hatası olmayabilir" dedi. "Sanırım bir hastalığı var."</span></p>

    <p class="msonormal6"><span class="calibre2">Takma isimler listesini hâlâ bitirmemiş olan Lynne, "Ama çoğu insan" diye devam etti, "ona yalnızca Deli Sarah diyor."</span></p>

    <p class="msonormal6"><span class="calibre2">Robert'ın morali daha da bozuldu... Hiç gerek olmadığı halde, "Neden o?" diye sordu.</span></p>

    <p class="msonormal6"><span class="calibre2">"Çünkü tamamen deli de ondan. İnsanlara gelip onlarla konuştuğunu, beraber bir şeyler yaptıklarını söylüyor ve hepsini de uyduruyor. Aklını kaçırmış."</span></p>

    <p class="msonormal6"><span class="calibre2">Robert bu sohbetin yeterince uzadığına karar verdi. "Aslında ben buna inanmıyorum."</span></p>

    <p class="msonormal6"><span class="calibre2">"Doğru," dedi Lynne. "Bu yüzden aradığın kızın Sarah olabileceğini düsündüm; çünkü onu birkaç gün önce gördüm ve senden söz ediyordu. Bir sürü şey söylüyordu ama iddiaya girerim, yarısını uydurmuştur."</span></p>

    <p class="msonormal6"><span class="calibre2">Robert her şeye rağmen, Sarah'nın aradan geçen haftada kendisini unutmamış olduğu ve hatta arkadaşlarına anlatacak kadar da ilginç bulduğu için heyecanlanmıştı. "Neden, ne dedi?"</span></p>

    <p class="msonormal6"><span class="calibre2">"Geçenlerde kedinin öldüğünü ve çok üzüldüğünü anlattı."</span></p>

    <p class="msonormal6"><span class="calibre2">"Evet, doğru."</span></p>

    <p class="msonormal6"><span class="calibre2">"Sonra dondurucu soğukta geceyarısına dek onunla terasta oturup yaşamın anlamı üzerinde konuşmuşsunuz."</span></p>

    <p class="msonormal6"><span class="calibre2">"Konuştuk gerçekten."</span></p>

    <p class="msonormal6"><span class="calibre2">"Ve herkese senin bir ikiz kız kardeşin olduğunu söylüyor."</span></p>

    <p class="msonormal6"><span class="calibre2">Anlamlı bir sessizlik oldu. Terry dönüp meydan okuyan bakışlarla ona baktı. "Eee?"</span></p>

    <p class="msonormal6"><span class="calibre2">"Eee ne?"</span></p>

    <p class="msonormal6"><span class="calibre2">"Bize bunun da doğru olduğunu söylemeye kalkmayacaksın, değil mi?"</span></p>

    <p class="msonormal6"><span class="calibre2">Robert da ona dik dik baktı. Lynne'in bakışlarını da üzerinde hissediyordu. "Aslında doğru" dedi.</span></p>

    <p class="msonormal6"><span class="calibre2">Terry kısa bir süre ama çok kısa bir süre kalakaldı. Bunun ince düşünülmüş bir şaka olup olmadığını anlamaya çalışırken bakışlarını Kobert'dan Lynne'e, Lynne'den Robert'a çevirdi. "Ben sizin eve geldim." dedi. "Ailenle tanıştım. Senin ne kız ne de erkek kardeşin var."</span></p>

    <p class="msonormal6"><span class="calibre2">Robert Terry'yi duymazdan gelip, "Başka neler anlattı?" diye sordu.</span></p>

    <p class="msonormal6"><span class="calibre2">Lynne, "Sarah'ya göre" dedi, "Cleo isimli bir ikiz kız kardeşin varmış, ama anne babanın gücü her ikinizi de yetiştirmeye yetmediğinden, birkaç günlükken onu evlatlık vermişler. Onu bir daha hiç görmemişsin."</span></p>

    <p class="msonormal6"><span class="calibre2">Robert hiçbir şey söylemedi ama yüzünün ifadesinden, istemeyerek de olsa, son derece özel bir şeyler düşündüğü anlaşılıyordu. Terry bunu anlayıp gerçeği onun ağzından öğrenmeye karar verdi. "Yani yalan mı söylüyor? Uyduruyor mu?"</span></p>

    <p class="msonormal6"><span class="calibre2">"Tabiî ki hayır. İnsan böyle bir şeyi nasıl uydurabilir?"</span></p>

    <p class="msonormal6"><span class="calibre2">"Senin Cleo isimli bir ikiz kardeşin var ve bana hiç bahsetmedin demek?"</span></p>

    <p class="msonormal6"><span class="calibre2">"Neden bahsedeyim? Onunla hiç tanışmadım ki."</span></p>

    <p class="msonormal6"><span class="calibre2">"Beni iki yıldır tanıyorsun, iki yıldır seninle arkadaşız ve bana hiçbir zaman bir ikizin olduğundan bahsetmedin. Öte yandan garip bir kadınla tanışıyorsun, konuşmaya başlıyorsunuz ve beş dakika sonra bütün hikâyeyi ona anlatıyorsun ha?"</span></p>

    <p class="msonormal6"><span class="calibre2">"O garip bir kadın değil. Onun garip bir tarafı yok." Lynne bu sözler karşısında homurdandı. "Her neyse Terry, Saralı Tudor'u tanırsın. Ronnie'yle... biliyorsun işte, Ronnie'yle o şeyi başlatan o."</span></p>

    <p class="msonormal6"><span class="calibre2">Robert da daha sonra bu ismi ilk duyduğu anı; içine nasıl hemen bir kurt düştüğünü; anında nasıl dipsiz bir uçuruma düşmeye başladığı duygusuna kapıldığını anımsayacaktı. Bir hafta boyunca beslemeye başladığı tüm umutların boşa çıkacağım biliyordu. Onları son derece belirsiz ve önemsiz görmüştü, ama artık birdenbire somut birer gariplik olduklarını anlamıştı. Paniğe kapıldı.</span></p>

    <p class="msonormal6"><span class="calibre2">Terry, "Ah, onu mu kastediyorsun?" diyordu. "Onun hakkında nu konuşuyoruz? Tabiî ki tanıdım. Geçen gün Ronnie'yle tartışırken o da masamızda oturuyordu."</span></p>

    <p class="msonormal6"><span class="calibre2">Lynne, "Ufak tefek..." dedi.</span></p>

    <p class="msonormal6"><span class="calibre2">"Oldukça ince, açık mavi gözler, blucin ceket, biraz samanı andıran sarı saçlar. Ve tümüyle kaçık."</span></p>

    <p class="msonormal6"><span class="calibre2">"Tamam" dedi Lynne. "Sen de fark ettin, değil mi?"</span></p>

    <p class="msonormal6"><span class="calibre2">"Hepimiz çılgının biri diye düşündük. Ronnie erkeklerin hepsinin tecavüzcü olduğu, karılarını dövdükleri hakkındaki her zamanki konuşmasını yaparken, bu kız birdenbire -ki hiçbirimiz ona bir şey söylemiş filan değildik- konuşmaya dalıp aynı fikirde olduğunu söyledi. Sonra kalkıp gitti, bu arada neredeyse masayı da deviriyordu."</span></p>

    <p class="msonormal6"><span class="calibre2">Robert, "Ona âşığım" dedi.</span></p>

    <p class="msonormal6"><span class="calibre2">Terry ile Lynne koltuklarında dönüp ses çıkarmadan ona baktı, ikisi de bu cümleyi sorgulamadı, ama bunu söylemek Robert'a öylesine çabuk, beklenmedik bir zevk vermiş, öylesine bir rahatlık sağlamıştı ki, tekrarlamaya karar verdi.</span></p>

    <p class="msonormal6"><span class="calibre2">"Ona âşığım" dedi. "Onun harika biri olduğunu düşünüyorum. Bence o tanıdığım en güzel ve hoş insan."</span></p>

    <p class="msonormal6"><span class="calibre2">Terry sessizliğe gömüldü. Daha önce Robert'ın böyle bir şey söylediğini hiç duymamıştı. Lynne şaşkınlıkla başmı sallayıp yine ön camdan dışarı bakmaya koyuldu, "Bu yeni bir bakış açısı" dedi.</span></p>

    <p class="msonormal6"><span class="calibre2">Robert kuru bir sesle, "Ronnie denen şu adamla birlikte olduğunu söylerken" dedi, "sanırım bir ilişkileri oldu demek istiyorsun?"</span></p>

    <p class="msonormal6"><span class="calibre2">"Onun Ronnie isimli bir adamla olduğunu söylemedim. Benim bahsettiğim bu değildi."</span></p>

    <p class="msonormal6"><span class="calibre2">Robert bir an için bu aptalca sözlere sarıldı, belki de ilk başta yanlış duyduğunu; belki de her şeyin yoluna gireceğini düşündü.</span></p>

    <p class="msonormal6"><span class="calibre2">"Sandım ki..."</span></p>

    <p class="msonormal6"><span class="calibre2">"İyi birine rastladın, Robert. Kendini aştın, gerçekten."</span></p>

    <p class="msonormal6"><span class="calibre2">Sonra Lynne sabırla ve tatlılıkla açıkladı: "Bir ilişkisi var, ama bir erkekle değil. Ronnie bir kız; Veronica'nın kısaltılmışı."</span></p>

    <p class="msonormal6"><span class="calibre2">Uçurum yine açıldı. Bu kez iki misli genişti ve sandığından daha karanlıktı.</span></p>

    <p class="msonormal6"><span class="calibre2">"Ama bana Gregory isimli bir çocukla çıktığını söylemiştiniz" diye mırıldandı.</span></p>

    <p class="msonormal6"><span class="calibre2">"Eh, şimdi de Veronica isimli bir kızla çıkıyor."</span></p>

    <p class="msonormal6"><span class="calibre2">Sonunda durumu açıklamayı üzerine alan Terry oldu, "O bir lezbiyen, Bob."</span></p>

    <p class="msonormal6"><span class="calibre2">Robert doğrulaması için Lynne'e baktı; sanki şimdi bile bunun arkadaşının ona uydurduğu, erkeklere özgü zalimce bir hayal olduğunu umut eder gibiydi. Ama Lynne başıyla onayladı, "Pazartesiden beri."</span></p>

    <p class="msonormal6"><span class="calibre2">Yağmur neredeyse dinmişti. Terry kontağı çalıştırdı. "Hâlâ inanamıyorum" dedi. "İki yıldır arkadaşız ve bana ikiz kardeşinden hiç söz etmedin."</span></p>

    <p class="msonormal6"><span class="calibre2">Dikiz aynasına bakıp sinyal verdi ve otomobili aralanan bulutların arkasından beliren solgun güneş ışığına doğru sürdü.</span></p>

    <p class="msonormal6"><span class="calibre2">&nbsp;</span></p>

    <p class="msonormal6"><span class="calibre2">Sarah Robert'la yaptığı uzun sohbetin ertesi günü, ılık ama esintili bir cuma öğleden sonrasında Cafe Valladon'a uğrayıp üç kadınla birlikte oturan Veronica'yı gördü. Kapının eşiğinde durmuş, nasıl davranması gerektiğini bilemiyordu. Veronica'nın gruptan ayrılıp kendisine yanaştığını, yüzünde tanıdık bir gülümseme olduğunu gördü. Koluna bir elin dokunduğunu hissetti ve anlaşılan baş başa oturacakları ayrı bir masaya yönlendirildi. Bez heybesinden kitapları çıkartmıştı, hepsine bakamadığını açıklıyordu; Veronica da onları sanki bazı alanlardaki bilgisi eksik kalmış gibi bu şekilde üstüne notlar ekliyordu. Yaptığı tatsız bir şeydi ve aslında yalnızca onu bir için özür görmek için başvurduğu bir numaraydı. Veronica tezgâhın ardına geçip kahve aldı (Slattery'nin kafedeki işlerin yürümesini hiç etkilemeyen o uzun ve gizemli kayboluşlarından biri sırasında). Sonra konuşmaya başladılar.</span></p>

    <p class="msonormal6"><span class="calibre2">Sarah ertesi gün Veronica'yı yine aradı. Birlikte yemeğe çıktılar, sonra kasabada suareye gittiler ve Sarah da eve dönmek için son otobüsü kaçırdı. Ertesi sabah Veronica'nın kampüsteki odasında, yerde bir uyku tulumunun içinde uyandı. Bir sonraki sabah uyandığında ise onun yatağındaydı.</span></p>

    <p class="msonormal6"><span class="calibre2">Onu uyandıran bir tıkırtı oldu: birisi portatif bir teyp çalıştırmıştı. Bandın ilk birkaç dakikası boyunca uyuyordu, sonra ayılıp Billie Holiday'in bir şarkısı çalarken çevresine bakınmaya başladı.</span></p>

    <p class="msonormal6"><span class="calibre2">"Pazartesi kasvetine kapıldım. Pazar kasvetinin hemen ardından."</span></p>

    <p class="msonormal6"><span class="calibre2">Veronica yatağın kenarına oturup, "Sen de mi?" diye sordu.</span></p>

    <p class="msonormal6"><span class="calibre2">"Ben de mi ne?"</span></p>

    <p class="msonormal6"><span class="calibre2">"Pazartesi kasvetine kapıldın?"</span></p>

    <p class="msonormal6"><span class="calibre2">"Pazartesi mi oldu?" Sarah endişeyle kalkıp başucundaki saate baktı. Onu çeyrek geçiyordu. "Ah, hay lanet, dokuz buçukta dersim vardı."</span></p>

    <p class="msonormal6"><span class="calibre2">"Gözlerinden uyku akıyor." Veronica işaretparmağıyla ona dokunmaya çalıştı ama Sarah irkilip yorganın altına gömüldü. "Eminim bir kahve istersin."</span></p>

    <p class="msonormal6"><span class="calibre2">"Bugün iyi gelirdi."</span></p>

    <p class="msonormal6"><span class="calibre2">"Bana da" dedi Veronica. "Ama ne yazık ki dün hepsini bitirdik."</span></p>

    <p class="msonormal6"><span class="calibre2">Kalkıp gerindi. Dizlerinin altına dek inen tişörtünün içinde güçlü kaslı bir bedeni vardı. "Bence Jonah'ya gidip bir şeyler yemeli. Kahve, kahvaltı, ne varsa. Ne dersin?"</span></p>

    <p class="msonormal6"><span class="calibre2">On buçuktan sonra kahvaltı verilmediğinden çabucak Piyatam zamanında yetiştiler ve salamla mantarın yanına, kocaman porsiyonlarda katılaşmaya başlamış omletten aldılar. Veronica kendi önündekileri silip süpürdükten sonra çatalını karşısında biraz dalgın bir halde oturan Sarah'nın el sürmediği, lastiğe dönmüş yığına daldırmaya başladı. Birkaç dakika sonra Lynne isimli bir tarih öğrencisi yanlarına gelene dek ikisi de fazla konuşmadı; sonra konuşan yine Veronica oldu. Sarah oturduğu yerde elindeki şeker poşetiyle oynuyor, şekeri poşetin altında toplayıp ikiye katlıyor, ters çevirip aynı şeyi tekrarlıyordu. Sonunda poşet patladı ve bütün şekerler önünde duran kahvaltısının üstüne döküldü.</span></p>

    <p class="msonormal6"><span class="calibre2">Veronica, "Bunun olacağını biliyordum" dedi. Lynne çoktan gitmişti.</span></p>

    <p class="msonormal6"><span class="calibre2">Sarah güldü. "Özür dilerim. Kötü bir alışkanlık." Eliyle saçlarını taradı, bir düğüm bulup hafifçe çekiştirdi. Bu da bir başka alışkanlığı, Robert'ın bayıldığı bir âdetiydi. Veronica da bunu ilk kez fark ediyordu.</span></p>

    <p class="msonormal6"><span class="calibre2">"Bugün ne yapmak istiyorsun?" diye sordu.</span></p>

    <p class="msonormal6"><span class="calibre2">Sarah, "Bilmem..." dedi. Sesi ifadesizdi. "Doğruyu söylemek gerekirse, kendimi biraz garip hissediyorum."</span></p>

    <p class="msonormal6"><span class="calibre2">"Fark ettim."</span></p>

    <p class="msonormal6"><span class="calibre2">"Yalnızca... şu ki..." Sarah yanlarındaki masaya baktı. Lokanta hemen hemen boş olduğu halde üç erkek öğrenci gelip yanlarına oturmuş ve kesik kesik, zoraki bir konuşma başlatıyorlardı. "Bu çok utanç verici ama... dün sana düşlerim hakkında ne dediğimi anlattım mı?" (Veronica'ya daha şimdiden, onu birkaç günlüğüne tanımasına rağmen bunu anlatmış olabilir miydi?) "Bazen ne kadar canlı oldukları hakkında?"</span></p>

    <p class="msonormal6"><span class="calibre2">Veronica başıyla onayladı.</span></p>

    <p class="msonormal6"><span class="calibre2">"Dün gece seninle ilgili bir düş gördüm."</span></p>

    <p class="msonormal6"><span class="calibre2">"Benimle mi?"</span></p>

    <p class="msonormal6"><span class="calibre2">"Bizimle." Üç öğrenciye bir göz attı. Hiç ses çıkarmadan gofretlerini yiyorlardı. "Biz..."</span></p>

    <p class="msonormal6"><span class="calibre2">"Evet?" dedi Veronica.</span></p>

    <p class="msonormal6"><span class="calibre2">"Yatakta beraberdik."</span></p>

    <p class="msonormal6"><span class="calibre2">Veronica omuz silkti. "Çok zararsız görünüyor. Böylesine acı çekiyor olmanın nedeni bu mu?"</span></p>

    <p class="msonormal6"><span class="calibre2">"Bilirsin" dedi Sarah, "birini düşünde gördükten sonra. Ertesi gün onları aynı gözle göremezsin."</span></p>

    <p class="msonormal6"><span class="calibre2">Veronica "Doğru" dedi. "Bence özellikle de erotik bir düşten sonra."</span></p>

    <p class="msonormal6"><span class="calibre2">Sarah neredeyse fısıldayarak, "Aynen öyle" dedi.</span></p>

    <p class="msonormal6"><span class="calibre2">"Ne demek aynen öyle?"</span></p>

    <p class="msonormal6"><span class="calibre2">"Yani... aynen öyle."</span></p>

    <p class="msonormal6"><span class="calibre2">"Yani bu erotik bir düş müydü, bana bunu mu demek istiyorsun?"</span></p>

    <p class="msonormal6"><span class="calibre2">Sarah başıyla onayladı; sonra (fısıltıdan da alçak bir sesle) "Keşke bu serseriler gitseydi" dedi.</span></p>

    <p class="msonormal6"><span class="calibre2">Veronica, "Düş olduğunu nereden çıkartıyorsun?" diye sordu.</span></p>

    <p class="msonormal6"><span class="calibre2">"Bizi dinlediklerinden eminim."</span></p>

    <p class="msonormal6"><span class="calibre2">"Senin dinlemediğin belli."</span></p>

    <p class="msonormal6"><span class="calibre2">Sarah gözlerini iri iri açarak ona baktı. Veronica'nın sorusunu sonunda anlamış ve ne demek istediğini birdenbire ilk duyduğu andakinden bile daha açık bir biçimde fark etmişti.</span></p>

    <p class="msonormal6"><span class="calibre2">"Düş olduğunu nereden çıkartıyorsun?"</span></p>

    <p class="msonormal6"><span class="calibre2">Sarah'nın bundan sonraki sözleri pek zayıf çıktı: "Öyle olduğunu biliyorum." Sonra daha da zayıf bir sesle ekledi, "Eminim."</span></p>

    <p class="msonormal6"><span class="calibre2">Veronica gülümseyerek başını iki yana salladı. "Sarah, sanırım sana âşık olacağım."</span></p>

    <p class="msonormal6"><span class="calibre2">&nbsp;</span></p>

    <p class="msonormal7"><a class="pcalibre pcalibre1" id="_Toc399804429"><b class="calibre1"><span class="calibre14"><span class="calibre6">VI</span></span></b></a></p>

    <p class="msonormal6"><span class="calibre2">Terry o gün öğleden sonra saat ikide Dr. Dudden'ın boş ofisine gitti ve onun izni, hatta bilgisi bile olmadan ustalıkla telefonu devreden çıkardı. Telefon fişine dizüstü bilgisayarını takıp gönder tuşuna bastı ve hızlı ama karmaşık bir olaylar dizisini başlattı. Film eleştirisi sayısal verilerden analog sinyaller haline dönüştürülüp bir elektrik akımıyla telefon hatlarından iletilerek gazetenin sanat ve özel makaleler bölümüne ulaştırıldı. Orada bir faks makinesi tarafından yeniden sayısal bilgiler haline dönüştürülüp gazeteye basılmak üzere termal bir baskı makinesine verildi. Bu şekliyle sanat editörünün eline ulaştı, kısaca incelendi, gülündü ve yayın onayı aldı. Ertesi sabah gazetenin 400 000 okurundan belki de yirmide biri bu eleştiriye göz atacaktı. Bunlardan biri olan Sarah sabah molasında personel odasında Terry'nin eleştirisini okumaya çalışırken uyuyakaldı.</span></p>

    <p class="msonormal6"><span class="calibre2">Uyku bastırdığını hissetti, ama karşı koyamadı.</span></p>

    <p class="msonormal6"><span class="calibre2">Sözcükler gözlerinin önünde bulanıp netleşiyordu.</span></p>

    <p class="msonormal6"><span class="calibre2">Kendini dikkat etmeye zorladı, ama işe yaramıyordu. Gözkapakları gittikçe ağırlaşıyordu...</span></p>

    <p class="msonormal6"><span class="calibre2">On dakika sonra Catherine hafifçe omuzlarından sarsıp uyandırdı: "Sarah uyan, mola neredeyse bitiyor."</span></p>

    <p class="msonormal6"><span class="calibre2">"Uyumuş muyum? Hay Allah." Sarah iskemlede doğrulup gözlerini kırpıştırarak çevresine bakındı. Meslektaşları yavaş yavaş çıkıyordu: bu kez zil sesi bile onu uyandıramamıştı. Norman (yirmili yaslarının başında, uzun boylu, biraz endişeli görünüşlü bir öğrenci asistandı) tam kapıdan çıkarken arkasından seslendi: "Birazdan gelirim tamam mı?"</span></p>

    <p class="msonormal6"><span class="calibre2">"İyi, tamam."</span></p>

    <p class="msonormal6"><span class="calibre2">"Yirmi dakika filan."</span></p>

    <p class="msonormal6"><span class="calibre2">"Beni çok garip buluyor olmalı" diye düşünerek ilaç kutusunu açtı ve ağzına bir çift hap attı. "Ama hiçbir şey söylemeyecek kadar kibar ya da çekingen."</span></p>

    <p class="msonormal6"><span class="calibre2">Oda boşaldığında kahve fincanını yeniden doldurdu ve ağır ağır, çaba harcayarak gazetede okumakta olduğu yazıyı anımsadı. Terry'nin yazdığı bir film eleştirisiydi. Onu on yılı aşkın süredir görmemesine rağmen her hafta yeni görüşlerini öğreniyor olması ne garipti. Onun gazeteciliği konusundaki yüzeysel bilgilerinden şaşırtıcı ölçüde eksiksiz bir resim çizebiliyordu: müzik ve filmler konusundaki zevklerini; hâlâ Londra'da oturduğunu da biliyordu. Sosyal yaşamının neye benzediğini gözlerinin önüne getirebilir, hatta geliri konusunda bile bir tahminde bulunabilirdi (kendi gelirinin üç misli mi, dört misli mi?). Yine o Sarah için tümüyle bir hiç olmalıydı. "Beni hiç düşünüyor mudur?" diye merak etti. "Mezuniyetten sonra bir daireyi paylaştıkları günleri düşünüp bana neler olduğunu merak ediyor mudur?"</span></p>

    <p class="msonormal6"><span class="calibre2">Pek önemi de yoktu aslında. Hiçbir şey fark etmezdi.</span></p>

    <p class="msonormal6"><span class="calibre2">Yeniden film eleştirisine döndü ve ne kadarını okumuş olduğunu anımsayamadı. Tekrar gözden geçirdiğinde, onu Terry'nin pek çok yazısından daha anlaşılır buldu. En azından genel hava olarak hevesli gibiydi. Vardığı sonuç, filmin (pek özgün olmasa da) "Bütün aileye bir eğlence" olduğu şeklindeydi ve Sarah bu cümleyi okurken gore vu öon gülümsedi. "Ailesi olanlar için pek güzel" dedi, "ama ya biz diğerleri?"</span></p>

    <p class="msonormal6"><span class="calibre2">Bugünlerde düşünceleri gittikçe daha sık bu alana kayıyordu ve hemen bundan kurtulmaya karar verdi. Gazeteyi bir yana atıp yüksek dengesiz duran bir dosyalar yığınına uzanarak bir avuç Anahtar Aşama 2 değerlendirme formunu aldı. Bu form müfredatın gerektirdiği pek çok yeni idarî yan üründen biriydi. Bunlar, Norman'ı ve İngilizce sınıfını kontrol etme zamanı gelene dek onu bir ölçüde oyaladı.</span></p>

    <p class="msonormal6"><span class="calibre2">Norman</span><span class="calibre2">'ı kontrole giderken içinde bir huzursuzluk vardı, çünkü adam onda eğlence ve yakınlık içeren karmaşık bir dizi duygu uyandırıyordu. Hevesli ve iyi yaradılışlı biriydi; çocuklarla gerçekten ilgileniyor görünüyordu (ama ne yazık ki bu ilgisi yakın bir bağ kurmak şekline dönüşemiyordu). Ancak tehlikeli ölçüde saftı ve bu kadar genç birisi için öğretim yöntemleri garip derecede eski kafalı sayılırdı. Sarah yine de bunun kolay bir eleştiri olduğunu biliyordu. Meslekte geçirdiği on bir yıl boyunca sınıflardaki hava öylesine değişmişti ki, şu anda başlayacak olsa neler yapacağım düşünmek bile onu ürpertiyordu. Bunu denemeye hazır olan herkesi gerçekten takdir ediyordu.</span></p>

    <p class="msonormal6"><span class="calibre2">Yalnızca son on dakikasına katıldığı dünkü ders büyük ölçüde karmaşa içinde geçmişti. Norman, hükümetin öğrencilerin klasik şiiri tanımaları yolundaki kararı uyarınca, sınıfta John Donne'un "Git, kayan bir yıldızı yakala" diye başlayan şiirini işlemeye kalkmıştı. Sarah bunun dokuz on yaş gurubu için fazla anlaşılmaz olduğunu düşünüyordu. Öğrencilerin ilk baştaki sıkıntıları Sarah sınıfa girdiğinde artık gırgır ve şamataya dönüşmüştü. Yaramazların ele başılığını her zamanki gibi Andy Ellis isimli bir oğlan yapıyordu "Bana denizkızlarının şarkılarını duymayı öğret" dizesi için ne düşündüğü sorulduğunda, bunun kendisine geçenlerde bir arkadaşının lezbiyenler hakkında olduğunu sandığı için videocudan kiraladığı bir filmi hatırlattığını söyledi. Daha sonra Norman'ın konuyu değiştirme çabalarına kulak tıkayarak bunun büyük düş kırıklığını yarattığını, çünkü filmdeki kendi deyimiyle 'kız kıza' sahnelerin çok az olduğunu anlattı. Bu da sınıfın erkek üyeleri arasında hararetli bir tartışmaya yol açtı. Tartışmaların konusu Donne ve deniz imgeleri değil; <i class="calibre3">Temel İçgüdü</i> filminde ekran dondurma tekniğiyle Sharon Stone'un edep yerindeki kılların görülüp görülemeyeceğiydi. Dersin sonunda Norman, Sarah'ya göre hiç de akıllıca olmayan bir biçimde herkesten yıldızlarla ilgili bir şiir yazıp ertesi gün sınıfa getirmelerini istedi.</span></p>

    <p class="msonormal6"><span class="calibre2">Sarah girdiğinde ders biraz dağılmış olsa da, arkadaki boş sıraya doğru yürürken ortalık biraz sakinleşti. Ancak Sarah her şiirin daha büyük eğlenceye yol açtığını ve Melanie Harris isimli bir kızın gözyaşlarına boğulmamak için kendini zor tuttuğunu fark etti. Sarah'nın sınıfa girmesinin ardından sürekli ama kontrol edilebilir mırıltı ve kıkırdaşmalar arasında birkaç sıradan çalışma okundu; sonra sıra Andy Ellis'e geldi.</span></p>

    <p class="msonormal6"><span class="calibre2">Andy'nin şiirinin ilk dizesi olan "Dinle şimdi, seni orospu çocuğu" en azından Sarah açısından alarmların çalmaya başlamasına neden oldu. Eğer ona kalsa herhalde o aşamada müdahale ederdi ama Norman dehşet dolu bir sessizliğe gömülmüştü ve hiç karışmadan şiirin devamının okunmasına izin verdi.</span></p>

    <p class="msonormal6"><span class="calibre2">&nbsp;</span></p>

    <p class="msonormal6"><span class="calibre2">'Dinle şimdi, seni orospu çocuğu</span></p>

    <p class="msonormal6"><span class="calibre2">Benim sürtüğe bulaşırsan seni yakalarım alçak</span></p>

    <p class="msonormal6"><span class="calibre2">Sokağa koşar, bir silah alır</span></p>

    <p class="msonormal6"><span class="calibre2">Sonra evine gelip seni dayaktan gebertirim</span></p>

    <p class="msonormal6"><span class="calibre2">Yıldızları göreceksin, orospu çocuğu, yıldızları</span></p>

    <p class="msonormal6"><span class="calibre2">Yıldızları göreceksin, orospu çocuğu, yıldızları</span></p>

    <p class="msonormal6"><span class="calibre2">Seni yatağımda bulursam, o küçük fahişeyi gebertirim</span></p>

    <p class="msonormal6"><span class="calibre2">Uzi'mi çıkartıp apışarasını kurşunla doldururum</span></p>

    <p class="msonormal6"><span class="calibre2">Arkadan da seni, bilirsin, bu işleri</span></p>

    <p class="msonormal6"><span class="calibre2">Benim sürtüğü becermesine izin vermem kimsenin</span></p>

    <p class="msonormal6"><span class="calibre2">Yıldızları göreceksin, orospu çocuğu, yıldızları</span></p>

    <p class="msonormal6"><span class="calibre2">Yıldızları göreceksin, orospu çocuğu, yıldızları."</span></p>

    <p class="msonormal6"><span class="calibre2">&nbsp;</span></p>

    <p class="msonormal6"><span class="calibre2">Sınıfın yarısının ağzı bir karış açılıp hayret içinde bakakalırken; Andy, oğlanların çoğu ve hatta bir iki kız tarafından ayakta alkışlandı. Sarah artan huzursuzluğuna rağmen, şiire yönelik tepkinin ırklara göre değil, cinsiyete göre dağılmasıyla profesyonel olarak ilgilenmekten kendini alamadı. Andy'nin suç çetelerine mensup beyaz bir aileden geldiğini düşünüyordu. Yıldız motifini kullanma şeklini de beğenmişti. Tabiî durum kendi kontrolünde olsa, bu düşüncelerinin hiçbirini açıkça dile getirmez; çocuğu dersten sonra görmeyi istediğini belirtip alelacele bir sonraki şiire geçerdi. Norman ise kendine gelir gelmez daha da derinlere dalmaya kararlı görünüyordu.</span></p>

    <p class="msonormal6"><span class="calibre2">Şamata kısmen yatıştığında, "Bu çok ilginç Andy" dedi, "ama yazdıklarını gerçekten anlıyor musun, merak ediyorum."</span></p>

    <p class="msonormal6"><span class="calibre2">"Tabiî ki anlıyorum."</span></p>

    <p class="msonormal6"><span class="calibre2">Bir başka oğlan da, "Evet, anlıyoruz efendim" dedi.</span></p>

    <p class="msonormal6"><span class="calibre2">Bir diğeri, "Her sözcüğünü anlıyoruz efendim" diye atıldı.</span></p>

    <p class="msonormal6"><span class="calibre2">(Sarah ellerini yüzüne kapatma dürtüsünü engelledi. Durum özellikle kötü olmadıkça öğretmenlere asla "efendim" demediklerini biliyordu.)</span></p>

    <p class="msonormal6"><span class="calibre2">"Sizin anlamadığınız bir söz var mı efendim?"</span></p>

    <p class="msonormal6"><span class="calibre2">"Apışarası ne demek bilmiyor musunuz efendim?"</span></p>

    <p class="msonormal6"><span class="calibre2">"Tabii ki bilmiyor. O Temel <i class="calibre3">Içgüdü</i>'yü bile görmemiş."</span></p>

    <p class="msonormal6"><span class="calibre2">Kahkahalar sürerken Norman "Yeter!" diye bağırdı. "Senin şu 'şiirin' Andy, müstehcen bir laf salatasından başka bir şey değil."</span></p>

    <p class="msonormal6"><span class="calibre2">Birisi elini kaldırıp, "Efendim" dedi, "ben laf salatası ne demek bilmiyorum."</span></p>

    <p class="msonormal6"><span class="calibre2">Norman onu duymazdan geldi. "Yalnızca bir sürü iğrenç saçmalık. Ne uyağı, ne de mantığı var."</span></p>

    <p class="msonormal6"><span class="calibre2">Andy, "Uyağı var aslında" dedi, "ve bir de hikâye anlatıyor. Tıpkı dün bize okuduğunuz şiir gibi."</span></p>

    <p class="msonormal6"><span class="calibre2">"Bir hikâye demek? Ben hikâye filan fark etmedim."</span></p>

    <p class="msonormal6"><span class="calibre2">Andy'nin yanında oturan oğlan, "Şöyle, efendim" dedi, "bu siyah, arkadaşına çok kızmış ve onu öldürecekmiş."</span></p>

    <p class="msonormal6"><span class="calibre2">"Evet efendim. Ve kadınını da."</span></p>

    <p class="msonormal6"><span class="calibre2">"Çünkü kadın fahişenin biriymiş, efendim."</span></p>

    <p class="msonormal6"><span class="calibre2">"Kesin, hepiniz!" Andy'ye yöneldi. "Bunu sen mi yazdın?"</span></p>

    <p class="msonormal6"><span class="calibre2">"Evet."</span></p>

    <p class="msonormal6"><span class="calibre2">"Saçmalık. Böyle bir şeyi nasıl uydurabildin?"</span></p>

    <p class="msonormal6"><span class="calibre2">"Ben çok rap dinlerim, bu da bana bir fikir verdi. Onyx, M. C. Ren ve The Notorious B. İ. G. gibilerini. Bayan Tudor kendimizi başka kültürlerin ve geleneklerin etkisine açmamızın güzel bir şey olduğunu söylüyor."</span></p>

    <p class="msonormal6"><span class="calibre2">Norman yan suçlayıcı, yan çaresizce ve yardım dileyici bakışlarla Sarah'ya göz attı. Sarah tatlı tatlı gülümsedi.</span></p>

    <p class="msonormal6"><span class="calibre2">"Her neyse," diye devam etti sözlerine, "dün bizlere Pulp ile yur yazdığını söylüyordunuz."</span></p>

    <p class="msonormal6"><span class="calibre2">"Evet, ama..."</span></p>

    <p class="msonormal6"><span class="calibre2">"O halde bunun ne farkı var, efendim? Onyx siyah olduğundan değil, yanılıyor muyum?"</span></p>

    <p class="msonormal6"><span class="calibre2">"Siz ırkçı değilsiniz, değil mi efendim?"</span></p>

    <p class="msonormal6"><span class="calibre2">Saran, bu oğlanlar çok iyiler, diye düşündü. Bir an neredeyse onlarla gurur duydu.</span></p>

    <p class="msonormal6"><span class="calibre2">"Tamam, bu kadarı yeter." Norman'ın dudakları titriyordu. Yüzü bembeyaz kesilmişti. "Andy, sonra gel beni gör. Başın büyük dertte. Ne kadar büyük olduğunu bilemezsin. Siz, ötekiler, kapatın çe... susun." Sınıf bir kez daha kahkahalara boğuldu. "Susun ve bir sonraki şiiri dinleyin. Zil çalana kadar sizden tek bir kelime daha duymak istemiyorum, anlaşıldı mı?"</span></p>

    <p class="msonormal6"><span class="calibre2">Sınıfta yüzeysel bir düzen sağlandı ve Norman'ın, sözü Alison Hill'e vermesiyle Sarah yine endişelendi. O sınıfın en küçüğüydü ve en iyi zamanlarda bile içine kapanık, sessiz bir çocuktu. Şimdi ise Andy'nin cüretkâr numaralarından sonra sesi her zamankinden daha zayıf, daha çekingen ve monoton çıkıyordu.</span></p>

    <p class="msonormal6"><span class="calibre2">Hızla, "Şiirim 'Gökyüzündeki Delikler' adını taşıyor" dedi. "Yıldızlar ölünce kara deliklere dönüşür. Astrologun biri gökyüzündeki üç yıldıza bakıyormuş. Teleskopuyla. Biri küçük üç yıldız varmış. Büyük yıldızlardan biri kara deliğe dönüşmüş. Diğer iki yıldız çok yalnız kalmış. Milyonlarca ve milyonlarca kilometre çevrede başka yıldız yokmuş. Yalnızca kapkaranlık bir hava ve bomboş gökyüzü varmış. Astrolog, 'Şu iki yalnız yıldız için üzülüyorum,' demiş. Ama onlar için bir şey yapamayacak kadar da uzaktaymış. Böylece onlar da orada gökyüzünde hüzünlü bir şekilde kalmış. Ara sıra parlasalar da bütün o karanlık ve boşluk onları çok korkutuyormuş."</span></p>

    <p class="msonormal6"><span class="calibre2">Yarı saygılı bir sessizlik oldu. Oğlanlardan biri alaylı alaylı alkışladı.</span></p>

    <p class="msonormal6"><span class="calibre2">Norman, "Bu çok güzeldi Alison" dedi. "Gerçekten çok güzeldi Ancak, bir hatayı fark ettim. Başka fark eden oldu mu?" Kimseden ses çıkmadı. "Teleskopuyla bakan adamın astrolog olduğunu söyledin ama sanırım astronom demek istiyordun."</span></p>

    <p class="msonormal6"><span class="calibre2">Birisi, "Ne fark var?" diye sordu.</span></p>

    <p class="msonormal6"><span class="calibre2">"Çok önemli bir fark var." Norman iki sözcüğü de tahtaya yazıp kendinden hoşnut bir şekilde sınıfa döndü. "Gördüğünüz gibi iki sözcüğün yalnızca iki harfi farklı olsa da, bütünüyle farklı anlamlara gelir. Astronom ciddi bir bilim adamıdır. Bütün zamanım teleskoplardan ve başka bilimsel araçlardan yararlanarak yıldızlar hakkında yeni bilgiler öğrenmekle geçirir. Astrologsa sözüm ona yıldızları inceleyip yıldız haritaları ve başka saçmalıklarla uğraşan boş kafalı, batıl inançlı birisidir."</span></p>

    <p class="msonormal6"><span class="calibre2">Sarah havanın hemen yeniden değiştiğini hissetti. Alison bütün bunları pek dinlemiyor gibiydi. Yüzünde halsiz, dalgın bir ifade vardı. Sarah bir an için orada geçmişindeki başka, isimsiz bir yüzün yansımasını görür gibi oldu. (Belki de kızın ağzını hafif açık tutup sürekli altdudağını çiğnemesi yüzündendi.) Bu arada, sınıfın geri kalanı yine azmaya hazırlanıyordu.</span></p>

    <p class="msonormal6"><span class="calibre2">"Yani yıldız fallarının ciddi olmadıklarını mı söylüyorsunuz efendim?"</span></p>

    <p class="msonormal6"><span class="calibre2">"Evet, öyle söylüyorum"</span></p>

    <p class="msonormal6"><span class="calibre2">"Ama gazeteler de veriyor."</span></p>

    <p class="msonormal6"><span class="calibre2">"Gazetelerde her okuduğunuza inanmamalısmız."</span></p>

    <p class="msonormal6"><span class="calibre2">Kızlardan biri, "Bence burçlarından insanlar hakkında çok şey öğrenebilirsiniz" dedi. "Evet tabiî. Sizin burcunuz nedir efendim?" "îddiaya girerim Aslan'sınız, değil mi efendim? Aslanlar çok güçlü ve baskın olurlarmış."</span></p>

    <p class="msonormal6"><span class="calibre2">"Uranüs'ünüz Akrep'te mi yükseliyor efendim, yoksa pantolonunuzun duruşu mu öyle?"</span></p>

    <p class="msonormal6"><span class="calibre2">Ders bittikten sonra Sarah ile Norman yemek salonuna giderken oyun alanından geçtiler. Sarah ders hakkmda pek konuşmadı; yalızca hafif yatıştırıcı sesler çıkartıp dünkü şiir seçiminin pek uygun olmadığını ima etti. Norman çok sarsılmıştı; özellikle ırkçılık suçlaması onu derinden etkilemişti.</span></p>

    <p class="msonormal6"><span class="calibre2">Sarah, "Yalnızca seni kışkırtmaya çalışıyorlardı" dedi. Norman durup ona baktı. Oyun alanı güneş içinde olduğundan elinde olmadan gözleri kısılmıştı. "Öyle mi düşünüyorsun?"</span></p>

    <p class="msonormal6"><span class="calibre2">Sarah başıyla onayladı. Elini Norman'ı büyüleyen, sık, neredeyse omuzlarına dökülen kır saçlarının arasından geçirip farkında olmadan (hiçbir zaman farkında olmazdı) bir düğüm buldu ve çekiştirmeye başladı. "İyi gidiyorsun, gerçekten." Güldü. "Biliyorsun, hepimiz bunları yaşadık. İlk öğretmenliğimi düşündükçe..." Biraz daha yürüdüler.</span></p>

    <p class="msonormal6"><span class="calibre2">Norman, "Aklıma gelmişken, sana bir mektup var" dedi. "Personel odasında, çantamda."</span></p>

    <p class="msonormal6"><span class="calibre2">Sarah hemen bu mektubu onun yazdığını; söylemek istediği bir şeyi, yüz yüze söylenemeyecek kadar önemli bir duyurusu olduğunu sandı. Norman sözlerini sürdürünce içi rahatladı: "Üniversitedeyken seni tanıdığını söyleyen bir kızdan. Bazı arkadaşlara senden söz ediyordum ve bu kız da -onu iyi tanımıyorum- seni yıllar önce, öğrenciyken tanıdığını söyledi."</span></p>

    <p class="msonormal6"><span class="calibre2">Rahatlık, yerini şaşkınlığa bıraktı. "Pek olası görünmüyor. Bütün öğrenci arkadaşlarım şimdi otuz yaşlarında. O kaç yaşında?"</span></p>

    <p class="msonormal6"><span class="calibre2">"Ah, yirmi civarı sanırım. İsmi Ruby. Ruby Sharp."</span></p>

    <p class="msonormal6"><span class="calibre2">Bu kez duran Sarah oldu. Neredeyse yemekhanenin kapısına ulaşmışlardı ve çocuklar gruplar halinde ya da ikişer ikişer, düşünceli bir biçimde yanlarından geçip gidiyordu.</span></p>

    <p class="msonormal6"><span class="calibre2">"Evet, Ruby isimli bir kız tanıyordum" dedi. "Pek iyi değil ama bahsettiğin kızı tanıyorum. Olağanüstü." Gülümsedi ve karşıya bakarken bir an için bilim laboratuvarının tuğla duvarını değil, çok daha solgun ve elle tutulmaz bir şeyi gördü: kıpkızıl saçlar, bir kumsal... İçinden bir anımsama sızısı geçti ve birden boğazı kurudu. Norman'a döndü: "Artık Londra'da oturuyor demek? O da stajyer öğretmenlik mi yapıyor?"</span></p>

    <p class="msonormal6"><span class="calibre2">"Sanırım biyoloji okuyor, aslında," ona kapıyı tuttu ve yemekhanenin gürültüsü ve rutubeti birden yüzlerine çarptı, "ama benim bir arkadaşımla aynı binada oturuyor ve ben de bu şekilde... nasıl olduysa, senin sözün geçti..."</span></p>

    <p class="msonormal6"><span class="calibre2">Sarah öğle yemeğinde Norman'la konuşmakta zorlandı. Bunca yıl sonra Ruby'nin ismi çoğu hoş olmayan bir dizi karmaşık anıyı canlandırmıştı. Aslında rahatsız olmasına gerek yoktu: mantıklı düşünülecek olursa, bazen annesi işe gittiğinde Ashdown'ın bakıcıları Bay ve Bayan Sharp'a gündüzleri bakmasını rica ettikleri kızıl saçlı küçük kızı anımsamanın bir zararı olamazdı. Ruby ve Veronica'yla birlikte yukarı katta iskambil ya da Scrabble oynayarak geçirilen o öğleden sonraları; Robert'la kumsalda geçirilen o gün...</span></p>

    <p class="msonormal6"><span class="calibre2">Evet, konu her zaman Robert'a geliyordu ve Sarah da hep bu noktada kendine kızıyordu. On iki yıl geçmişti; on iki yıldır onu görmemişti (en çok yaralayan o olsa da, Ashdown'daki son karşılaşmalatha katamazdı) ve hâlâ onu hatırlayınca, en minicik, en önemsiz şey karşısında bile eski acılar su yüzüne çıkıyordu. Ne zaman psikolojik tedaviyle geçen o zorlu aylar (evet, o iş ne de büyük ne Qrafa yol açmıştı) bu acıyı dindirmeyi başaramamıştı.</span></p>

    <p class="msonormal6"><span class="calibre2">Otuz beş yaşındayım, dedi kendi kendine. Çocuğu yoktu. Boşandım.</span></p>

    <p class="msonormal6"><span class="calibre2">Artık bu kadar uzak, kısa ömürlü, pek de önemli olmayan bir eskiyi geride bırakmanın zamanı gelmemiş miydi? Norman ketçabı uzatmasını isteyince düşünceleri dağıldı. Bilinçsiz bir ilgiyle Norman'ın önündeki ince, sulu patates ezmesini seyretti.</span></p>

    <p class="msonormal6"><span class="calibre2">Ruby mektubu kısa ve kibar tutmak için elinden geleni yapmıştı. Sarah'nın bu kadar uzun zaman önce, bu kadar gençken ve bu kadar az tanıdığı biri tarafından aranmaya nasıl bir tepki göstereceğinden emin değildi. Neredeyse bir yabancıya yazar gibiydi. Ruby, mektubu yazmasının nedeninin Sarah'nın eskiden ona gösterdiği yakınlık ve garip bir rastlantı eseri Norman'dan adını duyması olduğunu özenle vurguluyordu. Yazması için belirli bir nedeni, bir amacı yoktu. Böyleyken bile, hiç yanıt almamayı yarı yarıya umuyor gibiydi.</span></p>

    <p class="msonormal6"><span class="calibre2">Ancak mektup Sarah'nın pek hoşuna gitti ve hemen o gün öğleden sonra Norman aracılığıyla bir not gönderip telefon numarasını yazarak, belki de bir yemeğe çıkabilecekleri önerisinde bulundu. Ruby işte bu nedenle birkaç gün sonra bir pazartesi akşamı Londra'nın kuzeyine gelip elinde kurşunkalemle yazılmış bir adresle, bilmedik sokakların arasında Sarah'nın evini aramaya başladı.</span></p>

    <p class="msonormal6"><span class="calibre2">Evi bulmak oldukça kolaydı: metro istasyonundan çıkınca sokaktaki ilk binaydı. Küçük, derli toplu, köşe başında bir evdi. İki katlıydı. Ve bodrumu vardı; cumbalı penceresinin önünde sarmaşıklar ve çiçeller vardı. Ruby on dakika erken geldiği için evi geçip yokuş yukarı birkaç yüz metre yürüdü. Akşam güneşinin ve Londra'nın bu kesimine gelmenin yol açtığı serüven duygusunun tadını çıkardı. Burası kaldığı yurdun bulunduğu kadar kalabalık değildi ve özelliği olmayan mahallelerden çok farklıydı. Sokakların darlığından ve dikliğinden, yüksek evlerden, ağaçlandırılmış kaldırımlardan, trafiğin seyrekliğinden hoşlanmıştı. Yolda pek az özel araba vardı, otobüs ya da taksiyse hiç yoktu. Ortalık hemen hemen sessizdi.</span></p>

    <p class="msonormal6"><span class="calibre2">Ruby ile Sarah'nın buluşmalarının ilk saniyelerine de sessizlik hâkimdi. İki kadın da konuşamıyor gibiydi.</span></p>

    <p class="msonormal6"><span class="calibre2">Sonunda Sarah, "Tanrım, gerçekten sensin" dedi; sonra ilk baştaki belirsizliğini açıklamak için ekledi: "Saçların..."</span></p>

    <p class="msonormal6"><span class="calibre2">"Ah," Ruby gülerek sanki orada olduklarını bir an unutmuş gibi saçlarına dokundu, "evet, tabiî. Küçük bir imaj değişikliği."</span></p>

    <p class="msonormal6"><span class="calibre2">Ruby'nin saçları eskiden alev kızılıydı. Şimdiyse ince siyah bukleler halinde omuzlarına dökülüyordu.</span></p>

    <p class="msonormal6"><span class="calibre2">"Bunu bir yıl önce yaptım," dedi. "İnsanlar her nedense kızıl saçlılara ısınamıyor. Bunu fark ettim." Sonra heyecanla, "Seninki harika görünüyor," dedi. "Böyle kır saçlara bayılırım. Gençlerde."</span></p>

    <p class="msonormal6"><span class="calibre2">Sarah gülümsedi ve "Haydi içeri gel," dedi. Sonra her ikisi de neşeyle gülüşmeye başlayıp kucaklaştılar.</span></p>

    <p class="msonormal6"><span class="calibre2">Sarah 4. Kanal'da haberleri seyrediyordu. Sesi kısıp buzdolabından bir şişe Frascati almaya gitti. Ruby televizyonun önündeki kanapeye oturdu ama rahat edemediğini fark etti. Çevreye bakındı Ortalık krem rengi ve beyazların hâkim olduğu doğal bir tarzda de şenmişti. Mekânı doldurmaya yetecek kadar eşya yoktu. Ön ve arka bahçeler küçük, sade ve bakımlıydı. Ev temiz ve çekici görünmesine rağmen, Ruby ruhsuz olduğunu düşündü. Beklediği gibi değildi.</span></p>

    <p class="msonormal6"><span class="calibre2">Sarah, "Mektubunu alınca öyle şaşırdım ki" dedi. Ruby'nin karşısına oturup öne eğildi. Hafifçe titriyor, garip bir biçimde kendini rahatsız hissediyordu. "Bırak adımı, beni hatırlamana bile çok şaşırdım."</span></p>

    <p class="msonormal6"><span class="calibre2">Ruby "Ben hiçbir şeyi unutmam" dedi, "o anlamda çok tutucuyumdur."</span></p>

    <p class="msonormal6"><span class="calibre2">Sarah, televizyonun Ruby'nin dikkatini dağıttığını görebiliyordu, uzaktan kumandayla kapatıp Bili Evans'ın CD'sini koydu. Bu Anthony'nin üçüncü yıldönümlerinde aldığı bir armağandı (ve beğendiği pek az armağanından biriydi). Ruby'nin zevkine uygun olduğundan kuşkuluydu, ama havayı neşelendirebileceğini düşündü.</span></p>

    <p class="msonormal6"><span class="calibre2">Ruby birdenbire, "Geçen gün yine Ashdown'a gittim" dedi.</span></p>

    <p class="msonormal6"><span class="calibre2">"Ya?"</span></p>

    <p class="msonormal6"><span class="calibre2">"Içeri girmedim. Gidip dışardan baktım. Artık orada öğrenciler yok. Bir kliniğe dönüştürmüşler ve..."</span></p>

    <p class="msonormal6"><span class="calibre2">"Uyku bozukluğu olan insanlar gidiyor. Biliyorum."</span></p>

    <p class="msonormal6"><span class="calibre2">"Sana kim söyledi?"</span></p>

    <p class="msonormal6"><span class="calibre2">"Doktorum" Sarah şarabını yudumladı. Fazla hızlı içtiğini biliyordu, "Beni oraya göndermeyi önerdi."</span></p>

    <p class="msonormal6"><span class="calibre2">Ruby "Nedenmiş o?" diye sordu, sonra fazla ileri gittiğim düşündü. "Yani, eğer sormamın bir sakıncası yoksa..."</span></p>

    <p class="msonormal6"><span class="calibre2">Sarah, "Eğer bu soruyu yanıtlamaya başlarsam" dedi, "çabucak hayat hikâyeme geçmiş oluruz. Sanırım önce bir şeyler yesek daha iyi olur, değil mi?"</span></p>

    <p class="msonormal6"><span class="calibre2">Ruby peşinden ön kapıya giderken, "Hayat hikâyen tam da duymak dediğim şey" dedi. "Ne de olsa on iki yıldır görmüyorum seni."</span></p>

    <p class="msonormal6"><span class="calibre2">"Ama neden, Ruby? Senin için ne önemi var ki?"</span></p>

    <p class="msonormal6"><span class="calibre2">Kuby basit bir yanıt verdi, "Çünkü en iyi anılarımdan bazılarını bana sen verdin."</span></p>

    <p class="msonormal6"><span class="calibre2">Sarah çok etkilenmişti. "Evet" dedi. "Güzel günlerdi, sanırım Ana caddeden aşağı yürümeye başladıklarında sordu, "Annen baban nasıllar?"</span></p>

    <p class="msonormal6"><span class="calibre2">"Babam birkaç yıl önce öldü..."</span></p>

    <p class="msonormal6"><span class="calibre2">"Ah, deme..."</span></p>

    <p class="msonormal6"><span class="calibre2">"... ama annem iyi, çok iyi. Şimdi bir pansiyon işletiyor."</span></p>

    <p class="msonormal6"><span class="calibre2">Lokanta yakındaydı. Yeni olmasından kaynaklanan bazı sorunlar var gibiydi. Havanın dışarda, terasta oturulacak kadar sıcak olduğuna karar verdiler. Hemen çevrelerini saran garsonlar siparişi almak için kendi aralarında yarışıp başlangıç yemeğini şaşırtıcı bir aceleyle getirdiler.</span></p>

    <p class="msonormal6"><span class="calibre2">"Ne diyorduk?"</span></p>

    <p class="msonormal6"><span class="calibre2">"Bana Ashdown hakkında bildiklerini anlatacaktın" dedi Ruby. "Bu hayat hikâyeni de içerecekti."</span></p>

    <p class="msonormal6"><span class="calibre2">Sarah çorbasına biraz karabiber ekip sordu. "Narkolepsi ne demek bilir misin?"</span></p>

    <p class="msonormal6"><span class="calibre2">Ruby şaşırmıştı. "Evet, şöyle böyle" dedi. "İnsanların gün ortasında ikide bir uyuyakalmaları, değil mi."</span></p>

    <p class="msonormal6"><span class="calibre2">"Tam öyle. Ben bu hastalıktan mustaribim."</span></p>

    <p class="msonormal6"><span class="calibre2">"Ya" Ruby bunun gerçek hayatta ne anlama geldiğini bilmiyordu. "Üzüldüm. Ciddi mi?"</span></p>

    <p class="msonormal6"><span class="calibre2">"Can sıkıcı olduğu kesin."</span></p>

    <p class="msonormal6"><span class="calibre2">"Ve klinikte de... sana yardım edeceklerdi, öyle mi?"</span></p>

    <p class="msonormal6"><span class="calibre2">"Belki." Sarah başka sorulara yer bırakmadan sözlerini sürdürdü, "Gitmek istemeyişimin iki nedeni vardı: birisi ücretini karşılayamacaktım ve sigorta hastaları için de iki yıllık bir bekleme süresi var. İkincisi de…" biraz acımasızca gülümsedi, "ikincisi de, burayı yöneten Gregory Dudden isimli kişiyle üniversitede beraberdik."</span></p>

    <p class="msonormal6"><span class="calibre2">Ruby duraksayarak, "Anlıyorum," dedi.</span></p>

    <p class="msonormal6"><span class="calibre2">"Gregory'yle... bir geçmişimiz var" dedi Sarah. "Bir süre benim erkek arkadaşımdı. İlk erkek arkadaşımdı aslında. Bilirsin işte, o zamanlar mantıklı gelen öğrencilik işlerinden biri. Birkaç ay sonra geriye dönüp kendi kendine sorarsın... ben ne düşünüyormuşum?"</span></p>

    <p class="msonormal6"><span class="calibre2">Ruby başını sallamayı sürdürse de bu açıklama onun deneyimlerinin dışındaydı. "Yani... yani o halde narkoleptik olman ne anlama geliyor? Seni nasıl etkiliyor?"</span></p>

    <p class="msonormal6"><span class="calibre2">"Yıllar içinde biraz değişti. Aslolan şu ki, geceleri çok kötü uyuyorum ve gündüzleri elimde olmadan uyuyakalıyorum. Neredeyse yirmi yıldır oluyor bu. Başka belirtileri de var, ama son zamanlarda onlar hafifçe düzelmeye başladı: katapleksi örneğin."</span></p>

    <p class="msonormal6"><span class="calibre2">"Yani...?"</span></p>

    <p class="msonormal6"><span class="calibre2">"Yani eğer çok gülersem ya da bir şey için fazla heyecanlanırsam kaslarımın kontrolünü kaybediyorum. Bilincim yerinde oluyor, ama bir tür baygınlık geçiriyorum. Yaklaştığını hissediyorum, ama elimden hiçbir şey gelmiyor. Her türlü şey bunu başlatabiliyor: öfke, neşe, sıkıntı..."</span></p>

    <p class="msonormal6"><span class="calibre2">Ruby, "Basit bir sıkıntıdan öte görünüyor," dedi. "Hiç bilmiyordum." Sarah omuz silkti ve rahat görünmeye çalıştı. "Yıllar içinde bir iki işime e mal oldu. Sınıfta uyumak öğrencilerin hakkıdır, öğretmenin değil." Şarap kadehlerini yeniden doldurdu; onunki boşalmıştı, Ruby'ninkiyse hemen hemen doluydu. "Şu var ki, daha ancak üç yıl once tanı koyabildiler. Pek çok doktor bu durumu daha yeni öğreniyor. Gittiğim ilk doktorun hiçbir bilgisi yoktu. Beni bir psikiyatra gönderdi."</span></p>

    <p class="msonormal6"><span class="calibre2">"Ne tür bir psikiyatra?"</span></p>

    <p class="msonormal6"><span class="calibre2">"Bir psikoterapiste."</span></p>

    <p class="msonormal6"><span class="calibre2">Yine Ruby'nin bilmediği bir konuydu. "Seni içeri kapatmaya falan kalkmadılar değil mi?"</span></p>

    <p class="msonormal6"><span class="calibre2">Sarah, "Hayır, öyle bir şey değil" dedi. Bu düşünce onu pek eğlendirmişti. "Sanırım tümüyle zaman kaybıydı. En azından insanların gözlerime dokunmalarından neden hoşlanmadığımı anlamamı sağladı"</span></p>

    <p class="msonormal6"><span class="calibre2">"Gözlerin mi?"</span></p>

    <p class="msonormal6"><span class="calibre2">"Evet. O konuda çok hassasım." Sarah yarısını bitirdiği çorba kâsesini hafifçe itti. "Özür dilerim, benim hakkımda beslediğin çocukluk hayallerini yıkıyor olmalıyım. Bir nevrozlar yumağına benziyorum herhalde."</span></p>

    <p class="msonormal6"><span class="calibre2">"Hayır, hiç de değil. Ben..." Masalarının yakınında bekleyen garson tabakları kaldırdı; Ruby onun gitmesini bekledi, "Senin hakkında bilmem gereken başka neler var? Evlendin mi?"</span></p>

    <p class="msonormal6"><span class="calibre2">"Ah, evet. Onu da yaptım. Adı Anthony'ydi. Bir öğretim görevlisi."</span></p>

    <p class="msonormal6"><span class="calibre2">"Ve?"</span></p>

    <p class="msonormal6"><span class="calibre2">"Gitti; bir süre önce. Başkasını buldu."</span></p>

    <p class="msonormal6"><span class="calibre2">"Ah" Ruby bir kez daha, "üzüldüm," dedi.</span></p>

    <p class="msonormal6"><span class="calibre2">Sarah yine omuz silkti, "Olur böyle şeyler."</span></p>

    <p class="msonormal6"><span class="calibre2">"Biliyor musun, büyük olasılıkla benim hayalimdi -şu çocukluk hayallerinden biri- ama ben hep senin üniversitedeki erkek arkadaşınla evleneceğini ummuştum."</span></p>

    <p class="msonormal6"><span class="calibre2">"Kimi demek istiyorsun?"</span></p>

    <p class="msonormal6"><span class="calibre2">"Biliyorsun, Robert."</span></p>

    <p class="msonormal6"><span class="calibre2">Sarah kısa ve yapay bir kahkaha attı. "Robert mi? O hiç benim erkek arkadaşım olmadı ki."</span></p>

    <p class="msonormal6"><span class="calibre2">"Olmadı mı? Ama o gün, kumsalda..."</span></p>

    <p class="msonormal6"><span class="calibre2">"O zaman bir başkasıyla çıkıyordum. Bir kadınla. Adı Veronica'ydı. Robert... o gün tesadüfen bizimle birlikteydi. Orada ne yaptığını anımsamıyorum." Ruby'nin şaşkın bakışlarını fark ederek eğlendi "Gittikçe daha karmaşık bir hal alıyor, değil mi?"</span></p>

    <p class="msonormal6"><span class="calibre2">Ruby, "Şaşkına dönmüş filan değilim" dedi. "Okul arkadaşlarımdan biri de biseksüel. Ya da öyle olduğunu söylüyor."</span></p>

    <p class="msonormal6"><span class="calibre2">Sarah, "O sözcüğe inandığımdan emin değilim" dedi. "Ya da karmaşık bir şeyi alıp basit bir formüle indirgemeye çalışan başka herhangi bir sözcüğe. Üstelik," bardağının kenarındaki ruju sildi, "konu seks değil. En azından benim için. Benim aradığım o değil. Komik, biliyor musun, herkes insana iki misli seçenek sunduğunu sanır; ama her nedense öyle değildir."</span></p>

    <p class="msonormal6"><span class="calibre2">"Anthony'den sonra başka biri oldu mu?"</span></p>

    <p class="msonormal6"><span class="calibre2">"Aslında olmadı. Norman o yönde bir iki umut besliyor olabilir. Yakında o köprüyü de geçmemiz gerekecek."</span></p>

    <p class="msonormal6"><span class="calibre2">Ruby, "Onun yalnızca bir arkadaş olduğunu söylüyorsun" dedi. Sonra yavaşça, sözlerini özenle seçerek ekledi, "ama bence Robert seni gerçekten seviyordu. O gün kumsalda bana söylediği bazı şeyler var ki; ben çok küçüktüm, biliyorum, hâlâ hatırlıyorum..."</span></p>

    <p class="msonormal6"><span class="calibre2">Sarah birdenbire gerginleşen bir sesle, "On iki yıl önce olup bitmiş bir şeyi neden ortaya çıkardığını anlamıyorum" dedi. "Sana söyledim: Robert yalnızca bir arkadaştı. Ne daha çok, ne daha az. Ve eğer benimle o kadar ilgileniyor idiyse, neden üniversiteden sonra beni öylece bırakıverdi?" Bu konuda söyleyebileceği başka şeyler de vardı ama, Ruby daha şimdiden yeterince morali bozulmuş gibi görünüyordu. "Onca yıl önce söylediği bir şeyi nasıl anımsayabilirsin? Olsa olsa sekiz dokuz yaşındaydm."</span></p>

    <p class="msonormal6"><span class="calibre2">Ruby, "O günü asla unutmayacağım" dedi, "birlikte yaptığımız o inanılmaz kumdan şatoyu haftalarca düşümde gördüm."</span></p>

    <p class="msonormal6"><span class="calibre2">"Doğru..." Sarah hatırladıkça yine hafifçe gülümsemeye başladı.</span></p>

    <p class="msonormal6"><span class="calibre2">"Ona Kum Adam diyordun, değil mi? Bir süre her ikimiz de öyle demiştik. Ona taktığımız isim buydu."</span></p>

    <p class="msonormal6"><span class="calibre2">"Öyle güneşliydi ki. Öyle sakin. Çok güzel bir gündü..." Rubby içtenlikle, heyecanla Sarah'nın gözlerinin içine bakıyordu. "Her zaman sana karşılığını vermek istedim, biliyor musun? Her ikinize de."</span></p>

    <p class="msonormal6"><span class="calibre2">"Saçmalama."</span></p>

    <p class="msonormal6"><span class="calibre2">Ruby fazla konuştuğunu sezmişti. Şakaya vurdu, "Her şey bir yana, o gün sayesinde bir bisiklet kazandım."</span></p>

    <p class="msonormal6"><span class="calibre2">"Öyle mi?"</span></p>

    <p class="msonormal6"><span class="calibre2">"Onu da mı hatırlamıyorsun? Aldığım en iyi öğütlerden biriydi Bana annemleri bana bisiklet almaları için nasıl ikna edebileceğimi anlatmıştın."</span></p>

    <p class="msonormal6"><span class="calibre2">"Hatırlamıyorum."</span></p>

    <p class="msonormal6"><span class="calibre2">Ruby şakacıktan dudaklarını büzerek, "O halde ben de sana hatırlatmayacağım" dedi.</span></p>

    <p class="msonormal6"><span class="calibre2">Tekrar acıkmışlardı. Garsonlar başlangıç yemeklerini çabucak getirdikten sonra toplu halde ortadan kaybolmuş gibiydiler. Sarah mutfakta bilinmeyen bir krizin yaşandığı duygusuna kapıldı.</span></p>

    <p class="msonormal6"><span class="calibre2">İçini çekerek, "Kendimi yaşlı hissetmeme yol açıyorsun Ruby" dedi.</span></p>

    <p class="msonormal6"><span class="calibre2">"Ben mi? Ama sen her gün çocukların içindesin. Ben neden yaşlı hissettireyim ki?"</span></p>

    <p class="msonormal6"><span class="calibre2">"Bilmiyorum... Çünkü seni son gördüğümden beri çok zaman geçti ve bu arada çok değişmişsin."</span></p>

    <p class="msonormal6"><span class="calibre2">"Hem sen de yaşlı değilsin ki. Otuzlu yıllarını süren insanlar yaşlı değildir."</span></p>

    <p class="msonormal6"><span class="calibre2">"Hayatımın yarısı geçti."</span></p>

    <p class="msonormal6"><span class="calibre2">"Daha iyi olan yarısı önünde."</span></p>

    <p class="msonormal6"><span class="calibre2">"Umarım.</span></p>

    <p class="msonormal6"><span class="calibre2">"Öğretmenliğe devam edecek misin?"</span></p>

    <p class="msonormal6"><span class="calibre2">Sarah pek heves göstermeden, "Sanırım" dedi. Hırpalanmış görünen garson sonunda mantarlı rosto ve tavuklu makarnalarını getirendi, zorunlu özürlerle bıraktı. "Dürüst olmak gerekirse, şu sıralar pek eğlenceli olduğunu söyleyemeyeceğim" dedi. "Meslektaşlarımın yarısıerken emekliliklerini istiyor ya da haftada iki kez stres tedavisi görüyorlar. Tam da yeni birtakım şartlan yerine getirmek için canımız çıkmışken, hükümet ortaya yepyeni bir şeyler atıyor. Denetçiler için hazırlanmaya, çocuklar ve bübirimiz hakkında rapor hazırlamaya, bütçe yapıp defter tutmaya o kadar çok zaman ayınyoruz ki, neden öğretmen olmayı istediğimi bile neredeyse unutmuş durumdayım." Ruby rostosunun üstünden gözlerini dikmiş ona bakıyordu. Sarah büyük olasılıkla ona gencecik yaşamının en sıkıcı akşamım yaşatmakta olduğunu düşündü. Bunun verdiği rahatsızlıkla ekledi: "Ve sonra ara sıra bir şey oluyor, halledilmesi gereken yeni bir sorun çıkıyor ve kendi kendine evet, ben bunu yapmayı istiyorum, buna değer diyorsun. Tıpkı şu anda olduğu gibi, örneğin sınıfımda bir kız var... çok sessiz ve utangaç, genelde sessizlerde olur bu... içinde sakladığı bir sır var. Ve ona ulaşabilecek tek kişinin ben olduğumu bilmek..." Bunu yüksek sesle düşündüğünü duyunca akşamın ne kadar büyük bölümünü kendi sorunlanyla ilgilenerek geçirdiğini fark edip utandı. "Her neyse Ruby, senin hakkında bazı şeyler öğrenmemin zamanı gelmedi mi?"</span></p>

    <p class="msonormal6"><span class="calibre2">Ancak Ruby ilk başta üniversitedeki arkadaşlan ve annesinin kıyıdaki küçük pansiyonu hakkında konuşmaktan memnun kaldıysa da, sonradan konuyu büyük bir kararlılık ve ustalıkla yine Sarah'ya, Ashnave kumsalda geçirdikleri o güne getirdi. Yemeğe gelince, bir süre sonra tatlıdan umutlarını kestiler, güçlükle buldukları garsonlardan birine zorla hesabı ödeyip sonunda kalkmayı başardılar. Birlikte metro istasyonuna yürüyüp teşekkürler ve birbirlerini arama sözleri arasında veda ederken, Ruby'nin hâlâ soracak bir sorusu vardı.</span></p>

    <p class="msonormal6"><span class="calibre2">"Senin şu narkolepsi" dedi, "tedavi edebiliyorlar, değil mi?"</span></p>

    <p class="msonormal6"><span class="calibre2">Sarah başını iki yana salladı, "Ne yazık ki hayır. Bir kez yakalandın mı, ömür boyu geçmiyor. Belirtiler açısından yararlı olacak ilaçlar var ve yaş ilerledikçe de iyiye gidiyor. Dediğim gibi, katapleksi artık eskisi kadar kötü değil; ve bir diğer belirti olan uyku öncesi düşleri de hemen hemen tümüyle geçti gibi."</span></p>

    <p class="msonormal6"><span class="calibre2">"Neye benziyordu?"</span></p>

    <p class="msonormal6"><span class="calibre2">Sarah kollarını kavuşturup ürperdiğim hissetti. Geç oluyordu ve hava serinlemişti. Ruby'yi görmek güzeldi ama artık geçmişi düşünmek istemiyordu: eve dönüp kendi başına kalmak, o CD'yi yeniden çalmak, şarabı bitirmek, raporları tamamlamak istiyordu.</span></p>

    <p class="msonormal6"><span class="calibre2">"Açıklaması güç" dedi. "Ama eskiden düşler görürdüm... öyle gerçektiler ki..."</span></p>

    <p class="msonormal6"><span class="calibre2">Hızla eve yürürken kendi kendine bunu bile özleyip özlemediğini sordu. Bir zamanlar düşleri ile anılarını birbirlerinden ayıramıyor olmasına rağmen mi? Kuşkusuz o günleri unutmanın zamanı gelmişti: dikkatini bugünkü konulara yoğunlaştırmalıydı. Alison Hill'i ve bir iki kez onun o ciddi ifadesinin gerisinde gördüğü hüznü nasıl ortaya çıkartabileceğini düşündü. Kızın sınıfta oturmuş, Norman'ın astrologlar ve astronomlar konulu komik dersini dinlemezkenki yüzünü; dikkatsizce altdudağını çiğneyişini gözünün önüne getirdi... Ancak Ruby'nin canlandırdığı huzur bozucu görünümler hâlâ peşini bırakmıyordu ve bir dakika sonra açıklanamaz bir biçimde Alison'dan Veronica'ya geçmişti. Evet, o akşam geçmişten gelecek bütün hayaletlerin içinden Veronica: Veronica</span></p>

    <p class="msonormal6"><span class="calibre2">&nbsp;</span></p>

    <p class="msonormal9"><a class="pcalibre pcalibre1" id="_Toc399804430"><b class="calibre1"><i class="calibre9"><span class="calibre14"><span class="calibre6">İkinci devre</span></span></i></b></a></p>

    <p class="msonormal10"><b class="calibre1"><span class="calibre6">VII</span></b></p>

    <p class="msonormal6"><span class="calibre2">Cafe Valladon'da oturmuş bir kitap okur ve sütsüz kahvesini yudumlayıp sigarasından bir nefes çekerken kendi kendine gülüyordu. Aralık ayının başıydı; dönem sonu yaklaşıyordu ve Veronica sıkıca sarınıp sarmalanmış, birkaç hafta önce çıktıkları alışverişte birlikte seçtikleri renkli yün kazağı giyiyordu. Kafe sıcak ve dumanlıydı; normal zamanda bile yarı saydam olan kalın pencereler bugün kat kat buğuyla kaplanmıştı. Havada öyle yoğun bir sigara dumanı vardı ki, Sarah önünü güçlükle görebiliyordu. Masaya ulaştığında durdu; bir bakış, bir gülümseme, kitabın kapatılmasını veya bir öpücük gönderilmesini bekledi. (Kalabalık içinde yanaktan öpüşür; daha fazlası için kendilerine izin vermezlerdi.) Sonunda Veronica'nın romanına dalmış olduğunu, oraya gelişini bile fark etmediğini görünce sessizliği bozdu;</span></p>

    <p class="msonormal6"><span class="calibre2">"Baykuş ortaya çıktı mı?"</span></p>

    <p class="msonormal6"><span class="calibre2">Eğilip bir öpücük almak için uzandı. Veronica'nın yüzüne yaslanan yüzü buz gibi gıdıklıyordu.</span></p>

    <p class="msonormal6"><span class="calibre2">Veronica, "Tanrım, sen donmuşsun" dedi, "dışarda kar filan mı yağıyor?"</span></p>

    <p class="msonormal6"><span class="calibre2">"Neredeyse." Sarah oturup Veronica'nın fincanından bir yudum aldı. "Eee, çıktı mı?"</span></p>

    <p class="msonormal6"><span class="calibre2">"Henüz değil. Ama gittikçe daha korkunç bir hal alıyor."</span></p>

    <p class="msonormal6"><span class="calibre2">Sarah sigara paketini aldı. "Bir tıkaç alabilir miyim?"</span></p>

    <p class="msonormal6"><span class="calibre2">"Tabiî. Buyur."</span></p>

    <p class="msonormal6"><span class="calibre2">'Tıkaç' sigara için kullandıkları gizli sözcüktü. Şifrelerinin hemen çoğu gibi o da Veronica'nın okumakta olduğu <i class="calibre3">House of Sleep</i> isimli romandan alınmıştı. Frank King isimli yazan ikisi de daha önceden tanımıyordu. Bu, Slattery'nin Cafe Valladon'un duvarlarını süslemek için sahaflardan topladığı yüzlerce kitaptan biriydi ve tesadüfen en sevdikleri masanın üstündeki rafın tam ortasında duruyordu. Sarah bir seferinde Veronica'yı beklerken okumaya başlamış ve kitaptaki 1930'lardan kalma modası geçmiş terimler ile inanılmaz ölçüde karmaşık öykü onu büyülemişti. Öykü, görünürde bir dizi çalıntı belge ve Baykuş isimli tanınmış bir suçlunun çevresinde gelişse de; gerçekte geceyarıları gerçekleşen bir dizi anlaşılmaz adam kaçırmalar ve mide bulandırıcı cinayetler için sunulan bir fondan başka bir şey değildi. Sarah o gün -yani çıkmaya başlamalarından yalnızca bir ya da iki hafta sonra- en seçkin bölümlerden bazılarını Veronica'ya yüksek sesle okumuş ve onu izleyen iki ay içinde kitap ikisi arasında son derece özel bir şaka haline gelmişti: onları birbirlerine bu kadar sıkıca bağlayan ve ilişkileri konusunda yabancılara karşı aşılmaz bir duvar ören o pek çok gizli bağdan biriydi.</span></p>

    <p class="msonormal6"><span class="calibre2">Sarah sigarayı yakarak, "Devam et, neler oldu?" diye sordu.</span></p>

    <p class="msonormal6"><span class="calibre2">"Smith denen şu adam."</span></p>

    <p class="msonormal6"><span class="calibre2">"Kim o? Baykuş mu?"</span></p>

    <p class="msonormal6"><span class="calibre2">"Henüz bilmiyoruz. Her neyse, Henry Downes'ı ve Robert Porter'ı ve de Aileen'i iskemlelerine bağladı ve bonoların nerede olduğunu söylemezlerse işkence yapmakla tehdit ediyor. Daha doğrusu, yalnızca Aileen'i. Kor halinde bir demirle."</span></p>

    <p class="msonormal6"><span class="calibre2">"Aileen'i mi? Dalga geçiyorsun."</span></p>

    <p class="msonormal6"><span class="calibre2">"Hayır, geçmiyorum. Şunu dinle: 'Dakikalar insafsızca geçiyordu. Smith demiri yine ortaya çıkardı. Artık kıpkırmızı parlıyordu ve mutfak kızgın madenin kokusuyla dolmuştu'."</span></p>

    <p class="msonormal6"><span class="calibre2">Sarah neşeyle gülerek, "Harika" dedi.</span></p>

    <p class="msonormal6"><span class="calibre2">"Aileen'e doğru yaklaşarak, 'Şimdi, Porter' dedi. 'Neredeler?' Porter, 'Bilmiyorum' diye mırıldandı. Dudakları titriyordu. 'Bir daha sormayacağım. Önce yüzünde hafif bir yanık olacak. Tabiî acı verecek ve iz bırakacak. Eğer bu da seni etkilemezse, teker teker gözlerini çıkartacağım. Ve unutma, ben sözümü tutarım.' Sıcak metal yüzüne yaklaşırken Aileen geri çekilmeye çalıştı. Gözleri kapalı, yanakları daha da bembeyaz kesilmişti. Ama hiçbir şey söylemedi ve bağırmadı. Henry çaresizlik içinde kıvranıyordu."</span></p>

    <p class="msonormal6"><span class="calibre2">Veronica durdu ve başını kaldırınca Sarah'nın yanaklarının da tıpkı Aileen'inkiler kadar bembeyaz kesildiğini gördü. Gülümsemesi yüzünde dondu.</span></p>

    <p class="msonormal6"><span class="calibre2">"Ah" Veronica kitabı kapadı, "özür dilerim. Düşüncesizlik ettim."</span></p>

    <p class="msonormal6"><span class="calibre2">Sarah başını sallayıp neşeli görünmeye çalıştı. "Hayır, sorun değil. Devam et, çok komikti." Ama bu çabası uzun sürmedi. İskemlede arkasına yaslanıp gözlerini kapadı, "Aslında kendimi biraz kötü hissediyorum."</span></p>

    <p class="msonormal6"><span class="calibre2">Veronica öne doğru eğilip parmaklarını sanki Sarah'nın gözkapaklarına değdirmek istermiş gibi uzattı. Sarah yüzünü buruşturup geri çekildi. "Yapma."</span></p>

    <p class="msonormal6"><span class="calibre2">Özür dilerim." Veronica kahvesini yudumlayıp konuyu değiştirmeye karar verdi, "Günün nasıl geçti? Daha soramadım bile."</span></p>

    <p class="msonormal6"><span class="calibre2">Bugün Sarah'nın yakındaki bir ilkokulda başladığı öğretmenlik stajının ilk günüydü. Bütün hafta bu nedenle huzursuzlanmış, kendini fazlasıyla hazırlamış, kırk dakikalık ders için yaklaşık altı saatlik malzeme toparlayıp gitmişti.</span></p>

    <p class="msonormal6"><span class="calibre2">"Fena değildi" dedi. "Aslında iyiydi."</span></p>

    <p class="msonormal6"><span class="calibre2">"Kartımı aldın mı?"</span></p>

    <p class="msonormal6"><span class="calibre2">"Evet, aldım," dedi Sarah. Bir an için gözleri saf, koşulsuz bir sevgiyle parladı. "Teşekkür ederim." Sigarasının külünü silkip ekledi "Aslında aldığım tek iyi şanslar kartı da değildi."</span></p>

    <p class="msonormal6"><span class="calibre2">"Bırak tahmin edeyim. Robert mı?"</span></p>

    <p class="msonormal6"><span class="calibre2">"Korkarım öyle. Gecenin bir vakti kapımın altından atılmış yalvaran bir küçük not."</span></p>

    <p class="msonormal6"><span class="calibre2">"Zavallı kuzucuk. Sana tutulmuş." Veronica bunu hafif haince bir ifadeyle söylemişti. Sarah fark etti ve elinde olmadan hoşuna gitti.</span></p>

    <p class="msonormal6"><span class="calibre2">"Ona fazla yüklenme" dedi.</span></p>

    <p class="msonormal6"><span class="calibre2">"Peki neler oldu? Neye benziyorlardı? Onlarla ne yaptın?"</span></p>

    <p class="msonormal6"><span class="calibre2">"Güvenli yolu seçip başlangıç olarak onlara Stevie Smith gibi bir şeyler vermeyi düşündüm. Ama son dakikada, hayır, dedim, biraz daha çaba harcayalım ve zoru deneyelim. Bu yüzden onlara Maya Angelou'nun şiirini okuttum. Hani şu 'Yaşlılar İçin Şarkı' bilir misin?"</span></p>

    <p class="msonormal6"><span class="calibre2">"Ama o kölelik hakkında. Çocuklar senin neden söz ettiğini anlamamıştır."</span></p>

    <p class="msonormal6"><span class="calibre2">"Ama anladılar işte, önemli olan da bu. Onlara açıklamam gereken birkaç güç tarafı vardı ama, çocukların neleri anlayabildiklerini ve neler hakkında konuşabildiklerini bilsen şaşarsın. Eğer... eğer yazarı yeterince iyiyse... Şiiri harika bir biçimde ele aldık ve bunun neye benzediğini hayal bile edemezsin Ronnie. O otuz çocuğu düşünmek ve bugün benim sayemde, kafalarında daha önceden olmayan bir şeylerin bulunması. Harika bir duygu..."</span></p>

    <p class="msonormal6"><span class="calibre2">Veronica sırıttı, "Başaracağını biliyordum." Sonra daha hafif bir sesle sordu, "Her seferinde bu kadar hazırlık yapmayacaksın, değil mi?"</span></p>

    <p class="msonormal6"><span class="calibre2">"Sanmam. Neden?"</span></p>

    <p class="msonormal6"><span class="calibre2">"Çünkü seni göremiyorum. Günlerdir ortalarda yoktun."</span></p>

    <p class="msonormal6"><span class="calibre2">"Eh..." Sarah derin bir soluk aldı. Sesinde heyecanlı bir titreşim vardı. "Seninle bu konuyu konuşmak istiyordum. Sana bir şey sormak istedim."</span></p>

    <p class="msonormal6"><span class="calibre2">Veronica bekledi. "Evet?"</span></p>

    <p class="msonormal6"><span class="calibre2">"Ashdown'da kalan bir çocuk var. Odasından çıkıp kampüse döndü. Olay şu ki..." (Veronica'nın aç, bekleyen gözlerine baktı) "şey, teknik açıdan çift kişilik bir oda. İki yatak var ve çok büyük. İkinci katta. Merak ediyordum ki... yani, oraya taşınmayı isteyip istemeyeceğini düşünüyordum."</span></p>

    <p class="msonormal6"><span class="calibre2">Veronica "Kendi başıma mı?" diye sordu.</span></p>

    <p class="msonormal6"><span class="calibre2">"Aslında hayır, beraber demek istedim."</span></p>

    <p class="msonormal6"><span class="calibre2">"İki sevgili olarak mı?" Veronica'nın bu sözcüğü hınzırca vurgulaması Sarah'nın telaşla çevresine bakınmasına yol açtı. "Aynı odada kalan iki sevgili mi? Üniversite yöneticileri buna ne der?"</span></p>

    <p class="msonormal6"><span class="calibre2">"Hiçbir şey tabiî. Nereden bilecekler ki... bizi?"</span></p>

    <p class="msonormal6"><span class="calibre2">Veronica bu şakadan vazgeçmeyecek kadar zevk alıyordu, "Skandali düşün ama."</span></p>

    <p class="msonormal6"><span class="calibre2">"Sence çok cüretkârsa... yani, sence bir sorun varsa..."</span></p>

    <p class="msonormal6"><span class="calibre2">Veronica "Sarah" dedi. Onun elini tuttu, önce sıktı, sonra okşamaya başladı, "Seninle aynı odaya taşınmayı çok isterim. Bayılırım."</span></p>

    <p class="msonormal6"><span class="calibre2">"Sahi mi?"</span></p>

    <p class="msonormal6"><span class="calibre2">"Sahi." Dudaklarının köşesinde yine bir gülümseme belirdi. "Ama zavallı Robert. Deliye dönecek."</span></p>

    <p class="msonormal6"><span class="calibre2">Sarah kapıya bakarak, "İti an..." dedi.</span></p>

    <p class="msonormal6"><span class="calibre2">Robert onlara katılmadan önce kısacık bir süre duraksadı. Sarah'nın Veronica'yla olmaktan ne kadar hoşlandığını görmenin acısına rağmen onun yanına oturma zevkinden kendini mahrum edemezdi. Veronica'nın yanına oturmayı tercih etmişti; ya herhangi bir niyeti olduğu izlenimini vermekten kaçınmak için ya da Sarah'nın tam karşısına oturursa ona bakmak için daha çok mazereti olacağından</span></p>

    <p class="msonormal6"><span class="calibre2">"Selam" dedi ve Veronica, ona yer açmak için yana kayarken ağzına kadar dolu kahve fincanından birkaç damla döktü, "nasıl gitti"?"</span></p>

    <p class="msonormal6"><span class="calibre2">Sarah, "Harikaydı" dedi, "çok güzeldi."</span></p>

    <p class="msonormal6"><span class="calibre2">"Sahi mi? Biliyordum."</span></p>

    <p class="msonormal6"><span class="calibre2">"Çocuklar harikaydı. Personel de çok iyi..."</span></p>

    <p class="msonormal6"><span class="calibre2">"Başarılı oldun mu? Seni sevdiler mi?"</span></p>

    <p class="msonormal6"><span class="calibre2">"Evet, öyle görünüyordu. Oranın harika bir havası var. Yani, böyle düşünmek için biraz erken ama, yıl sonunda beni kabul etseler... biliyor musunuz, harika olurdu."</span></p>

    <p class="msonormal6"><span class="calibre2">"Gerçekten mi? Demek buralarda bir iş arayacaksın, öyle mi? Kafası çalışmaya başlamış, kendi planlarını onunkilere uyduruyordu. Gerekirse o da bu yörede bir iş bulabilirdi ya da üniversitede kalıp lisansüstü eğitim görebilirdi.</span></p>

    <p class="msonormal6"><span class="calibre2">Sarah, "Evet, her ikimiz de buralarda iş arıyoruz" dedi. "Biliyorsun, sana söylemiştim Ronnie kendi tiyatro grubunu kurmak istiyor.</span></p>

    <p class="msonormal6"><span class="calibre2">"Ah, evet." Robert o pek bildik moral bozukluklarından birine saplandı, ama oyuna katılmaya kararlı olduğundan Veronica'ya dönüp sordu, "O iş nasıl gidiyor?"</span></p>

    <p class="msonormal6"><span class="calibre2">"Devam ediyor." Yine <i class="calibre3">House of Sleep</i>'i açmıştı ve konuşmaları yarım kulak dinliyordu, "Olası sponsorlar arayışındayım."</span></p>

    <p class="msonormal6"><span class="calibre2">"Destekçi mi?"</span></p>

    <p class="msonormal6"><span class="calibre2">"Bilirsin, işletmeler filan. Bugünlerde işler böyle yapılıyor: özel girişim!'"</span></p>

    <p class="msonormal6"><span class="calibre2">Sarah heyecanla, "Ronnie'nin büyük bir avantajı var" dedi, "ekonomi konusunda çok şey biliyor."</span></p>

    <p class="msonormal6"><span class="calibre2">Veronica finansal becerileri hakkındaki bu sözlere değil; kitapta kendisini eğlendiren bir şeye güldü.</span></p>

    <p class="msonormal6"><span class="calibre2">"Onları Canlı Getir, Tedbirlilerin Yolları, Mor Sislere Bürünenler."</span></p>

    <p class="msonormal6"><span class="calibre2">Sarah, "Pardon?" dedi.</span></p>

    <p class="msonormal6"><span class="calibre2">"Bunlar arka kapakta duyurulan diğer kitaplar. Boyalı Kız Olayı. Connie Morgan Keresteciler Kampında; vay, bu gerçek bir lezbiyen klasiğine benziyor. Şunları dinleyin... Sözde Eş, Kendi Kendisiyle Savaşmak, Eşcinsel Üçgen... Bu inanılmaz: sanırım burada bir tez malzemesi bulduk. Sonra kahkahalar atmaya başladı. "Ah bakın, sana göre bir tane, Robert. Siz ve Eliniz. Belki de benimle Sarah'yı düşünürken okuyabileceğin bir şey."</span></p>

    <p class="msonormal6"><span class="calibre2">"Ronnie!" Sarah utanç içinde masanın altından bir tekme attı. Ama Robert onun gözlerine baktığında, kızın kendisine değil, sevgilisine baktığını gördü. O gözler yalnızca o sevgiliye yönelik bir hafiflikle, neşeyle gülüyordu. Son derece mahrem ve özel bir neşeydi bu. Robert gözlerine dolan yaşları tuttu ve aniden, bir an için bilincini yitirdi; kendine geldiğinde beraberinde canlı ama beklenmedik bir de cümle geldi:</span></p>

    <p class="msonormal6"><span class="calibre2">"Bu gece gözlerinde bir körlük gördüm..."</span></p>

    <p class="msonormal6"><span class="calibre2">Veronica gitmek üzere kalkıyordu. Bir şeyler söylüyordu. "… bir ilgisizlik ki bana..."</span></p>

    <p class="msonormal6"><span class="calibre2">Ona neyi hissettiren? Ne hissediyordu?</span></p>

    <p class="msonormal6"><span class="calibre2">"O halde ne yapacağız?"</span></p>

    <p class="msonormal6"><span class="calibre2">Veronica'nın sözlerini şimdi duyuyordu.</span></p>

    <p class="msonormal6"><span class="calibre2">"Ne zaman taşınıyoruz?"</span></p>

    <p class="msonormal6"><span class="calibre2">Sarah, "Seni sonra bulurum" diyordu, "o zaman konuşuruz,"</span></p>

    <p class="msonormal6"><span class="calibre2">Veronica her ikisine de veda edip gitti. Robert'ın önünde öpüşmediler.</span></p>

    <p class="msonormal6"><span class="calibre2">Sessizlik oldu. Sarah mahcup, gülümsedi, Robert da gülümsemek için elinden geleni yaptı.</span></p>

    <p class="msonormal6"><span class="calibre2">Sonunda, "Ne diyordu?" dedi. "Beraber mi oturacaksınız?"</span></p>

    <p class="msonormal6"><span class="calibre2">Sarah başıyla onayladı. "Ashdown'a geliyor. Geoff'un eski odasına geçeceğiz."</span></p>

    <p class="msonormal6"><span class="calibre2">"Tamam." Onun özümsemesi, öğrenmesi için yeni bir şey, "İyi olur."</span></p>

    <p class="msonormal6"><span class="calibre2">"Evet. Sanırım olacak. Sanırım hoş olur."</span></p>

    <p class="msonormal6"><span class="calibre2">"İyi." <i class="calibre3">House of Sleep</i>'i açtı, göz attı, ama hiçbir şey görmüyordu. "Bu da demek oluyor ki, senin odan artık boş, değil mi?"</span></p>

    <p class="msonormal6"><span class="calibre2">"Sanırım." Şimdi ne soracaktı? Herhalde oraya kendisi taşınmak gibi fetişist bir arzu beslemiyordu? "Ne olmuş?"</span></p>

    <p class="msonormal6"><span class="calibre2">"Arkadaşım Terry oda arıyor, hepsi bu. Ona söz etmemde bir salonca var mı?"</span></p>

    <p class="msonormal6"><span class="calibre2">Sarah'nın içi rahatlamıştı. "Evet, tabiî" dedi. "Iyi olur."</span></p>

    <p class="msonormal6"><span class="calibre2">Yine sessizlik. Daha uzun ve daha da ezici. Sarah havadan sudan konuşmaya çalışıyordu. Bir düzine boş, anlamsız söz dudaklarına takıldı kaldı.</span></p>

    <p class="msonormal6"><span class="calibre2">Robert hâlâ romanı okuyormuş gibi yapıyordu. "Bu Slattery'nin mi?"</span></p>

    <p class="msonormal6"><span class="calibre2">"Evet. Şurada duruyor." Sarah raftaki boş yeri gösterdi.</span></p>

    <p class="msonormal6"><span class="calibre2">Robert, "Şu arkadaşım, Terry" dedi, "kitaplardan birinin içinde on pound tutuyor."</span></p>

    <p class="msonormal6"><span class="calibre2">"Sahi mi? Niçin?"</span></p>

    <p class="msonormal6"><span class="calibre2">"Bilirsin işte. Kara günler için. Parasız kalırsa diye."</span></p>

    <p class="msonormal6"><span class="calibre2">"İyi fikir"</span></p>

    <p class="msonormal6"><span class="calibre2">"Cok zekice, değil mi? Birinin onu orada bulma şansı milyonda bir." Sarah bu sözlerin nereye varacağım bilmiyordu, ama Robert'ın sonraki belirsiz sözleri konuyu biraz daha aydınlattı. "Sarah, günün birinde... bir şey bırakmak istersem buraya koyarım. Bu kitabın içine."</span></p>

    <p class="msonormal6"><span class="calibre2">"Ne demek istiyorsun?"</span></p>

    <p class="msonormal6"><span class="calibre2">"Sayfa…" (sayfaları gelişigüzel çevirdi) "... sayfa yüz yetmiş üç. Nerede bulacağını bilirsin."</span></p>

    <p class="msonormal6"><span class="calibre2">"Ne tür bir şey? Para mı demek istiyorsun?"</span></p>

    <p class="msonormal6"><span class="calibre2">"Belki para; ya da... herhangi bir şey. Bilmiyorum." Bu doğruydu: ona bunu neden söylediğini pek bilmiyordu. Ama her nedense önemli gibiydi. "Unutmazsın, değil mi?"</span></p>

    <p class="msonormal6"><span class="calibre2">Sarah, "Robert..." diye söze başladı; ama ona bu gizli iletişimi için araç seçerken, kendisi ile Veronica'nın birbirleri için hissettikleri her şeyi; aşklarını simgeleyen kitabı seçtiğini söyleyemedi. Şimdi bu çelişkiyle onu nasıl aşağılayabilirdi ki? Çok zalimce olurdu. "Gitmeliyim" diyebildi. "Ben... bak, seninle dalga geçtiysek üzgünüm."</span></p>

    <p class="msonormal6"><span class="calibre2">Robert parmağını kitabın yeşil sırtı üzerinde gezdirirken hiçbir şey söylemedi.</span></p>

    <p class="msonormal6"><span class="calibre2">"Evde görüşürüz, tamam mı?"</span></p>

    <p class="msonormal6"><span class="calibre2">'Tamam" dedi. Sarah gittikten sonra boş boş onun oturmakta olduğu yere bakakaldı. Bininci kez onun yokluğuna alışma mücadelesi veriyordu.</span></p>

    <p class="msonormal6"><span class="calibre2">Terry on dakika kadar sonra kafeye geldi ve Robert bir ders kitabına dalmış, dilini dalgın dalgın dişlerinin arasından uzatmıştı; kamaşmış omuzlan kasvetinin ve dikkatinin göstergesiydi.</span></p>

    <p class="msonormal6"><span class="calibre2">"İntihar notunu nasıl yazacağını düşünen birine benziyorsun" dedi. Robert kısa, neşesiz bir kahkaha attı ve şaşırtıcı bir telaşla kitabını kapattı. Ne Terry'nin ne de başka birinin Sarah'yla ilgili bir şiir yazmaya başladığını bilmesini istemiyordu.</span></p>

    <p class="msonormal6"><span class="calibre2">Terry, "Çalışmalarına biraz ara verebilir miyiz?" diye sordu.</span></p>

    <p class="msonormal6"><span class="calibre2">"Siz mi?"</span></p>

    <p class="msonormal6"><span class="calibre2">"Evet, birileriyle buluşacağım."</span></p>

    <p class="msonormal6"><span class="calibre2">"Sorun değil. Otur. Sana haberlerim var zaten. Barınma sorununu çözdüğümü sanıyorum." Sonra ona Sarah'nın boşalan odasından söz etti.</span></p>

    <p class="msonormal6"><span class="calibre2">Terry gürültücü bir komşusunun günde on dört saatlik uykusuna engel olduğu gerekçesiyle kampüsteki yurttan ayrılmaya karar vermişti. Ashdown'a gelme düşüncesinden hoşlandı ve arkadaşları masaya gelip onlara katıldığında her şey planlanmıştı bile. Gelenlerin ikisi de sinema öğrencisiydi ve birinin adı Luke, diğerininki Cheryl'di. Sinema bölümünün geleneksel üniforması olan, Oxfam'in ikinci el giysilerini giyiyorlar; ve tıpkı Terry gibi, onlar da hem günde birkaç öğün yemeğe, hem de güneş altında uzun bir tatile ihtiyaçları varmış gibi görünüyorlardı.</span></p>

    <p class="msonormal6"><span class="calibre2">Luke, <i class="calibre3">House of Sleep</i>'i eline alıp, "Şu kitap ne ki?" diye sordu.</span></p>

    <p class="msonormal6"><span class="calibre2">Robert kitabı onun elinde görünce irkildi. Sanki kutsal bir emanete saygısızlık ediliyormuş gibi geldi.</span></p>

    <p class="msonormal6"><span class="calibre2">"Rafta bulduğum bir şey," dedi. Kitabı geri almaya çalıştı, ama Luke sıkıca tutuyordu.</span></p>

    <p class="msonormal6"><span class="calibre2">"Frank King'in o halde?" Baş sayfalardan birine bakıp aynı yazarın diğer romanlarının listesini gözden geçirdi. "Burada kitaplarından birinin sinemaya uyarlandığı yazıyor."</span></p>

    <p class="msonormal6"><span class="calibre2">"Öyle" dedi Terry, "adı <i class="calibre3">The Ghoul</i>'du. 1932'de Boris Karloff ve Eric Hardwicke'le filme aktarıldı."</span></p>

    <p class="msonormal6"><span class="calibre2">"<i class="calibre3">The Ghoul</i> mu? Hiç duymadım."</span></p>

    <p class="msonormal6"><span class="calibre2">"Ah!" Terry muzaffer bir edayla gülümsedi, "Çünkü tüm kopyaları kayıp. En azından Ingiltere ile Amerika'da."</span></p>

    <p class="msonormal6"><span class="calibre2">Robert kitabı gizlice rafına yerleştirdi.</span></p>

    <p class="msonormal6"><span class="calibre2">Luke, "Peki sen nereden biliyorsun?" diye sordu.</span></p>

    <p class="msonormal6"><span class="calibre2">"Kayıp filmlerle ilgili bir yazı okuyordum. Aslında," Terry durdu, kendinden pek hoşnut görünüyordu, "onlarla ilgili bir kuram geliştirdim. Duymak ister misiniz?"</span></p>

    <p class="msonormal6"><span class="calibre2">"Harika" dedi Cheryl, "şu senin kuramlarının bir yenisi." Gülümsüyordu.</span></p>

    <p class="msonormal6"><span class="calibre2">Anlaşılan Terry'nin son kuramı özellikle kışkırtıcı bir düşün ardından, hemen o sabah tasarlanmıştı. Düş, elma çiçekleri, sarı saçlı bir kadın, güneşli bir yamaç ve geniş kenarlı bir şapkayla ilgiliydi. Yitik filmler ile yitik düşleri ilgilendiriyordu ve en azından Robert onu dinlemekten pek hoşnuttu; Salt Sarah ve Veronica'yla son buluşmasının anılarından kurtulmak için bile olsa.</span></p>

    <p class="msonormal6"><span class="calibre2">Terry, "Filmlerin de tıpkı toplu bir bilinçaltı gibi, düşlere benzediğini söylemenin klişe olduğunu biliyorum" diye söze başladı, "ama hiç kimsenin bu düşünceyi sonuna dek götürmediğini düşünüyordum. Farklı farklı düşler yok mudur? Ve aynı biçimde, birer karabasana benzeyen korku filmlerinin yanı sıra, erotik düşlere benzeyen <i class="calibre3">Deep Throat</i> ve <i class="calibre3">Emmanuelle</i> gibi açık saçık filmler vardır." Kakao kuanından bir yudum alırken konuya ısınıyordu. "Sonra bir de yeni çevrimler, tekrar tekrar anlatılan öyküler var. Onlar da tekrar tekrar gorülen düşlere benziyor. Bir de, Kayıp Ufuklar ve Oz Büyücüsü gibi teselli edici, ileriyi gören düşler var. Ama bir film kaybolduğunda hiçbir zaman gösterilmemişse, kaybolmuş ve hiç kimse onu görmemişse, en güzel düş çeşidi budur. Çünkü bu, hayatta gördüğünüz en güzel düş olabilir, ama tam uyanırken aklınızdan çıkar ve birkaç saniye sonra onunla ilgili hiçbir şey anımsamazsınız."</span></p>

    <p class="msonormal6"><span class="calibre2">Robert, "Ama bu hiç oluyor mudur?" diye sordu, "Yani, eğer birisi bir film çekme zahmetine ve masrafına katlanırsa, sonra onu bir mahzene kilitleyip hiç kimseye göstermezlik etmez."</span></p>

    <p class="msonormal6"><span class="calibre2">Film uzmanları bu saf kişi için akıllarına gelen bütün kayıp filmleri sıraladı: Greed'in sekiz saatlik versiyonu; Jerry Lewis'in Nazi toplama kamplarında çalışan bir palyaçoyu anlattığı filmi The Day the Clown Cried; Şahane Ambersonlar'ın kayıp bobinleri; Orson Welles'in efsanevî filmi The Other Side of the Wind; Peter Sellers'in oynadığı ve tümüyle Guernsey Adası'nın altındaki dehlizlerde çekilen İkinci Dünya Savaşı dramı, The Blockhouse; Double Indemnity'deki kayıp gaz odası sahnesi; The Private Life of Sherlock Holmes'tan çıkartılan dört sahne...</span></p>

    <p class="msonormal6"><span class="calibre2">Terry, "Ama Wilder zaten öylesine sıradan bir yetenek ki" dedi, "onun filmlerinden birini eski haline getirme zahmetine kim katlanır ki?"</span></p>

    <p class="msonormal6"><span class="calibre2">Luke, "Aslında o benim en sevdiğim yönetmen" dedi. "Seninki kim?"</span></p>

    <p class="msonormal6"><span class="calibre2">Bu çok sevilen bir oyundu. Terry dudaklarını büzdü. "Benim yok sanırım" dedi, "ya da en azından, oralarda bir yerde olduğundan eminim, ama onu henüz bulamadım."</span></p>

    <p class="msonormal6"><span class="calibre2">"Onu mu?" dedi Cheryl.</span></p>

    <p class="msonormal6"><span class="calibre2">"Dürüstlüğünden hiç ödün vermeyen birisi olmalı. Hem yazan, hem de yöneten birisi. Bana göre bir film temelde bir sanatçının kişisel vizyonunun ifadesidir."</span></p>

    <p class="msonormal6"><span class="calibre2">Diğerleri onun çok havalı olduğunu düşünse de, dilini tuttu.</span></p>

    <p class="msonormal6"><span class="calibre2">"Zamanı gelince kendim de yazmak istiyorum. Ve yönetmek. Aslında şu sırada bir senaryo yazıyorum."</span></p>

    <p class="msonormal6"><span class="calibre2">Robert buz gibi olmuş kahvesinden bir yudum aldı. Cherly bir şeker poşetini açmaya başladı ve Luke da tırnaklarını inceleme koyuldu.</span></p>

    <p class="msonormal6"><span class="calibre2">"Size anlatayım mı? Bir adamın hayat hikâyesi. Adamı hep aynı oyuncu canlandıracak ve elli yıllık bir dönemde çekilecek. Bir buçuk saat içinde oyuncunun delikanlılıktan yaşlılığa geçişini izleyeceksiniz Yirmi yaşında, gençlik heyecanıyla dolu yüzünden; yetmiş yaşında acı ve düş kırıklığının yarattığı çizgilerle dolu yüzüne zalimce geçişler olacak. Umudun çaresizliğe dönüşmesinin baş döndürücü hızda çekilmiş bir anlatımı."</span></p>

    <p class="msonormal6"><span class="calibre2">Kısa bir sessizlik oldu. Sonra Luke, "Bence sigorta edilmesi pek kolay olmaz" dedi ve hesabı ödemek için kalktı.</span></p>

    <p class="msonormal6"><span class="calibre2">&nbsp;</span></p>

    <p class="msonormal6"><span class="calibre2">Noel geldi geçti, ilkbahar dönemi başladı ve birkaç hafta geçmeden Terry en sevdiği yönetmeni sonunda keşfettiğine karar verdi. BBC2 bir cumartesi sabahı erken saatlerde Salvatore Ortese'nin 1947 tarihli, Trapani isimli küçük bir balıkçı köyünde yaşayan iki rakip aileyi anlattığı yenigerçekçi dramı <i class="calibre3">II Costo della Pesca</i> isimli filmini altyazılı olarak gösterdi. Terry bu az tanınan italyan film yapımcısını uzaktan bilse de, eserlerinden hiçbirini görmemişti, ama onda tıpkı yıldırım çarpması gibi ani ve aydınlatıcı bir etkisi oldu. Filmi yarım şişe kırmızı şarabı içtikten sonra Ashdown'daki televizyon odasının karanlığında yalnız başına seyretti. Film başlamadan önce biraz uyuşmuş gibiydi ve kendini yatmaya hazır hissediyordu. Ancak beş dakika geçmeden yine uyanıp yukarı, odasına koşup tepkilerini kaydetmek üzere bir defter aldı. Yaşlı balıkçıların yıpranmış yüzlerinin çok yakından gösterilmelerinden etkilenmişti (deftere "bir manzara olarak yüz" diye yazdı); kıraç Sicilya kıyılarının çarpıcı siyah bir yaz çekimlerinden ("kişilik olarak manzara" diye ekledi) ve dram sadeliğiyle karakterlerin acılı durumlarına gösterilen yoğun ilgiden ("yoğun bağlantı ve ergonomi") bahsetti. Şişenin kalanını da bitirmişti. Terry sonunda sıradan insanların yaşamlarına yönelik samimi bir sempatiyi düz, ama iyi değerlendirilmiş sinema bilgisiyle birleştiren ve sanat dalının hedef alması gerektiğini düşündüğü her şeyi temsil eden bir yönetmen bulmuş gibiydi.</span></p>

    <p class="msonormal6"><span class="calibre2">Aynı gün öğleden sonra, kapanış saatinden hemen önce üniversite kitaplığına gitti ve Cambridge Film Rehberi'nde Ortese maddesinin fotokopisini çekti:</span></p>

    <p class="msonormal6"><span class="calibre2">"ORTESE, SALVATORE (1913-1975). İtalyan yönetmen. 1930'lu yılların ortalarından itibaren yayına hazırlama ve seslendirme konularında çalıştı. 'Luciano Serra, Pilota' (1938) filminin senaryosunda ROSSELLİNİ'ye yardım ettiği söylenir. Savaş sırasında sayısız kısa belgesel yönetti ve 'II Costo Delia Pesca' (1947) ile uzun metrajlı filmlere başladı. Bu film Rossellini'nin 'Roma, Açık Şehir'i ve De Sica'nın 'Sciuscia'sıyla birlikte yenigerçekçilik akımının ilk örneklerini oluşturmaktadır. 1950'lerde yaptığı filmler 'Pase Senza Pietâ' (1951) ile daha neşeli 'Morte da Fame' (1955) de dahil, diğer yönetmenlerin ihanet ettiğini düşündüğü harekete yönelik süregiden bağlılığını göstermektedir. Özellikle De Sica'nın 'Umberto D'deki (1952) duygusallığını çok eleştirmiştir. 1960'larda İtalyan sineması seks filmleri modasına ve Federico FELLİNİ'nin bayağı aşırılıklarına kapılınca Ortese'nin ekonomik ve insanî ilişkilerle ilgili görüşleri daha da yoğunlaşmış ve bu dönemde büyük bir stüdyoda çektiği tek renkli film olan 'E la Vita'nın (1964) sonu fazlasıyla karamsar görüldüğünden, yeniden çekilmesi gerekmiştir. (Filmde şizofren oğlunun tedavi giderlerini karşılamak için fahişeliğe başlayın sevgi dolu bir anne anlatılmaktadır. Kadın sonunda Floransalı, varlıklı bir çiftçinin evinde hizmetçi olur, ama Ortese'nin orijinal versiyonunda ailesini sağlıksız ve kalabalık dairelerinden çıkartmaya yetecek parayı neredeyse topladığında, olağandışı bir elektrikli süpürge kazasında iki bacağını birden kaybeder.) Ortese'nin son filmi hiçbir zaman gösterilmemiştir. Orduya yönelik korkunç ve acımasız bir eleştiri ve yönetmeninin deyişiyle 'insan ruhunun alçalmasına ağıt' olduğu söylenen 'Sergente Cesso' (1972) dağıtımcı bulamamış ve ancak bir avuç insan tarafından görülebilmiştir. Bunlar arasındaki bir İtalyan eleştirmenin seansı on dakika sonra terk ettiği ve gazetecilere, 'Ortese'nin tıpkı hasta bir hayvan gibi uyutulması gerekir' dediği söylenir. Daha başka film projeleri için para bulamayan Ortese yaşamının son üç yılında Toscana dağlarında inzivaya çekilmiş, 1975 kışında zatüreeden ölmüştür."</span></p>

    <p class="msonormal6"><span class="calibre2">Demek gerçekten de "kayıp" bir Ortese filmi vardı! Terry bu son cümleleri okurken içinde ani bir heyecan hissetti. Bu yönetmenin hem bilinen, hem de bilinmeyen eserlerini bulmanın kendisi için bir saplantı haline geleceğini hemen anladı. Pazartesi sabahı danışmanının odasına gidip üçüncü yıl tezinin konusu olarak Ortese'nin yaşamını ve çalışmalarını incelemek üzere izin aldı.</span></p>

    <p class="msonormal6"><span class="calibre2">Saplantılar tabiî asla paylaşılamaz. Sonraki birkaç haftaboyunca ne zaman bu filmlerle ilgili duygularını açıklamaya çalıştıysa ya da kampüsteki sinema salonlarında ne zaman arkadaşlarına gösteriler ayarladıysa, katı bir sıkıntı ve anlayışsızlık duvarına çarptı. İlkbahar döneminin sonlarına doğru böyle bir durumda Robert'la estetik konulu ufak bir tartışmaya girdiler.</span></p>

    <p class="msonormal6"><span class="calibre2">Film bölümünden çıkıp kampusun otoparkına doğru yürürlerken Robert ona, "Neden hiç neşeli filmlerden hoşlanmazsın?" diye sordu "Neden yalnızca acı dolu ve üzücü filmleri seversin? Neden en sevdiğin filmler başkalarınınkilere benzemez? Kazablanka gibi ya da Noel'de gösterilen o James Stewart filmi gibi?"</span></p>

    <p class="msonormal6"><span class="calibre2">Terry, "Çünkü onlar gerçek sanatçıların eserleri değil" dedi, "ve onlarla ilgili hiçbir gizem, hiçbir sır yok."</span></p>

    <p class="msonormal6"><span class="calibre2">"Ah, ama bu çok tutucu. Aslında sen de büyük bir züppesin, değil mi? Çünkü görmeye değer tek filmin hiç kimsenin hiçbir zaman göremeyeceği bir film olduğunu düşünüyorsun."</span></p>

    <p class="msonormal6"><span class="calibre2">Terry'nin dünyanın dört bir yanındaki arşivlere ve kaynak merkezlerine Ortese hakkında yirmiden fazla mektup göndermiş olmasına rağmen, onun bu en tanınmamış filminden tek bir kare bile bulamamış olduğu doğruydu. Yine de, bu onun beş bin kelimelik, 'Gösterilemeyeni Göstermek: Salvatore Ortese'nin Sergente Cesso Filmine Yönelik Seyirci Tepkilerinin Araştırması' isimli bir tez üzerinde çalışmasına engel değildi. Danışmanı teze bayılmıştı ve Terry onun desteğiyle çalışmasını Frame isimli saygın bir dergiye göndermeye hazırlanıyordu.</span></p>

    <p class="msonormal6"><span class="calibre2">"O da bir başka şey" dedi Robert, "bence seyretmemiş olduğun bir film hakkında yazmış olman da çok saçma."</span></p>

    <p class="msonormal6"><span class="calibre2">"Ama kimse görmüş mü ki? Konu da bu zaten. Böyle bir film var mı?"</span></p>

    <p class="msonormal6"><span class="calibre2">"Bence sen deliriyorsun. Senin için üzülüyorum, biliyor musun. Ruhsal ve fiziksel durumun için kaygılanıyorum."</span></p>

    <p class="msonormal6"><span class="calibre2">Terry, "Söyleyene bak" dedi. Otomobilinin yanına gelmişlerdi ve ceplerinde anahtarları arıyordu. "Garip saplantısı olan sensin." Buk sert olduğunu fark edip daha nazikçe sordu, "Robert, ne zaman unutacaksın?"</span></p>

    <p class="msonormal6"><span class="calibre2">"Bunu neden isteyeyim ki?"</span></p>

    <p class="msonormal6"><span class="calibre2">Terry içini çekip sürücü koltuğuna oturdu, "Benimle gelmiyorsun demek?"</span></p>

    <p class="msonormal6"><span class="calibre2">"Hayır. Jonah'da yemek yiyebileceğini söyledi. Sanırım oraya gidip onu arayacağım."</span></p>

    <p class="msonormal6"><span class="calibre2">Terry motoru çalıştırırken, "Gözyaşlarıyla bitecek" dedi, "seni uyarıyorum."</span></p>

    <p class="msonormal6"><span class="calibre2">Robert bir şeyi hatırladı. "Bu sabah biri seni arıyordu. Garip bir adam. Amerikan aksanlı."</span></p>

    <p class="msonormal6"><span class="calibre2">Terry yüzünü buruşturdu. "Joe Kingsley değil ya?"</span></p>

    <p class="msonormal6"><span class="calibre2">"Evet o. Sana önemli bir şey soracağını söyledi."</span></p>

    <p class="msonormal6"><span class="calibre2">Terry, "Bekleyebileceğinden eminim" dedi ve kampusu çevreleyen yolda hızla basıp gitti. Dikiz aynasına yalnızca tek bir kez göz atıp otoparkta yalnız başına, terk edilmiş kalakalan Robert'ı gördü.</span></p>

    <p class="msonormal7"><a class="pcalibre pcalibre1" id="_Toc399804431"><b class="calibre1"><span class="calibre14"><span class="calibre6">VIII</span></span></b></a></p>

    <p class="msonormal6"><span class="calibre2">Terry, ne Salvatore Ortese'yi ne de onun efsanevî "kayıp" filmini yıllardır hiç düşünmemişti. Ancak salı sabahı klinikten çıkıp kampüse giden otobüse bindiğinde, o anıların hızla geri gelmesine ve yasak bilgilere yönelik o eski açlığı duyarken yaşadığı telaşa şaşırıp kaldı. Kütüphaneye girer girmez bu duygulara kapılmaya başladı. Kütüphanenin kapılan çekici bir nefes verişe benzer bir sesle otomatik açıldı (bu da ona, öğrencilik günlerini hatırlattı) ve çok geçmeden kendini eski, bildik rafların karşısında buldu. Bu dizi dizi yeşil sırtlı kitaplara bir zamanlar öylesine gömülmüştü ki, isimlerini hemen hemen ezbere öğrenmişti: Positif, Film Comment, Sight and Sound, Cahiers du Cinema. Arayışın da burada başladığını hatırlıyordu. Bu yayımlarla ilgili her yıllığı taramış ve Ortese ile filmlerine yönelik en küçük bir referansı bile izlemişti. O günlerde ne kadar tutkulu; ne kadar hırslıydı... Terry Dr. Dudden'la yaptığı görüşmede bunu bir depresyon dönemi olarak tanımlamıştı; ancak şimdi yanıldığını anlıyordu. O zamanlar belki günde neredeyle on dört saat uyuyordu, ama en azından bir amacı, bir hedefi vardı. Bütün o enerji ne zaman dağılmış, gelişigüzel bir biçimde silinip süpürülmesine ne zaman izin vermişti?</span></p>

    <p class="msonormal6"><span class="calibre2">Terry kampusun sanat merkezinin yanındaki bir kafede yasak bir fincan kahvenin çağrısına karşı koyamazken bu soruyu düsündü. Nostaljik bir ziyarette bulunmayı düşündüğü eski selfservis kafe ya Jonah's ortadan kalkmış gibiydi. Son on iki yıldır üniversitede büyük değişiklikler olmuştu. Bu lokantanın kendisi de yepyeniydi. Pırıl pırıl masalar, krom eşya ve bir düzine renkli soyut resmin camları ışığı yansıtıyordu. Yanındaki sinema da yeniydi. Yeni bir de konser salonuyla Stephen Webb Centre isimli bir tiyatro vardı. Eğer fark etseydi, bu ayrıntı Terry'nin durup düşünmesine yol açabilirdi. Ancak o yitik ideallerinin gizemini düşünmekle fazlasıyla meşguldü; başka şeylerin yanı sıra, Ortese hakkında yaptığı son araştırmaları anımsamaya çalışıyordu. Kasım 1984'te İtalya'ya yaptığı gezide olmalıydı. Terry bir film çekimiyle ilgili olarak -gerçi Frame o makalesini hiç yayımlamamıştı- Milano'ya gitmiş ve sonra birkaç günlüğüne Roma'ya geçmişti. Orada Cinecitta arşivlerinin Terry gibilerini uzakta tutmakla görevli kahverengi gözlü, tatlı ve seksi danışma görevlisiyle bıkıp usanmadan flört edip arşivlere girmeyi başarmıştı. Kız sonunda ona kütüphanedeki fotoğrafları göstermiş ve orada diz boyu negatifler ile sekize on siyah beyaz fotoğraf arasına gömülü geçen on iki saatin ardından aradığını neredeyse bulmuştu (öte yandan bunu unutmuştu; böyle bir şeyi nasıl unutabilirdi). En azından filmin yalnızca söylentiden ve gazetecilerin spekülasyonundan ibaret olmadığının, gerçekten var olduğunun kanıtına ulaşmıştı. Bir fotoğraf bulmuştu.</span></p>

    <p class="msonormal6"><span class="calibre2">Tek bir fotoğraf. Belki de Terry'nin ateşli hayal gücünde bir tür sanatsal <i class="calibre3">Kutsal Kâse</i> haline gelmiş filmin yetersiz bir anısı; ancak salt bu nedenden ötürü çok daha değerli. Peki ona ne olmuştu? Inanılmaz olan da buydu işte: Terry anımsayamıyordu. İtalya'dan yanında getirdiğine emindi, sonra da bir yerlere saklamış olmalıydı. Ancak o günden beri en az altı kez adres değiştirmişti ve fotoğrafın bütün taşınmalardan sağ çıktığına emin değildi. Birdenbire fotoğrafın kaybolmuş olabileceği düşüncesi onu dehşete düşürdü.</span></p>

    <p class="msonormal6"><span class="calibre2">Paha biçilmez bir anıya karşı nasıl bu kadar pervasız bir tutum takınabilirdi? Eğer Sergente Cesso saniyede yirmi dört kareyle iki saat çeviriyor idiyse, filmi oluşturan 172 800 görüntüden büyük olasılıkla geriye kalan sonuncusunu ele geçirmişti (çalmıştı demek daha doğru olurdu). Bugün, on iki yıldan beri ilk kez, bunun ne muazzam bir şey olduğunu hissetti. Londra'ya koşup onu aramaya başlamadan önce klinikte kalma süresini tamamlayabileceğinden kuşkuluydu. Eve gidip bugünlerde eşya yerine geçen, döküntülerle dolu olan kolilerin ve dosyalann içinde onu arayacaktı.</span></p>

    <p class="msonormal6"><span class="calibre2">Terry bir fincan kahve daha söyledi, sonra onu bitiremediğini görüp şaşırdı. Belki de çok acı diye düşünüp biraz şeker ekledi, ama bunun da yararı olmadı. Ellerinin titremeye başladığını fark etti. Kendini uyanık hissediyordu. Ancak bu garip, sinirli, yapay bir heyecandı ve son günlerde hissettiği daha yerleşik dinlenmişlik duygusuna engel oluyordu. Kendisinden pek beklenmeyecek bir şekilde, bir yürüyüşe çıkma zamanının geldiğine kanaat getirdi.</span></p>

    <p class="msonormal6"><span class="calibre2">Öğleden sonra çoğunlukla yürüdü; önce çoktan beri kaybolduklarını görünce şaşırmadığı eski yerleri görmek için kasabaya gitti. Cafe Valladon kapanmış, yerine bir Hıristiyan kitabevi açılmıştı. Planetarium da gitmiş, yerine bir turizm danışma merkezi ile yerel tarih öğreten küçük bir müze açılmıştı. Ancak kütüphane hâlâ duruyordu. The Half Moon'la anne babasının bazen kaldıkları Crown Hotel de öyle. Ufacık bir profesyonel ilgi kırıntısıyla sinemada Oyuncak Dünyası, Kuş Kafesi ve Chalk and Cheese 4'un oynadığını fark etti.</span></p>

    <p class="msonormal6"><span class="calibre2">Cevrede hâlâ bir solgunluk; uzun zamandır kullanılmayan bir çekmeceyi açtığınızda duyulan, hüzünlü anıların hafif kokusuna karışan bir küf kokusu vardı. Çok geçmeden iyice morali bozuldu. Bunu üzerine yarların üzerinden geçen, öğrenciyken tembelliğinden hiç aman vermediği, ama şimdi sıkı bir yürüyüş ve tertemiz deniz havası beklentisiyle çekici gelen yola yöneldi. Hızlı yürürse, Dr. Dudden'la saat beşteki randevusuna on dakika erken gidebileceğini hesapladı.</span></p>

    <p class="msonormal6"><span class="calibre2">Terry yarların tepesinde kararlı adımlarla yürürken Sarah da okuldan eve dönüş yolunda, daha düşünceli bir biçimde parkın içinden geçiyordu. Ruby'yle buluştuğunun ertesi günüydü ve hâlâ buluşmanın uyandırdığı anıların etkisindeydi.</span></p>

    <p class="msonormal6"><span class="calibre2">Haziranın bu son haftasında yaz hâlâ gelmemişti. Tek tek birkaç güneşli gün Londralıları bir sıcak dalgasının geldiğine inandırmaya yetmiş; bu nedenle gökyüzü bulutlu olsa ve kuzeyden gelen bir rüzgâr yağmur çiselemekle tehdit etse de, çoğu kişi şort ve tişört giyiyordu. Sarah iş kıyafetinin içinde bile titremeye başladı. Alison Hill'i bir bankta yalnız başına otururken gördüğünde tek düşüncesi de, kızın yalnızca tek başına ve sıkılmış değil; aynı zamanda üşüyor olduğuydu.</span></p>

    <p class="msonormal6"><span class="calibre2">Spor yarışmaları olduğundan, öğleden sonra ders yoktu. Sarah ilk birkaç yarışmayı seyrettikten sonra artık orada kalmasına gerek olmadığına karar vermiş ve yarışmalara katılmayan öğrencilere de ister seyredebilecekleri, isterse evlerine gidebileceklerini söylenmişti. Alison'ın ikisini de yapmamış olduğunu görmek şaşırtıcıydı.</span></p>

    <p class="msonormal6"><span class="calibre2">Banktaki küçük, zayıf kızın tepesine dikilip, "Merhaba" dedi, "burada tek başına ne yapıyorsun?"</span></p>

    <p class="msonormal6"><span class="calibre2">Alsion sakin sakin, "Oturuyorum" dedi.</span></p>

    <p class="msonormal6"><span class="calibre2">"Bir dakikalığına yanına oturabilir miyim?"</span></p>

    <p class="msonormal6"><span class="calibre2">Alison -pek seçeneği olmadığından- başını salladı.</span></p>

    <p class="msonormal6"><span class="calibre2">Sarah onun yanına yerleşirken, "Yarışmaları seyretmiyorsun demek?" dedi.</span></p>

    <p class="msonormal6"><span class="calibre2">"Hayır."</span></p>

    <p class="msonormal6"><span class="calibre2">"Biraz sıkıcı mı sence?"</span></p>

    <p class="msonormal6"><span class="calibre2">"Hımm."</span></p>

    <p class="msonormal6"><span class="calibre2">"Evet..." Sarah nasıl yaklaşmak gerektiğini düşündü. "Bu civarda mı oturuyorsun? Neredeyse komşu sayılırız."</span></p>

    <p class="msonormal6"><span class="calibre2">Alison, "Buraya çok yakın" dedi. Parkın kapılarından birini işaret etti, "Orada oturuyoruz. Ana caddede değil, ama çok yakın."</span></p>

    <p class="msonormal6"><span class="calibre2">"Yedi Kız Kardeş Sokağı'nda mı yani?"</span></p>

    <p class="msonormal6"><span class="calibre2">"Evet."</span></p>

    <p class="msonormal6"><span class="calibre2">Sarah, "Orası benim evimden çok uzak değil" dedi. Teknik açıdan bu bir yalandı, ama bu koşullar altında mazeretim var, diye düşündü. "Eve birlikte yürümek ister misin? Bu park yalnız olmak için her zaman iyi bir yer değildir."</span></p>

    <p class="msonormal6"><span class="calibre2">Alison, "Henüz eve gidemem" dedi. "Annem iştedir."</span></p>

    <p class="msonormal6"><span class="calibre2">"Anahtarın yok mu?"</span></p>

    <p class="msonormal6"><span class="calibre2">Alison başını salladı. "Var sanıyordum ama bulamıyorum. Heybemde olması gerekiyordu. Evde bırakmış olmalıyım."</span></p>

    <p class="msonormal6"><span class="calibre2">"Annen kaçta gelir?"</span></p>

    <p class="msonormal6"><span class="calibre2">"Yedide, demişti."</span></p>

    <p class="msonormal6"><span class="calibre2">Dört saat daha vardı. Sarah hemen Alison'ın arayabileceği bir akraba ya da komşusu olup olmadığnı sorduktan sonra, istemeyerek de olsa kaçınılmaz kararı verdi. Bir duş, arkasından uyku, Lorrie Moore'un romanından birkaç bölüm ve değerlendirme formlarına yönelik ciddi bir girişimde bulunma planlarına boşverip, Alison'a döndü: "Akşamüstü bana gelmeye ne dersin? Çay içip biraz televizyon seyrederdik."</span></p>

    <p class="msonormal6"><span class="calibre2">Alison bu öneriyi pek heyecanla karşılamadı. Başını öne eğerek, "Peki" dedi.</span></p>

    <p class="msonormal6"><span class="calibre2">"Haydi gel öyleyse."</span></p>

    <p class="msonormal6"><span class="calibre2">Kalkıp sessizlik içinde parkın kapılarına yöneldiler. Saran Alison'ın neden hiç babasından bahsetmediğini merak ediyor ve birkaç ay önce öğretmenler odasmda hayal meyal anımsadığı bir konuşmada duyduğu ailesi hakkındaki birkaç bilgiyi hatırlamaya çalışıyordu. Ortada bir babanın olmadığından oldukça emindi. Anımsayabildiği kararıyla, bir baba var mıydı, yoksa yakın zamanda terk mi etti, gibisinden tahminler yürütülmüş, ama bir sonuca varılamamıştı. Bu noktada Alison'ın şiirinin garipliğini anımsadı ve içinde bir kuşku belirdi.</span></p>

    <p class="msonormal6"><span class="calibre2">"Geçen gün sınıfta okuduğun şiir çok güzeldi," dedi Sarah. "Nereden aklına geldi? Teleskopun mu var? Yıldızları seyretmeyi seviyor musun?"</span></p>

    <p class="msonormal6"><span class="calibre2">Alison mahcup mahcup başını salladı. "Hayır, ben yalnızca… yazmaya başladım ve sözcükler kendiliğinden döküldü."</span></p>

    <p class="msonormal6"><span class="calibre2">"Çok hüzünlüydü" dedi Sarah. "Büyük yıldız öldükten sonra yalnız kalan iki yıldıza çok üzüldüm. Sen böyle hüzünlü bir şiir yazmayı mı istemiştin?"</span></p>

    <p class="msonormal6"><span class="calibre2">Alison, "Ben..." diye söze başladı, ama gerisini getiremedi.</span></p>

    <p class="msonormal6"><span class="calibre2">Sarah bu tür sorularla bir yere varamayacağını; ve bir yandan da Alison'ın bütün gün öğleden sonra evde yalnız başına oturup korku içinde bisküvi kemirmesine ve donuk gözlerle televizyon seyretmesine dayanamayacağını anladı. Bu nedenle bir ara önlem olarak en yakın McDonald's'a gittiler. Sarah kahve -ya da ona benzer bir şey içerken Alison da balık köftesi yiyip çikolatalı süt içti. Biraz neşelenmiş gibi görünse de dili daha çözülmedi; on beş dakika sonra konuşacak laf hepten tükendi.</span></p>

    <p class="msonormal6"><span class="calibre2">Sarah saatine bakıp, "Artık gitsek iyi olacak" dedi, "ama önce şu anahtarı son bir kez aramanı istiyorum. Heybende olmadığından emin misin?"</span></p>

    <p class="msonormal6"><span class="calibre2">Alison heybesini açıp sorumlu bir havada içini karıştırırken Sarah birdenbire içini ürperten bir şey gördü.</span></p>

    <p class="msonormal6"><span class="calibre2">Öne doğru eğilip yavaşça, "Nedir o?" diye sordu.</span></p>

    <p class="msonormal6"><span class="calibre2">Alison'ın gözleri suçlulukla iri iri açılmıştı. Sarah'nın konuyu büyütmemesi için yalvarıyordu sanki. Ama Sarah aldırmadı. Kitaplari ve buruşmuş gri kazağı bir yana itti, heybeye bakıp, ne yazık ki, yanlış görmediğini anladı: en dipte bir leş yatıyordu. Bir an için bir sıçan olduğunu düşündü ama küçük, sarı bir tarla faresi olduğu ortaya çıktı. Alison bir yerlerden bir parça yeşil kadife bulmuş ve hayvanı kısmen ona sarmıştı. Öleli çok olmamış gibiydi; büyük olasılıkla bir gün geçmişti.</span></p>

    <p class="msonormal6"><span class="calibre2">Sarah ciddi ciddi kızın gözlerinin içine bakıp "Alison," dedi, "asla, asla çantanda böyle şeyler taşımamalısın. Bunlar her türlü hastalığı taşır. Çok hastalanabilirdin. Bu heybeye yiyecek de koyuyor musun?"</span></p>

    <p class="msonormal6"><span class="calibre2">"Bazen" dedi Alison, "annem bana sandviç yapınca."</span></p>

    <p class="msonormal6"><span class="calibre2">"Eve gittiğinde ondan bu çantayı dezenfekte etmesini istemelisin. Ya da en doğrusu, bize gidince birlikte dezenfekte edelim. Şimdi onu burada, lokantada çıkartmayalım, çünkü sorun yaratabilir; sokağa çıkacağız, sonra ben onu kâğıda sarıp en yakındaki çöp tenekesine atacağım."</span></p>

    <p class="msonormal6"><span class="calibre2">Alison gözyaşları içinde, "Ama o çöp değil ki," diye itiraz etti.</span></p>

    <p class="msonormal6"><span class="calibre2">"Onu nerede buldun?"</span></p>

    <p class="msonormal6"><span class="calibre2">"Okulda. Futbol sahasının yanında."</span></p>

    <p class="msonormal6"><span class="calibre2">"Peki onu ne yapacaktın?"</span></p>

    <p class="msonormal6"><span class="calibre2">"Eve götürüp gömecektim."</span></p>

    <p class="msonormal6"><span class="calibre2">Birdenbire, yılların ötesinden garip bir an belirip Sarah'nın beynine saplandı ve dudaklarında (bu noktada hiç de uygun olmayan özel bir gülümseme belirdi. O gün Robert'la yaptığı saçma konuşmayı -ikinci konuşmalarıydı- düşündü. Robert ölü kedisinden söz ederken Sarah onun kız kardeşini anlattığını sanmış ve babasının kızı arka bahçeye götürüp çöp torbasıyla gömmeyi düşümnesi karşısında dehşete düşmüştü. Bu yanlış anlama ona birden o kadar hoş göründü ki, içinden kıkırdamak geldi; Alison'a anlatsa gerilimi dağıtıp dağıtmayacağını merak etti. Ama kızın şımartılmamış, saf yüzüne, titreyen dudaklarına, gecelerce ağlamaktan (diye düşündü Sarah) şişmiş gözlerine bir bakış bu düşünceyi bastırmaya yetti. Bunun yerine ayağa kalkıp Alison'ı kapıya doğru götürdü. Neredeyse panik içinde kendi kendine düşünüyordu: bu çocuk ölümü aklından çıkartamıyor, neredeyse saplantı haline getirmiş.</span></p>

    <p class="msonormal6"><span class="calibre2">Yediye daha üç saat vardı. Sarah fare sorununu hallettikten sonra sessiz, sevimsiz evine dönüşü geciktirmek için başka bahaneler aramaya başladı. Birkaç dakika yürüdükten sonra kurtuluş bir sinema olarak çıktı karşısma. Sarah Alison'ı fuayeye götürdü ve birlikte filmlerin afişleri ile başlama saatlerine baktılar.</span></p>

    <p class="msonormal6"><span class="calibre2">Sarah, "Sinemaya çok gider misin?" diye sordu.</span></p>

    <p class="msonormal6"><span class="calibre2">"Pek değil. Bazen tatillerde. Eve video kaset alırız."</span></p>

    <p class="msonormal6"><span class="calibre2">Filmlerin çoğu uygun değildi ve on beş ya da on sekiz yaşından küçükler giremiyordu. Ancak bir tanesi umut vaat ediyordu. Gerçi birbirinin yüzüne dev tabancalar doğrultmuş iki polis memurunu gösteren afişi pek güven vermese de bu Chalk and Cheese 4 isinin bir komediydi. Resmin üstünde "GERİ DÖNDÜLER, OLAYA EL KOYDULAR, VE HER ZAMANKİNDEN DAHA ÇILGINLAR!" diye yazıyordu. Saran o sırada bunun Terry'nin geçen hafta gazetede uzun uzun övdüğü film olduğunu fark etti. "Bütün aileye göre bir eğlece!" Bu sonuca varmamış mıydı? Eh, akşama kadar o ve Alison bir çeşit aile sayılırdı ve kuşkusuz her ikisinin de biraz eğlenmeye ihtiyacı vardı. Sarah iki bilet aldı ve içeri girdiler.</span></p>

    <p class="msonormal6"><span class="calibre2">Film başladıktan sonra Sarah'nın ne korkunç bir hata yaptığını anlaması ancak birkaç dakika sürdü. O kadar rahatsız ediciydi ki, insan duyarlı ve olgunlaşmamış çocuk bir yana, herhangi birini bile götürmeye çekinirdi. Sorun yalnız gülmece anlayışında da değildi; ama gerçi Alison komik olması gereken sahnelerde hiç etkilenmeden oturmuştu (örneğin bir sahnede iki polise bir konuşmaya giden başkanın karısına eşlik etme görevi veriliyordu. Ancak bunlar polis merkezindeki yemekte bolca fasulye yedikten sonra limuzinin içinde durmadan gaz çıkartıyorlardı). Sarah'yı asıl telaşlandıran filmde kadınların inanılmaz biçimde devamlı aşağılanması değildi (yanlış yere tutuklanan bir dükkân sahibi vardı. Adamın hanımefendi karısı, kocasının hücreden salıverilmesini sağlamak için iki polisin önünde striptiz yapmaya zorlanıyor; doğal olarak bu deneyimden pek zevk aldığını fark edip sonradan striptizci oluyordu); Sarah'yı asıl telaşlandıran ve o gün Alison'ı sinemaya getirmiş olduğu için utandıran, filmin ölüme çokça vurgu yapmasıydı. Ölüm bir gösteri, bir karnaval, bir şaka kaynağı ve komik unsur olarak işlenmişti. Hikâyede bir yön değişikliği, hatta bir espri uğruna karakterler havaya uçuruluyor, tüfeklerle parçalanıyordu. Otomobil ve binaların gelişigüzel havaya uçurulmasıyla, gelen geçen insanlar üzerinde ayrımsız bir katmanı uygulanıyordu. Filmin sevimli siyah karakteri ve kahramanların can yoldaşı olan Tom Amca sırf birkaç dakikalık dehşet uğruna katediliyordu. Küstah güldürmeceden başka hiçbir şey olmaya özenmeyen bu film ölüm kokuyordu; içi dışı ölüm doluydu.</span></p>

    <p class="msonormal6"><span class="calibre2">Daha da kötüsü, McDonald's'da içtiği kahve yüzünden fena sıkışmıştı. Alison'ın kolunu sıkıp "Hemen dönerim" diye fısıldadı. Bayanlar tuvaletinde yüzüne soğuk su çarparken ne olursa olsun, hemen şimdi filmden çıkmalarının iyi olacağını düşündü. Bu işkenceyi sürdürmenin anlamı yoktu.</span></p>

    <p class="msonormal6"><span class="calibre2">Sarah yüzünü kâğıt havluyla kurulayıp yerine döndü. Alison gitmişti.</span></p>

    <p class="msonormal6"><span class="calibre2">&nbsp;</span></p>

    <p class="msonormal6"><span class="calibre2">Terry karşısına otururken Dr. Dudden hoşnut bir ifadeyle saatine bakıp, "Saatinde gelmek organizasyonun anahtarıdır, Bay Worth" dedi. "Organizasyon da başarının anahtarı. Bu konuda bana katıldığınızı görmekten memnunum."</span></p>

    <p class="msonormal6"><span class="calibre2">Portatif kasetçalarım (kişiliksiz, tekdüze bir klavsen sesi duyuluyordu) kapatıp, herhalde kendi kendine söylendi: "Bu adam metronomun işaretlerine aldırmıyor. Yok sayıyor." Bu konuda içini döktükten sonra masasına yerleşip, gülerek hastasına baktı. O da bezgin bir biçimde gülümsedi. Terry kendini hiç de iyi hissetmiyordu. Yarların üzerinde yaptığı yürüyüş onu canlandırmak bir yana, fiziksel açıdan yormuştu. Bu kadar hamlamış olduğunun farkında değildi. O sabah içtiği bir buçuk fincan kahvenin güçlü etkisi hâlâ sürüyordu ve beyni uzuvlarındaki yorgunlukla çelişen, rahatsız edici bir enerjiyle çalışıyordu. Özellikle Londra'daki evinin bir köşesinde arayacağı o değerli fotoğraf için kaygılanmaktan kendini alamıyordu. Son olarak da, her şeyin üstüne, aklına Dr. Dudden'la ilgili rahatsız edici iki düşünce takılmıştı. Birincisi, gözlerinin altındaki torbacıklara bakılacak olursa, doktorun da uykusunu alamıyor olduğuydu. İkincisi daha da endişe vericiydi; Terry her zamankinden daha dostça ve sevimli tavırda söylenen, randevuya zamanında gelme hakkındaki o iltifatından, Dr. Dudden'ın kendisinden hoşlanmaya başladığı yolunda korkunç bir kuşkuya kapılmıştı.</span></p>

    <p class="msonormal6"><span class="calibre2">Doktorun bir sonraki sözleri bu kuşkuyu doğruladı.</span></p>

    <p class="msonormal6"><span class="calibre2">"Buraya geleli bir haftayı biraz geçti Bay Worth. Bence bu çalışma biçiminize bir göz atmak için çok uygun bir zaman. Bunu söylüyorum çünkü ziyaretinizin -bir araştırmacı olarak- benim açımdan en büyük yararı, gördüğünüz düşlerin o kadar kısa bir sürede o kadar çok film seyretme deneyiminizden ne kadar etkilendiğini ölçme fırsatının doğmasıydı. Ancak, siz hiç düş görmediğinize göre, bu da mümkün olmadı."</span></p>

    <p class="msonormal6"><span class="calibre2">Terry, "Düş görmüyor olabilirim, ama kendimi farklı hissediyorum" dedi, "daha dinlenmiş bir haldeyim."</span></p>

    <p class="msonormal6"><span class="calibre2">"Bu beni şaşırtmıyor. Daha çok uyumaya başladınız. Örneğin dün gece on sekiz dakika boyunca ikinci devrede kaldınız."</span></p>

    <p class="msonormal6"><span class="calibre2">Terry pek anlamadan başıyla onayladı.</span></p>

    <p class="msonormal6"><span class="calibre2">"Sizce bu dinlenmişlik hoş bir duygu mu?"</span></p>

    <p class="msonormal6"><span class="calibre2">Terry biraz şaşırmıştı. "Eh, evet" dedi.</span></p>

    <p class="msonormal6"><span class="calibre2">"Anlıyorum." Bu sanki Dr. Dudden'ın beklediği ya da umduğu yanıt değildi. Öne eğilip heyecanla, "Size şunu söyleyebilirim ki Bay Worth, bütün beklentilerimi altüst ettiniz ve sandığımdan çok daha ilginç bir örnek oluşturdunuz. Aslında, sizin örneğinizin uyku araştırması dalında benzersiz olup olmadığnı bile merak etmeye başlıyorum. Size önermek istediğim şu; sizi bu klinikte istediğiniz kadar kalmaya davet ediyorum; konuğumuz olarak. Ve benim resmî bir biçimde adlandırdığım bu 'görüşmelerin' de, eh... daha az resmî bir hal kazanması."</span></p>

    <p class="msonormal6"><span class="calibre2">"Daha az resmî mi?"</span></p>

    <p class="msonormal6"><span class="calibre2">"Daha dostça. Daha... sohbet havasında. Böylece..."</span></p>

    <p class="msonormal6"><span class="calibre2">"Böylece kendinizi bana sevdirmeyi düşünüyorsunuz, ki böylece ben de burada kalmaya karar vereyim. Sonra da siz bir araştırma olarak beni, yani deneği, elinizde tutacaksınız."</span></p>

    <p class="msonormal6"><span class="calibre2">"Bu, çok alaycı bir bakış açısı."</span></p>

    <p class="msonormal6"><span class="calibre2">"Olabilir." Belki kendini o kadar güçsüz ve soluksuz hissettiği içindi; ama Terry kendine rağmen Dr. Dudden'a karşı yumuşadığın hissediyordu. "O halde şu sohbetlere gelirsek, burada iki yönlü bir bilgi akışı düşünebilir miyiz? Ne de olsa benim de burası hakkında bir şeyler yazmam gerekiyor."</span></p>

    <p class="msonormal6"><span class="calibre2">"Tabiî, elbette. Çalışmalarımızın dünya için ilginç olabileceğini düşünmenizi iltifat olarak kabul ediyorum. Arşivlerimize de bir ölçüde girmenize izin verebilirim. Hastaların mahremiyetine saygı göstermek şartıyla tabiî..."</span></p>

    <p class="msonormal6"><span class="calibre2">"Tabiî."</span></p>

    <p class="msonormal6"><span class="calibre2">"O halde, işe başlamak için sormak istediğiniz bir şey var mı?"</span></p>

    <p class="msonormal6"><span class="calibre2">Terry, "Evet, var" dedi, "çok şey var."</span></p>

    <p class="msonormal6"><span class="calibre2">"Sorun, o halde."</span></p>

    <p class="msonormal6"><span class="calibre2">"Peki." Terry oturduğu yerde doğruldu ve dikkatini toplamaya çalıştı. "Örneğin benim benzersiz bir örnek olduğumu söylediniz. Tam olarak neyle karşılaştırıyordunuz?"</span></p>

    <p class="msonormal6"><span class="calibre2">"Yalnızca iki karşılaştırma akla geliyor. Bunlardan birisi profesyonel biçimde belgelenmiş; diğeri belgelenmemiştir. Bayan M. olarak bilmen, yetmiş yaşında Londralı bir hemşire tanınmış bir uyku laboratuvarında birkaç gece geçirdi ve gecede yalnızca bir saat uykuyla yetindiği görüldü. Daha çok uyuyan insanlara yönelik tavrı da özellikle sertti; onların tembellik ettiğini, zamanı ziyan ettiklerini düşünüyordu. Belki de haklıydı" burada bir an için daldı, sonra konuyu yeniden toparladı, "Londralı bir yetimhane müdürünün örneği daha ilginçtir. 1974'te, savaştan bu yana günde yalnızca 15 dakika uyuduğunu iddia etti. Ancak, herhangi bir laboratuvara gitmeyi kesinlikle reddettiğinden, bu iddiası kanıtlanamadı. En uzun süre uykusuz kalma rekoru ise San Diegolu Bay Randy Gardner'a aittir. On yedi yaşındayken iki yüz altmış dört saat uyku uyumadı. Ne motor ne de fiziksel işlevleri görünürde hiç etkilenmedi ve girişiminin son gecesi sabaha karşı üçte yaptığı bir basketbol maçını kazandı. Ancak ben sizin bu rekoru kolaylıkla kırabileceğinizi düşünüyorum Bay Worth. Tabiî eğer haberimiz olmadan kırmamışsanız. iki yüz saati aşkın bir süredir bu klinikte olduğunuzu ve uykunun ikinci devresinden öteye geçmediğinizi kesinlikle biliyorum."</span></p>

    <p class="msonormal6"><span class="calibre2">"Belki de bana bu devrelerin ne olduğunu açıklasanız iyi olur. Pek iyi bilmiyorum."</span></p>

    <p class="msonormal6"><span class="calibre2">"Çok basit: birinci devre uyanıklıktan uyku haline geçiştir. Bu sırada nabzınız yavaşlar ve kaslarınız gevşer. Beyin bu noktada saniyede yedi ila on dört devir frekansıyla alfa dalgaları yaymaktadır. İkinci devre, saniyede üç buçuk ila yedi buçuk devir teta dalgalarının yanı sıra, uyku eksenlerinin ve komplekslerinin yayılmasıyla başlar. Bu devre genelde en çok beş ila on dakika sürer. Gecenin erken saatlerinde bu devre de yalnızca birkaç dakika sürer ve daha sonra delta dalgaları etkinliğinin yavaş yavaş başladığını görürüz. Bu da gerçek uyku halinin başlangıcıdır. Üçüncü devre, bir ara devredir. Ultra dalgaları hâlâ EEG'deki kayıtların yarısından azdır. Dördüncü devrede delta dalgaları baskındır, bedensel hareketler çok azdır ve kişiyi uyandırmak zordur. Dördüncü devre uykunun en derin ve en dinlendirici kısmıdır. Bazı araştırmacılar buna 'çekirdek uyku' der. Bir yarım saat ya da kırk beş dakika sonra gözle görülür bedensel hareketler ve konum değişiklikleri başlar. Dördüncü devreye girilir ve kişi kısa süreliğine ikinci ya da üçüncü devreye döner. Daha sonra da çabucak bizim REM uykusu ya da çelişkili uyku dediğimiz hale geçer. Bu aslında uykudan çok uyanıklığa benzemektedir- gözkapaklarının gerginliği kaybolur, ama hızlı beyin etkinliği vardır ve gözkapaklannın altında sağa sola oynar. Birinci devreden REM'e kadar süren tüm bu döngü yaklaşık doksan dakika sürmüştür ve bazı çeşitlemelerle gece boyunca dört ya da beş kez tekrarlanır."</span></p>

    <p class="msonormal6"><span class="calibre2">"Ne gibi çeşitlemelerle?"</span></p>

    <p class="msonormal6"><span class="calibre2">"Her şeyden önce dördüncü devre uyku baskın çıkar. Sonra, gece ilerledikçe REM devreleri gittikçe uzar. Bu nedenle bazı araştırmacılar, beynin dinlenmesi için asıl gerekenin dördüncü devre olduğunu ve REM uykusu sırasında -özellikle de sabah erkenden- görülen rüyaların beden dinlenmeye devam ederken, beynin kendi kendini oyalamak için bulduğu bir yöntem olduğunu düşünür."</span></p>

    <p class="msonormal6"><span class="calibre2">"Ama şimdiye dek ben ikinci devreden öteye geçemedim, öyle mi?"</span></p>

    <p class="msonormal6"><span class="calibre2">"İlginçtir ki, öyle."</span></p>

    <p class="msonormal6"><span class="calibre2">"Peki yeniden rüya görmeye ne zaman başlayabilirim?"</span></p>

    <p class="msonormal6"><span class="calibre2">"Büyük olasılıkla REM uykusuna geçince; eğer geçebilirseniz." Dr. Dudden bir iki dakika Terry'nin bu bilgiyi özümsemesini bekledikten sonra devam etti, "Daha siz gelmeden -safça- sizin hakkınızda bir varsayımda daha bulundum Bay Worth. Sizin de diğer hastalarım gibi buraya uykusuzluğunuzu tedavi etmem umuduyla geldiğinizi düşündüm. Sakinleştirici ilaçlar, siklopirolonlar ve bunun gibi şeylerle. Sizinle de," durup ona farklı biçimde, sanki sınarmış gibi baktı, "uyku hakkında benimle aynı biçimde düşündüğünüzü fark etmemiştim. Yani bir bakıma müttefik olduğumuzu."</span></p>

    <p class="msonormal6"><span class="calibre2">Terry kıpırdandı, "Anladığımı sanmıyorum."</span></p>

    <p class="msonormal6"><span class="calibre2">Dr Dudden dalgın dalgın gözlerini oğuşturarak, "Şöyle söyleyeyim. Sizce son on iki yıldır gecede sekiz saat uyusaydınız, bir gazeteci olarak mesleğinizde bugünkü kadar başarılı olabilir miydiniz?"</span></p>

    <p class="msonormal6"><span class="calibre2">"Hayır, sanıyorum olmazdım. Serbest gazeteci olarak bu bana büyük bir avantaj sağlıyor. Herkesin iki misli üretken olabiliyorum."</span></p>

    <p class="msonormal6"><span class="calibre2">"Kesinlikle! Kesinlikle! Öte yandan, burada sıkıntıdan patlıyor olmalısınız, Bay Worth. Bütün gece o elektrotlarla yatağa bağlı yatarken."</span></p>

    <p class="msonormal6"><span class="calibre2">"Biraz sıkıcı, evet."</span></p>

    <p class="msonormal6"><span class="calibre2">"Peki neler düşünüyorsunuz? Kendinizi nasıl oyalıyorsunuz?"</span></p>

    <p class="msonormal6"><span class="calibre2">"En kötüsü odada bir televizyonun bulunmaması. Bir televizyonum olsaydı, sorun kalmazdı. Walkman'imi dinliyorum, dizüstü bilgisayarımda bir şeyler yazıyorum. Bazen de okuyorum."</span></p>

    <p class="msonormal6"><span class="calibre2">"Ne okuyorsunuz?"</span></p>

    <p class="msonormal6"><span class="calibre2">"Bulabilirsem kaynak kitaplar. Listeler içeren kitapları seviyorum; insana küçük bilgiler veren kitapları."</span></p>

    <p class="msonormal6"><span class="calibre2">"Roman ya da biyografi okumuyor musunuz?"</span></p>

    <p class="msonormal6"><span class="calibre2">"Hayır. Sürekli anlatımlardan hoşlanmam, çünkü dikkatimi toplayamam."</span></p>

    <p class="msonormal6"><span class="calibre2">"Ama filmleri seviyorsunuz, değil mi?"</span></p>

    <p class="msonormal6"><span class="calibre2">"Evet."</span></p>

    <p class="msonormal6"><span class="calibre2">Bu konuya gelince..." Dr. Dudden uzanıp arkasındaki raftan bir klasör aldı, "geçen gün kendisiyle iki kez tanıştırılmış olmanıza rağmen teknisyenimiz Lorna'yı tanımamanız çok ilgimi çekti. Üniversitenin sinema bölümünden meslektaşlarımla küçük bir deney tasarlıyorum. Denememizin bir sakıncası var mı?"</span></p>

    <p class="msonormal6"><span class="calibre2">"Hiç yok."</span></p>

    <p class="msonormal6"><span class="calibre2">Dr. Dudden klasörü açıp bir dizi fotoğraf çıkardı.</span></p>

    <p class="msonormal6"><span class="calibre2">"Bunlardan kaçını tanıyabileceğinizi görmek istiyorum" dedi.</span></p>

    <p class="msonormal6"><span class="calibre2">Birincisini kaldırıp tuttu. "Bir fikriniz var mı?"</span></p>

    <p class="msonormal6"><span class="calibre2">Terry resme bakıp kaşlarım çattı. Yüz hiç yabancı gelmiyordu, dilinin ucunda bir isim vardı; ama anımsayamadı.</span></p>

    <p class="msonormal6"><span class="calibre2">"Hayır, üzgünüm."</span></p>

    <p class="msonormal6"><span class="calibre2">"Nörologumuz Dr. Goldsmith. Ya bu?"</span></p>

    <p class="msonormal6"><span class="calibre2">İkinci fotoğrafta sorun yoktu.</span></p>

    <p class="msonormal6"><span class="calibre2">"Steve Buscemi. Rezervuar Köpekleri'nde Bay Pembe'yi. Fargo'da da adam kaçıranlardan birini oynuyor."</span></p>

    <p class="msonormal6"><span class="calibre2">"Çok güzel. Ya bu?"</span></p>

    <p class="msonormal6"><span class="calibre2">Terry bir sonraki fotoğrafı da tanıyamadı, fotoğraf Lorna'nındı.</span></p>

    <p class="msonormal6"><span class="calibre2">"Ya bu?"</span></p>

    <p class="msonormal6"><span class="calibre2">"Ray Liotta; Unlawful Entry ve Something MW'dan."</span></p>

    <p class="msonormal6"><span class="calibre2">"Birkaç tane daha. Bu kim sizce?"</span></p>

    <p class="msonormal6"><span class="calibre2">Terry alıştırmanın nereye varacağını görebiliyordu ve bir sonraki resim için özel bir çaba gösterdi. Bu kez yüz hiç yabancı değildi, her nedense bilincinde diğer ikisinden daha fazla yer etmiş olması gerektiğini hissetti. Ancak yine de yenilgiyi kabullenmek zorunda kaldı.</span></p>

    <p class="msonormal6"><span class="calibre2">"Dr. Madison. Son olarak bir tane daha. Bana bunda zorlanabileceğinizi söylediler."</span></p>

    <p class="msonormal6"><span class="calibre2">Terry bunda hiç de zorlanmadı. "Shelley Hack," dedi. "Bir süre Charlie'nin Meleklerinden birini oynadı, sonra Komediler Kralı'nda Jerry Longford'un asistanı oldu."</span></p>

    <p class="msonormal6"><span class="calibre2">"Çok güzel, Bay Worth. Çok güzel. Doğruyu söylemek gerekirse, içim rahatladı. Ciddi bir bellek kaybı geçiriyor olabileceğinizi düşünmüştüm, ama sorunun bölgesel olduğu belli. On iki yıl!" Fotoğrafları dosyaya geri koydu ve gözleri parlayarak Terry'ye baktı. Sanki Dİanmış gibiydi. "On iki yıldan sonra hatırlama gücünüzde rmeli hasar var. Umarım bunun sizi ne kadar özel biri haline getirdiğinin farkındasınızdır. Umarım ne kadar önemli olduğunuzun farkındasınızdır."</span></p>

    <p class="msonormal6"><span class="calibre2">"Pek emin değilim."</span></p>

    <p class="msonormal6"><span class="calibre2">Dr, Dudden hayret içinde başını sallamaya devam etti. Terry bir an için onun masanın üzerinden uzanıp kendisini kucaklayacağını sandı.</span></p>

    <p class="msonormal6"><span class="calibre2">"Sizden öyle çok şey öğreneceğim ki Bay Worth. Öyle çok ki..."</span></p>

    <p class="msonormal6"><span class="calibre2">Havalı bir şekilde ayağa kalktı. "Bu arada, benimle gelin. Size göstermek istediğim bir şey var, ilginizi çekeceğinden eminim."</span></p>

    <p class="msonormal6"><span class="calibre2">Odadan çıkıp taş döşeli holü geçerlerken, Terry'nin Dr. Dudden'ın onu nereye götürdüğü konusunda hiçbir fikri yoktu. Doktor ana merdivenlerin altındaki bir kapıyı açınca şaşırdı. Terry'nin rutubetli, terk edilmiş, tatsız bir yer olarak anımsadığı ve öğrencilerin pek ender indiği bodruma girdiler. Ancak burası artık eskisi gibi değildi; beyaz duvarlar ve floresan aydınlatma altında parlak, temiz, hatta antiseptik görünüyordu. Bodrum, çamaşır makinelerinin ve kurutucuların uğultusuyla doluydu.</span></p>

    <p class="msonormal6"><span class="calibre2">Dr. Dudden, "Çamaşırhaneyi buraya yerleştirmeye karar verdik" diye açıkladı. "Gördüğünüz gibi, bir bilim tapınağında bile günlük işlerin görülmesi gerekir. Ancak, size göstermek istediğim bu değildi."</span></p>

    <p class="msonormal6"><span class="calibre2">Terry'yi koridorun dibine götürdü. Yol orada ağır demir bir kapımn önünde bitti. Kapının üstünde "YASAK BÖLGE. BU KAPIDAN ANCAK YETKİLİ PERSONEL GİREBİLİR" diye yazıyordu. Bir de elektronik şifreli kilit vardı. Dr. Dudden sekiz sayı tuşladı, sonra durdu.</span></p>

    <p class="msonormal6"><span class="calibre2">Terry'ye, "Kendinizi duygusal bir adam olarak tanımlamazsınız, değil mi?" diye sordu. "Hassas da değilsinizdir herhalde?"</span></p>

    <p class="msonormal6"><span class="calibre2">"Hiç değilim."</span></p>

    <p class="msonormal6"><span class="calibre2">Dr. Dudden gülümsedi, "Ben de öyle düşünmüştüm" dedi. Son iki sayıyı da tuşladı, kilidin tıklamasını bekledi ve kapıyı iterek açtı.</span></p>

    <p class="msonormal6"><span class="calibre2">&nbsp;</span></p>

    <p class="msonormal7"><a class="pcalibre pcalibre1" id="_Toc399804432"><b class="calibre1"><span class="calibre14"><span class="calibre6">IX</span></span></b></a></p>

    <p class="msonormal6"><span class="calibre2">Kumsal ıssızdı ve ancak yarın kenarına açılmış dik, dar bir patikadan inilebiliyordu.</span></p>

    <p class="msonormal6"><span class="calibre2">Kumsaldan, uçurumun tepesine tünemiş, güneş ışığının altında gri ve şekilsiz duran Ashdown görünüyordu.</span></p>

    <p class="msonormal6"><span class="calibre2">Ashdown'ın pencerelerinden kumsaldaki tipler görülürdü, ama tanımak kolay değildi.</span></p>

    <p class="msonormal6"><span class="calibre2">Patikadan önde Robert indi. Elinde yiyecekler, içecekler, kitap ve dergilerle dolu Sainsbury torbası vardı. Sarah en arkadan geliyordu. Bir elinde kürek, omuzundaki sırt çantasındaysa havlular ile mayolar vardı. Ruby ortadaydı, onun elinde de bir kova vardı.</span></p>

    <p class="msonormal6"><span class="calibre2">Robert çocuğu bu patikadan geçirirken buranın hatırladığından daha dik ve tehlikeli olduğunu fark etti. Ara sıra dönüp Ruby'nin elini tutuyor; onun aniden beliriveren bir tümsekten atlamasına ya da kuru, kumlu toprağın dökülmüş olduğu bir hendeği geçmesine yardım ediyordu. Bir noktada Ruby'nin ayağı kaydı ve Robert zamanında tutmasa aşağı düşecekti. Kendisi bu kazadan hiç etkilenmemiş gibi görünmesine rağmen, Robert onu kumsala getirmekle yetki sınırlarını aşıp aşmadıklarını, yapabileceklerinin ötesinde bir işe kalkışıp kalkışmadıklarını merak etti. Bu küçük ve hassas insanın sorumluluğunu (paylaşılan ve geçici bir sorumluluk da olsa) yüklenmek onun için yepyeni bir deneyimdi. Kızın kendisine yönelik mutlak çekincesiz güveni, bir elektrik akımı gibi çarpıcıydı ve harika bir biçimde bedenini dolaşıyordu.</span></p>

    <p class="msonormal6"><span class="calibre2">Bu mucizevî günün gerçekleşmesine yol açan hiç beklenmedik koşullar da aynı derecede harikaydı. Bu, Veronica'nın yokluğuydu! Yerel okullarda yarıyıl tatiline girmişler ve haftanın büyük bölümün de Sarah'yla birlikte gönüllü olarak Ashdown'ın yöneticileri Bav ve Bayan Sharp'ın çocuklarına bakmışlardı. Bayan Sharp kısa bir süre önce komşu köyde bir temizlikçilik işine girdiğinden, çiftin sekiz yaşındaki kızları Ruby'ye bakacak birine ihtiyaçları vardı, iki öğrenci Ruby'yi paylaştıkları odaya alıyor; birisi eski çam masanın üzerinde bir yığın dosya kâğıdının ya da sırtı kırılmış ve kütüphaneye ait bir kitabın üstüne kapanmış çalışırken, diğeri de çocuğun yapbozuna yardım ediyor, ona yüksek sesle kitap okuyor, yere bağdaş kurup oyun ya da okyanusa bakan pencerenin pervazına oturup buğulu camda üç taş oynuyordu.</span></p>

    <p class="msonormal6"><span class="calibre2">Ancak bu süreçte Veronica o önemli Arturo Ui yapımında üstlendiği sahne yönetmenliği görevlerini aksatıyordu. O gün artık görevini aksatmaması gerektiğine karar vermişti. Mayıs ayında bir perşembe günüydü ve hava yeni dönmüştü. Birdenbire yaz aylarındaki gibi ısınmıştı ve rüzgârsız havada bulutsuz olan gökyüzü bir alevin dibi kadar masmaviydi. (Sarah akşamüstü uzun bir sessizliğin ardından başını kaldırıp okumakta olduğu romandan beş sözcük tekrarlayacaktı; "ölüm kadar sakin ve hareketsiz." Robert daha sonra yıllar boyunca o günün içeriğini ve dokusunu tam olarak çağrıştıran bu sözcükleri anımsayacaktı.) Sarah kapıyı vurduğunda Robert (Sarah’nın vuruşunu mutlaka tanırdı) kendi odasının penceresinden boş boş tv’yi seyrediyordu. Saran Ruby'yi elinden tutarak eşikte belirmiş, bir süre küçük kıza bakıp bakamayacağını sormuş; yalnızca bir saatliğine bazı notlarına bakması gerektiğini söylemişti. Bu bir saat Robert ile Ruby'nin kumsala yürüme planı kurmalarına yetmiş, böylece Sarah'ya emrivaki yapmışlardı. O her şeyden habersiz yukarda oturmuş işini bitirirken, onlar mutfağa inip sandviçleri bile hazırlamı4lardı. Sarah öneriyi ilk başta reddetmiş, daha sonra yumuşamış ve sonunda bütün benliğiyle katılmıştı. Bayan Sharp ona evinin anahtarlarını bırakmıştı. Ev Ashdown'dan bir buçuk kilometre ötede, ıssız şaşırtıcı bir yerdeki bir dizi evden biriydi. Ruby'nin kovasını, küreğini ve mayosunu buradan alıp yarların tepesine gitmiş ve tehlikeli inişlerine başlamışlardı. Kıyıya indiklerinde saat iki buçuktu ve hafta arası akşamüstleri tahmin edileceği gibi, kumsal bomboştu.</span></p>

    <p class="msonormal6"><span class="calibre2">İlk yaptıkları iş soyunmak oldu.</span></p>

    <p class="msonormal6"><span class="calibre2">Üçünün arasında en az çekmenin Ruby olduğu görüldü. Sarah elbisesinin düğmelerini çözer ve çabucak mavi beyaz mayosunu giydirirken sakin sakin, hiç yakınmadan bekledi. Sarah'nın kendi mayosu da mavi beyazdı ve arkasındaki derin dekolteden (Robert'ın her zaman kendi kendine inleyerek hayal ettiği gibi) kusursuz kürek kemikleriyle bronzlaşmış cildi görünüyordu. Uzun, açık renk, uçuşan bir yazlık etek giyiyordu. Bunu çıkarmadı. Robert'ın mayosu eski ve hafifçe dardı; pantolonunu çıkarmış ama tişörtünü çıkarmamıştı. Çok geçmeden bunun hata olduğunu anladı. Sarah'nın bedeninin örtülü kısımları bile anında insanı çıldırtacak ölçüde tahrik ediciydi. Durumunu gizlemek için yattığı yerde yan dönüp bacaklarının üst kısmım garip bir biçimde havluyla örtmek zorunda kaldı. Sarah gülerek sordu:</span></p>

    <p class="msonormal6"><span class="calibre2">"İyi misin?"</span></p>

    <p class="msonormal6"><span class="calibre2">"Evet. Evet, iyiyim."</span></p>

    <p class="msonormal6"><span class="calibre2">"Pek rahat görünmüyorsun da."</span></p>

    <p class="msonormal6"><span class="calibre2">Sarah Ruby'yi elinden tutup denize doğru gitti. Yeterince uzaklaştıklarında Robert havluyu çekip mayosundaki şişlik inene dek nefretle baktı. Bu dayanılmaz organdan, onun son derece belirli davranış biçimlerinden, fazlaca bildik görsel uyarılara gösterdiği değişmez, otomatik tepkilerden ne kadar da nefret ediyordu... Sarah fark etmiş olmalıydı; bu kuşku götürmezdi. Kafa derisi karıncalandı ve yüzü kızardı.</span></p>

    <p class="msonormal6"><span class="calibre2">O gün öğleden sonra sular çekilmişti. Ruby ile Sarah'nın sesleri uzaktan gelen bir müzik gibi, güçlükle duyulabiliyordu. Rüzgâr konuşmaları ona taşıyacak kadar güçlü esmiyordu.</span></p>

    <p class="msonormal6"><span class="calibre2">Robert Sarah'nın kumsala getirdiği kitaplara baktı. İsmini yeni öğrendiği Rosamond Lehmann'ın (Veronica ona hayrandı ve ilk baskılarını topluyordu) bir romanının yanı sıra, çoğunlukla "Soyutlanma", "Benlik" ve "Boşluğu Kabullenme" gibi başlıklar altında bölümlere ayrılmış kısa paragraflardan oluşuyora benzeyen garip görünüşlü bir kitap daha vardı. Birkaç satır okuyunca içinde bir dizi tinsel ve dinbilimsel özdeyişlerin gizli olduğu yoğun, soyut ve çetrefil bir dille karşılaştı. Bu Simone Weil'in La Pesanteur et la grâce (Ağırbaşlılık ve Zerafet) adlı kitabıydı ve başlığın altına mavi mürekkeple şunlar yazılmıştı:</span></p>

    <p class="msonormal6"><span class="calibre2">"Sarah'ya. Seni bildik ikonlarla bombardımana tuttuğum için özür dilerim. Bu daha az bildik birisi. Sevgilerimle, Ronnie."</span></p>

    <p class="msonormal6"><span class="calibre2">Robert alelacele sayfaları çevirdi.</span></p>

    <p class="msonormal6"><span class="calibre2">Sarah ile Ruby suyun kenarında geziniyordu. Sarah eteğini toplamış, sığ sulara girmişti. Ayaklarıyla Ruby'ye su atıyor, o da çığlıklar atıp kıkırdıyordu. Sonra Ruby suya yarı düşer, yarı kendini atarken daha büyük bir ses geldi. Daha başka kıkırdamalar... Kız acaba yüzme biliyor muydu? Bunu sormayı hiç akıl etmemişti. Saralı onu denize götürmeden önce öğrenmiş olmalıydı. Her ikisinin de güvende olduklardan emindi.</span></p>

    <p class="msonormal6"><span class="calibre2">Robert kendi kendine düşündü: insanın bir ailesinin olması buna değse gerek; bir eş ve çocuk. Bu birbirine girmiş bitmek bilmez endişe ve güven duygusu...</span></p>

    <p class="msonormal6"><span class="calibre2">Kitapta "Sevgi" başlıklı bir yer bulup okumaya başladı. Çoğu fazlasıyla soyuttu ama yine de sözcükler çekingen ve büyüleyici bir inandırıcılık taşıyor gibiydi. Ara sıra son derece açık bir bölüm dikkatini çekiyordu:</span></p>

    <p class="msonormal6"><span class="calibre2">"... Gerçek sevgiyi bulacağınız o gün, eğer gelirse, içteki yalnızlık ve dostluk arasında hiçbir çatışma olmayacaktır. Tam tersine, bu dayanılmaz belirti sayesinde dahi bileceksiniz ki..."</span></p>

    <p class="msonormal6"><span class="calibre2">Su soğuk olmalıydı: Sarah ile Ruby denizden çıkmış, Robert'ın yanına dönüyordu. Ruby çılgınca zikzaklar çiziyor, Sarah'nın önünde bir o yana bir bu yana koşuyordu.</span></p>

    <p class="msonormal6"><span class="calibre2">"... eğer gelirse..."</span></p>

    <p class="msonormal6"><span class="calibre2">Robert Sarah'nın yaklaşmasını seyretti ve bu kez bacaklarının arasında hiçbir karıncalanma olmadı. Daha önce onun yürüyüşünü hiç seyretmemiş olduğunu fark etti. Bacakları ince ve biçimliydi, hareketlerinde inanılmaz bir hafiflik ve zarafet vardı. Ruby'nin dikkatini çekme çabalarını görmezden geliyor ve yaklaşırken Robert'a gülümsüyordu. Biraz ciddi, düşünceli bir gülümsemeydi bu. Rahatlık Ve melankolinin, hafiflik ve ağırlığın bu karışımı onu derinden etkiledi ve gülümseyerek karşılık vermekte zorlandı.</span></p>

    <p class="msonormal6"><span class="calibre2">Sarah yanına oturup, "Ağırbaşlılık ve zarafet" dedi.</span></p>

    <p class="msonormal6"><span class="calibre2">Robert tam da bunu düşünüyordu. Kendi aklındaki düşüncelerin öylesine yansıtılmasına şaşırmıştı: "Ne?"</span></p>

    <p class="msonormal6"><span class="calibre2">"Benim kitabımı okuyorsun: La Pesanteur et la grâce."</span></p>

    <p class="msonormal6"><span class="calibre2">"Ah, evet. Evet, doğru. Okumaya çalışıyorum en azından."</span></p>

    <p class="msonormal6"><span class="calibre2">"Ben daha okumadım. Ronnie'nin armağanı."</span></p>

    <p class="msonormal6"><span class="calibre2">"Evet, gördüm."</span></p>

    <p class="msonormal6"><span class="calibre2">Ruby tepelerine dikilip, "Bana okur musunuz?" diye sordu. Sanki fazla bir şey beklemiyormuş gibi, soran bakışlarla kitabın kapağma bakıyordu.</span></p>

    <p class="msonormal6"><span class="calibre2">Sarah, "Bu kitaptan olmaz, hiç sanmıyorum" dedi.</span></p>

    <p class="msonormal6"><span class="calibre2">"İyi. Zaten ben de dinlemek istemiyorum."</span></p>

    <p class="msonormal6"><span class="calibre2">"Ne yapmak isterdin tatlım?"</span></p>

    <p class="msonormal6"><span class="calibre2">Robert, "Aslında ben yalnızca..." diye başladı, sonra sorunun kendisine yöneltilmiş olmadığını fark edip sustu. Sarah'nın eğlenen bakışları altında sessizce kendi kendine küfretti. Ne düşünmüştü yani, kızın kendisine böylesine bir sevgi sözcüğüyle sesleneceğini mi? Kendini hayallere kaptırıyordu. Kontrolü kaçırmıştı.</span></p>

    <p class="msonormal6"><span class="calibre2">Ruby, "Kumdan şato yapmak istiyorum" dedi.</span></p>

    <p class="msonormal6"><span class="calibre2">Robert biraz da mahcubiyetini örtmek için "Pekâlâ" dedi, "istersen ben de yardım ederim."</span></p>

    <p class="msonormal6"><span class="calibre2">Birlikte dalgaların erişemediği bir yere, şekillendirilmesi daha kolay olan kuru kumların koyu renge büründüğü noktaya yürüdüler. Robert, Ruby'nin heyecanla kumları kazmasını, kovasını iki kez kumla doldurup ters çevirerek iki küçük tepecik yapmasını ve geri çekilip hayranlıkla seyretmesini izledi.</span></p>

    <p class="msonormal6"><span class="calibre2">"İşte" dedi küçük kız.</span></p>

    <p class="msonormal6"><span class="calibre2">Robert başını salladı. "Çok güzel" elini uzatıp küreği aldı, "şimdi gerçek bir şato yapalım. Haydi."</span></p>

    <p class="msonormal6"><span class="calibre2">Ruby onun kumların üstünde iki metrekareye yakın bir alanı ölçmesini, sonra on-on beş santim kazmasını seyretti. Daha sonra bu çukura kum atıp yaklaşık bir metrekarelik bir adacık oluşturdu.</span></p>

    <p class="msonormal6"><span class="calibre2">"Ne yapıyorsun? diye sordu.</span></p>

    <p class="msonormal6"><span class="calibre2">"Burası hendek olacak. En sonunda suyla dolduracağız."</span></p>

    <p class="msonormal6"><span class="calibre2">Duvarları ve surları süslemek için, Ruby'yi bulabildiği kadar çok deniz kabuğu toplamaya gönderdi. Bu arada adaya yeni bir kum tepeleme yığdı ve şatonun ana gövdesini yapmaya başladı. Altı tane kule yapmaya karar verdi; her köşede birer tane olmak üzere dört yuvarlak kule ile doğu ve batı duvarlarının ortasından yükselen iki dikdörtgen kule olacaktı. Asıl giriş güneye, denize doğru bakacak ve tam ortasında sekizgen bir kulenin durduğu bir geçitten girilecekti. Birisi kuleyi koruyan; diğeri de şatonun girişine bağlanan iki asma köprü olacaktı.</span></p>

    <p class="msonormal6"><span class="calibre2">Ruby bulabildiği kabuklarla döndüğünde bu işlerin büyük bölümünü tamamlanmıştı. O aşamada hep birlikte mimarî mantığı bırakıp kuleleri üst üste yığmaya karar verdiler. Şato, yenigotik tarzda yapılmaya çalışılmış bir düğün pastası gibi tehlikeli bir biçimde göğe doğru yükseldi. Robert bir ayağı hendekte, diğeri surların üstünde durmuş üst katlarla uğraşırken, Ruby de alt duvarları çeşit çeşit deniz kabuğuyla süslemeye başladı.</span></p>

    <p class="msonormal6"><span class="calibre2">Robert'ın tehlikeli bir biçimde arka kapıya dayanmış olan ayağı dikkatim çekince bir an durdu. "Oraya ne oldu?" diye sordu. Parmağıyla hafifçe Robert'ın aylar önce tıraş bıçağıyla kestiği yerdeki, hâlâ kıpkırmızı olan bir çift yara izine sürdü.</span></p>

    <p class="msonormal6"><span class="calibre2">Robert başını indirip, "Ah, o mu?" dedi, "Bir şey değil. Tıraş olurken kestim, hepsi bu."</span></p>

    <p class="msonormal6"><span class="calibre2">Ruby, "Ben erkeklerin yalnızca yüzlerini tıraş ettiklerini sanırdım" dedi.</span></p>

    <p class="msonormal6"><span class="calibre2">"Doğru. Çoğu zaman. Ama ben o sırada bacaklarımı tıraş ediyordum."</span></p>

    <p class="msonormal6"><span class="calibre2">"Niçin?"</span></p>

    <p class="msonormal6"><span class="calibre2">"Bilmiyorum aslında. Bir denemeydi."</span></p>

    <p class="msonormal6"><span class="calibre2">Ruby bütün bunları kabulleniyordu. Kocaman, ciddi gözlerle bir an Robert'a baktı, sonra işine döndü.</span></p>

    <p class="msonormal6"><span class="calibre2">Üç tane külah biçimli, mavi çizgili deniz kabuğu, bir çift istiridye ve harika bir şeytan minaresi onun için daha heyecanlı keşiflerdi. Avuç dolusu topladığı renkli midyelerin kabukları birbirinden kopmamıştı ve kelebek kanatlarına benziyordu. On-on iki minareyi kırıp renkli iç kısımları görülecek şekilde yerleştirince mor süsler eklendi. Yumurta biçimli yuvarlak kabukları sıra sıra dizip sadeliklerini vurgularken, köşelere yerleştirdiği sedefler güneş ışıklarım yansıtıyor; güneş altında bütün yapının harika bir serap gibi ışıldamasını sağlıyordu. Sivri minareleri de kulelere dikti; ince birer bayrak direği gibi neşeyle döne döne yükselen bu kabuklar Ruby'ye kaçınılmaz olarak panayırları, kaydırakları ve dondurma külahlarım çağrıştırdı.</span></p>

    <p class="msonormal6"><span class="calibre2">Her ikisi de şatonun bir şaheser olduğunu kabul etti.</span></p>

    <p class="msonormal6"><span class="calibre2">Ruby, "Yağmur yağmazsa," dedi, "yarına kadar kalır, değil mi? O zaman arkadaşlarımı getirip gösterebilirim. Susie Briggs, Jill Drew ve David."</span></p>

    <p class="msonormal6"><span class="calibre2">Robert, "Kalacağını sanmam" dedi. Asma köprü olarak kullandıkları midyelerden birini düzeltti ve hendekteki berrak tuzlu suyu karıştırıp dalgalandırdı. "Çok geçmeden sular yükselecek ve bu şatoyu da alıp götürecek. En azından büyük bölümünü."</span></p>

    <p class="msonormal6"><span class="calibre2">"Ya" Ruby'nin keyfi kaçmıştı, "bunu neden daha önce düşünmedin?"</span></p>

    <p class="msonormal6"><span class="calibre2">"Düşündüm. Ama buraya yapmak zorundaydık, çünkü burada kumlar güzel ve nemli." Kova ile küreği alıp öbür elini tutması için kıza uzattı, "Haydi. Gidip Sarah'ya anlatalım."</span></p>

    <p class="msonormal6"><span class="calibre2">Kurumuş yosunlardan oluşan bir engeli atlayıp kuru kumların üzerinde yürürlerken, Ruby yer seçimi konusunda homurdanmayı sürdürdü. Ancak Robert, Sarah'ya yaklaşınca ve o başını okuduğu kitaptan kaldırınca ona gülümsemeye cesaret ederken, kızın sesi Robert'ın kulaklarında kumsalın rüzgârsız sessizliğine ve akşamüstü havasının ölümcül sakinliğine karışıyordu. Sarah omzuna bir hırka almış ve ayaklarını kuma gömmüştü. Robert ona bakarken bu kez mutlak ve heyecan verici bir kesinlikle yaşamında korkunç bir değişimin gerçekleştiğini; bunun aylar önce, odasmda, Sarah onu teselli etmek için ıslak saçlarıyla içeri girdiğinde olduğunu; ama gerçek anlam ve boyutunun ancak bugün, şu anda, bu kadın için yapamayacağı hiçbir şeyin olmadığını fark ettiğinde açıklığa kavuştuğunu anladı. Onun için girişemeyeceği hiçbir arayış, gösteremeyeceği özveri yoktu... Ağırbaşlılığın, zarafetin gözlerimi açtı... "Çok uzun sürdü."</span></p>

    <p class="msonormal6"><span class="calibre2">Sözcükler oluştukları kadar hızla ve açıklanamaz bir biçimde aklından silinip gitti. Konuşurken sesinde şakacı bir sitem vardı.</span></p>

    <p class="msonormal6"><span class="calibre2">"Sen neden söz ediyorsun? O kum şatosunun ne boyda olduğunu gördün mü? O bir sanat eseri."</span></p>

    <p class="msonormal6"><span class="calibre2">"Çok etkileyici görünüyor. Sen ne diyorsun Ruby? Onu beğendin mi?"</span></p>

    <p class="msonormal6"><span class="calibre2">Ruby başını sallayıp ona sokuldu; "Kabukları ben koydum."</span></p>

    <p class="msonormal6"><span class="calibre2">"Ikinizin de böyle yaratıcı bir yanınız olduğunu bilmiyordum."</span></p>

    <p class="msonormal6"><span class="calibre2">"Ben de" dedi Robert. "Kum benim doğal malzememmiş, sanırım."</span></p>

    <p class="msonormal6"><span class="calibre2">Ruby, "O halde sen Kum Adam mısın?" diye sordu.</span></p>

    <p class="msonormal6"><span class="calibre2">"Belki de öyleyim. Belki de bu gece uyurken seni ziyarete gelirim."</span></p>

    <p class="msonormal6"><span class="calibre2">Sarah Ruby'nin yorgun yüzüne ve kapanan gözlerine sevgiyle baktı. "Her nedense bu geceye kadar beklememiz gerekeceğini sanmıyorum."</span></p>

    <p class="msonormal6"><span class="calibre2">Robert, "Onu bitkin düşürmüş olmalıyım" dedi.</span></p>

    <p class="msonormal6"><span class="calibre2">Ruby'nin uykuya dalması çok sürmedi ve o kolayca, tatlı tatlı dalarken Sarah ile Robert arasında sıcak ve dostça bir sessizlik oldu. Robert ıssız kumsalda onun yanında oturur, uyuyan çocuğun beden onları ayırmaktan öte birleştirirken, onunla asla bu kadar samimi olmadığını düşündü. Düşünceleri güneşin sıcaklığı altında hoş bir biçimde bulandı, yoğun bir sise dönüştü, canı hiç okumak istemedi. Orada öyle oturmaktan, bu yakınlık anının tadını çıkartmaktan, ışıl ışıl parlayan sulardan gözleri kamaşana dek okyanusa bakmaktan mutluydu. Bir süre sonra Sarah'nın da kitabını bırakmış, denizi seyretmekte olduğunu fark etti. Gri-mavi gözleri güneşten sarhoş, mutlulukla perdelenmişti.</span></p>

    <p class="msonormal6"><span class="calibre2">Robert, "Ne düşünüyorsun?" diye sordu.</span></p>

    <p class="msonormal6"><span class="calibre2">Sarah durdu, nefesini tuttu. "Biliyor musun, Ronnie'nin bana bunu sormasından nefret ediyorum."</span></p>

    <p class="msonormal6"><span class="calibre2">"Özür dilerim" dedi Robert, "burnumu sokmak istemedim."</span></p>

    <p class="msonormal6"><span class="calibre2">"Hayır, bunu Ronnie sorduğunda nefret ettiğimi söyledim."</span></p>

    <p class="msonormal6"><span class="calibre2">Robert'ın içinde bir şey bu sözcükleri duyduğuna pek sevindi. "Ama benim sormamdan değil?"</span></p>

    <p class="msonormal6"><span class="calibre2">Sarah ağır ağır, "Onunla yalnız olduğumda" dedi, "sürekli beni okumaya çalıştığını hissediyorum. Sense bana -bilmiyorum- mesafe bırakıyorsun. Nefes aldırıyorsun."</span></p>

    <p class="msonormal6"><span class="calibre2">Robert kendi cüretinin bilincinde, "Bu gerçek sevginin yanılmaz belirtisidir. Senin kitabına göre." dedi.</span></p>

    <p class="msonormal6"><span class="calibre2">"Sahi mi?"</span></p>

    <p class="msonormal6"><span class="calibre2">"İç yalnızlıkla dostluk arasında çatışma olmaması." Bu kadar yetmişti ve titreyerek bir adım daha attı, "Ama yine de benimle olmaktansa onunla olmayı tercih edersin, değil mi?"</span></p>

    <p class="msonormal6"><span class="calibre2">Sarah bir iki saniye bakışlarını kaçırmadı, sonra gülümseyip yine denize döndü, "Mademki sordun, Cleo'yu düşünüyordum."</span></p>

    <p class="msonormal6"><span class="calibre2">"Cleo mu?"</span></p>

    <p class="msonormal6"><span class="calibre2">"Özellikle de... eğer bir ikiz kız kardeşim olsaydı ve ben küçükken, daha onu tanımaya fırsatım olmadan kaybolsaydı, onu düşünmediğim bir tek gün, bir tek dakika bile geçmezdi diye düşünüyordum. Nerede olduğunu merak ederdim. Ne yaptığını. Böyle bir şey mi?"</span></p>

    <p class="msonormal6"><span class="calibre2">Robert yanıt veremedi. Bu kez sözcükler gelmeyi reddetti. Sonunda kendini zorlayıp "Sanırım" dedi.</span></p>

    <p class="msonormal6"><span class="calibre2">"Evde ondan hiç söz ediyor musunuz? Annenle ya da babanla konuşuyor musunuz?"</span></p>

    <p class="msonormal6"><span class="calibre2">Robert, "Hayır," dedi. Bu konudan rahatsız olmuşa benziyordu. Yine La Pesanteur et la grâce'ı eline alıp ekledi, "Burada bir şey daha söylüyor..." Kitabın sayfalarını karıştırdı, ama söylediği sayfayı bulamadı. "Kaybetmek hakkında bir şey: birini kaybettiğinde, onu özlediğinde, giden kişi artık hayalî ve gerçekdışı bir şey olduğundan acı çektiğini söylüyor. Ama ona yönelik arzun hayalî değil. Bu yüzden, o arzu üzerine yoğunlaşmalısın. Çünkü o gerçek."</span></p>

    <p class="msonormal6"><span class="calibre2">Sarah kaşlarını çattı, "Ama belki de bir gün onunla karşılaşırsın. O seni arar ya da sen onu aramaya başlarsın."</span></p>

    <p class="msonormal6"><span class="calibre2">"Olabilir." Kitabın sayfalarındaki kum taneciklerini üfleyip kapattı. "Sence de bütün hayatım bir şeyi arzulayarak geçirip o konuda hiçbir şey yapmamak biraz aptalca olmaz mıydı?"</span></p>

    <p class="msonormal6"><span class="calibre2">"Eminim öyle oluyordur."</span></p>

    <p class="msonormal6"><span class="calibre2">"Evet. Ben de eminim."</span></p>

    <p class="msonormal6"><span class="calibre2">Yarın gölgesi uzadı, üstlerini örttü. Hava serinliyordu ve Sarah'nın tüyleri diken diken oldu. Kıvrılıp kucağına yatmış olan Rubby bir an kımıldadı, döndü ve hafifçe Sarah'nın bacaklarına tekme attı. Ağzından kesik kesik, boğuk birkaç sözcük çıktı. "Bisküviler" veya "çabuk" ve "Timothy" der gibiydi.</span></p>

    <p class="msonormal6"><span class="calibre2">Robert, "Sence iyi mi?" diye sordu.</span></p>

    <p class="msonormal6"><span class="calibre2">Sözcükler sürekli, düzensiz bir mırıldanmaya dönüştü. Cümleler kurulup bozuldu, Ruby'nin belli belirsiz aralanmış dudaklarından garip heceler ve anlaşılmaz uydurma sözcükler döküldü. Bedeni rahat gözleri kapalıydı, ama birkaç dakika daha uykusunda mırıldanmaya devam etti. Sarah ile Robert endişeli ama ilgili bir biçimde onun bu halini seyretti. Ruby sonunda sustu.</span></p>

    <p class="msonormal6"><span class="calibre2">Robert o zaman, "Sence onu uyandırmalı mıyız?" diye sordu, "Bir nöbet filan geçirmiyor, değil mi?"</span></p>

    <p class="msonormal6"><span class="calibre2">"Bir şeyi yok" Sarah Ruby'nin alnına ve yanaklarına dokundu. Yavaş ve düzenli soluk alıyordu, "onu uyandırmak hata olabilir. Zaten birazdan gitmemiz gerek. O zaman uyandırırız." Yavaşça Ruby'nin uyuyan bedeninden geri çekilip ayağa kalktı. "Sanırım gidip sizin şu eserinize baksam iyi olacak. Sular basmadan önce."</span></p>

    <p class="msonormal6"><span class="calibre2">"Sana göstermek isterdim."</span></p>

    <p class="msonormal6"><span class="calibre2">"Olmaz. Sen burada kalıp ona göz kulak ol."</span></p>

    <p class="msonormal6"><span class="calibre2">Robert onun kumdan şatoya doğru yürümesini seyretti. Eteğiyle hırkasının pastel renkleri, koyulaşan gölgelerin altında daha da grileşip mavileşiyordu. Şatonun çevresinde dolaşıp farklı açılardan bakmasını; yanına çömelip el işçiliğini, deniz kabuklarından süslen ve surlara çizilmiş ince ayrıntıları daha da yakından incelemesini seyretti. Onu seyrederken eli uzanıp Ruby'nin ıstakoz kızılı saçlarına dokundu ve konuşmaya başladı. Sarah konusunda birine içini dökmek için, artık taşıyamadığı bu duygusal yükten kurtulmak için kıvrılıyordu ve sırlarını en iyi bu küçük, uyuyan çocuğa anlatabileceğine karar vermişti.</span></p>

    <p class="msonormal6"><span class="calibre2">"Göremiyorum..." dedi, "bu işin nasıl..."</span></p>

    <p class="msonormal6"><span class="calibre2">Ruby kumdan şatonun yarı yarıya sulara kapıldığını, kuleleriyle kapısının hışırdayarak içine dolan su tarafından şekilsiz bir yığın haline getirildiğini görünce kısa bir süre ağladı. Ancak genelde çok cesur davrandı ve Robert ile Sarah eşliğinde patikadan yukarı tırmanırken konuşacak başka şeyler buldu. Artık çok yorulmuştu ve Robert patika yeterince genişleyip düzleşince yolun kalan kısmında onu kucağında taşıdı. Daha sonra ayrıldılar. Robert Terry'le buluşmak üzere Ashdown'a dönerken, Sarah Ruby'le beraber daracık yoldan onların evine yürüdü. Hava kararıyordu ve çocuk elini sımsıkı tutmuştu.</span></p>

    <p class="msonormal6"><span class="calibre2">Sarah, "Umarım annen merak etmez" dedi, "eve biraz gecikeceğiz."</span></p>

    <p class="msonormal6"><span class="calibre2">"Etmez" dedi Ruby neşeyle.</span></p>

    <p class="msonormal6"><span class="calibre2">"Bugün eğlendin mi?"</span></p>

    <p class="msonormal6"><span class="calibre2">"Evet. Hayatımın en güzel günüydü."</span></p>

    <p class="msonormal6"><span class="calibre2">"Güzel. Buna sevindim. Yalnız, belki de o kadar çok kalmamalıydık."</span></p>

    <p class="msonormal6"><span class="calibre2">Ruby, "Bence yeterince kalmadık bile" dedi, "bence bütün gece orada kalmalıydık."</span></p>

    <p class="msonormal6"><span class="calibre2">"Saçmalama. Çok yoruldun."</span></p>

    <p class="msonormal6"><span class="calibre2">"Hiç de yorgun değilim."</span></p>

    <p class="msonormal6"><span class="calibre2">"O yüzden mi kumsalda uyuyakaldm?"</span></p>

    <p class="msonormal6"><span class="calibre2">Ruby bir an için sustu, sonra hafif bir şaşkınlıkla ekledi, "Uyuduğun farkında değildim."</span></p>

    <p class="msonormal6"><span class="calibre2">"Uyudun ama" dedi Sarah, "üstelik de sesler çıkartıyordun."</span></p>

    <p class="msonormal6"><span class="calibre2">"Sesler mi çıkartıyordum? Yani sayıklıyor muydum?"</span></p>

    <p class="msonormal6"><span class="calibre2">"Sanırım sayıklamak da denebilir." Ruby'nin bunu yadırgamamış olmasına şaşırmıştı. "Daha önce de olmuş muydu?</span></p>

    <p class="msonormal6"><span class="calibre2">"Annem her zaman olduğunu söyler. Bir ara telaşlanıp beni doktora bile götürdü, ama doktor ona kaygılanmaması gerektiğini söyledi."</span></p>
  </div>
</body>
</html>
