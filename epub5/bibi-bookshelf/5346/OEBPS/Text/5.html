<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Uzun Bir Yolculuğun Bittiği Yer</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h2 class="calibre1" style="margin: 0pt; border: 0pt; height: 1em;"><a><br /></a></h2>

  <h2 class="calibre1" style="margin: 0pt; border: 0pt; height: 1em;"><a id="u5">BEŞİNCİ BÖLÜM</a><br /></h2>

  <h2 class="calibre1" style="margin: 0pt; border: 0pt; height: 1em;">&nbsp;</h2>

  <p class="calibre_2">Rüzgar, yazdan kalanları süpürüyor avluda. Eylül yaprakları uçuşuyor, serçeler birbirlerini kovalıyorlar.</p>

  <p class="calibre_">Bugün, ikindi namazından sonra dört cenaze kalktı. Biri, daha çocuk yaşta... Yakınları, arkadaşları başında uzun süre bekleştiler. Sonra ellerini yumruk yapıp&nbsp;havaya kaldırdılar. Yakalarına delikanlının fotoğrafını iğnelemişler; öyle&nbsp;gülümsüyor. Gözlerim olsa ağlardım.</p>

  <p class="calibre_">Dalgın bir bakışı var; fotoğrafta gördüm. Gülümseyişi hoş fakat henüz büyük bir anlam taşımıyor. Kendiliğinden oluşmuş, az sonra yine kendiliğinden kaybolup&nbsp;gidecek.</p>

  <p class="calibre_">Bir yaz daha geçip gitti.</p>

  <p class="calibre_">Bir masal dinlemişim sanki. Soluğum ağırlaşıyor, yapraklarımın rengi değişiyor; uykuya dalacağım...</p>

  <p class="calibre_">Avlu kapısında Abdülhalim göründü. Ayaklarını sürüyerek yanıma geldi, altımdaki banka oturdu. Bir masalın içinden çıkmış gibi.</p>

  <p class="calibre_">"Merhaba Çınar ağacı!" dedi.</p>

  <p class="calibre_">Zayıf bedeni her adımında eğilip bükülüyor, sarsılıyor. Konuşurken çenesi titriyor. Yorulmuş.</p>

  <p class="calibre_">Ceketini çıkarıp yanına koydu. Başını öne eğdi.</p>

  <p class="calibre_">"Nereye bakıyorsun?" diye sordum.</p>

  <p class="calibre_">Yanıtlamadı.</p>

  <p class="calibre_">Geçmişe bakıyor olmalı.</p>

  <p class="calibre_">Soğuktu ama soğuğu hissetmiyordu. Ayakları, başı, iç organları tutuşmuş yanıyor.</p>

  <p class="calibre_">Gözlerini açabildiği kısa anlarda üstüne eğilen gölgelerin kimliğini keşfetmeye çalışıyor. Zorlu bir keşif bu. Subay reviri sis içinde. Yüzler, sesler birbirinin içine&nbsp;giriyor, birbirine karışıyor. Bazen duman dağılır gibi oluyor, beyazlar giymiş bir&nbsp;melek elini uzatıyor. Kanatları da var, gülümseyişi de var. Saçını arkada toplamış,&nbsp;topuz yapmış, çekik gözlerinde acıyan, tasalı bir ifade. Sonra bir başka gölge. Onun&nbsp;yalnızca dokunuşunu hissediyor. Dokunuşa yanıt veriyor.</p>

  <p class="calibre_">"Ya svayi tabletki vıypil," diyor. (Ben ilaçlarımı aldım.<span style="text-indent: 0.4in;">)</span></p>

  <p class="calibre_">Söyledikleri zor anlaşılıyor. Başını hafifçe kaldırıyorlar. Karşısındaki duvara dayanmış karyolaları görüyor; sonsuza dek uzayan bir karyola sırası. Tifüslüler&nbsp;battaniyelerin altında küçülmüş ve günden güne küçülmeye devam ediyorlar. Bir su&nbsp;damlası kadar küçülecekleri, sonra da yok olacakları saati bekliyorlar.</p>

  <p class="calibre_">Boğazından aşağı ılık su akıyor.</p>

  <p class="calibre_">"Vıy siyças vıypil svayi tabletki," diyor doktor. (Şimdi ilaçlarınızı aldınız.<span style="text-indent: 0.4in;">)</span></p>

  <p class="calibre_">Doktorun arkasında yine o melek duruyor. Sevecenliği de var. Başını bir süre daha dik tutuyor. Karşı karyolada yatan hastaya el sallamak istiyor ama&nbsp;sallayamıyor. Onu İsmail'e benzetiyor, yanında yatanı da Yüzbaşı Ekrem Bey'e.&nbsp;Ama sonra bu yüzler anın içine gömülüyor. Başı yastığa düşüyor.</p>

  <p class="calibre_">"İsmail şehit olmamış mıydı? Yüzbaşı Ekrem öldüğünü söyledi. Ekrem Bey'i de Tomsk'a götürmemişler miydi? Tomsk muydu? Ya buranın adı ne? Hatırlıyorum;&nbsp;Kızılyar!"</p>

  <p class="calibre_">Bilincini yitirmemek için kendini zorluyor. Yakın geçmişini anımsamak istiyor, başaramıyor. Gözünün önünden puslu, silik fotoğraflar halinde birkaç görüntü&nbsp;geçiyor yalnızca. Onları izlemeye çalışıyor; beceremiyor. Fotoğraf kareleri üst&nbsp;üste biniyor. Birden başka bir görüntü beliriyor. Ahşap merdivenlerde annesinin&nbsp;kadife eteği dalgalanıyor. Yumuşak sözler, güleç bir yüz, saçlarını okşayan bir el.&nbsp;Dışarıda, sokak fenerlerini yakanların aceleci adımları. Bahçede tekir kedi hızla&nbsp;koşup duvara sıçrıyor. Halayık sokak kapısında. Kapı açık. Elinde bir yoğurt kasesi.&nbsp;Babasının gür sesi:</p>

  <p class="calibre_">"Şunları da al Emine Hanım, ben tütün alıp döneceğim."</p>

  <p class="calibre_"><span style="text-indent: 0.4in;">Burası Voyenni Koruduk esir kampı. Kışları soğuğun, beyazın, yazları sivrisineklerin ve her mevsim tifüsün üstüne üşüştüğü çöplük.</span><br /></p>

  <p class="calibre_">Kısa süreliğine dışına çıktığı yangın bir anda parlıyor. Ayakları, göğsü, başı yeniden alevler içinde.</p>

  <p class="calibre_">"Şuurumu kaybetmemeliyim, şuurumu kaybetmemeliyim."</p>

  <p class="calibre_">Derin bir kuyudan güçlükle çıkardığı yeni bir fotoğrafa bakıyor; tifüse yakalandığını hissettiği günün fotoğrafı bu. Aradan ne kadar zaman geçtiğini&nbsp;bilmiyor, tahmin de edemiyor; belki iki hafta, belki iki ay, belki de iki yıl.&nbsp;Fotoğrafta Nargin adası görünüyor; çileli bir yolculuktan sonra sığındıkları, Hazar'ın gök gürültüsüne benzer seslerle kıyılarını dövdüğü ürkütücü, lanetlenmiş&nbsp;yer. Kayalıkların ortasındaki büyük taş binanın, ahşap kulübelerin dışında hiçbir şey&nbsp;yok. Bakü, uzakta karanlık bir serap. Dalga dalga gelen rüzgarların içinde bazen&nbsp;soluk bir ışık halinde beliriyor. Tipi, barakaların duvarlarını yıkacakmış gibi&nbsp;yükleniyor. Tavandaki petrol lambaları uyumlu bir dansla titreyerek rüzgarın&nbsp;müziğine eşlik ediyor, sallanıyorlar. Bir türlü bitmeyen, aylar süren yolculuğun&nbsp;görüntülerini aydınlatıyorlar.</p>

  <p class="calibre_">Yolculuk! Ama ne yolculuk! Kars'taki Rus garnizonunda geçirdikleri, akşamları sıcak çorba içebildikleri, ekmek yedikleri iki haftanın sonunda, içi dışı buz tutmuş&nbsp;vagonlara doldurulup Tiflis'e götürülüyorlar. Yetmiş altı Türk, dört Avusturyalı, iki&nbsp;Alman subay serçe yavruları gibi birbirlerine sokulmuşlar. Uykuyla uyanıklık&nbsp;arasında bir sarkaç gibi gidip gelen bilinçleri garip oyunlar oynuyor. Bazen&nbsp;kendilerini sıcacık evlerinde, bazen de karların üstünde bir çatışmanın ortasında&nbsp;buluyorlar. Ortada teneke bir soba duruyor. Yanmıyor. Vagonun pencerelerine&nbsp;tahta çakılmış. Aralıklardan dışarı bakıyorlar. Tren beyaz dağların içinde&nbsp;homurtularla ilerliyor. Ermeni köylerine yakın askeri kamp bölgelerinde kumanya&nbsp;almak için acıyla inleyip duruyor. Atlı askerler vagonun çevresini sarıyor. Vagon&nbsp;kapısı bir süreliğine açılıyor. Dışarıda bekleyen köylüler, çocuklar, askerler,&nbsp;karşılıklı sıralara oturmuş esirlere nefretle bakıyorlar. Kimi yüzlerine tükürüyor,&nbsp;kimi kartopu atıyor, kimi de yalnızca küfretmekle yetiniyor.</p>

  <p class="calibre_">Tiflis'te trenden inip yürümeye başlıyorlar. Köylerin yakınlarında yol kıyılarına toplanmış Gürcülerin, Azerilerin uzattığı ekmekleri aceleyle ceplerine, torbalarına&nbsp;atıyorlar. Meraklı kalabalıkların merhameti üstlerine başlarına bulaşıyor. "Padişahın askerleri," diyor biri fısıltıyla. Bir diğeri elini uzatıp kirli kaputlarına&nbsp;dokunuyor. Önlerinden geçen hayalet ordunun kurmaylarını acıyan bakışlarla&nbsp;izliyorlar. Gence'den sonra bu bakışların yükü daha da ağırlaşıyor. Yolcular,&nbsp;ağlamamak için kendilerini zor tutuyorlar artık. Birbirlerinin yüzüne bakamıyorlar.&nbsp;Bir an önce menzile varmak, utançtan kurtulmak için dua ediyorlar.</p>

  <p class="calibre_">Bir akşamüstü ulaştıkları tepeden karanlık Hazar'ı ve sis içindeki Bakü'yü görüyorlar. Konvoyun başındaki Rus yüzbaşı, gece yarısına dek bu tepede&nbsp;kalmalarını uygun buluyor.</p>

  <p class="calibre_">Sabaha karşı şehre girdiklerinde Bakü uyuyordu. Ayak sesleri sokaklarda bir düş gibi yankılandı, inilti halini aldı; limanda bekleyen Kazak birliğinin söylediği&nbsp;şarkılara karıştı. Sonra, suyun üstünde duruyor olmaktan başka niteliği bulunmayan&nbsp;bir yük gemisine binip Nargin adasına çıktılar.</p>

  <p class="calibre_">Ada çıplak. Ne Ruslar ne Azeriler; hiçbir güç giydirememiş onu. Dalgaların, rüzgarların ortasında bilincini yitirmiş bir meczup gibi duruyor. Bazen ayağa kalkıp&nbsp;çığlık çığlığa bir şarkı söylüyor. Bazen de ağlamaklı bir sessizliğe bürünüyor.</p>

  <p class="calibre_">Doktor Cenap Bey'e, "bu seyahat beni fena yordu," dediğini anımsıyor.</p>

  <p class="calibre_">Nargin'e geldiğinden beri halsiz uyanıyor. Aklına kötü şeyler getirmek istemiyor, üşütmüşümdür diyor.</p>

  <p class="calibre_">Cenap Bey her sabah, Avusturyalı bir doktorla birlikte koğuşları dolaşıp hastaların sızlanmalarını, yakınmalarını dinliyor.</p>

  <p class="calibre_">Abdülhalim'in gözkapaklarını aralayıp bakıyor, ateşini kontrol ediyor.</p>

  <p class="calibre_">"Bugün de dinlenin, azizim," diyor.</p>

  <p class="calibre_">Nargin adasının fotoğrafı birden kararıyor. Renkler unutkanlığın denizinde boğuluyor. Araya annesinin, yaşlı halayığın yüzleri, kokuları&nbsp;giriyor.</p>

  <p class="calibre_">"Burası neresi? Nargin mi? Değil! Burası Kızılyar! Ben kimim? Osman Tevfik oğlu Abdülhalim! Hatırlamak ne güç!"</p>

  <p class="calibre_">Burası Voyenni Koruduk esir kampı. Krasnoyarsk'a buz üstünde kayarak kırk beş dakika uzaklıkta.</p>

  <p class="calibre_">Birden, Nardin'deki aynı günü anlatan başka bir fotoğraf çıkıyor karşısına. Doktor Cenap'ın uyarısına rağmen ayağa kalkıyor, üsera temsilcilerinin&nbsp;toplantısında çevirmenlik yapıyor. Sözcükler, bir telgraf aracına girip çıkar gibi&nbsp;içine girip çıkıyor. Her şey kendiliğinden oluyor, sözcüklerin anlamı üstünde düşünmüyor; yalnızca dinliyor ve konuşuyor. Baktığı yüzler birer deri torba. İçleri&nbsp;sözcüklerle dolu.</p>

  <p class="calibre_">Toplantıdan sonra uzun bir koridorda buluyor kendini. Bir Kazak eriyle birlikte yürüyor.</p>

  <p class="calibre_">Erin sakallarındaki buz koridora girer girmez çözülüyor; taş döşemeye su damlıyor. Sütunların arasındaki pencere camları buğulanmış. İç avludan Rusça talim&nbsp;komutları duyuluyor. Kapıların önünde bekleyen nöbetçi erler, eşlikçi erle sessizce&nbsp;selamlaşıyorlar.</p>

  <p class="calibre_">Güçlükle yürüyor. Hastalığın görünmeyen elleri bacaklarına sarılmış çekiyor, asılıyor. Başı sıcak bir top gibi dönüyor, duvarlara çarpıyor, yere düşüyor ve&nbsp;yuvarlanıp gidiyor.</p>

  <p class="calibre_">"Burası!" diyor genç Kazak.</p>

  <p class="calibre_">Abdülhalim'i ayakta tutabilmek için koluna giriyor.</p>

  <p class="calibre_">Nöbetçi, önünde durdukları kapıyı açıyor, eliyle girmelerini işaret ediyor.</p>

  <p class="calibre_">Yüksek tavanlı, yüksek pencereli geniş odada, ortadaki çalışma masasıyla karşısındaki iki koltuk ve sehpadan başka eşya yok. Yüksek tavan, yüksek&nbsp;pencereler aşağı yukarı, sağa sola hareket ediyor gibiler. Rus yüzbaşı, koltuğunu&nbsp;şöminenin önüne çekmiş, ayaklarını neredeyse küllerin içine sokmuş. Beyaz doktor&nbsp;önlüğünün üstüne geçirdiği kaputunun içinde büzülmüş kitap okuyor. Papağının altına&nbsp;giydiği yün berenin uçları sakallarına sarkmış; gülünç görünüyor.</p>

  <p class="calibre_">"Sen dışarıda, nöbetçinin yanında bekle!" diyor ere.</p>

  <p class="calibre_">Ayağa kalkıyor, Abdülhalim'e elini uzatıyor.</p>

  <p class="calibre_">"Sizi bekliyordum yüzbaşı! Lütfen oturun, rahat olun!"</p>

  <p class="calibre_">Koltuğunu masaya yaklaştırıyor. Çekmeceleri açıp kapıyor. Siyah bir dosyayla bir votka şişesi çıkarıp masaya koyuyor.</p>

  <p class="calibre_">"Türk subayların içki içmediğini biliyorum ama size de soracağım, votka içer misiniz?" diyor.</p>

  <p class="calibre_">Abdülhalim yalnızca gülümsüyor. Yüzbaşının verdiği küçük kadehi titreyen eliyle hafifçe kaldırıp teşekkür ediyor; bir dikişte içiyor. Yüzbaşı yeniden&nbsp;dolduruyor kadehi. Çıkardığı dosyayı açıyor. Mırıldanır gibi konuşmaya başlıyor.</p>

  <p class="calibre_">"Hemen konuya gireceğim. Kamp temsilciniz Yarbay Tevfik Bey'in dilekçesini okudum."</p>

  <p class="calibre_">Votka içini ısıtıyor. Bir an umuda kapılıyor. Üç beş gün sürecek bir soğuk algınlığıdır, diye düşünüyor yine.</p>

  <p class="calibre_">"Dilekçeyi on gün önce vermiştik," diyor.</p>

  <p class="calibre_">Kendisi söylemiyor sanki bunu. Kafasının içinde bir başkası düşünüyor, onun yerine konuşuyor. Kendi yüzü de deri bir torbaya dönüşmüş olmalı; içinde&nbsp;sözcüklerden başka bir şey yok.</p>

  <p class="calibre_">Yüzbaşının yüzü asılıyor.</p>

  <p class="calibre_">"Biliyorum ama işler istediğimiz gibi yürümüyor. Ne yazık ki yeterli sayıda idari kadromuz yok, bu işlere de biz bakmak zorunda kalıyoruz ve her şeye&nbsp;yetişemiyoruz. Yeni sevkıyattan sonra umarım rahatlarız. Dilekçeyi siz mi kaleme&nbsp;aldınız?"</p>

  <p class="calibre_">"Evet."</p>

  <p class="calibre_">"Rusçanız mükemmel, nerede öğrendiniz?"</p>

  <p class="calibre_">"Çocukluğumda öğrendim, bizler Kırım göçmeniyiz, ailede herkes biraz Rusça bilir."</p>

  <p class="calibre_">"İnanın, ben de böyle olmasını istemezdim... Gördüğünüz gibi, savaş hepimizi bir yerlere savurdu. Siz ve ben karşı karşıya geldik."</p>

  <p class="calibre_">Yüzbaşı bir kez daha dolduruyor kadehleri. Dilekçeyi kaygılı bir ifadeyle okumaya başlıyor.</p>

  <p class="calibre_">"Posta konusundaki şikayetlerinizde haklısınız," diyor. "Sanırım bu ay sonunda Bakü'den bir öğrenci heyeti gelecek, Kızılhaç'la ilgili sorunlarınızı onlara da&nbsp;yansıtırsanız belki sorun daha çabuk çözülür. Bir de tifüslü hastaların tamamen&nbsp;tecridine ilişkin bir talebiniz var ki, biz de zaten bunu yapmaya çalışıyoruz. Fakat&nbsp;Türk askerleri gerekli özeni göstermiyorlar, koğuşlar arası ilişkilere bazı&nbsp;sınırlamalar getirmek zorunda kalabiliriz, bu konuda subaylarınızın bize yardımcı&nbsp;olmaları gerekiyor."</p>

  <p class="calibre_">"Bir şey daha var."</p>

  <p class="calibre_">"Nedir?"</p>

  <p class="calibre_">"Doktor Albay Cenap Bey mümkünse burada kalmak istiyor, ben de burada kalmak istiyorum."</p>

  <p class="calibre_">Yüzbaşı gülümsüyor.</p>

  <p class="calibre_">"Siz deli misiniz?" diyor. "Bütün Rusya'da Nargin adasından daha kötü bir yer bulamazsınız. Mümkün olsa da ben de sizinle Sibirya'ya gelsem! Burada kalıp&nbsp;hastalarınıza yardımcı olmak istemenizi anlıyorum ama yapabileceğim bir şey yok."</p>

  <p class="calibre_">"Yine de bu isteğimizi kamp yönetimine ileteceğinizi umuyoruz."</p>

  <p class="calibre_">"Tabii ki ileteceğim."</p>

  <p class="calibre_">Fotoğraf yeniden kararıyor. Yüzbaşının yüzü yüksek duvarlarla, yüksek pencerelerle birlikte eğilip bükülüyor.</p>

  <p class="calibre_">"Siz de iyi görünmüyorsunuz, yarın sabahki vizitede sizi de muayene etmek istiyorum!" diyor.</p>

  <p class="calibre_"><br /></p>

  <p class="calibre_"></p>
  <hr class="sigil_split_marker" />

  <p><br /></p>

  <p class="calibre_">Uzun bir yaz geçti önümden; bakakaldım.</p>

  <p class="calibre_">Güz geldi; eylülün kapısı açıldı.</p>

  <p class="calibre_">Apartmanların önünde kömür yığınları duruyor, kapıcılar oradan oraya koşuşturuyorlar. Caddeler çocuklarını ellerinden tutmuş annelerle dolu; okullar&nbsp;açılacak; alışveriş yapıyorlar. Sokakta, apartman bahçesinde, ağaçların içinde,&nbsp;pencere camlarında, kedilerin tüylerinde eylül sabahının berrak renkleri oynaşıyor.</p>

  <p class="calibre_">Ben bir akasyayım. İçimde bir kuş sürüsü; çiçeklerimden arta kalan çürümüş sapları gagalıyorlar.</p>

  <p class="calibre_">Büyükdede az önce elinde çay bardaklarıyla mutfaktan çıktı.</p>

  <p class="calibre_">Telefon çaldı.</p>

  <p class="calibre_">"Ben bakarım," dedi Enver Rıza.</p>

  <p class="calibre_">Bu sabah her zamankinden farklı giyinmiş; takım elbise, kravat, ütülü bir gömlek...</p>

  <p class="calibre_">Ahizeyi kaldırdı:</p>

  <p class="calibre_">"Enver, ben Avukat Salih!" dedi karşıdaki ses.</p>

  <p class="calibre_">"Günaydın Salih, hayrola!"</p>

  <p class="calibre_">Salih birkaç kez öksürdü. Salih'in öksürmesi hayra alamet değildir.</p>

  <p class="calibre_">"Salih, Ankara'ya gideceğim, trene yetişmem lazım, ne diyeceksen de! Kötü bir şey mi var?"</p>

  <p class="calibre_">"Henüz değil... Çarşambaya temyizdesin, şu senin dokuz yıllık dava..."</p>

  <p class="calibre_">"Eee, ne yapmalıyım?"</p>

  <p class="calibre_">"Yani, onaylanabilir... Her ihtimale karşı ortalarda dolaşmasan iyi olur..."</p>

  <p class="calibre_">"Salih, sen ne diyorsun? Niye beni uyarmadın?"</p>

  <p class="calibre_">"Oğlum, uyarıyorum işte! Zamanında da uyardım, yazı işlerine girme dedim, değil mi?"</p>

  <p class="calibre_">"Tamam... Ne yapabiliriz peki?"&nbsp;</p>

  <p class="calibre_">"Yazı sahibinin ifadesi hala alınmış değil; buna rağmen ceza verdiler sana. İfadenin&nbsp;alınmasını isteyeceğim... En iyi ihtimalle haklı bulacaklar, zaman kazanacağız."&nbsp;</p>

  <p class="calibre_">"En&nbsp;kötü ihtimal?"&nbsp;</p>

  <p class="calibre_">"Yani..."</p>

  <p class="calibre_">"Ne demek yani?"</p>

  <p class="calibre_">"Cezayı onaylayacaklar, Enver... Adam adresinde bulunamıyor. Zaten bulunsa da seninle birlikte ceza yiyecek..."</p>

  <p class="calibre_">"Hiçbir şey yapamıyor musun? Başka bir itiraz yolu yok mu?"</p>

  <p class="calibre_">"Bak, elimden geleni yapıyorum ama iş tamamen hâkimlere kaldı. Bir tanıdık bulmaya çalışıyorum, ulaşmaya çalışıyorum, tamam mı? Şu birkaç gün kaybolmanda&nbsp;yarar var. Beni de nereye gidersen git haberdar et! Gelişmelere göre hareket ederiz..."</p>

  <p class="calibre_">"Bugün Ankara'ya gidiyorum. Hatta şimdi çıkmak zorundayım, trene yetişeceğim."&nbsp;</p>

  <p class="calibre_">"Ne işin var Ankara'da? Kaç gün kalacaksın?"</p>

  <p class="calibre_">"Yalnızca bir gece... Bir bakanlık müsteşarı istetti. Sanırım mafya hikâyesiyle ilgili."</p>

  <p class="calibre_">"Döndüğünde evde kalma, babanda da kalma, anladın mı?"</p>

  <p class="calibre_">"Nerede kalayım, oğlum?"</p>

  <p class="calibre_">"Yahu, ben seni uyarıyorum Enver... Daha ne yapayım?"</p>

  <p class="calibre_">"Peki, dönünce seni ararım, şimdi çıkmam lazım."</p>

  <p class="calibre_">Büyükdede, çay bardaklarını masaya bırakmış, ayakta bekliyordu.</p>

  <p class="calibre_">"Kahvaltı yapmayacak mısın?"</p>

  <p class="calibre_">"Hayır, zamanım yok, bugün bensiz yapın!"</p>

  <p class="calibre_">Büyükdede'yle geçirdiği dört ayın sonunda, artık alışmaya başladığı konforlardan biri olmuştu kahvaltı. Domatesler soyuyordu, biberlerin çekirdekleri çıkarılıyordu,&nbsp;reçeller küçük kaplara konuyor, peynir ince dilimler halinde kesilip masaya&nbsp;getiriliyordu. Kapıcı İbrahim'in kapıya bıraktığı gazeteler açılıyor, yalnızca ağız&nbsp;şapırtısıyla dile gelen bir mutluluk hali dolanıyordu salonu.</p>

  <p class="calibre_">Dört aydır, "Bugün de başka bir şey yapalım," demek içinden gelmemişti Enver Rıza'nın. Her şey abartısız, gösterişsiz bir içtenliğin eseriydi. Çoğu zaman söz&nbsp;gerekmiyordu. Saatlarce tek bir söz söylemeden oturuyorlar, düşünüyorlardı.&nbsp;Aralarındaki çizgi gittikçe kalınlaşmış, ikisini de içine almıştı.</p>

  <p class="calibre_">"Kötü bir haberdi, değil mi?" dedi Büyükdede.</p>

  <p class="calibre_">"Evet... Sanırım Ankara dönüşünde cezaevine gireceğim."</p>

  <p class="calibre_">"Benden bir şey istiyor musun?"</p>

  <p class="calibre_">"Hayır, teşekkür ederim."</p>

  <p class="calibre_">Masanın üstünde derginin 203. sayısı... Kapakta Cemşid'in resmi. Dudakları kıpırdıyor, bakışlarındaki anlam değişiyor.</p>

  <p class="calibre_">Birden, her şey bomboş göründü Büyükdede'ye.</p>

  <p class="calibre_"><br /></p>

  <p class="calibre_"></p>
  <hr class="sigil_split_marker" />

  <p><br /></p>

  <p class="calibre_">Tren yolculukları eskiden beri hoşuna gidiyor.</p>

  <p class="calibre_">Altı yıl önce, meclis muhabirliği yaparken Ankara'ya haftada birkaç kez trenle giderdi. Restoran vagonunda oturup öğle yemeğine kadar çay kahve içer, yemekle&nbsp;birlikte rakıya başlardı.</p>

  <p class="calibre_">Çoktandır unuttuğu bir tattı bu.</p>

  <p class="calibre_">Yolculuk boyunca camdan dışarı baktı. Sarıya, kırmızıya dönüşmüş ağaçların, çalılıkların kapladığı tepeleri, kendi kabuğuna çekilmiş sessiz köyleri, kasabaları&nbsp;seyretti. Hüzünlendi. Yemekten önce bir kadeh içmesinde bir sakınca olmayacağını&nbsp;düşündü.</p>

  <p class="calibre_">"Bana bir duble rakı ver!" dedi garsona.</p>

  <p class="calibre_">"Buz ister misiniz?"</p>

  <p class="calibre_">"İsterim."</p>

  <p class="calibre_">Karşısındaki koltuğa bir genç oturdu. Bıyıkları henüz terlememiş. Çekingen bir duruşu var.</p>

  <p class="calibre_">Bir bira istedi.</p>

  <p class="calibre_">"Okuyor musun?" diye sordu Enver Rıza.</p>

  <p class="calibre_">"Evet, okuyorum, İngiliz edebiyatındayım."</p>

  <p class="calibre_">Çocuk soruların devamının gelmesinden boşuna korkmuştu; Enver Rıza bakışlarını yeniden camdan dışarı çevirdi.</p>

  <p class="calibre_">"Defne ne okuyacak acaba? İngiliz dili ve edebiyatı! Fena değil."</p>

  <p class="calibre_">Rakının yanına kavunla peynir istedi. Kavun yok, peynirle idare ediyor. "Pastırmanız var mı?"</p>

  <p class="calibre_">O da yok!</p>

  <p class="calibre_">Çocuk bir kitap açtı. Okuyor ya da okuyormuş gibi yapıyor.</p>

  <p class="calibre_">Dışarı bakmaktan sıkıldı, yemek ısmarladı.</p>

  <p class="calibre_">Müsteşar yardımcısı büyük bir olasılıkla son sayıdaki Cemşid dosyasının tamamını okumak isteyecekti. Mafya dosyalarını yanına almıştı. Gece yarısına kadar çalışmış,&nbsp;Büyükdede'nin, yayınlanmayan bölümlerdeki Türkçe yanlışlarını da düzeltmişti.&nbsp;Çocuk kitabı kapatıp dışarı baktı. Bozkır yumuşak hareketlerle yükselip alçalıyor,&nbsp;gelip geçiyor. Kulübeler, küçük istasyonlar, sonsuza uzanıyormuş duygusu veren&nbsp;çıplak toprak...</p>

  <p class="calibre_">"Siz ne iş yapıyorsunuz?" dedi Enver Rıza'ya dönüp.</p>

  <p class="calibre_">Bira cesaretlendirmişti.</p>

  <p class="calibre_">"Gazeteciyim."</p>

  <p class="calibre_">"Ben sizi tanıyorum. Dergideki fotoğrafınızdan..."</p>

  <p class="calibre_">"Öyle mi?"</p>

  <p class="calibre_">"İş için mi gidiyorsunuz?"</p>

  <p class="calibre_">"İş için gidiyorum."</p>

  <p class="calibre_">"İş sayılır, evet. Cuma gecesi yayın grubundan Hasan Bey aradı. Enver Bey, bir müsteşarlık yetkilisi sizinle görüşmek istiyor dedi. Hayır diyemezdim. Ankara'ya&nbsp;da uzun süredir gitmemiştim. Eski arkadaşları görmek için iyi bir vesileydi."</p>

  <p class="calibre_">Ankara garına kadar başka hiçbir şey konuşmadılar çocukla.</p>

  <p class="calibre_">Garda bir taksiye bindi. Doğruca otele gitti. Üniversiteden arkadaşlarını arayıp ertesi akşam için Rüzgârlı'nın yakınlarındaki bir meyhanede buluşma sözü aldı.&nbsp;Sonra yatıp uyudu.</p>

  <p class="calibre_"><br /></p>

  <p class="calibre_"></p>
  <hr class="sigil_split_marker" />

  <p><br /></p>

  <p class="calibre_">Burası Voyenni Koruduk esir kampı.</p>

  <p class="calibre_">Subay revirinin duvarlarına vuran gölge günden güne büyüyor. Kaynağı belirsiz bir koku giderek ağırlaşıyor. Ölüm, yatakları her sabah tek tek yokluyor. "Hazır&nbsp;mısınız?" diye fısıldıyor hastaların kulağına.</p>

  <p class="calibre_">Abdülhalim yatağında doğruldu. Başı döndü ama kendini zorlayıp ayağa kalktı. Nargin'de miydi, Kızılyar'da mı? Hâlâ bilmiyordu.</p>

  <p class="calibre_">Nargin'den ayrılalı üç ay olmuştu. Bedeni bir solucan gibi ölüme direniyordu. Soğuk ve açlık ciğerlerini, kalbini alıp götürmüştü ama elleri, ayakları, başı yerli&nbsp;yerinde duruyordu.</p>

  <p class="calibre_">Yastığında başının bıraktığı çukura hayretle baktı. Az önce orada yatanın kendisi olup olmadığı konusunda kuşkuları vardı.</p>

  <p class="calibre_">Düşünde yaşlı bir adam görmüştü. Adamın eteğini tutmuş, peşinden sürüklenmişti.</p>

  <p class="calibre_">"Benimle gel!" demişti yaşlı adam.</p>

  <p class="calibre_">Gidiyordu.</p>

  <p class="calibre_">Kim olduğunu anımsamıyordu. Bir bedene sahip olduğundan da emin değildi. Yürümüyordu sanki, uçuyordu. Yaşamla tek ilişkisi kendi kendine yineleyip durduğu&nbsp;birkaç sözcüğün içine gizlenmişti: "Burası neresi? Burası Kızılyar! Benim adını&nbsp;Abdülhalim, Osman Tevfik oğlu Abdülhalim!</p>

  <p class="calibre_">Bir merdivenden indi. Loş bir koridorda buldu kendini, koridora açılan kapılardan petrol lambalarının ışığı süzülüyordu&nbsp;Birden biri kolunu tuttu. Bir melekti.</p>

  <p class="calibre_">"Burada ne yapıyorsun sen?" dedi melek.</p>

  <p class="calibre_">Elini meleğe uzattı, yanağını okşadı. Sonra onun elini tutup kendi yanağına götürdü.</p>

  <p class="calibre_">"Hamama gidiyorum," diye mırıldandı.</p>

  <p class="calibre_">Meleğin eli hâlâ yanağındaydı.</p>

  <p class="calibre_">''Hamama tek başına gidemezsin!"</p>

  <p class="calibre_">"Buradan gitmek istiyorum."</p>

  <p class="calibre_">"Gideceksin, savaş bitince gideceksin."</p>

  <p class="calibre_">"Ama savaş bitti! Burası neresi?"</p>

  <p class="calibre_">"Krasnoyarsk."</p>

  <p class="calibre_">"Kızılyar mı?"</p>

  <p class="calibre_">"Krasnoyarsk! Voyenni Koruduk garnizonu!"</p>

  <p class="calibre_">Taş binanın bodrumunda, hela kapısının önündeydiler, koridor amonyak kokuyordu. Sabahleyin Çek lejyonunun temizlik birliği ana kapıdan koşar adım içeri girmiş,&nbsp;binayı dip bucak dezenfekte etmişti.</p>

  <p class="calibre_">"Senin adın ne?" dedi meleğe.</p>

  <p class="calibre_">"Benim adım Bakaş."</p>

  <p class="calibre_">"Nerelisin?"</p>

  <p class="calibre_">"Beluhalıyım. Hadi şimdi yatağına gidelim, yarın konuşuruz."</p>

  <p class="calibre_">"Beluha neresi?"</p>

  <p class="calibre_">"Yarın konuşuruz. Helaya girmek istiyor musun şimdi?"</p>

  <p class="calibre_">"Evet."</p>

  <p class="calibre_">Kapıyı açtı. Melek dışarıda kaldı.</p>

  <p class="calibre_">İçeri girer girmez karşılaştığı manzaraya önce hiçbir anlam veremedi, hayal gördüğünü düşündü. Havalandırma penceresinin yanında bir adam sallanıyordu.&nbsp;Ayaklarının altında devrilmiş bir tabure vardı. Başı sağa doğru hafifçe eğilmiş, dili&nbsp;dışarı sarkmıştı.</p>

  <p class="calibre_">"Miralay Vahap Bey!" diye hırıltılı bir ses çıkardı.</p>

  <p class="calibre_">Dışarı fırlamak istedi ama ilk adımında yere yığıldı.</p>

  <p class="calibre_">Kendine geldiğinde meleğin kanatlarında koğuşa doğru uçuyordu.</p>

  <p class="calibre_">"Ne kadar hafiflemişim! Bir meleğin kanatlarıyla uçuyorum. Anam kucağına almış gibi. Peki o ihtiyar nereye gitti? Miralay Vahap Bey'i gördüm! Burası neresi? Burası&nbsp;Kızılyar! Burası Krasnoyarsk! Voyenni Koruduk garnizonu!"</p>

  <p class="calibre_">Ölüme karşı koyabilmek için bulduğu yolun artık bir işe yaramadığını anladı. Ancak sorusunu ısrarla yineledi kendi kendine:</p>

  <p class="calibre_">"Burası neresi?"</p>

  <p class="calibre_">Hecelerin üstüne basarak yanıtladı:</p>

  <p class="calibre_">"Kı-zıl-yar, Kras-no-yarsk! Vo-yen-ni Ko-ru-duk!"</p>

  <p class="calibre_">Yatağına uzandığında tavandaki fotoğrafta yine Nargin kayalıklarını gördü. Gitgide uzaklaşıyordu kayalıklar. Hazar'ın üstünde esen rüzgar, adayı geçmişe&nbsp;doğru sürüklüyordu. Miralay Vahap Bey'in esmer yüzü kayalıklara oyulmuş bir&nbsp;yontuydu.</p>

  <p class="calibre_">Koğuşta, koridorlarda koşuşturma başlamıştı. Çığlıklar, hıçkırıklar birbirine karışmıştı.</p>

  <p class="calibre_">"Adyın iznyıh pavesilsya!" diye bağırdı biri. (Esirlerden biri kendini astı.)</p>

  <p class="calibre_">Lejyondan bir teğmen sağa sola emirler yağdırıyor, hela kapısında biriken kalabalığı dağıtmaya çalışıyordu.</p>

  <p class="calibre_">Abdülhalim gözlerini yumdu.</p>

  <p class="calibre_">Kendine geldiğinde aradan iki hafta geçmişti.</p>

  <p class="calibre_">Melek başucundaydı.</p>

  <p class="calibre_">"Bugün daha iyisin?" dedi. "Birkaç gün içinde seni kente, bölge hastanesine götürürler, rahat edersin."</p>

  <p class="calibre_">Yine bir fotoğraf karesi belirmişti tavanda. Sallanan, homurdanan, içinden dumanlar çıkan bir fotoğraf.</p>

  <p class="calibre_">Nargin adasından ayrılmışlar, trenle Sibirya içlerine doğru ilerliyorlar.</p>

  <p class="calibre_">Tren, bomboş beyazlığın ortasında gidiyor. Sibirya bir çocuk gibi uyuyor. Ak kollarıyla, ak karnıyla, uzanmış, öylece kımıldamadan duruyor. Bazen cam gibi&nbsp;parıldayan bir ırmak eşlik ediyor trene. Bazen de beyazın üstüne sıcak bir ekmek&nbsp;gibi atılıvermiş yemyeşil bir köy el sallıyor. Bahar geliyor.</p>

  <p class="calibre_">"Hangi aydayız?" diyor Abdülhalim.</p>

  <p class="calibre_">"Ağustos," diye yanıtlıyor melek.</p>

  <p class="calibre_">Abdülhalim'in başını okşuyor.</p>

  <p class="calibre_">Tren kentin küçük ahşap garında duruyor. Mangalar koşuşturuyor çevresinde. Bir atlı, kırbacını havada şaklatıp bağırıyor:</p>

  <p class="calibre_">"Dveri atkrıvayetye!" (Kapıları açın!<span style="text-indent: 0.4in;">)</span></p>

  <p class="calibre_">"Ben haftanın dört günü kasabadaki hastanede çalışıyorum," diyor melek. "Oraya gittiğinde sana yine ben bakarım."</p>

  <p class="calibre_">Kapılar açılıyor. Esirler vagon merdivenlerinden inmeye başlıyorlar. Öksüren, titreyen, inleyen bir ordu çıkıyor trenden. Hasta arkadaşını sırtlamış bir albay,&nbsp;kaderine lanet okuyan bir yüzbaşı, başları önde teğmenler, Harp Okulu öğrencileri&nbsp;çıkıyor.</p>

  <p class="calibre_">Melek usulca yaklaşıyor Abdülhalim'e. Alnından öpüyor.</p>

  <p class="calibre_">"Miralay Vahap Bey öldü mü?" diye soruyor Abdülhalim ona.</p>

  <p class="calibre_">"Bunlar geçecek!" diyor melek.</p>

  <p class="calibre_">Yeniden gözlerini yumuyor.</p>

  <p class="calibre_">"Burası neresi? Vahap Bey ne yaptı?"</p>

  <p class="calibre_">Dışarıda, kamp karakolunun bahçesinde Çek lejyonerleri ateş yakmış, şarkı söylüyorlar. Ezgiler barakaların damlarında yürüyor, nöbetçi kulelerine sıçrıyor.&nbsp;Alman esirler, Avusturyalılar, Türkler, kendi halklarının türkülerini dinliyormuş&nbsp;gibi hüzünleniyorlar.</p>

  <p class="calibre_">Bir Berlin sokağından ansızın Sultanahmet'e çıkıyorlar. Hep birlikte Stephan Kilisesi'nin merdivenlerine oturup içerden yükselen madrigalin dokunaklı havasını&nbsp;soluyorlar. Elleri, hüzün saatleri için sakladıkları tütün keselerine, votka şişelerine&nbsp;gidiyor. Zeminliklerde, yürüyüşlerde, mermi yağmuru altında geçirdikleri saatleri&nbsp;acıyla anımsıyorlar. Birbirlerinden gizleyerek evlerindeki eşyalara dokunuyorlar;&nbsp;bir şamdana, bir masaya, bir sandalyeye, bir yorgana, bir cezveye, bir fincana...&nbsp;Her şey bir yaraya dokunmak gibi. Acıyor. Çok acıyor.</p>

  <p class="calibre_">Birden gözlerini açtı.</p>

  <p class="calibre_">"Bakaş... Adının anlamını söylesene bana!"</p>

  <p class="calibre_">Melek fısıldadı:</p>

  <p class="calibre_">"Baka bala!"</p>

  <p class="calibre_">"O ne demek?"</p>

  <p class="calibre_">"Kurbağa yavrusu!"</p>

  <p class="calibre_">Abdülhalim gülümsedi. Aylardan beri ilk kez gülümsedi. Lejyönerlerin şarkısı neşeli bir çığlık olmuştu. El ele tutuşmuşlar, eğilip kalkarak, sıçrayarak dans&nbsp;ediyorlardı. Biri, ortadaki ateşe iri bir kütük sürdü. Ateş parladı, canlandı, bir anda&nbsp;yüzlerine ışık vurdu. Barakaların, tuğla yapıların önlerinde, esirlerin çiçek&nbsp;bahçeleri aydınlandı.</p>

  <p class="calibre_"><br /></p>

  <p class="calibre_"></p>
  <hr class="sigil_split_marker" />

  <p><br /></p>

  <p class="calibre_">Otel kapısını açıp resepsiyona yöneldi. Kulağında hala meyhanede söylenen şarkılar çınlıyordu.</p>

  <p class="calibre_">Kalabalık bir masaydılar. Kimini yedi sekiz yıldır görmemişti. Hiç tanımadıkları da vardı; esmer bir kız, yeni mezun olmuş, dar bir etek giymiş, dudakları kırmızı...</p>

  <p class="calibre_">Görevliden oda anahtarını istedi. Lobinin loş bir köşesinde oturan iki adam, o içeri girince ayağa kalkmışlar, resepsiyona doğru yürümeye başlamışlardı.</p>

  <p class="calibre_">Görevli tuhaf davranıyordu. Arkasındaki panodan anahtarı almıştı ama Enver Rıza'ya vermek istemiyor, havada tutuyordu.</p>

  <p class="calibre_">Enver Rıza elini uzattı, "alabilir miyim?" dedi.</p>

  <p class="calibre_">Adam, sorusuna yanıt vermiyordu. Yüzü sapsarıydı. Ne yapacağını bilmez bir halde, yardım diler gibi, resepsiyona yaklaşan iki adama bakıyordu.</p>

  <p class="calibre_">"Bu beyler sizi bekliyordu," dedi yutkunarak.</p>

  <p class="calibre_">Adamlar Enver Rıza'nın yanına gelmiş, kollarına girmişlerdi. Biri takım elbiseli, tıraşlı, uzun boyluydu. Ötekinin sırtında bir parka vardı; saçı sakalı birbirine&nbsp;karışmıştı.</p>

  <p class="calibre_">"Sizinle şubeye kadar gideceğiz!" dedi takım elbiseli olan.</p>

  <p class="calibre_">"Hayrola!"</p>

  <p class="calibre_">Bu söz, karşısındakilerle bir tür yakınlaşmayı da içeren doğal bir tepki olarak, kendiliğinden çıkmıştı ağzından. Basın masasındaki tanıdık polislerle yıllardır böyle&nbsp;konuşurdu. Onlara "hayrola" der, onlar da nazikçe, hatta biraz da kendisine&nbsp;acıyarak durumu açıklamaya girişirlerdi.</p>

  <p class="calibre_">Ama bu kez öyle olmadı.</p>

  <p class="calibre_">Parkalı, kolunu sıkıca tutmuş, sırtına doğru kıvırmaya çalışıyordu.</p>

  <p class="calibre_">Can havliyle, "kimliklerinizi gösterin!" diye bağırdı. İki hafta önce bir gazeteci kim vurduya gitmişti; kimlik önemliydi.</p>

  <p class="calibre_">Resepsiyon görevlisinin yüzü, rengini iyice yitirmiş, kâğıt beyazına dönmüştü. Havada kalan, titreyen elinde anahtar sallanıyordu.</p>

  <p class="calibre_">"Sana bir kimlik gösteririm..." diye tısladı, takım elbiseli.</p>

  <p class="calibre_">Kolu bükülünce geriye doğru yaylanmak zorunda kalmıştı; canı yanıyordu.</p>

  <p class="calibre_">"Böyle davranmanıza gerek yok, ben basın mensubuyum."</p>

  <p class="calibre_">Sözlerinin gerisini getiremedi. Adamlar, sürükleyerek otelin dışına çıkardılar. Kapının önünde bekleyen beyaz Renault'nun arka koltuğuna iteleyip iki yanına&nbsp;oturdular.</p>

  <p class="calibre_">Telsiz zırıltısını duyunca içi rahatladı; adamlar gerçekten polisti. Sürücü merkeze bilgi veriyordu:</p>

  <p class="calibre_">"Malı aldık, getiriyoruz, tamam!"</p>

  <p class="calibre_">Mal, iki polisin arasında sıkışmıştı.</p>

  <p class="calibre_">"Bakın," dedi. "Yarın savcılığa kendim gidip ifade verebilirim."</p>

  <p class="calibre_">Kravatlı olan güldü.</p>

  <p class="calibre_">"Ne savcılığı lan! Senin ifadeni ben alacağım!"</p>

  <p class="calibre_">Vakit gece yarısını geçmişti. Caddeler bomboş, yol arkadaşları katı.</p>

  <p class="calibre_">Başını çevirip dışarı baktı. Ankara, uzun ve yorucu bir günün sonunda ovaya uzanmış, uyuyor. Kaldırımlarda serin bir rüzgar, yazın son akşamlarından kalan&nbsp;kıpırtıları havalandırıp uçuruyor. Bir vitrinde başsız mankenler yan yana sıralanmış.&nbsp;Kimi yürüyor gibi, kimi elini öne uzatmış; duruşlarında anlamsızlık anlatan bir şey&nbsp;var. Az sonra kımıldamaya başlayacaklar sanki. Vitrin camını kırıp dışarı çıkacaklar,&nbsp;başsız gövdeleriyle Ankara'nın ışıltılı karanlığına karışacaklar. Her biri bir eve gidecek. Başsız çocuklarını öpüp koklayıp, başsız kadınlara, başsız erkeklere&nbsp;sarılarak uyuyacaklar.</p>

  <p class="calibre_">Ulus meydanı ekip otolarına kalmış. Eski meclis binasının önünde bir panzer duruyor. Soğuk bir el meydana dokunmuş gibi. Meydan ürperiyor; heykel bu&nbsp;ürpertinin anıtı.</p>

  <p class="calibre_">Enver Rıza içinden yükselen sesi dinliyor şimdi; "Ankara'nın taşına bak!" Sonra bir başka ezgiye geçiyor; "Boş yere ağlama, kalbini bağlama, Ankara kızlarına..."</p>

  <p class="calibre_">"Rahat görünüyorsun," dedi sağında oturan.</p>

  <p class="calibre_">Ezgi aklından uçup gitti, yerini gerçeğe bıraktı. Renault İstanbul yoluna girmiş; emniyet müdürlüğüne doğru gidiyordu.</p>

  <p class="calibre_">"Beni niye götürdüğünüzü biliyor musunuz?" dedi.</p>

  <p class="calibre_">"Camiye gidiyoruz, sana nafile namazı kıldıracağız," diye yanıtladı parkalı olan.</p>

  <p class="calibre_">Gülüştüler. Enver Rıza da katıldı gülüşmelere. Polisler, tutuklanma nedenini bilmiyor olmalıydılar. Sabah saat ondan ikiye kadar İçişleri Bakanlığının müsteşar&nbsp;yardımcılarından biriyle görüştüğünü söylemeyi düşündü ama bunun bir işe yaramayacağını anlayıp vazgeçti.</p>

  <p class="calibre_">Müsteşar yardımcısı İsmail Bey, yeni hükümetin işe başlattığı genç bir bürokrattı. Uyuşturucu masasıyla bakanlık arasındaki koordinasyonu sağlıyordu.&nbsp;Çalışma alanıyla ilgili her şeyden haberdar olmak istiyor, bunun bir işe yarayacağını&nbsp;umuyordu.</p>

  <p class="calibre_">Enver Rıza'yı bekletmemiş, hemen odasına almıştı.</p>

  <p class="calibre_">"Buyurun Enver Bey, anlatın!"</p>

  <p class="calibre_">Şaşırtıcıydı. İçten bir adammış izlenimi bırakıyordu. Kelini saklamak ister gibi elini sık sık başına götürüyor, seyrek saçlarını karıştırıyordu.</p>

  <p class="calibre_">Enver Rıza Robert de Niro'yla Cemşid röportajlarını içeren dosyaları masanın üstüne bıraktı.</p>

  <p class="calibre_">"Röportajların yayınlanmayan bölümlerini de içeren dosyalar!" dedi.</p>

  <p class="calibre_">'Teşekkür ederim... Her iki yazıyı da okudum, bunları da okuyacağım. Ben bu ilişkiler sayesinde sizin genel bir fikir edinmiş olabileceğinizi düşündüm. Daha çok&nbsp;bu yüzden görüşmek istedim."</p>

  <p class="calibre_">"Evet, yayında vurgulayamadığımız şeyler var. Bunlar konuşmalara dayanıyor, belgelendiremiyoruz. Ancak şunu söyleyebilirim; uyuşturucu ve silah işi son bir yıl&nbsp;içinde hızlı bir biçimde dönüşüme uğramış."</p>

  <p class="calibre_">"Bunu neye bağlıyorsunuz?"</p>

  <p class="calibre_">"İran'daki karışıklıkla ilgili olduğunu düşünüyorum. Eski bağlantılar çözülüyor, İran trafiği tamamen devreden çıkıyor. Sanırım, önümüzdeki dönemde kontrol&nbsp;edilmesi daha zor, daha merkezi bir güçle karşı karşıya kalacaksınız. Bazı şeyleri,&nbsp;özellikle emniyet teşkilatı içindeki unsurlar hakkında söylenenleri yayınlamamayı&nbsp;tercih ettik ama elinizdeki dosyada bütün konuşmalar var."</p>

  <p class="calibre_">İsmail Bey, Cemşid dosyasının kapağını araladı. Sayfaları karıştırıp rastgele okumaya başladı.</p>

  <p class="calibre_">"Ben emniyet kökenliyim... İki yıldır bu çevrenin peşindeyiz," dedi. "Bizi daha fazla bilgilendiremez misiniz?"</p>

  <p class="calibre_">"Ne gibi?"</p>

  <p class="calibre_">"Bir adres... Bir telefon numarası, bir isim..."</p>

  <p class="calibre_">"Bunu yapmam yanlış olur."</p>

  <p class="calibre_">"Israr etsem! Bunun bir vazife olduğunu düşünün!"</p>

  <p class="calibre_">"Hayır, dosya muhteviyatı haricinde bir bilgiye sahip değilim."</p>

  <p class="calibre_">"Peki, daha fazla zorlamayacağım. İstanbul'a ne zaman dönüyorsunuz?"</p>

  <p class="calibre_">"Yarın sabah trenle dönüyorum."</p>

  <p class="calibre_">"Kalmanız mümkün değil mi? Dosyayı inceleyip üstünde konuşmak isterim."</p>

  <p class="calibre_">"Ne yazık ki mümkün değil, yarından sonra yeni sayının baskı hazırlıkları başlayacak."</p>

  <p class="calibre_">"Peki, şöyle yapalım! Bana iki saat kadar izin verin, dosyaları okuyayım... Saat birde sizi yine bekliyor olacağım. Ayrıntıları konuşuruz."</p>

  <p class="calibre_">Ayağa kalkıp Enver Rıza'ya elini uzattı.</p>

  <p class="calibre_">"Memnun oldum," dedi Enver Rıza.</p>

  <p class="calibre_">"Kaç yıldır yapıyorsun bu işi?" dedi sürücü. Sorunun yanındakilerden birine yöneldiğini sandı. "Sana diyorum, yakışıklı! Kaç yıldır yapıyorsun?" İki yanında&nbsp;oturan polislere baktı. Kendisinin yanıt vermesi gerektiğini anladı.</p>

  <p class="calibre_">"On beş yılı geçti," dedi.</p>

  <p class="calibre_">"İyi kazandırıyor mu?"</p>

  <p class="calibre_">"Kazandırıyor sayılmaz."</p>

  <p class="calibre_">"Ev aldın mı?"</p>

  <p class="calibre_">"Efendim?"</p>

  <p class="calibre_">"Ev aldın mı, diyorum. Kendi evin var mı?"'</p>

  <p class="calibre_">"Hayır, o kadar kazanmıyorum."</p>

  <p class="calibre_">"Ulan, kazandırmıyorsa niye yapıyorsun bu pis işi?"</p>

  <p class="calibre_">"Ben işimi seviyorum."</p>

  <p class="calibre_">"Vay be! Herif işini sevdiğini söylüyor, iyi mi? Peki, nasıl yapıyorsun? Yani, önceden hazırlanıyor musun, yoksa tesadüfen mi oluyor?"</p>

  <p class="calibre_">"Tabii ki hazırlanmak gerekiyor, bu bir ekip işi!"</p>

  <p class="calibre_">"Öyle miii? Ulan, bülbülüm altın kafeste!"</p>

  <p class="calibre_">Renault'yu emniyet müdürlüğünün bahçesine park ettiler. Enver Rıza'yı kelepçelediler, yeniden kollarına girip giriş kapısına götürdüler, asansörle üçüncü&nbsp;kata çıkardılar. Bir kapı açıldı. Büyük bir salonda, kapının yanındaki masada oturan&nbsp;görevli giriş işlemlerini yaptı.</p>

  <p class="calibre_">"Baba adı?"</p>

  <p class="calibre_">"Münir..."</p>

  <p class="calibre_">"Ana adı?"</p>

  <p class="calibre_">"Vesile Semra..."</p>

  <p class="calibre_">"Doğum yeri?"</p>

  <p class="calibre_">"Bakırköy, İstanbul..."</p>

  <p class="calibre_">"Doğum yılı?"</p>

  <p class="calibre_">"1945..."</p>

  <p class="calibre_">"İkamet adresi?"</p>

  <p class="calibre_">Enver Rıza duraksadı. Sokağın adını anımsamaya çalıştı. Burnunun ucunda bir çiçek kokusu uçuştu.</p>

  <p class="calibre_">"Nergis sokak," dedi. "Numara 81, Şişli, İstanbul."</p>

  <p class="calibre_">"Atma! Burada Firdevs Hatun sokak, numara 56, Yeşilköy yazıyor."</p>

  <p class="calibre_">"O babamın evi."</p>

  <p class="calibre_">Salondaki banklardan birine, ayaklarını karnına çekip büzülmüş bir adamın yanına oturttular. Adam dayanılmaz bir koku yayıyordu çevresine. Ayakkabılarını&nbsp;çıkarmıştı. Çorabında deliklerden fırlayan başparmaklarını oynatıyordu. Birlikte&nbsp;sabahlayacağı biri geldiği için mutlu görünüyordu.</p>

  <p class="calibre_">"Sigaran var mı?" dedi, yavaşça.</p>

  <p class="calibre_">Enver Rıza cebinden çıkardığı paketi uzattı.</p>

  <p class="calibre_">"Sende kalsın."</p>

  <p class="calibre_">"Sağ ol baba! Helaya gidince tellendiririm... Seni niye getirdiler buraya?"</p>

  <p class="calibre_">"Bilmem!"</p>

  <p class="calibre_">Niye getirilmiş olduğunu düşünmeye başladı. 187. sayıdan sonra, aylarca bir sorun yaşamamıştı. Tazminat davaları da sonuçlanmış değildi henüz. En azından&nbsp;eline bir tebligat ulaşmamıştı. Temyizde yalnızca tek bir davası kalmıştı ki, o da iki&nbsp;gün sonra görülecekti. Gözünden kaçan, unuttuğu, hafife alıp ertelediği bir şey&nbsp;olup olmadığını düşündü. Hayır, yoktu.</p>

  <p class="calibre_">Saatlerce oturdu o bankta. Salona girip çıkan nöbetçi polisler yanma gelip düşüncelerinin ve uykusunun üstüne eğildiler; kokan adamın sorusunu yinelediler.</p>

  <p class="calibre_">"Seni niye getirdiler?"</p>

  <p class="calibre_">"Bu kesinlikle benim suçum değil! Avukat Salih yine dalgaya düşmüş olmalı. İtiraz tarihlerinden birini kaçırdı ve başıma böyle bir bela açtı!"</p>

  <p class="calibre_">Sabaha doğru, sivil bir polis elinde çay bardağıyla salona girdi. Girişteki masada oturan nöbetçi onu görünce ayağa kalktı. Sivil polis hızla Enver Rıza'nın sıra&nbsp;arkadaşına yöneldi ve bacaklarına bir tekme savurdu.</p>

  <p class="calibre_">"Giy lan şu pabuçlarını, leş gibi kokuyorsun!" diye bağırdı.</p>

  <p class="calibre_">Sıra arkadaşı inlemeye benzer bir ses çıkardı, ayakkabılarını hemen giydi.</p>

  <p class="calibre_">"Sen niye geldin?"</p>

  <p class="calibre_">Bu kez Enver Rıza'ya bağırmıştı.</p>

  <p class="calibre_">"Bilmiyorum!"</p>

  <p class="calibre_">"Ne demek lan, bilmiyorum?"</p>

  <p class="calibre_">"Gerçekten bilmiyorum."</p>

  <p class="calibre_">Bu yanıt adamı düşündürdü. Nöbetçiye döndü:</p>

  <p class="calibre_">"Bunu kim getirdi, lan?"</p>

  <p class="calibre_">"Komiser Şevki getirdi, amirim!"</p>

  <p class="calibre_">"Neymiş suçu?"</p>

  <p class="calibre_">"Hırsızlık, amirim!"</p>

  <p class="calibre_">Adam kaşlarını kaldırdı. Çayını yudumladı.</p>

  <p class="calibre_">"Şimdi biliyor musun?" dedi.</p>

  <p class="calibre_">Enver Rıza kabus gördüğünü düşündü bir an. Sonra elini cebine attı. Öğleden sonraki ikinci ziyaretinde müsteşar yardımcısı İsmail Bey'in verdiği kartı çıkarıp&nbsp;adama uzattı.</p>

  <p class="calibre_">"Lütfen bu numaraya telefon edin!" dedi. "Ben gazeteciyim, ortada bir yanlışlık var."</p>

  <p class="calibre_">Adam bir karta, bir Enver Rıza'ya baktı.</p>

  <p class="calibre_">"Bunu burada tutmayın, hücreye atın!" dedi.</p>

  <p class="calibre_">Nöbetçi polisle salonun öteki ucundaki kapıdan çıkıp, iki yanında çelik dolaplara benzeyen hücrelerin sıralandığı koridora girdiler. Nöbetçi, hücrelerden birinin&nbsp;kapısını açtı.</p>

  <p class="calibre_">"Gir!" dedi.</p>

  <p class="calibre_">Girdi.</p>

  <p class="calibre_">Kapı kapandı. Anahtar kilitte iki kez döndü.</p>

  <p class="calibre_">Sidik kokan, boğucu, nemli bir karanlığa düştü. Gözlerini kapıdaki deliğe dayayıp koridora baktı. Beyaz, çiğ bir ışığın altında, boyaları dökülmüş hücre kapılarını,&nbsp;tavandan sarkan çıplak ampulü, beton döşemede öbek öbek su birikintilerini gördü.</p>

  <p class="calibre_">Susup hayallere dalmaktan başka çare yok!</p>

  <p class="calibre_">Öteki hücreler boş olmalı, ses gelmiyor. Ya da hücre sakinleri uzun bekleyişlerin yorgunluğuyla uykuya dalmışlar. Yalnızca, bir yerlerde şıp şıp su&nbsp;damlıyor. Aralıklarla yankılanan, sinir bozucu bir ses.</p>

  <p class="calibre_">Uyuşan bedenini canlandırmak için çöküp kalkmaya başladı. Demir kafes ancak bu kadarına izin veriyordu; kollarını yana açamıyor, yukarı kaldıramıyordu.</p>

  <p class="calibre_">"Eskiden eğlenceli olurdu! Bu işler için yaşım geçti herhalde.</p>

  <p class="calibre_">Alt katlardan çığlıklar duyuluyordu. Sesler zaman zaman yaralı bir hayvanın iniltisine benziyordu. Hayvan çırpınıyor başını, kuyruğunu sağa sola savuruyordu.</p>

  <p class="calibre_">Sabahleyin kapı açıldı.</p>

  <p class="calibre_">Sabaha karşı Enver Rıza'yı hücreye gönderen adam karşısında duruyordu.</p>

  <p class="calibre_">"Hadi gidelim, Enver Bey!" dedi.</p>

  <p class="calibre_">Enver Rıza'nın koluna girdi. Demir sandıkların ortasındaki koridordan geçip bir odanın kapısını açtı.</p>

  <p class="calibre_">Penceresiz, küçük bir oda. Bir masa, iki sandalye, çelik dolaplar. Duvarın bir köşesine kalın sopalar dizilmiş.</p>

  <p class="calibre_">"Adım Sabri Yılmaz. İkinci şubede müdür yardımcısıyım. Ben sizi yazılarınızdan tanıyorum... Derginizi her hafta okuyorum, ilginç şeyler&nbsp;yazıyorsunuz. Uyuşturucu ve silah işi hakkındaki bilgilerinizden faydalanıyoruz...&nbsp;Çay içer misiniz?"</p>

  <p class="calibre_">"İçeyim, teşekkür ederim... Ama buraya apar topar getirilmemi hala anlamış değilim, Sabri Bey."</p>

  <p class="calibre_">"Komedi! Müsteşar yardımcısı İsmail Bey'in telefonunu vermeseydiniz, şu anda sorgu hakiminin önünde olurdunuz. Büyük bir ihtimalle sizi tutuklardı, cezaevine&nbsp;yollardı."</p>

  <p class="calibre_">"Ne suç işlemişim?"</p>

  <p class="calibre_">"Bir bakkalı soymuşsunuz! Lütfü Kalaycı'yı tanıyor musunuz?"</p>

  <p class="calibre_">"Tanıyorum; bizim sokakta bakkal dükkânı işletiyor."</p>

  <p class="calibre_">"Altı ay önce soyulmuş... Kepenkte, tezgâhta sizin parmak izlerinize rastlanmış."</p>

  <p class="calibre_">"Normal değil mi? Her gün girip çıkıyorum!"</p>

  <p class="calibre_">"Normal tabii ama her gün girip çıkanların hepsinin parmak izi yok bizde, yalnızca sizinki var. 69'da beş altı defa gözaltına alınmışsınız."</p>

  <p class="calibre_">Kapı açıldı. Çaycı masaya iki çay bırakıp çıktı.</p>

  <p class="calibre_">Enver Rıza'nın gözünün önünde on yıl öncesinin görüntüleri belirmişti.</p>

  <p class="calibre_">Beyazıt meydanında Stenli iki polisin arasındaydı. Üçüncü bir polis arada bir gelip kıçını tekmeliyordu. Yakın arkadaşlarından Yılmaz'ı birkaç adım ötede&nbsp;sürükleyerek götürüyorlardı; yüzü kan içindeydi. Sırtı, omuzu kan içindeydi.</p>

  <p class="calibre_">"İstanbul'a hemen mi dönüyorsunuz?"</p>

  <p class="calibre_">Yılmaz'ı en son ne zaman görmüştü? Herhalde iki yıl oldu. Tekerlekli sandalyesinde gülümsüyordu. Gençliğinden hiçbir şeyi yitirmemiş gibiydi.&nbsp;Omurgasında, hâlâ kanayan bir kurşun yarası.</p>

  <p class="calibre_">Görüntüler parçalanıp dağıldı.</p>

  <p class="calibre_">"Evet, sabah treniyle gidecektim ama sanırım kaçırdım."</p>

  <p class="calibre_">Adam hemen telefona sarıldı.</p>

  <p class="calibre_">"İstanbul'a ilk uçağın kaçta kalktığını öğrenin! Bekliyorum," dedi karşısındakine.</p>

  <p class="calibre_">Birkaç dakika sonra telefon çaldı.</p>

  <p class="calibre_">"Evet, tek gidiş olsun! Şubenin hesabına geçsinler!"</p>

  <p class="calibre_">Ahizeyi yerine koydu. Saatine baktı.</p>

  <p class="calibre_">"Uçak iki saat sonra kalkıyor. Çocuklar sizi havaalanına bırakır. Bu arada... Nüfus kaydınızı en kısa zamanda ikametinize alın! Dört duruşma için de size celp&nbsp;yapılmış ama haberiniz olmamış sanırım. Şu andaki uygulamamız ne yazık ki hukuki&nbsp;değil, İsmail Bey'in ricası üzerine sizi serbest bırakıyoruz."</p>

  <p class="calibre_">"Aynı şey tekrar başıma gelirse?"</p>

  <p class="calibre_">"İnşallah gelmez! Otellerden uzak durmaya çalışın! En kısa zamanda da savcılığa gidip ifade verin!"</p>

  <p class="calibre_">Ayağa kalktı.</p>

  <p class="calibre_">"Sizi asansöre kadar geçireyim," dedi.</p>

  <p class="calibre_">Salona çıktılar. Ayaklarından kokular yayılan adam aynı bankta oturuyordu. Yerinden hiç kımıldamamış gibiydi. Yalnız, bakışları biraz daha bulanıklaşmış,&nbsp;omuzları biraz daha çökmüştü. Başını eğerek Enver Rıza'yı selamladı.</p>

  <p class="calibre_">"Geçmiş olsun, baba!" diye fısıldadı.</p>

  <p class="calibre_"><br /></p>

  <p class="calibre_"></p>
  <hr class="sigil_split_marker" />

  <p><br /></p>

  <p class="calibre_">Çıplak ağaçlarla kaplı bir ormanda buluyor kendini. Hava da garip bir koku var; ne olduğunu kestiremiyor. Kekik kokusuna benziyor ama değil. Küçüklüğünde&nbsp;örtündüğü çiçekli, pamuk yorgana sarınmış olduğunu fark ediyor. Belki o yorgan&nbsp;kokuyor böyle. Üşüyor. Ayaklarına bakıyor; ayakları çıplak. Ne kadar yürüdüğünü&nbsp;hesaplıyor.</p>

  <p class="calibre_">Susuz bir kuyunun yanında uyanmıştı. Kuyunun başında kadınlar vardı, yaşlı halayık da oradaydı. O kuyudan kente kadar üç bin kilometre yürümüş olmalıydı.&nbsp;Kentin sokaklarında dolaşıyordu. Bir ara sırtlarında denkler taşıyan çocuklar görmüştü. Bir sokak içinde miydi, yoksa bir meydanda mı? Elinde izin kağıtları vardı.&nbsp;Sırtında yorganı var mıydı? Hatırlamıyordu. Beş bin kilometre daha yürüdü ve&nbsp;buraya geldi. Nereye geldi? Bilmiyordu!</p>

  <p class="calibre_">Çevresine bakındı. Geceyi geçirecek bir kulübe bulmayı umuyordu. Kulübe mutlaka olmalıydı, bu bilgiyi önceden edinmiş gibiydi. Orada biriyle karşılaşacaktı.&nbsp;Kuyunun başındaki kadınlar kendi aralarında konuşurken duymuştu bunu. Acıyarak&nbsp;bakıyorlardı Abdülhalim'e. Birden matarasının delik olduğunu anımsadı. Sekiz bin&nbsp;kilometreyi susuz yürümüştü. Uzaklık ona tuhaf gelmiyordu, yirmi bin kilometre de&nbsp;olsa tuhaf gelmeyecekti. Yorganına daha sıkı sarındı. Çok uzakta bir boru çaldı,&nbsp;atlar kişnedi. Üşüyordu. Başını da yorganın içine soktu. Çıplak ağaçların arasındaki&nbsp;kulübeyi gördü. Kulübenin Apışında biri oturmuştu, kucağındaki tavşanın derisini&nbsp;yüzüyordu. Elleri, yüzü kan içindeydi.</p>

  <p class="calibre_">"Sen misin?" diye bağırdı ona.</p>

  <p class="calibre_">Kapıda oturan başını kaldırdı, umursamaz bir ifadeyle baktı. Başlangıçta yüzü bir erkeğin yüzüydü ama yakınlaşınca onun bir kadın olduğunu anladı. Ölen karısının&nbsp;adıyla seslendi.</p>

  <p class="calibre_">Karısının adını anımsamıyordu ama seslendi. Yanına kadar gitti, kanlı ellerini tuttu. Kadının ellerinden tatlı, gürül gürül kaynak suyu fışkırıyordu. Kana kana su&nbsp;içti. Çevrelerinde tavşanlar dolaşıyordu. Az önce derisi yüzülen tavşan da&nbsp;aralarındaydı. Birden kadının kanatlarını gördü. Gri, pembe çizgili tüyler rüzgarda&nbsp;hafif hafif dalgalanıyordu. Kadın ellerini kaldırdı, Abdülhalim'den kulübeye&nbsp;girmesini istedi. Kapıyı açtı, yorganını sırtından aldı ve onu içeri itti.</p>

  <p class="calibre_">"Bakaş, yapma!" dedi.</p>

  <p class="calibre_">Karanlıktı, hiçbir şey görünmüyordu.</p>

  <p class="calibre_">"Huriye!" diye bağırdı karanlığa.</p>

  <p class="calibre_">Yanıt gelmedi.</p>

  <p class="calibre_">"Nesibe!" diye bağırdı.</p>

  <p class="calibre_">Bağırdıktan sonra bu ismi hemen unuttu.</p>

  <p class="calibre_">Bir kahkaha işitti. Kahkahayı yakalamak ister gibi ileri doğru atılınca sonsuz bir boşluğa düştü.</p>

  <p class="calibre_">Sıçrayarak uyandı.</p>

  <p class="calibre_">Meleğin eli alnındaydı. Yatağın ucuna ilişmişti. Elindeki tepside lahana çorbasıyla lapa vardı.</p>

  <p class="calibre_">"Başını doğrultman gerekiyor," dedi.</p>

  <p class="calibre_">Az önce içine düştüğü boşluğun sonundaki ışığı anımsadı. Bir mağara ağzı gibiydi sanki o ışık. Mordu, büyüyüp küçülüyordu, açılıp kapanıyordu.</p>

  <p class="calibre_">Karşısındaki yatakta yatan ihtiyar, başıyla selam verip gülümsedi.</p>

  <p class="calibre_">"O benim babam," dedi Bakaş.</p>

  <p class="calibre_">Tepsiyi yatağın başucundaki sehpaya bıraktı, Abdülhalim'in başının altına bir yastık daha koydu. Kaşığı kâsedeki bulanık suyun içine daldırıp çıkardı.&nbsp;"Üşüyorum," dedi Abdülhalim.</p>

  <p class="calibre_">"Üşümen kötü değil, haftalardır yanıyorsun çünkü."</p>

  <p class="calibre_">"Revirde miyim?"</p>

  <p class="calibre_">"Hayır, kampta değiliz, burası Krasnoyarsk bölge hastanesi."</p>

  <p class="calibre_">"Ne zaman geldim buraya?"</p>

  <p class="calibre_">'İki gün oldu."&nbsp;</p>

  <p class="calibre_">"Hatırlamıyorum."</p>

  <p class="calibre_">"Bazen gözlerini açıyorsun ve bana bir şeyler söylüyorsun."</p>

  <p class="calibre_">"Ne söylüyorum?"</p>

  <p class="calibre_">"Bilmiyorum ki! Anlamadığım bir dilde konuşuyorsun."</p>

  <p class="calibre_">"Türkçe mi?"&nbsp;</p>

  <p class="calibre_">"Hayır, Türkçe değil, Rusça da değil."</p>

  <p class="calibre_">"Benden başka Türk esir var mı hastanede?"</p>

  <p class="calibre_">"İki subay vardı, dün gece kampa gönderildiler."</p>

  <p class="calibre_">Sıcak çorba daha ilk yudumda etkisini gösterdi. İçinde bir canlılık hissetti. Ayağa kalkıp yürüyebileceğini, hatta koşabileceğini düşündü. Koğuşun ortasında yanan&nbsp;sobaya baktı. Dev bir sobaydı, neredeyse tavana kadar yükseliyordu.</p>

  <p class="calibre_">"Karımın adını hatırlamıyorum," dedi birden. .</p>

  <p class="calibre_">"Evli misin?"</p>

  <p class="calibre_">"Evet."</p>

  <p class="calibre_">"Çocuğun var mı?"</p>

  <p class="calibre_">"Var... Fakat karım öldü!"</p>

  <p class="calibre_">Ağlamaklı oldu, meleğin yanında ağlamak istemiyordu ama iki damla gözyaşının akıp gitmesine engel olamadı.</p>

  <p class="calibre_">"İkisinin de adını hatırlamıyorum," dedi hıçkırarak.</p>

  <p class="calibre_">Bakaş, çorba dolu kaşığı peş peşe uzatmayı sürdürüyordu.</p>

  <p class="calibre_">"Bir süre sonra bazı şeyleri hatırlarsın," dedi.</p>

  <p class="calibre_">Karşı yataktaki ihtiyar hala gülümsüyordu. Başında küçük, keçe bir başlık vardı. Bacaklarını yatağın üstündeki sekiye uzatmıştı. Ayaklarından biri yoktu.</p>

  <p class="calibre_">"Babamın ayağı kangren oldu," dedi Bakaş. "Aslında iyileşebilirdi ama Barnaul'daki hastanede yanlış tedavi uyguladılar. Ben de buraya getirdim, en azından gözümün&nbsp;önünde olur diye. Ancak yolda çok zaman harcadık."</p>

  <p class="calibre_">"Barnaul uzak mı?"</p>

  <p class="calibre_">"Uzak."</p>

  <p class="calibre_">Çorba kâsesi boşalmıştı. Lapanın, hemen uçuşuverse de çekici bir kokusu vardı. Tadı bir şeye benzemiyordu.</p>

  <p class="calibre_">"Siz Rus değilsiniz, değil mi?" dedi Abdülhalim.</p>

  <p class="calibre_">"Hayır, biz Altaylıyız. Dağlık Altay'danız."</p>

  <p class="calibre_">"Türksünüz öyleyse!"</p>

  <p class="calibre_">"Hayır, Altaylıyız:"</p>

  <p class="calibre_">"Baban da Rusça biliyor mu?"</p>

  <p class="calibre_">"Tabii biliyor, geçen gün konuştunuz ya!"</p>

  <p class="calibre_">"Hatırlamıyorum."</p>

  <p class="calibre_">"Bir ara gözlerini açmıştın, babam sana kim olduğunu sordu, yanıtladın. Sen okulda mı öğrendin Rusçayı?"</p>

  <p class="calibre_">"Hayır, çocukluğumda öğrendim, babam öğretti."</p>

  <p class="calibre_">Lapa sıcaklığını yitirmişti. İhtiyar eksik ayağına bakıyor, artık gülümsemiyordu. "Yüzbaşıymışsın, askeri okulda mı okudun?" dedi Bakaş.</p>

  <p class="calibre_">"Hayır, ben baytarım, hayvanlarla uğraşırım."</p>

  <p class="calibre_">"Babam dedi ki; senin gözünde ışık varmış!"</p>

  <p class="calibre_">"Anlamadım."</p>

  <p class="calibre_">"Işık, işte! Bunu herkes için söylemez, ben söylediğine ilk kez tanık oluyorum. O, birinin gözünde ışık var dediyse, vardır."</p>

  <p class="calibre_">"Adı ne babanın?"</p>

  <p class="calibre_">"Kepkey, herkes ona Kam Kepkey der."</p>

  <p class="calibre_">"Gerçekten Kam mı?"</p>

  <p class="calibre_">"Kamın ne olduğunu biliyor musun?"</p>

  <p class="calibre_">"Bir yerlerde okumuştum."</p>

  <p class="calibre_">Bakaş tepsiyi alıp uzaklaştı. Elinde ıslak bir bezle geri döndü. Abdülhalim'in yüzünü, ellerini, boynunu sildi.</p>

  <p class="calibre_">"Birkaç gün sonra seni yıkayacağım," dedi.</p>

  <p class="calibre_">"Kendim yıkanabilirim."</p>

  <p class="calibre_">"Sanmıyorum, ben yıkayacağım."</p>

  <p class="calibre_">"Hastabakıcı yok mu hiç?"</p>

  <p class="calibre_">"Ben varım ya!"</p>

  <p class="calibre_">"Yani, erkek hastabakıcı demek istedim."</p>

  <p class="calibre_">"Hayır, seni ben yıkayacağım."</p>

  <p class="calibre_">Bakaş, bir gün önce gördüğü düşün içinden baktı Abdülhalim'e.</p>

  <p class="calibre_">Garip bir düştü. Sabahleyin babasına anlatmış, babası hiçbir yorumda bulunmamıştı.</p>

  <p class="calibre_">Kalabalık bir yerdeydi. Çevresini saran insanlar ellerini birbirlerine uzatıyor, dokunup geri çekiyorlardı. Kaderlerine hükmeden kutsal bildikleri bir iradenin&nbsp;tutsağı gibiydiler. Bazı şeyler yasak olmalıydı ve bu yasaklardan biri, bir erkeğin&nbsp;bir kadına dokunmasıydı.</p>

  <p class="calibre_"><span style="text-indent: 0.4in;">Sonra o çıplak bedeni gördü.</span><br /></p>

  <p class="calibre_">Adam zayıftı, kırılacak gibiydi. Elleri, ayakları istemsiz kasılmalarla sarsılıyordu. Yüzü, çocukluğunda kiliselerde karşılaştığı küçük heykellerin yüzü&nbsp;gibi beyazdı.</p>

  <p class="calibre_">Dudaklarını adamın memesine dayayıp emdi. Ilık bir sıvı aktı gırtlağından. Büyüdüğünü, genişlediğini, göğe doğru yükseldiğini hissetti. Kanatları vardı ancak&nbsp;onları kullanmasına gerek yoktu. Kendiliğinden, bir balon gibi uçuyordu.</p>

  <p class="calibre_"><br /></p>

  <p class="calibre_"></p>
  <hr class="sigil_split_marker" />

  <p><br /></p>

  <p class="calibre_">Gece yarısına doğru bir hastabakıcı, koğuşun tavanından sarkan petrol lambalarını söndürdü. Yalnızca ortadaki lambaya dokunmadı.</p>

  <p class="calibre_">Bakaş, babasının yatağına ilişmişti. İhtiyar, başını kızının göğsüne koymuştu.</p>

  <p class="calibre_">"Ağrı kesici vereyim mi, baba?" dedi.</p>

  <p class="calibre_">İhtiyar yanıtlamadı. Kızının, saçlarını okşaması acısını dindiriyordu. İkisi aynı yere, kaybolan ayağın boşluğundan Abdülhalim'in yatağına ve onun arkasındaki&nbsp;geçmişlerine baktılar.</p>

  <p class="calibre_">1905 yazının sonuydu.</p>

  <p class="calibre_">Beluha dağının eteğindeki köyler yaz boyunca hareketli günler ve geceler yaşamıştı. Köy heyetleri toplantılar düzenlemiş, bu toplantılarda Çar'a ve Rus&nbsp;göçmenleri kayıran yerel yönetime karşı bildiriler okunmuştu. Kara şamanların&nbsp;onlarla yaptığı işbirliği lanetlenmişti. Yeni bir düşüncenin, Çet Çelpen'in sözlerinin&nbsp;baştan çıkarıcı rüzgarı genç köylülerin aklını uçurmuştu.</p>

  <p class="calibre_">Bir gece, köye inen dağ yolunda Kazak atlıları belirdi. Kayınların arasında, ay ışığında yabani hayvanlar gibi görünüyorlardı. Gölgeleri çalıların üstünde, içinde&nbsp;oynaşıyordu.</p>

  <p class="calibre_">Bakaş henüz on yaşındaydı. Kulübenin mutfak olarak kullanılan köşesinde, ocağın yanına oturmuş uyukluyordu.</p>

  <p class="calibre_">Birden kapı açıldı.</p>

  <p class="calibre_">"Kazak! Kazak!" diye fısıldadı bir gölge.</p>

  <p class="calibre_">Kam Kepkey yerinden fırlayıp odanın öteki ucunda uyumakta olan sakallı adamı uyandırdı.</p>

  <p class="calibre_">"Kazaklar geldi Şoğkor, hadi uyan, kaç!"</p>

  <p class="calibre_">İhtiyar Şoğkor, titreyen elleriyle Çet Çelper'in hediyesi bastonunu arıyordu.</p>

  <p class="calibre_">Cebinden çıkardığı kâğıtları aceleyle Kepkey'e verdi.</p>

  <p class="calibre_">"Yak bunları!"</p>

  <p class="calibre_">Haberi getiren gölgenin peşinde, eğilip kalkan bir karartı halinde kapıdan çıkıp yamacın karanlığına karıştı. Avludaki keçi yavruları başlarını kaldırıp onlara&nbsp;baktılar. Atlar homurdandı. Evin köpeği mızıldanarak bir süre peşlerinden gitti.&nbsp;Sonra yürümeyi bıraktı. Sağdaki yamaçtan inen Kazak atlılarına çevirdi gözünü.&nbsp;Uzun uzun havladı.</p>

  <p class="calibre_">Kazaklar köy çeşmesinin önünde meşaleler yaktılar. Evleri, kulübeleri tek tek dolaşıp köylüleri uyandırdılar. Kılıçları, süngüleri ay ışığında yanıp sönüyordu.&nbsp;Önlerinde, çevrelerinde oluşan kalabalığı bağırarak meydana topluyorlardı.&nbsp;Kadınlar eteklerini savurarak koşuşturuyor, karanlıkta çocuklarının adlarını&nbsp;sesleniyorlardı. Yedi sekiz kişilik bir köylü grubu Kazaklara yol gösteriyor, evleri&nbsp;işaret ediyordu. Kepkey, Bakaş'ı elinden tutmuştu; grubun önündeki adama bir&nbsp;şeyler söylemek için uygun zamanı kolluyordu.</p>

  <p class="calibre_">"Surazbay!" diye bağırdı ona.</p>

  <p class="calibre_">Sesi çığlıkların içinde kayboldu.</p>

  <p class="calibre_">Atlıların arasına girdi.</p>

  <p class="calibre_">"Surazbay, Surazbay!"</p>

  <p class="calibre_">Ağlayan bir çocuk bacaklarına sarılmıştı. Bakaş ellerini uzatıp kucağına almaya çalıştı onu.</p>

  <p class="calibre_">"Annen nerede?" diye bağırdı.</p>

  <p class="calibre_">"Bilmiyorum, Bakaş!"</p>

  <p class="calibre_">Sonunda Kepkey ikisini de bellerinden kavrayıp havalandırdı. En öndeki Kazak atlısına kadar insanüstü bir gayretle koştu. Atın dizginlerinden tutup yön veren&nbsp;adamın omuzuna dokundu.</p>

  <p class="calibre_">"Surazbay, bu bir oyun değil, hepimizi öldürecekler!"</p>

  <p class="calibre_">Surazbay şaşkın ama soğuk bir ifadeyle baktı yüzüne. Sonra ani bir kararla atlıya dönüp bağırdı.</p>

  <p class="calibre_">"Komutan! Şoğkor'u saklayan Burkancı budur! Komutan!"</p>

  <p class="calibre_">Kepkey, Kazak atlısı olup biteni anlayana kadar Bakaş'ı alıp karanlığa çekildi. Bakaş, atların bacaklarından sakınmaya çalışan çocuğa acıyarak baktı. Köy&nbsp;meydanını gören kayalık bir tepeye tırmandılar. Orada babasının sözlerini dinledi.</p>

  <p class="calibre_">"Sanırım bir süre görüşemeyeceğiz, ikimiz için de en iyisi bu. Şimdi sen git, yine Surazbay'ı bul! Seni Barnaul'a, teyzenin yanına göndersin, tamam mı?"</p>

  <p class="calibre_">Bakaş korku içinde; babasını anlamaya çalışıyor ama söylediklerini mantıklı bulmuyordu.</p>

  <p class="calibre_">"Surazbay kötü!" dedi.</p>

  <p class="calibre_">"Biliyorum, ama seni Barnaul'a gönderecektir, inan bana!"</p>

  <p class="calibre_">"Hayır, ben seninle kalmak istiyorum."</p>

  <p class="calibre_">"İnat etme! Dediğimi yap!"</p>

  <p class="calibre_">Kepkey kızını kucakladı, yanaklarından, alnından öptü. Sonra ani bir hareketle, önünde durdukları kayanın üstüne sıçrayıp dağa tırmanmaya başladı.</p>

  <p class="calibre_">Birden, ellerinde fenerler taşıyan iki Kazak atlısı buldu karşısında. Biri fenerini yere attı, öteki tüfeğini üstüne doğrulttu. Kepkey ellerini havaya kaldırdı.</p>

  <p class="calibre_">Bakaş kayanın dibinde, karanlıkta.</p>

  <p class="calibre_">Babasına ve Kazaklara dehşetle baktı.</p>

  <p class="calibre_"><br /></p>

  <p class="calibre_"></p>
  <hr class="sigil_split_marker" />

  <p><br /></p>

  <p class="calibre_">İki yanında koğuşlar bulunan koridorun sonuna kadar yürüyüp merdivenden indiler. Abdülhalim, sağ kolu Bakaş'ın omuzunda, adımlarını tartarak yürüyordu.&nbsp;Her adımda bedeni sarsılıyor, kollarına, bacaklarına iğneler batıp çıkıyor. Başının&nbsp;dönmesi geçsin diye sık sık durduruyor kızı. Duvarlara yaslanıyor, kapı pervazlarına&nbsp;tutunuyor. Sonra yeniden yürümeye başlıyor ama on adım atmadan gücü yine&nbsp;tükeniyor.</p>

  <p class="calibre_">Bakaş, bir kapının önündeki sandalyeye oturttu onu. Kapıyı açıp ayağa kaldırdı. Yüzlerine vuran yoğun buharın içine girdiler.</p>

  <p class="calibre_">Geniş bir salona açılan kapıların arkasından su sesi duyuluyor. Art arda eklenen, iç içe giren şıpırtılar tatlı bir ezgi halinde tavanda, duvarlarda yankılanıyor.</p>

  <p class="calibre_">"Giysilerini çıkar!" dedi Bakaş.</p>

  <p class="calibre_">Abdülhalim çevresine bakındı, ortada kendilerinden başka kimse görünmüyordu. Yalnızca bir kabinin kapısı kapalıydı. Biri mırıldanarak şarkı&nbsp;söylüyordu içerde.</p>

  <p class="calibre_">Gömleğinin düğmelerini çözdü, boş kabinlerden birinin önündeki tahta banka koydu. Uzun kollu, kalın fanilasını çıkardı, gömleğin üstüne bıraktı.</p>

  <p class="calibre_">Kabin dayanılmayacak kadar sıcak. Bir köşede, büyük demir bir sobanın üstünde devasa bir su tankı duruyor. Tanka bağlı su boruları kabin duvarının üstünden öteki&nbsp;kabinlere uzuyor.</p>

  <p class="calibre_">Ortadaki ahşap sekiye oturdu. Başını öne eğdi. Bedeninin tanınmayacak kadar küçüldüğünü fark etti. Bacakları, kolları incecik. İstanbul'daki talimlerden önce&nbsp;hafifçe belirginleşen ve savaş sırasında ağır ağır eriyen göbeği pörsümüş bir deri&nbsp;parçasıydı. Göğüs kafesi ileri çıkmış gibi görünüyordu. Kollarındaki damarlar bir&nbsp;haritaya kalemle çizilmiş mavi nehir hatlarına benziyorlardı.</p>

  <p class="calibre_">Sessizce ama sarsılarak ağlamaya başladı.</p>

  <p class="calibre_">Bakaş, maşrapayla başından aşağı su boşalttı Sonra bir daha boşalttı. Sonra bir daha. İçinden gelen derin inlemeyi daha fazla dizginleyemedi. Çığlıkları suyla&nbsp;birlikte aktı, kabinin zemininde kayıp dışarı çıktı; ıslak duvarlar dinlediler. Yaşadığı&nbsp;günlerden, çektiği ama anımsayamadığı acılardan, Miralay Vahap'ın boşlukta&nbsp;sallanan siluetinden, akan kandan ve irinden, ölümün kapısından tutup getirdiği&nbsp;büyük korkudan geriye ne kaldıysa sabun köpüğüne karışıp bedeninden süzüldü.</p>

  <p class="calibre_">Yıkandıktan sonra tertemiz bir çocuk gibi kapıdan yalınayak fırlayabileceğim düşündü bir an.</p>

  <p class="calibre_">Bakaş, başını okşuyordu.</p>

  <p class="calibre_">"Hepsi geçecek," dedi.</p>

  <p class="calibre_">Parmakları Abdülhalim'in omuzunda dolaşıyordu. Kollarında, göğsünde, sırtında, bacaklarında.</p>

  <p class="calibre_">Uzun, pamuklu iç donunu sıyırdığında bir an tedirgin oldu ama itiraz etmedi. Bakaş'ın ellerine baktı. Bakaş'ın elleri düşünüyor gibiydi. Kaygılanmış, anlamış,&nbsp;yakınlaşmış gibiydi. Bacaklarının arasındaydılar şimdi. Okşuyorlardı, alkışlıyorlardı,&nbsp;hayatı ayağa kaldırıyorlardı.</p>

  <p class="calibre_">"Rahatlamak ister misin?" dedi Bakaş.</p>

  <p class="calibre_">Bu öneriye şaşırması gerekiyordu ama şaşırmadı. Şaşırmadığına hayret etti. Soruya yanıt vermemekle pişman olacağı bir şey yapmadığını düşündü. Başını geriye&nbsp;attı. Başka bir coğrafyada, başka bir iklimde buldu kendini.</p>

  <p class="calibre_">Bahardı.</p>

  <p class="calibre_">Uzaktan baktığı vadi yemyeşil.</p>

  <p class="calibre_">Yeşilin adı mağaralarda, koyaklarda küçük bir kuş gibi çırpınıyor.</p>

  <p class="calibre_">Çağlayanın başında, yüksek bir kayaya oturmuşlar.</p>

  <p class="calibre_">Bu bir masal.</p>

  <p class="calibre_">El ele tutuşmuşlardı ama bağımsızdılar. Göz gözeydiler ama kördüler. Suyun akışına kapılmışlardı, su gibiydiler. Hiçbir söz onlara ulaşamaz, hiçbir bakış&nbsp;tedirgin edemez.</p>

  <p class="calibre_">Kadın adamın omuzuna dokundu. Adamın kanatları var, dokununca ürperiyor. Gagasındaki binlerce delikten sesler üfürüyor, çağlayanın rüzgarına katılıyor.&nbsp;Adam kuş.</p>

  <p class="calibre_">Kadın düşünde görüyor artık onu. Bir kelebek oluyor, düşleriyle uçuyor. Hayata ait bütün şeyler bilinmezliğe karışıyor.</p>

  <p class="calibre_">Adam kelebeği yakalamaya çalışıyor, kanat çırpıyor, yoruluyor, kayınların dallarına konuyor; soluk soluğa. Kelebek uzun bir uçuşun ardından toprağa yığılıyor.</p>

  <p class="calibre_">Küçük yüzünü çimenlere gömüyor, çırpınıyor, yuvarlanıyor, çağlayana ulaşmaya çalışıyor. Ulaşıyor.</p>

  <p class="calibre_">Balık oluyor.</p>

  <p class="calibre_">Sırtında pullarını hissediyor, ağzında suyu hissediyor, yüzgeçlerinde akıntıyı. Dünya bir ışık olarak üstünde oynaşıyor, yeşil, bir masal olarak.</p>

  <p class="calibre_">Su berrak. İstek uyandırıyor, baştan çıkarıyor, yaralıyor ve ölümü andırıyor.</p>

  <p class="calibre_">Boşluğa benzer bir şeye düşüyor kadın.</p>

  <p class="calibre_">Boşluğa ne benzer?</p>

  <p class="calibre_">Doygunluğun ellerine bırakıyor kendini.</p>

  <p class="calibre_">Doygunluk nedir?</p>

  <p class="calibre_">Adamın gövdesi hafifliyor. Burnu, ağzı ıslanıyor. Ayakları pembeleşiyor.</p>

  <p class="calibre_">O bir su samurudur artık.</p>

  <p class="calibre_">Beyaz bir balığın peşinde.</p>

  <p class="calibre_">Deliriyor.</p>

  <p class="calibre_"><br /></p>

  <p class="calibre_"></p>
  <hr class="sigil_split_marker" />

  <p><br /></p>

  <p class="calibre_">Bakaş Abdülhalim'in yatağına, ayak ucuna oturmuştu.</p>

  <p class="calibre_">"Annem beni doğururken öldü," dedi gülümseyerek. "Barnaul'a gittiğimde bir annem olmadığı için çok üzüldüm. Çünkü teyzem ve kuzenlerimle olan ilişkim&nbsp;öksüzlüğüm hakkında her gün düşünmeme yol açıyordu."</p>

  <p class="calibre_">"Sana kötü mü davrandılar?"</p>

  <p class="calibre_">Abdülhalim, Bakaş'ın evde pişirip getirdiği borç çorbasını kaşıklıyordu. Bakaş sorusunu yanıtlamadı. Dalgın dalgın babasının yattığı yatağa baktı. Karyolanın&nbsp;demirine, kahverengi battaniyeye, beyaz çarşafa, çarşafın üstündeki kan lekesine.</p>

  <p class="calibre_">On altı yaşındaydı.</p>

  <p class="calibre_">Barnaul'da Rus lisesine gidiyordu, derslerinde başarılıydı. Kilisede koroya yazılmış, bütün ilahileri ezberlemişti. Kışları, boş zamanlarını okulun jimnastik&nbsp;salonunda geçiriyor, bale öğretmeninin gösterdiği figürleri usanmadan&nbsp;tekrarlıyordu. Bedenini kullanmayı seviyordu. Bir de insanlara acımayı. Altı aydır&nbsp;babasıyla yazışabiliyordu. Kam Kepkey, Novosibirsk'deki bir yıllık konaklamadan&nbsp;sonra Vladivostok'a sürülmüştü. Bir süredir, ordunun ceketlerine ilik açıp düğme&nbsp;diken bir Yahudinin yanında çalışıyor, kazandığı her kapiği Bakaş'a yolluyordu.</p>

  <p class="calibre_">O günlerde Bakaş kendini iyi hissediyordu. Yatağına uzandığında, doğumunda ölen annesinden ve Kam Kepkey'den çok, geleceğini, Barnaul'u saran dağların&nbsp;arkasındaki büyük dünyayı düşünüyordu. Okulda beğendiği bir çocuk bile vardı.&nbsp;Hayat, kırılabilir bir şey olarak görünmüyordu gözüne.</p>

  <p class="calibre_">Ama kırıldı.</p>

  <p class="calibre_">Bir pazar sabahı uyandığında, teyzesinin kocasını yatağının başucunda oturur buldu. Adamın elleri küçücük göğüsle- rindeydi ve sıkıyordu. Kuzenleriyle teyzesi&nbsp;kilisedeydiler. Dualarını etmiş, şarkı söyleyenlere katılmışlardı. Adam düğmelerine&nbsp;el atmıştı, düğmeleri açmak istiyordu. Karşı koyunca üstüne çıktı, çiçekli bluzunu,&nbsp;çiçekli eteğini yırttı. Sonra pantolon düğmelerini çözdü, üstüne abandı. Tütün ve&nbsp;votka kokuyordu.</p>

  <p class="calibre_">Ertesi gün bale öğretmenine her şeyi anlattı. Bir süre kilisenin misafirhanesinde kaldı. Sonra yine kiliseye bağlı hemşirelik okuluna yazıldı.&nbsp;Teyzesini, kuzenlerini bir daha görmedi. Memelerine, apış arasına yıllarca&nbsp;dokunamadı.</p>

  <p class="calibre_">Kan lekesini silmek ister gibi eliyle çarşafı düzeltti; ayağa kalkıp Kam Kepkey'in yanına gitti.</p>

  <p class="calibre_">"Bir şey istiyor musun, baba?"</p>

  <p class="calibre_">"Hayır kızım, ben iyiyim."</p>

  <p class="calibre_">Yeniden Abdülhalim'in yanına döndü. Abdülhalim sorusunu yineledi:</p>

  <p class="calibre_">"Sana kötü mü davrandılar?"</p>

  <p class="calibre_">"Hayır. Sana kötü davrandılar mı?"</p>

  <p class="calibre_">"Hayır."</p>

  <p class="calibre_">Kapıda, uzun merdivenini sırtlamış bir hademe göründü. Merdiveni duvara dayadı, lambaları söndürmeye başladı.</p>

  <p class="calibre_"><br /></p>

  <p class="calibre_"></p>
  <hr class="sigil_split_marker" />

  <p><br /></p>

  <p class="calibre_">Ben bir akasya ağacıyım.</p>

  <p class="calibre_">Bir zamanlar zeytinyağı tenekesine sığıyordum.</p>

  <p class="calibre_">Kırlangıç'ın sallanan bir beşiği vardı, o da ona sığıyordu.</p>

  <p class="calibre_">Şimdi dünyalara sığamıyoruz.</p>

  <p class="calibre_">Canlılar büyüdükçe içlerindeki ateş de büyüyor.</p>

  <p class="calibre_">Hayat bir demirci; körüğüyle üstümüze üflüyor. Küçük bir kıvılcımı kor haline getiriyor. Sonra sönmeye yüz tutuyoruz; o esinti başımıza dert oluyor.</p>

  <p class="calibre_">Ben bir akasya ağacıyım.</p>

  <p class="calibre_">Bu gece gölgelerin gecesi.</p>

  <p class="calibre_">Ay var.</p>

  <p class="calibre_">Ben böyle ay görmedim.</p>

  <p class="calibre_">Işığın fısıltısından toprak ürperiyor, yıldızlar titreşiyor; çiçekler, yapraklar, dallar gümüş olmuş.</p>

  <p class="calibre_">Çatılardaki kırlangıçlar yuvalarından kafalarını çıkarmış bakıyorlar. Sarman sırtını kabartmış, tetikte. Martılar bile susmuş, kanatlarının içine çekilmişler, bir şey&nbsp;bekliyorlar. Uzakta deniz kabarıyor. Boğaz, başını kıyılara çarpıp inliyor. Dişleri&nbsp;takırdıyor.</p>

  <p class="calibre_">Lodos başladı.</p>

  <p class="calibre_">Üçüncü katta tül perde dalgalanıyor. Boşluğa doğru, başını yana eğmiş, kollarını açmış bir kız çocuğunun dansı gibi dalgalanıyor. Sesler yönetiyor dünyayı. Egemen&nbsp;oluyorlar, kırıp döküyorlar, onarıyorlar, acıyıp affediyorlar. Televizyonun içinden&nbsp;çıkıp döşemeye, halının üstüne yayılıyorlar. Aralıklarla yinelenen bir şarkı rüzgara&nbsp;karışıyor; "Çürümek gerek, çürümek gerek!"</p>

  <p class="calibre_">Şarkının gölgesi kaldırıma düştü. Kimse görmüyor. Kanatlarını açmış uçuyor. Sokağı boydan boya geçiyor, Şişli meydanına çıkıyor. Yükselip Boğaz'a bakıyor; delice&nbsp;çalkalanan suya... Marmara bir avuç karanlık. Lodosun boğazladığı büyük bir kuş.&nbsp;Çırpınıyor, debeleniyor, giderek uğultuya dönüşen sesiyle şarkıya katılıyor:&nbsp;"Çürümek gerek, çürümek gerek!"</p>

  <p class="calibre_">Şarkı yükseliyor, uçuşan bulutlara giriyor, tepeden dünyaya bakıyor.</p>

  <p class="calibre_">Büyük bir taş görüyor.</p>

  <p class="calibre_">Sonra kayboluyor. Taş mı, şarkı mı?</p>

  <p class="calibre_">Yalnızca gölgesi kalıyor. Taşın mı, şarkının mı?</p>

  <p class="calibre_">Bu gece gölgelerin gecesi.</p>

  <p class="calibre_">Uzun bir çığlık atıyor gölge, "Nuuur!"</p>

  <p class="calibre_">Sarman dondu, kuşlar dondu, ağaç kardeşlerim, çiçek kardeşlerim, bulutlar, Boğaz, Marmara dondu. Uzaktan, büyük taşın üstüne vurmuş anlık bir pırıltı gibi&nbsp;görünüyorlar.</p>

  <p class="calibre_">"Ne yaptın Nuuur?"</p>

  <p class="calibre_">Gölgeler sırıtıyor. Tül perdeyi aralıyorlar, dışarı bakıyorlar.</p>

  <p class="calibre_">"Çürümek gerek, çürümek gerek!"</p>

  <p class="calibre_">Tepinerek gülmeye başlıyorlar.</p>

  <p class="calibre_">"Ben bir şey yapmadım anne! Vallahi bir şey yapmadım. Gelip gidiyorlardı, gideceklerine hep güvendim. Ama bu kez umutsuz yakaladılar. Ne yapabilirdim?&nbsp;Ellerimi, gözlerimi aldılar, gerçeğe dokunamıyordum, gerçeği göremiyordum. Sen&nbsp;görüyor musun? Gerçek var mı? Sen dokunabiliyor musun? Üç gündür külotlarımı&nbsp;yıkamıyorum, ellerimi de yıkamıyorum; farkına varıyor musun? İlaçlarımı tek tek&nbsp;veriyorsun. Aradım, bulamadım, biriktirmek zorunda kaldım. Farkına vardın mı?&nbsp;Sonra güm! Hepsini götürdüm! Anlıyor musun? Eyüp abimin uykusuna gidiyorum.&nbsp;Babama selam söyleme! Hoşça kal!"</p>

  <p class="calibre_">Kapı açıldı. Merdiven boşluğuna yaralı bir hayvan çıktı. Duvarlara çarpa çarpa aşağı iniyor, yukarı çıkıyor, bodrumdan Çatı katına sıçrıyor, ses olup bağırıyor, acı&nbsp;olup inliyor. Bir şey arıyor ama bulamıyor.</p>

  <p class="calibre_">"Nuuur!"</p>

  <p class="calibre_">"Artık gölgem yok, anne! Rahatça uçabilirim!"</p>

  <p class="calibre_"><br /></p>

  <p class="calibre_"></p>
  <hr class="sigil_split_marker" />

  <p><br /></p>

  <p class="calibre_">Enver Rıza, Nurcan Hanım'ın çığlığıyla uykusundan uyanıyor. Pantolonunu giyip dışarı fırlıyor.</p>

  <p class="calibre_">Komşular da uyanmış. Kimi kapısını aralamış bakıyor, kimi de ne yapacağını bilmez bir halde merdivende bekliyor, Hulki Bey'in karısı, Nurcan Hanım'a&nbsp;sarılmış, merdivene oturtmuş, saçlarını okşuyor.</p>

  <p class="calibre_">"Fehmi Bey nerede?" diyor Enver Rıza.</p>

  <p class="calibre_">"Kırşehir'e gitti," diyor kadın hıçkırıklarının arasından. "Arsa almaya!"</p>

  <p class="calibre_">Enver Rıza merdivenleri çıkıyor. Üç numaralı dairenin kapısı açık; içerde lodos uğulduyor. Salondan koşarak geçiyor, kapısı kırılmış bir odaya giriyor; sessizliğe&nbsp;ulaşıyor. Kızın boynuna dokunuyor. Olmuyor. Bileğine dokunuyor. Olmuyor. Hiçbir&nbsp;şey hissetmiyor.</p>

  <p class="calibre_">"Allah kahretsin! Bu işten anlamam ki!"</p>

  <p class="calibre_">Birden Büyükdede beliriyor arkasında. Enver Rıza'yı yana itip Kırlangıç'ın üstüne çöküyor. İki eliyle kızın göğsüne hızla vurmaya başlıyor. Her vuruştan sonra&nbsp;dudaklarına eğiliyor, soluğunu üflüyor. Enver Rıza yardım dilenir gibi odanın&nbsp;duvarlarına bakıyor. İki raflık bir kitaplık, bir çalışma masası, bir sandalye...&nbsp;Kitaplığın sağında büyük bir fotoğraf. Genç bir erkek fotoğrafı.</p>

  <p class="calibre_">Tül perde dalgalanıyor.</p>

  <p class="calibre_">Balkondan kırlangıç yavrularının sesleri duyuluyor.</p>

  <p class="calibre_">Biri yuvadan fırlıyor. Kanat hareketleri, acemi çırpınışlar; ruhunun ağırlığını hissediyor. Güçlükle başını kaldırıyor, ağzı açılıp kapanıyor. Son bir çabayla&nbsp;pervazın içine yükseliyor, yuvaya dönüyor.</p>

  <p class="calibre_">"Doktor çağırın!" diye inliyor Büyükdede.</p>

  <div class="mbp_pagebreak" id="calibre_pb_4"></div>
</body>
</html>
