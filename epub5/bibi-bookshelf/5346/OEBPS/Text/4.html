<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Uzun Bir Yolculuğun Bittiği Yer</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h2 class="calibre1" style="margin: 0pt; border: 0pt; height: 1em;"><a><br /></a></h2>

  <h2 class="calibre1" style="margin: 0pt; border: 0pt; height: 1em;"><a id="u4">DÖRDÜNCÜ BÖLÜM</a><br /></h2>

  <h2 class="calibre1" style="margin: 0pt; border: 0pt; height: 1em;">&nbsp;</h2>

  <p class="calibre_2">Ben bir çınar ağacıyım.</p>

  <p class="calibre_">Bugün hüzünlüyüm.</p>

  <p class="calibre_">Üstelik Abdülhalim de gelmedi. Çok bekledim ama gelmedi.</p>

  <p class="calibre_">Müezzin az önce akşam ezanını okudu. Güvercinler parlayıp uçtular. Avlu kapısında inananlar belirdi. Tevekküllerini yansıtan ağır yürüyüşleriyle şadırvana&nbsp;yöneldiler. Cennete yürür gibi.</p>

  <p class="calibre_">Abdülhalim'in geçen gün söylediklerini anımsıyorum:</p>

  <p class="calibre_">"Öyle insanlar gördüm ki mazileri olduğuna inanmazsın. Birkaç eneze öküzün, birkaç çipil koyunun bir evvelki nesliyle izah edilebilecek bir bahisti mazileri.&nbsp;Öküzleri de, koyunları da, kendileri de hastaydılar. Mazi hastaydı. Ekserisinin&nbsp;ayakları çıplak, üstte başta yok, ayaz ciğerlerine işliyor. Bugünün olmadığı yerde&nbsp;mazi veya ati olur mu? Muhayyile olur mu, şuur olur mu? Olmuyor."</p>

  <p class="calibre_">Başlığını çıkarıp dizine koymuştu. Biçimsiz elleriyle saçlarını düzeltmişti sonra. Bakışları, geçmişte kalan bir dağın dumanına gömülmüştü.</p>

  <p class="calibre_">Şimdi ben de o dumanın içindeyim. Bir rüzgarla akıp gidiyorum; yıllar öncesine doğru, Erzurum'a, Hasankale hastanesine doğru.</p>

  <p class="calibre_"><br /></p>

  <p class="calibre_"></p>
  <hr class="sigil_split_marker" />

  <p><br /></p>

  <p class="calibre_">Hasankale hastanesinde, başhekimin odasında içi yün dolu bir döşeğin üstünde uyandı. Yatarken başucuna koyduğu mangalın ateşi küllenmiş ama hâlâ sıcak.</p>

  <p class="calibre_">Ateşten çaydanlığı aldı, kupasına çay doldurdu, içine azıcık dut kurusu atıp karıştırdı.</p>

  <p class="calibre_">Çantasındaki iki defterden birini çıkardı. Ötekine, Nesibe'ye yazdıklarına haftalardır dokunamıyor.</p>

  <p class="calibre_">Kalemini tükürükledi, yazmaya başladı.</p>

  <p class="calibre_"><br /></p>

  <p class="calibre_"><i>"Cepheden getirdiğim mecruh sayısı günbegün artıyor. Kasımın başında beş altı araba kifayet ediyordu, dün, yani 10 aralıkta, Köprüköy'den iki yüzden fazla&nbsp;neferle hareket ettik. Ekserisi donma ve tifüs vakası. Hayvan tedarik&nbsp;komisyonundaki vazifem hala devam ediyor fakat komisyonun faaliyeti fiili olarak&nbsp;nihayete ermiş bulunuyor. Bana da mevzilere vasıl olduğumda süvari tümenine&nbsp;iştirak etmem emredildi. Enver Paşanın bir iki gün içinde Erzurum'a intikal edeceği&nbsp;söyleniyor. İnşallah halimizi görür, takdir buyurur ve ihtiyaçlarımızın telafisi&nbsp;hususunda bir neticeye varılır."</i></p>

  <p class="calibre_"><i><br /></i></p>

  <p class="calibre_"><i>"Vaziyetin vahametini nasıl ifade edeyim? Erzurum'daki boş kışlalar hasta ve mecruh dolu. Şehitleri defnetmek bile bir mesele. Mezar sahalarında akşamdan&nbsp;ateş yakılıyor, toprak ısınsın da kazma işlesin diye. Amerikan hastanesinin&nbsp;başhekimi Nazım Bey şu anda tifüsten yatıyor ve kurtulabilmesi bir mucizeye&nbsp;bağlı. İşte vaziyeti izah edecek bir vaka."</i></p>

  <p class="calibre_"><i><br /></i></p>

  <p class="calibre_"><i>"Eve mektup yazmayalı aylar oldu. Bu kadar zaman zarfında nelerle karşılaştığımı anlatmaya kalksam herhalde derin bir merak ve yeise duçar&nbsp;olurlardı. Artık hiçbir şey yazmayacağım. Harp bitene kadar. Ne halde olduklarını&nbsp;bile bilmiyorum, kış şartlarında onlardan da mektup gelmiyor. Hem gelse ne olacak?&nbsp;Oğlumun kokusunu unuttum."</i></p>

  <p class="calibre_"><i><br /></i></p>

  <p class="calibre_"><i>"Bazen insanlığımı kaybettiğimi düşünüyorum. Mecruhlara, hastalara karşı tabipler nasıl muamele ederse ben de öyle muamele ediyorum. Fakat ben hayvan&nbsp;tabibiyim ve tabip olarak hareket ettiğimde karşımdaki hastayı da hayvan yerine&nbsp;koymuş olduğum zannına kapılıyorum. Her zaman yanımızda taşıdığımız bir sıhhiye&nbsp;sandığımız var. İçinde pek bir şey yok; tentürdiyot, ispirto ve teskin edici ecza...&nbsp;Umumiyetle müsekkin kullanıyorum. Çünkü uyumaları hoşuma gidiyor. Pek çoğu&nbsp;uyurken son nefeslerini veriyorlar. Bu soğukta kan zayiatından korkmuyorum,&nbsp;cephe gerisinde pek başımıza gelen bir şey değil fakat mecruhun hareket etmeden&nbsp;öylece kalması, donarak ölmesi için başlı başına bir sebep. Bazen yürüyüş kolunda&nbsp;sağlam bildiğimiz neferleri bile kaybediyoruz. Oldukları yere yıkılmaktan çekinip&nbsp;yol kenarına gidiyorlar. "Ne oldu, niye oturdun?" diyorum. "Yoruldum, kumandanım," diyor. Cebir kullanarak çarıklarını kestiriyorum, çünkü çıkarmak istemiyorlar,&nbsp;hakikati görmek istemiyorlar. Ayaklarında beyaz lekeler arıyorum fakat iş işten&nbsp;geçmiş. Ayak morarmış, ölü eti gibi, artık damarlarına kan yürümüyor. Yürürken&nbsp;fark etmiyorlar donduklarını. Saçaklarının gücüyle, mekanik bir saikle adım&nbsp;atıyorlar. Her şeyin bittiğini idrak ettiklerinde iş işten geçmiş oluyor. Hastaneye&nbsp;götürsem en iyi ihtimalle bacakları kesilecek. Fakat pek çoğu bunu da istemiyor.&nbsp;"Komutanım, beni burada bırakın, bir parça tütün verin, sarıp içeyim," diyorlar.&nbsp;Gözlerim yaşarıyor, ayaklarını çaputlarla sardırıyorum. "Kalk evladıml" diyorum,&nbsp;"Yürüyeceksin." O vakit ya kalkıyorlar ya da bakışlarını başka tarafa çeviriyorlar,&nbsp;yüzüme bakmıyorlar."</i></p>

  <p class="calibre_"><i><br /></i></p>

  <p class="calibre_"><i>"Kasım ortasında, harp eden birliklerimiz düşmanı işgal mevzilerinden geri atmış, Kötek yolunda ilerlemeye başlamışlardı. İşittiğimiz buydu. Fakat aynı&nbsp;günlerde mecruhların ve hastaların sayısı da fazlalaştı. Şimdi, bu nasıl bir zaferdir&nbsp;ki kendi evlatlarının hayatına kast eder? Kimle harp ettiğimiz hususunda kafamda&nbsp;şüpheler belirdi. Hafız Hakkı Paşa'nın da aynı tabiat şartlarında ve hatta daha&nbsp;fena şartlarda şimalden yetişip cepheyi kuvvetlendireceğini nasıl ümit edebilirim?&nbsp;Bunları Erzurum'da ve Hasankale'de tabiplerle konuşup duruyoruz. Bizim olanlara&nbsp;aklımız eriyor. Lakin paşaların ve o pek disiplinli Almanların ermiyor. Olacak iş mi?"</i></p>

  <p class="calibre_"><i><br /></i></p>

  <p class="calibre_"><i>"Erzurum'da ele gelir bir mevcudumuz kalmadı. Hayvan da kalmadı, silah ve mühimmat da kalmadı. Geçen gün kaledeki depodan kazma kürek yüklemeye gittik;&nbsp;o da yok. Sağ olsun, Vali Tahsin Bey hususi gayretleriyle bir buçuk tona yakın&nbsp;zahire topladı. Yarın bir jandarma birliğiyle ve talebelerle cepheye erzak&nbsp;taşıyacağız. Bir haftadır mektep odalarında kadınlar bulabildikleri her çeşit kutnu&nbsp;kumaştan çuval ve harar dikiyorlar. Tedarik edebildiğimiz kağnılarla, furgunları,&nbsp;faytonları oturttuğumuz kızaklarla, yayan yapıldak yola koyulacağız. İşte; bir&nbsp;milletin hakiki bir millet haline gelmesi için fırsat! Bu fırsat için şükredilir mi?"</i></p>

  <p class="calibre_"><br /></p>

  <p class="calibre_"></p>
  <hr class="sigil_split_marker" />

  <p><br /></p>

  <p class="calibre_">Alagöz damları kar altında, belli belirsiz yükseltiler halinde yamaca yaslanmışlar. Köyü, köyün arkasındaki dağı ve önündeki düzlüğü örten beyazlık,&nbsp;geceyi esrarengiz bir ışıkla aydınlatıyor.</p>

  <p class="calibre_">Yüzbaşı İsmail bıyıklarını dişledi, ağzında çıtırdayan buz parçacıklarını emmeye başladı. İçine yattığı dere yatağından başını çıkarıp karanlığa gömülmüş köye dikti&nbsp;gözlerini.</p>

  <p class="calibre_">Bir köpek birkaç kez havlayıp sustu. Yüzbaşı Tahir arkasında bekleyen çavuşlara dönüp "sessiz olsunlar!" dedi.</p>

  <p class="calibre_">Şapkasının üstüne sardığı, yüzüne ürkütücü bir anlam katan çaputu çözüp cebine soktu. İsmail'e baktı:</p>

  <p class="calibre_">"Konuştuğumuz gibi... Ben çıkıp tepedeki ağıllara doğru ilerleyeceğim, senin sol cenahını kollayacağım, biz ağaçlığa varınca siz de çıkın! Köpeklere de dikkat et!"</p>

  <p class="calibre_">İsmail başını salladı:</p>

  <p class="calibre_">"Merak etme, Tahir!"</p>

  <p class="calibre_">Sağ omuzunu ileri geri hareket ettirdi. Birkaç haftadır farkında olmadan yineliyor bu davranışı. Az bir sızısı var artık. Doktor Cenap'ın önerisi üstüne, bir&nbsp;aydır egzersiz yapıyor; omuz hareketleri, boyun hareketleri, ileri geri, sağa sola...&nbsp;İlk günlerdeki çatışmalarda zorlandı ama şimdi ağrının azalmasından mı yoksa&nbsp;ağrıya alışmaktan mı kaynaklandığını bilemediği bir rahatlık içinde. Yalnızca, hala&nbsp;tüfek kullanamamanın verdiği bir güvensizlikle, baskınlarda çevresine daha dikkatli&nbsp;bakıyor, adımlarını daha dikkatli atıyor ve eskisi kadar cesur davranamadığı için&nbsp;kendini suçluyor.</p>

  <p class="calibre_">Belindeki iki tabancadan birini çıkarıp mermilerini kontrol ederken omuzu yine sızladı. Gözünün önünde Abdülhalim'in hayali belirdi. "İnşallah iyidir," diye&nbsp;düşündü.</p>

  <p class="calibre_">Köprüköy ovasındaki seyyar hastaneden çıkınca, Yüzbaşı Tahir'in topladığı döküntü birliğiyle kuzeye yönelmiş, Kötek hattında savaşan süvari tümenine&nbsp;yeniden katılmıştı. Bir hafta tümen karargahında çalıştıktan sonra Hoşap&nbsp;yürüyüşünde keşif kollarına komuta etmiş, pek çok kez düşmanla karşılaşmıştı. Bu&nbsp;çatışmalar Ekim sonundaki Köprüköy çatışmalarına benzemiyordu. Düşmandan çok,&nbsp;arazide kaybolmaktan, donmaktan, emrindeki erlerin kaçmasından korkmuştu hep.&nbsp;Korktuğu da birkaç kez başına gelmişti. Bu yüzden, keşif koluyla çıktığında ilk işi&nbsp;erlere doğum yerlerini sormak oluyordu. Bölge doğumlu erleri bir yolunu bulup&nbsp;koldan çıkarmayı başaramadıkça kendini güvende hissetmiyordu.</p>

  <p class="calibre_"><br /></p>

  <p class="calibre_"></p>
  <hr class="sigil_split_marker" />

  <p><br /></p>

  <p class="calibre_">Uzun süredir, karanlıkta yapılan keşif yürüyüşlerine katılma geceleri yaşamaya alışmıştı. Gündüzleri karargâha ya da toplanma merkezlerine döndüklerinde birkaç&nbsp;saat uyuyor, ancak her seferinde, açıkta uyuduğu düşüncesiyle sıçrayarak uyanıyordu. Eli hemen ayaklarına gidiyordu. Sıcaklığı hissedince rahatlıyordu.</p>

  <p class="calibre_">Artık düşlerinde de savaşıyordu. Dağların arasında uzun yolculuklar yapıyor, kaybolan birliğini arıyor, bir toplanma merkezinin yanından geçip gidiyor, adını&nbsp;çağıran sesleri duymadan tipinin içine giriyordu. Kılavuzlar, düşlerinde de gerçek&nbsp;yaşamda olduğu gibiydiler. Birliği saatlerce oradan oraya dolaştırıyorlar,&nbsp;katırlarından inip vadilere, tepelere bakıyorlar, havayı koklarmış ve bu kokudan&nbsp;düşman hakkında pek çok bilgi edinebilirlermiş gibi başlarını kaldırıyor,&nbsp;dakikalarca öyle duruyorlardı. Her yer beyaz; önceki yürüyüşlerin izi tamamen&nbsp;silinmiş. Yanlardaki subaylar atlarının dizginlerini kasarak bir yamaçtan iniyorlar.&nbsp;Arkadan gelen top arabalarının iniltisi çığlığa dönüşüyor birden. "Keşifte topun ne&nbsp;işi var?" diye düşünüyor. Sonra birden köpek sesleri duyuyor, kendini bir köyün&nbsp;içinde buluyor. Açılıp kapanan kapılar, karın içinde açılıp kapanan siyah lekeler&nbsp;halinde. Bir subay atından iniyor, nöbetçinin eşliğinde beyaz bir sokağa sapıyor.&nbsp;Beyaz bir evin kapısı açılıyor, içeri giriyor. Bakışlar, sesler, kimin geldiğinden çok&nbsp;ne getirdiğiyle ilgilenen karanlık yüzler. İsmail sırtındaki çuvalı evin kapısından&nbsp;içeri doğru atıyor. "Ekmek mi?" diyor biri. Yanıtlamıyor. Ortadaki tandırın&nbsp;çevresini saran subay grubunun arasında boş bir yer kestiriyor gözüne.&nbsp;Subaylardan biri uyanıyor ama üstündeki battaniyeyi çekiştirip şöyle bir bakmaktan başka bir şey yapmıyor. Yüzü ter içinde, saçlarında bitler sıçrıyor.</p>

  <p class="calibre_">Uyandığında, pencerede güneşli bir günün sabahını görüyor. Dışarda kuşlar cıvıldaşıyor. Fındıklıktan Necmi'nin sesi geliyor:</p>

  <p class="calibre_">"İsmail, İsmail!"</p>

  <p class="calibre_">Fısıltı gibi.</p>

  <p class="calibre_">Çok uzakta davullar çalıyor, bahçedeki ağaçların yaprakları hışırdıyor. Pencereyi açıp sabaha karşı geriniyor. Gece yarısı&nbsp;<span style="text-indent: 0.4in;">girişe bıraktığı çuvalın ipi çözülmüş; çuval garip bir biçimde kıpırdıyor. Oda kahve kokuyor.</span></p>

  <p class="calibre_">"İsmail, İsmail! Ruslar Giresun'a girdi, gemilerle geldiler limanı topa tuttular, taş taş üstünde bırakmadılar!"</p>

  <p class="calibre_">"Necmi! Benim çocukluk dostum! Sen konuşabiliyorsun Necmi!"</p>

  <p class="calibre_">"Elbette konuşabiliyorum!"</p>

  <p class="calibre_">Necmi birden çuvalı fark ediyor, kulaklarını dikiyor, kuyruğunu kaldırıyor.</p>

  <p class="calibre_">İsmail pek de umursamayan bir tavırla "anam öldü mü?" diyor.</p>

  <p class="calibre_">"Ölmedi, kahve kaynattı."</p>

  <p class="calibre_">Çuval aniden boşalıveriyor. Milyonlarca bit odaya yayılıyor, Necmi'nin bedenini sarıyor. İsmail son bir kez pencereden dışarı bakıyor. Her yer bembeyaz. Bahçede,&nbsp;fındıklığın önünde, atlı, kılıçlı, başına geçirdiği papağın altından yalnızca sakalları&nbsp;görünen iri yarı bir Kazak!</p>

  <p class="calibre_">Bir dağ başında titreyerek uyanıyor. Hemen ayaklarını kontrol ediyor. Ayağa kalkıp bir süre tepiniyor, bedeni ısınana dek jimnastik yapıyor.</p>

  <p class="calibre_">Kasım sonunda çatışmalar gevşeyince, uzun bir yürüyüşle güneye yönelip Aras'ı geçmişler, tümen teşkilatını yeniden düzenlemek için Kızılca'ya çekilmişlerdi.&nbsp;Geçtikleri yerlerde tahkimat çalışmaları yapılıyordu. Amele birlikleri,&nbsp;istihkamcılar geçit başlarında, kasabaların çevrelerinde zeminlikler, siperler&nbsp;kazıyor, tel örgüler geriyor, Rusların geri çekilirken bozdukları telgraf hatlarını&nbsp;onarıyorlardı. Sık sık sınır birliklerinden dökülenlerin oluşturduğu gruplarla&nbsp;karşılaşıyorlardı. Çoğu hastaydı, yaralıydı. Donmaya başlayanlar, tifüs belirtileri&nbsp;gösterenler kağnılara yapışıyorlar, mekkarelere, subayların atlarına yaklaşıp&nbsp;yalvarıyorlardı.</p>

  <p class="calibre_">Onları gördükçe çatışma gecelerini bir kez daha yaşıyordu. Ansızın başlayan tüfek cayırtıları, geceyi ışıltıları ve gümbürtüleriyle birdenbire cehenneme&nbsp;çeviren işaret fişekleri, nereden geldiği belli olmayan at kişnemeleri, bağırtılar,&nbsp;koşuşturan, durup çöken, yıkılıveren gölgeler. Erler mekanizmalarına hohluyor,&nbsp;demiri kavradıkları anda elleri namluya yapışıyor, derilerinin bir kısmı demirde&nbsp;kalıyor, acıyla inliyorlar, silahlarını karanlıkta bir yere doğrultup tetiği çekiyorlar.</p>

  <p class="calibre_">"Çıkıyorum!" dedi Yüzbaşı Tahir.</p>

  <p class="calibre_">Elini kaldırdı. Yirmi kişilik bir grup dereden çıktı, sürünerek ağıllara doğru ilerlemeye başladı.</p>

  <p class="calibre_">İsmail geride kalanlara beklemelerini söyledi. Öndekiler gözden kaybolunca o da elini kaldırdı. İki erle bir çavuş yerlerinden fırladılar, karın üstünde mümkün&nbsp;olduğu kadar hızla sürünüp en yakın evin duvarına yapıştılar. Diğerleri de onları&nbsp;izledi. İsmail, çavuşlardan biriyle gruptan ayrıldı, az önce köpek seslerinin geldiği,&nbsp;gölgelerin oynaştığı eve doğru hızla koştular. Evin köşesinde karşılaştıkları iki&nbsp;gölge onları görünce durakladı. Çavuşun süngüsü gölgelerden birinin karnına&nbsp;gömüldü. Adamın sesi bile çıkmadı. İsmail ötekinin arkasına geçip boynuna sarıldı.&nbsp;Tabancası elindeydi ama köye girenlere zaman kazandırmak için ateş etmedi.&nbsp;Çavuşun süngüsünü ona da saplamasını bekledi. Oysa süngü kırılmış, yerde yatan ve&nbsp;hala inleyen adamın karnında kalmıştı.</p>

  <p class="calibre_">"Seni bırakmayacağım!" dedi İsmail.</p>

  <p class="calibre_">Bunu insanlığını aşan bir istekle söylemiş olduğuna kendisi de şaştı.</p>

  <p class="calibre_">Adamın elindeki tüfek yere düştü. Tepinmesi, hırıldanması kesildi.</p>

  <p class="calibre_">"Soksana şu süngüyü!" diye azarladı Çavuş'u.</p>

  <p class="calibre_">"Öldü, kumandanım!" dedi Çavuş.</p>

  <p class="calibre_">İsmail adamı bıraktı. Çenesine doğru akan bir sıcaklık hissetti.</p>

  <p class="calibre_">"Bir bu eksikti... Dilimi ısırmışım."</p>

  <p class="calibre_">Geri dönüp ilk sokağa girdiklerinde cayırtı koptu. Elli metre ötede sokak ikiye ayrılıyordu. Yokuş olanından, silah sesleri arasında Tahir Bey'in emirleri&nbsp;duyuluyordu.</p>

  <p class="calibre_">İsmail ilk açık kapıdan içeri girdi. Girişte uykudan yeni uyanmış iki Ermeni çeteci kanlar içinde yatıyordu. Ev barut kokuyordu. Sokakların ayrıldığı yerde, iki büyük&nbsp;evden ateş edildiğini duydu. Erler siper olarak kullanabilecekleri bir kaya bulmuş,&nbsp;ateşe cevap veriyorlardı. Bir anda ağılların üstünden, avcı birliğinin beklediği&nbsp;tepeden de tüfek sesleri gelmeye başladı.</p>

  <p class="calibre_">Gün ağarana kadar süren çatışmanın sonunda, çetecilerin yatakhane olarak kullandıkları büyük evlerden birinde Tahir Bey'le karşılaştılar.</p>

  <p class="calibre_">İkisinin de yüzünde şaşkınlığın, yorgunluğun üstüne çıkan, mide bulantılarını gizleyen, alışmak için günlerce uğraştıkları ama bir türlü alışamadıkları bir duyguyu&nbsp;bastırmış olmanın getirdiği derin bir endişe ifadesi vardı.</p>

  <p class="calibre_">"Köylüler iyi ki köyü tahliye etmişler; yoksa altından kalkamazdık," dedi Tahir Bey.</p>

  <p class="calibre_">Sonra yanında bekleyen teğmene döndü:</p>

  <p class="calibre_">"Ölüleri sokağa taşıyın, köyü de iyice arayın!"</p>

  <p class="calibre_">Dışarı çıktıklarında kar atıştırmaya başlamıştı.</p>

  <p class="calibre_">Bir köpek uzun uzun uludu.</p>

  <p class="calibre_">Ayrıldılar.</p>

  <p class="calibre_">İsmail köy meydanına doğru yürürken, bir evden gelen gürültüler dikkatini çekti. Önündeki çiti atlayıp evin arka avlusuna çıktı. Avlu üst üste yığılmış&nbsp;çetecilerle doluydu. Kimi hala inliyordu.</p>

  <p class="calibre_">Bir söğüdün altından geçti. Üstü açık kuyuyu gördü. Kuyunun içinden de iniltiler geliyordu. Önünde, bezle kapatılmış küçük bir kapı vardı. Bu kapı mutfağa açılıyor&nbsp;olmalıydı. Ayağıyla bezi kaldırdı.</p>

  <p class="calibre_">O anda süngüyle kucaklaştı. Sonra bir kez daha ve bir kez daha... Ölürken hiçbir şey düşünmedi.</p>

  <p class="calibre_">Tüfeği tutan er hatasını çok geç fark etti.</p>

  <p class="calibre_">Bu yüzden çavuşundan iki tokat yedi.</p>

  <p class="calibre_"><br /></p>

  <p class="calibre_"></p>
  <hr class="sigil_split_marker" />

  <p><br /></p>

  <p class="calibre_">Ben akasya ağacıyım.</p>

  <p class="calibre_">Kısacıktım uzadım.</p>

  <p class="calibre_">Az önce Büyükdede'yle Kırlangıç merdivenlerde karşılaştılar.</p>

  <p class="calibre_">Kızın elinde posta kutularına atacağı kağıtlar vardı.</p>

  <p class="calibre_">Bir kat aşağıya indiğinde Enver Rıza'nın kapısı açıldı ve o Ruh Adamı dışarı çıktı. Adam düpedüz Ruh Adamı'ydı. Kırlangıç'ın yaşamından değişik kesitlere dikkat&nbsp;çeken, eğilimlerini yönlendiren kozmik bir güce sahipti. Annesinin hastalık dediği&nbsp;olgunun doğasına yakışan bir duruşa, bakışa, seslenişe sahipti. Örneğin kollarını&nbsp;açıyor, hiçbir şey söylemeden öylece kalıyordu. Örneğin gözlerinin içine bakıyor,&nbsp;bir kedi gibi mırıldanıyordu.</p>

  <p class="calibre_">"Merhaba komşu!"</p>

  <p class="calibre_">"Merhaba!"</p>

  <p class="calibre_">Konuşmadan, yalnızca soğuk bir bakışla söyledi bunu. Elindeki kâğıtları saklamaya çalıştı, beceremedi ama çok da umursamadı. Duvarlara baktı. Merdiven&nbsp;boşluğunun ışığı söndü. Tam da duvarlara bakarken söndü. "Ey karanlık, bu Ruh&nbsp;Adamı'nı evine al!" diye geçirdi içinden.</p>

  <p class="calibre_">Büyükdede, geçmesi için yana çekildi, duvara yaslandı.</p>

  <p class="calibre_">"Beni caddeye kadar götürür müsün, kızım?" dedi.</p>

  <p class="calibre_">Aslında caddeye kendisi de yürüyebilirdi ama gözünde ışık gördüğü bu kızla biraz sohbet etmek istiyordu.</p>

  <p class="calibre_">Kırlangıç soruya o kadar hazırlıksız yakalandı ki, kâğıtları tutan eliyle gömleğini çekiştirip durumu düzeltmek zorunda kaldı. Diğer eli boşlukta geniş bir kavis çizdi.&nbsp;Bu hareket hiçbir şey anlatmıyordu.</p>

  <p class="calibre_">Dışarı çıktılar, sokağın köşesinde gözden kayboldular.</p>

  <p class="calibre_">Uzaktan ana caddenin gürültüsü geliyordu. Gürültü giderek yaklaştı. Birden rengârenk bir cisim halinde karşılarına çıktı. Yolun iki yanından taşıtlar, yayalar&nbsp;akıyordu. Aynı yere gidiyorlarmış duygusu veren bir davranış bütünlüğü&nbsp;oluşturmuşlardı. Herkes birbirini tanıyor gibiydi ama kimse dönüp birbirine&nbsp;bakmıyordu.</p>

  <p class="calibre_">Kırlangıç'ın gözleri dehşetle açıldı. Çığlık atmamak için dişlerini sıktı. Bedenini saran titremenin bir an önce son bulması için derin derin soluk alıp verdi. Çevresini&nbsp;saran kalabalık büyük bir göz halini almış, kendisine bakıyordu. Taşıtlar&nbsp;klaksonlarıyla onu çağırıyorlardı. Arkalarındaki vitrinin içinde duran manken ona&nbsp;doğru bir adım atmış, sağ eliyle kâğıtları işaret ediyordu.</p>

  <p class="calibre_">Trafik lambasının altındaydılar. Bir adam, yaşlı Abdülhalimle arasına girmişti. Adam ter kokuyordu. Bu kokuyu algıladığında, kendisinin hiçbir şey kokmadığını&nbsp;düşündü. Kâğıtları tutan elini burnuna götürdü; hayır, sabun da kokmuyordu.</p>

  <p class="calibre_">"İstersen sen evine dön! Getirdiğin için teşekkür ederim," dedi Büyükdede.</p>

  <p class="calibre_">Aradaki adam geriledi. Kırlangıç Büyükdede'nin koluna yapıştı.</p>

  <p class="calibre_">İki yıldır üçüncü kez sokağa çıkıyordu. İlk ikisinde bilinci yerinde değildi. Babasının arabasına apar topar binip doktora gitmişlerdi. Yol boyunca pencereden&nbsp;dışarı bakmış ama karşısında duran gerçekle ilgisi olmayan şeyler görmüştü. Dünya&nbsp;kötü güçlerin elindeydi ve bu güçler canlı olan ne varsa yiyip bitiriyorlardı. Ortada&nbsp;derin bir çukur açılmıştı. Çürüyen hücreler, eriyen kemikler, dokular, bu çukurun&nbsp;içinde birikmişti. Zaman zaman bir canavar başını çıkarıyordu çukurdan. Ağzını&nbsp;açıyor, organizmanın çürümesini onaylıyor, uğultuya benzer bir ses çıkarıyordu.</p>

  <p class="calibre_">"Allah belanızı versin," diye mırıldandığını düşünmüştü ama sesi çıkmamıştı.</p>

  <p class="calibre_">Büyükdede elini tuttu. Kırlangıç'a yardım etmekten çok, yürüyüşü onun yönlendirmesini isteyen bir davranıştı bu. Çukurun kıyısından dolaşıp karşıya&nbsp;geçtiler. Canavarlar ortalıkta görünmüyorlardı artık. Ara sıra klakson seslerinin,&nbsp;kalabalığın&nbsp;gürültüsünün ve akışının altından varlıklarını hissettirmeye çalışırlardı&nbsp;ama sık aralıklarla resimler halinde ortaya çıkan ve onların varlığını örten,&nbsp;inatlarını kıran bir süreklilik sağlıyordu.</p>

  <p class="calibre_">Anacaddeden ayrılıp daha az gürültülü bir sokağa saptılar. Oradan da başka bir sokağa. Sonunda taşıtların olmadığı, ağaçlarla, çiçeklerle süslenmiş bir meydana&nbsp;çıktılar.</p>

  <p class="calibre_">Büyükdede meydana gelince durdu.</p>

  <p class="calibre_">"Dinlenmek ister misin?" dedi.</p>

  <p class="calibre_">"Hayır;" dedi Kırlangıç, içinden.</p>

  <p class="calibre_">"Peki öyleyse," dedi Büyükdede.</p>

  <p class="calibre_">Kızın elini bıraktı. Uzaktaki menzillerine, Atik Ali Külliyesi'ne doğru yeniden yürümeye başladılar.</p>

  <p class="calibre_">Kırlangıç, bir buçuk saat süren yolculuk boyunca yalnızca önüne baktı. Başını kaldırdığında çukurun kendisini içine almasından ve dışkıya dönüştürmesinden&nbsp;korkuyordu. Göğsüne sıkıca bastırdığı kağıtlar buruşmuştu. Yıllardır yıkayıp&nbsp;yıkayıp sırtına geçirdiği pembe bluzu terden sırılsıklam olmuştu. Arada bir&nbsp;çevresine bakmak için istek duyuyor, başını kaldırmadan belirli bir nesneye&nbsp;dikiyordu gözlerini. O nesnenin dışında kalan gerçeğin huzurunu bozmasından&nbsp;çekiniyordu. Duvarlarda afişler vardı. O afişleri asanlar birbirlerini öldürüyorlardı.&nbsp;Ölenler çukura düşüyor, bir süre sonra bedenleri kokuşmaya başlıyordu.</p>

  <p class="calibre_">Ev, annesi, babası çok uzak bir dünyaya aittiler şimdi. Kendini devamını bilmediği bir başlangıçta hissediyordu. Duyguları durmadan değişiyordu, durmadan&nbsp;başını sallıyordu. Çukurun seslenişini bastıracak, büyü etkisi yaratan özel&nbsp;sözcüklerine sığınıyor, bunları durmadan yineliyordu içinden.</p>

  <p class="calibre_">"Otur!" dedi Büyükdede.</p>

  <p class="calibre_">Eliyle bir bankı işaret etmişti. Minarenin hoparlöründen ezan sesi yükseliyordu. Küçük şadırvanın çeşmelerinden sular akıyordu.</p>

  <p class="calibre_">Banka oturdular. Az sonra müezzin de sustu. Kardeşim Çınar hışırdamaya başladı.</p>

  <p class="calibre_">Kırlangıç, başını kaldırıp yeşilin içinde dans eden gün ışığına cesaretle baktı. Ezan sesiyle dağılan kuşlar geri dönüp dallara konmuştu. Çınar onlarla fısıldaşıyor,&nbsp;oynaşıyordu.</p>

  <p class="calibre_"><br /></p>

  <p class="calibre_"></p>
  <hr class="sigil_split_marker" />

  <p><br /></p>

  <p class="calibre_">Çocukluğuna ait bir koku duydu. Ürperdi. Başını yeniden öne eğdi.</p>

  <p class="calibre_">Büyükdede gözlerini yummuş, uzakta beliren hayaletlerin yakınlaşmasını bekliyordu. Üç atlı bir yamaca tırmanıyorlardı. Biri kadındı, sırtında bir çocuk&nbsp;taşıyordu. Yağmurdan korunmak için başına garip bir başlık geçirmişti. Başlığın&nbsp;kenarlarından sarkan kırmızı, yeşil püsküller saçlarıymış gibi görünüyordu. Küçük&nbsp;yüzünde büyüleyici pırıltılarla yanıp sönen çekik gözlerini yanındaki atlıdan&nbsp;ayırmıyor, onun bakışlarıyla karşılaştığında gülümsüyordu. Tırmanmaları gereken&nbsp;tepenin başını bulutlar sarmıştı. Daha ötede, yalnızca silueti görünen dağın, başı&nbsp;doruğu art arda çakan şimşeklerle parlıyordu. Orman, soluk alır gibi, çıtırtılarla,&nbsp;şırıltılarla kıpırdanıyordu.</p>

  <p class="calibre_">Bir derenin kıyısında durup atlarından indiler.</p>

  <p class="calibre_">Abdülhalim, Bakaş'a ve Kam Kepkey'e bakıp gülümsedi. Eğerinin sağına astığı çantadan, bir Mayma köyünün yakınlarında rastladıkları çobanlardan aldıkları&nbsp;yufkayı çıkarıp üçe böldü, onlara uzattı. Sonra suyun yanına kadar gidip akıntıda&nbsp;oynaşan gölgesini seyretti. Yağmur, küçük dokunuşlarla gölgesine düşüyordu.&nbsp;Geçmişi, kurumuş dal parçalarıyla, yapraklarla birlikte az ötedeki çağlayana doğru&nbsp;sürükleniyordu. Bakaş hemen arkasındaydı, kollarıyla beline sarılmıştı. Suya&nbsp;yansıyan gölgeleri iç içe girmişti.</p>

  <p class="calibre_">Büyükdede hayallerinden sıyrılıp gözlerini açtığında, Kırlangıç'ın ayağa kalkmış olduğunu gördü. Kağıtlar buruşturulmuş bir halde yerde duruyordu. Kız, başını&nbsp;ellerinin arasına almış, gözlerini sıkıca yummuştu. Derin derin soluk alıyordu. Kımıldamıyordu.</p>

  <p class="calibre_">Bir süre sonra hafifçe sallanmaya başladı. Dans ediyor gibiydi. Dudaklarından inlemeye benzeyen garip bir hırıltı dökülüyordu. İç avluya açılan kapıdan çıkan&nbsp;Kuran kursu öğrencileri meraklı bakışlarla onu izliyorlardı.</p>

  <p class="calibre_">Büyükdede kâğıtları yerden alıp eline tutuşturdu. Omuzlarından tutup kendine doğru çekerek yatıştırmak istedi ama şiddetli bir dirençle karşılaştı.</p>

  <p class="calibre_">"Tamam, merak etme, seni evine götüreceğim," dedi.</p>

  <p class="calibre_">Avludan çıkıp bir taksiye bindiler.</p>

  <p class="calibre_">Kırlangıç'ın&nbsp;dansı bir titremeye dönüşmüştü.</p>

  <p class="calibre_"><br /></p>

  <p class="calibre_"></p>
  <hr class="sigil_split_marker" />

  <p><br /></p>

  <p class="calibre_">Fehmi Bey eve ulaşmak için acele ediyor, sık sık klaksona basıyordu. Hızlı bir manevrayla iki taksinin arasına girip önlerine geçti. Bir fren cayırtısı koptu,&nbsp;klaksonlar uzun uzun öttü.</p>

  <p class="calibre_">Emekli olduktan sonra açtığı emlak bürosundan sabahleyin çıkmış, ucuza kapattığı iki apartman dairesinin alım satım işlemleri için Kasımpaşa'ya gitmişti.</p>

  <p class="calibre_">Döndüğünde, büroda çalışan sekreter kız, "hanımınız telefon etti, önemliymiş," demişti.</p>

  <p class="calibre_">Hemen telefona sarılmıştı:</p>

  <p class="calibre_">"Ne oldu?"</p>

  <p class="calibre_">"Kız kayıp, bey!"</p>

  <p class="calibre_">"Ne?"</p>

  <p class="calibre_">"Kız kayıp, dedim. Seni aradım, çıkmışsın. Saatlerdir ortada yok, sokağa çıktım, dolaştım ama bulamadım. Lütfü bakkal, şu gazetecinin yanında kalan ihtiyarla&nbsp;beraber görmüş."</p>

  <p class="calibre_">"Tamam, geliyorum..."</p>

  <p class="calibre_">Sokak ana baba günüydü. İşlerinden dönenler arabalarını kaldırımlara park etmeye çalışıyorlardı. İki sürücü arabalarından inmiş bağıra çağıra tartışıyor,&nbsp;diğerleri de homurdanarak tartışmanın bitmesini bekliyorlardı.</p>

  <p class="calibre_">Bakkalın önünde durup arabadan fırladı.</p>

  <p class="calibre_">"Lütfü, şunu bir yere park et!" diye bağırdı.</p>

  <p class="calibre_">Koşar adım eve girdi, merdivenleri bir solukta çıktı. Daire kapısı açıktı. Karısı, Eyüp'ün odasının önünde yere yığılmış, bir yandan böğürür gibi sesler çıkarıyor, bir&nbsp;yandan da hıçkırıyordu.</p>

  <p class="calibre_">"Geldi mi hanım?"</p>

  <p class="calibre_">Nurcan Hanım onu görünce sesini daha da yükseltti.</p>

  <p class="calibre_">"Hanım, söylesene, geldi mi?"</p>

  <p class="calibre_">Hıçkırıkların ve böğürtünün arasına sıkışmış birkaç sözcük duydu.</p>

  <p class="calibre_">"Geldi, Allah'ın cezası... Kendini odaya kilitledi."</p>

  <p class="calibre_">"Sana kaç kere söyledim, şu oda anahtarlarını çöpe at diye!"</p>

  <p class="calibre_">"Saklamıştım... Bulmuş..."</p>

  <p class="calibre_">Fehmi Bey karısını ayağa kaldırdı, koltuğa kadar yürümesine yardım etti. Sonra dönüp odanın kapısına dayandı. Karısının bıraktığı yerden bağırmaya devam etti:</p>

  <p class="calibre_">"Nur, aç şu kapıyı, benim asabımı bozma!"</p>

  <p class="calibre_">Nur, kanatlarının altına çekilmişti. Kırlangıç olmuştu. Gözlerini duvarda bir noktaya dikmiş başını sallıyor, şarkıya benzer bir şey mırıldanıyordu. Özgür,&nbsp;kuralsız bir ezgiydi bu. Ağzından kendiliğinden çıkıyordu, söylemek için kendini&nbsp;zorlaması gerekmiyordu. İstek duyması da gerekmiyordu. Yaşamın kendisi gibiydi;&nbsp;acının, sevincin dışında da sürüp giden o saçma, itici, aldatıcı, vazgeçilemeyen&nbsp;boşluğa çağırıyordu. Kimi çağırdığını bilmiyordu. Zor anlarında ruhunu yatıştıran&nbsp;bir el; görüntüsüyle, dalgalanışıyla içini unutturan bir bayrak gibi. Ezgiyi&nbsp;mırıldandıkça o elin dokunuşunu hissediyordu. O bayrağın altına girdiğini ve bir&nbsp;süreliğine yaşama meydan okuyabileceğini...</p>

  <p class="calibre_">"Kızım... Nur... Perişan etme bizi! Tamam, kızmayacağım, sadece konuşacağız. Hadi!"</p>

  <p class="calibre_">Ezgi, duvarda daireler çizmeye başladı. Önce iki boyutluydu. Sonra küçük bir çekirdek ikiye ayrıldı ve içinden gerçek çıktı; Kırlangıç'ın gerçeği. Artık bu&nbsp;resmedilemezdi, anlatılamazdı, kahkaha ya da gözyaşıyla göğüslenemezdi. Artık&nbsp;buna karşı konulamazdı. Büyünün hükmünü doğurmasından ve zamanının dolmasını&nbsp;beklemekten başka yapacak bir şey yoktu. Ezginin anlamı kalmamıştı.</p>

  <p class="calibre_">Fehmi Bey karısına döndü:</p>

  <p class="calibre_">"Kim getirdi bunu?" dedi.</p>

  <p class="calibre_">"Alt komşumuz, geçen gece tuz almaya gelen..."</p>

  <p class="calibre_">Dışarı fırladı. Enver Rıza'nın dairesine inip kapıyı yumrukladı.</p>

  <p class="calibre_">Büyükdede belirdi kapıda; Fehmi Bey'e baktı.</p>

  <p class="calibre_">"Kızıma ne yaptın?"</p>

  <p class="calibre_">Soruyu anlamamış gibi kaşlarını çatıp başını yana eğdi.</p>

  <p class="calibre_">"Kızıma ne yaptın, söyle!"</p>

  <p class="calibre_">"Bir şey yapmadım komşu. Merdivenlerde rastlaştık, dışarı çıkıyordu, biraz dolaştık."</p>

  <p class="calibre_">"Bir daha olmayacak, anladın mı? Onun başına bir şey gelirse senden bilirim!"</p>

  <p class="calibre_">Büyükdede dudak büktü.</p>

  <p class="calibre_">"Başına ne gelebilir ki?" dedi. "Kızınız iyi bir çocuk. Yürümeme yardım etti; ben çok ihtiyarım."</p>

  <p class="calibre_">Kırlangıç, yuvasındaydı. O çınarın altında yaşadığı şey her neyse, anlamını yitirmişti. Bunu belki daha sonra yine anımsayacaktı ama şimdi, tanıdığı, bildiği&nbsp;dünyada, mırıldandığı ezginin yarattığı havayı soluyarak, eski haline dönmüştü.</p>

  <p class="calibre_">Ne garip! Bir ara çınarın konuştuğunu duymuştu:</p>

  <p class="calibre_">"Bize misafir mi getirdin? Kim o? Bir kuş mu? Kanatlan olmayan bir kuş mu?"</p>

  <p class="calibre_">Sonra, sanki ihtiyar da cevap vermişti ona:</p>

  <p class="calibre_">"Altında dinlenmeye ihtiyacı olduğunu düşündüm."</p>

  <p class="calibre_">"Beni duymasını mı umut ediyorsun?"</p>

  <p class="calibre_">"Mümkün olmadığını mı sanıyorsun? Onun gözünde ışık var!"</p>

  <p class="calibre_">Fehmi Bey yukarı çıktı. Kızının kapandığı odanın kapısını açmak için bütün oda anahtarlarını denedi.</p>

  <p class="calibre_">Sonunda biri işe yaradı.</p>

  <p class="calibre_">İçeri girdi. Nur, abisinin yatağında büzülmüştü.</p>

  <p class="calibre_">Kaskatıydı.</p>

  <p class="calibre_"><br /></p>

  <p class="calibre_"></p>
  <hr class="sigil_split_marker" />

  <p><br /></p>

  <p class="calibre_">Enver Rıza eve döndüğünde hava çoktan kararmıştı.</p>

  <p class="calibre_">Doğruca mutfağa gitti, bir bira açtı.</p>

  <p class="calibre_">Bir tuhaflık vardı; Büyükdede kapıda karşılamamıştı bu kez onu. Göründüğü kadarıyla yemek de hazırlamamıştı. Bir gün önceden kalan bulaşıkları bile&nbsp;yıkamamıştı.</p>

  <p class="calibre_">"İyi misiniz?" dedi salona girince.</p>

  <p class="calibre_">Televizyonun sesi sonuna kadar açıktı. Büyükdede başını çevirdi ama televizyona bakar gibi baktı ona. Bir süre öyle kaldılar; televizyondan yükselen bir&nbsp;orta Anadolu türküsünün eşliğinde birbirlerine baktılar ve hiçbir şey göremediler.</p>

  <p class="calibre_">Neden sonra, "bana bir kadeh şarap ver!" dedi Büyükdede.</p>

  <p class="calibre_">Şarabı gelince televizyonu kapattı. Enver Rıza yemek masasına oturdu, dosyalardan birini açtı.</p>

  <p class="calibre_">"Ne yapacaksın?"</p>

  <p class="calibre_">Başını dosyadan kaldırdı:</p>

  <p class="calibre_">"Bana mı soruyorsunuz?"</p>

  <p class="calibre_">"Elbette."</p>

  <p class="calibre_">"Çalışacağım. Biliyorsunuz, yarın şu sizin İranlıyla randevumuz var, hazırlanmam gerekiyor."</p>

  <p class="calibre_">"Ben onu sormuyorum..."</p>

  <p class="calibre_">"Neyi sorduğunuzu anlamadım."</p>

  <p class="calibre_">"Ne yapacaksın, diyorum... Dertleşebileceğin tek arkadaşın yok... Ara sıra bir kadın geliyor ve onunla aynı yastıkta uyuyorsun... Sonra o da gidiyor... Sabah&nbsp;çıkıyorsun, akşam dönüyorsun... Hürmet etmediğin adamlarla çalışıyorsun... Ne&nbsp;yapacaksın?"</p>

  <p class="calibre_">Enver Rıza derin bir soluk aldı. Sonra bira şişesinden büyük bir yudum.</p>

  <p class="calibre_">"Televizyon daha iyiydi," diye geçirdi içinden.</p>

  <p class="calibre_">"Ne yapacaksın? İyi soru... Aşkım sizi rahatsız mı etti Abdülhalim Bey? Ben aşkı böyle yaşıyorum, böylesini tercih ediyorum. Dilediğim zaman paylaşıyorum,&nbsp;istemezsem reddediyorum. Ben özgürüm ve bu olanağı yaşamımın sonuna dek&nbsp;koruyacağım! Evet, pek tutkulu olduğum söylenemez. Ama tutkulu olmak için genç&nbsp;ve acemi olmak gerekmez mi?</p>

  <p class="calibre_">"Gününüz nasıl geçti?"</p>

  <p class="calibre_">"Bir ihtiyar için fena sayılmaz; her günkü gibi."</p>

  <p class="calibre_">"Yemek yediniz mi?"</p>

  <p class="calibre_">"Bir şeyler yedim... Sen ne yapacaksın?"</p>

  <p class="calibre_">"Bilmem! Aç değilim..."</p>

  <p class="calibre_">"Ben onu sormuyorum."</p>

  <p class="calibre_">Enver Rıza dosyayı kapatıp derin bir soluk aldı.</p>

  <p class="calibre_"><br /></p>

  <p class="calibre_"></p>
  <hr class="sigil_split_marker" />

  <p><br /></p>

  <p class="calibre_">Kar ağır bir tipiye döndü; soluk aldırmıyor, dört bir yandan saldırıyor.</p>

  <p class="calibre_">Yürüyüş kolundan kopmamak için birbirlerine sokulan, rüzgara sırt verip geri geri yürüyen erler, yaşaran gözlerini beyaz zeminden ayırmıyor, bir sonraki&nbsp;adımlarının hesabını yapıyorlar.</p>

  <p class="calibre_">Nizamettin arada bir Abdülhalim'in yanma gelip yüreklendiriyor:</p>

  <p class="calibre_">"Şu sırtı aştık mı iş kolaylaşır, kumandan!"</p>

  <p class="calibre_">Sırıtıyor. Yüzünü sardığı, buzdan sertleşmiş kirli çaputun üstünden yalnızca gözleri görünüyor.</p>

  <p class="calibre_">Öndeki katır birden durdu. Rahat soluk alması için başına geçirilen yem torbasını iki yana savurdu. Yükü sarsıldı, devrilip düşecek gibi oldu. Mekkâre eri&nbsp;yürümeye zorlayınca ön ayaklarını ileri atıp kasılarak direnmeye başladı. Erler, bir&nbsp;süre dizgini iki yandan çekiştirdiler. Öteki katırlar da homurdanarak geriledi.</p>

  <p class="calibre_">"Kumandanım, ürktüler!" diye bağırdı mekkâre eri.</p>

  <p class="calibre_">Son bir gayretle dizgine asıldı. Katırın bacakları bir anda gözden kayboldu, kimse ne olduğunu anlayamadan hayvan karnına kadar kara gömüldü. Kar kütlesi,&nbsp;büyük bir gürültü çıkararak bulunduğu yerden koptu. Katırı ve eri içine alıp yamacın&nbsp;altına doğru yüz metre kadar sürükledi.</p>

  <p class="calibre_">Abdülhalim kar gözlüklerini çıkardı. Kopup giden kütlelin, iki sırt arasındaki derin yatağa doğru hala ağır ağır kaymakta olduğunu gördü. Katırın ve erin&nbsp;karartısı karın içinde arada bir belirip kayboluyordu.</p>

  <p class="calibre_">"Düşen kim?" diye bağırdı erlere.</p>

  <p class="calibre_">"Yusuf'tur kumandanım!"</p>

  <p class="calibre_">"Bulunduğunuz yeri terk etmeyin!"</p>

  <p class="calibre_">Nizamettin yine yanında belirdi.</p>

  <p class="calibre_">"Buradan inmeyelim, kumandan!" dedi.</p>

  <p class="calibre_">Abdülhalim, ne yapacağını bilmez bir halde, komutayı Nizamettin'e teslim etmiş gibi ellerini açtı:</p>

  <p class="calibre_">"Bir yol bulacaksın!"</p>

  <p class="calibre_">"Bulurum!"</p>

  <p class="calibre_">Ağırlıklarını bırakıp yanlarına iki er aldılar, geldikleri yönde geri yürüyüp, çökmenin olduğu bölgeye ulaşmak için güvenli bir yer aramaya başladılar.</p>

  <p class="calibre_">Tipiden göz gözü görmüyordu. İki er Abdülhalim'e sokulmuş. Ayazdan mosmor kesilen solgun, sakallı yüzleri kaygılı.</p>

  <p class="calibre_">Nizamettin bir anda tipinin içinde kayboldu. Arkasından bağırdılar ama yanıt alamadılar. Sesleri çıkmıyordu sanki; tipi, seslerini yutuyordu. Abdülhalim,&nbsp;bulundukları yerin az önce önünden geçtikleri ağaçlık yamaç olduğundan emin&nbsp;değildi. Tipiyle kamçılanan yüzündeki korkuyu erler fark etmesin diye, kazanın&nbsp;önemsiz olduğunu anlatan sakin bir tavır takınmaya çalışıyor ama beceremiyordu.</p>

  <p class="calibre_">Boşluğa doğru bir kez daha "Nizamettin!" diye bağırdı.</p>

  <p class="calibre_">Yanıt olarak uzun bir uğultu geldi.</p>

  <p class="calibre_">"Fırsat bulunca firar etti, işte!" diye mırıldandı kendi kendine.</p>

  <p class="calibre_">Bakışlarını umutsuzca geriye çevirdi. Hiçbir şey görünmüyor; ne çökme alanı ne de beklemelerini istediği erler. Yalnızca derinden gelen bir uğultu ve oradan oraya&nbsp;hızla savrulan karlar... Beyaz, oynak bir perde her şeyi gizliyordu.</p>

  <p class="calibre_">Erlerden birine, gidip diğerlerini ve mekkâreleri getirmesini söyledi. Kaçmalarından ya da kaybolmalarından korkuyordu. Her iki halde de kısa bir süre&nbsp;sonra donup kalacaklarını biliyordu.</p>

  <p class="calibre_">"Nizamettin? Ona bir şey olmaz!"</p>

  <p class="calibre_">Erler ve hayvanlar geldiler.</p>

  <p class="calibre_">"Yusuf aşağıdan ses verdi, kumandanım!" dedi bir er.</p>

  <p class="calibre_">Tipinin içinde, birbirlerine tutunup zemini yoklayarak çökme alanına inmeye çalışırlarken, Nizamettin arkalarındaki yamaçtan neredeyse yuvarlanarak indi.&nbsp;Kucağında taşıdığı uzun ve kalın sopaları, çalıları ortaya, karın üstüne attı. Hiçbir&nbsp;şey söylemedi. Her zamanki gibi sırıtıyordu.</p>

  <p class="calibre_">"Nereye kayboldun?" dedi mekkâre çavuşu.</p>

  <p class="calibre_">Sırıtıyordu.</p>

  <p class="calibre_">Abdülhalim ses çıkarmadı, uzaktan onları izledi.</p>

  <p class="calibre_">Nizamettin çömeldi. Yere bıraktığı çalı çırpıyı yassı bir demet haline getirip çantasından çıkardığı iple bağladı. Sonra bir demet daha yaptı. İkisini de bir&nbsp;çaputla sardı. Çaputları karın üstüne koydu, ayaklarıyla üstüne bastı, uçlarını ayak&nbsp;bileklerine dolayıp sıkıca düğüm attı.</p>

  <p class="calibre_">Eline en kalın sopayı aldı. Gözüne kestirdiği bir inişe yöneldi. Sopayı birkaç kez kara batırıp çıkardı. Sonra onu destek yapıp inişe sırtını verdi. Merdiven iner gibi,&nbsp;yavaş yavaş aşağı kaymaya başladı. On metre kadar inince bağırdı;</p>

  <p class="calibre_">"Kumandan, zemin sağlamdır! Bastığım yerlere basın ha!"</p>

  <p class="calibre_">Abdülhalim, mekkâre çavuşu ve dört er, Nizamettin'in birkaç kez zıplayarak sertleştirdiği geniş ayak izlerine basarak, sopalara dayanıp aşağı indiler.</p>

  <p class="calibre_">Güç belâ ilerliyorlardı. İçinde bulundukları koyakta uğultu kesilmişti ama tipi aynı hızla sürüyordu.</p>

  <p class="calibre_">Yusuf'a ancak kırk dakika sonra ulaştılar.</p>

  <p class="calibre_">Çocuk, karın içinde yalnızca başı ve boynu görünen katırın çevresinde kara batıp çıkarak deli gibi dolanıyordu. Görünürde bir şeyi yoktu. Yalnızca, sırtındaki tüfek&nbsp;yuvarlanırken omuzuna baskı yapmış, boynunu morartmıştı. Ama bütün direncini&nbsp;yitirmişti; hüngür hüngür ağlıyordu.</p>

  <p class="calibre_">Erler portatif küreklerle hayvanın bedenini saran karı kürüyorlardı ama katırı saplandığı kardan çıkarmaları mümkün değildi. Hayvan bazen başını kaldırıyor,&nbsp;sonra yine yavaşça karlara bırakıyordu. Gözlerini çok uzak bir yere dikmiş gibiydi.&nbsp;Bakışları çaresiz.</p>

  <p class="calibre_">Ön ayakları ortaya çıktığında, Abdülhalim, kontrol etmeye gerek duymadan durumu anladı; sağ bileği kırılmış, ters dönmüştü.</p>

  <p class="calibre_">"Yamaca dağılan yükleri toplayıp bir yere yığın!" dedi.</p>

  <p class="calibre_">Mekkâre çavuşu tüfeğini hayvanın başına yöneltti. Silah sesi vadide yankılandı.</p>

  <p class="calibre_">Tipi, dinmek için bu sesi beklemiş olmalı!</p>

  <p class="calibre_">Rüzgâr birden kesildi. Kar hâlâ lapa lapa yağıyor, dağın üstünden hafifçe bırakılıvermiş gibi yavaşça yere düşüyor.</p>

  <p class="calibre_">Abdülhalim, mekkâre çavuşuna bir göz işaretiyle katırı gösterdi. Çavuş belinden kasaturasını çıkardı. Hayvanın mühürlü ayağını kesip bir beze sardı, çantasına&nbsp;koydu; hiç kan akmadı.</p>

  <p class="calibre_">Nizamettin'le iki eri orada bırakıp, geldikleri yoldan yukarı çıktılar, çökme alanına döndüler.</p>

  <p class="calibre_">Tek tük kar atıştırıyor şimdi. Bulutlar renk değiştirmiş, gökyüzü biraz daha aydınlık.</p>

  <p class="calibre_">Yük sarma urganlarını birbirine ekleyip aşağı uzattılar. Nizamettin'in bağladığı denkleri, mühimmat sandıklarını parça parça yukarı çektiler. Yükü öteki&nbsp;mekkârelere dağıttılar.</p>

  <p class="calibre_">Ter içinde kalmışlardı ama hallerinden şikâyetçi değildiler. Hiç olmazsa bir süre soğuğu hissetmemişlerdi. Tek sıkıntıları, vücut ısılarının artmasıyla birlikte&nbsp;harekete geçen bitlerdi. Nizamettin uçurumdan geri döndüğünde, erler bir ağacın&nbsp;altında toplanmış kaşınıyorlardı. Kimileri çantalarındaki küçük teneke kutularda&nbsp;sakladıkları gaz yağını çıkarmış, saçlarına sürüyordu. Hava gaz yağı kokuyordu.</p>

  <p class="calibre_">Abdülhalim dinlenmeyi kısa tuttu. Erlerin çömeldikleri yerde uyuyakalıp donmalarından korkuyordu.</p>

  <p class="calibre_">"Hava kararana kadar yürüyeceğiz, münasip bir yer bulunca istirahat ederiz, yürüyüş nizamı serbest!" dedi çavuşa.</p>

  <p class="calibre_">Oturanlar isteksizce çantalarını sırtladılar. Mekkâreler, daha da ağırlaşan yükleriyle yalpalayarak yürümeye başladılar.</p>

  <p class="calibre_">Nizamettin Abdülhalim'in yanıra sokuldu.</p>

  <p class="calibre_">"İki saatlik yolda bizim eski zeminlikler var, kumandan!" dedi.</p>

  <p class="calibre_">"Nereden biliyorsun bunu? İki gün vakit kaybettik, yine yanlış yola sokmayasın bizi!"</p>

  <p class="calibre_">"Olur mu kumandan? Zeminlikleri elimle koymuş gibi bulurum."</p>

  <p class="calibre_">"Kızılca'ya yolumuz ne, peki?"</p>

  <p class="calibre_">"Bilemem ki! Bu kışta kıyamette ancak Allah bilir!"</p>

  <p class="calibre_">Sırıtıyordu.</p>

  <p class="calibre_"><br /></p>

  <p class="calibre_"></p>
  <hr class="sigil_split_marker" />

  <p><br /></p>

  <p class="calibre_">O cumartesi öğleden sonra saat ikide, Beyazıt meydanındaki kalabalık art arda patlayan silah sesleriyle dalgalandı.</p>

  <p class="calibre_">Kabaran dalgalar meydandan sokaklara aktı, dükkânların kapılarını zorladı; yokuş aşağı, yokuş yukarı, nerede bir çıkış yolu bulduysa oraya yöneldi. Vitrin&nbsp;camları şangırdayarak yere indi, satıcıların tezgâhları havada uçuştu. İsrafil&nbsp;sûrunu üfledi ve çığlık çığlığa bir rüzgâr toprağı yerinden kaldırıp göğe savurdu.&nbsp;Kahvelerin önünde bekleyen iki panzer başıboş iki hortum gibi meydanda dönmeye&nbsp;başladı. Kadınlar, çocuklar, gençler; ayakkabılar, çantalar, giysiler suyun önünde&nbsp;sürükleniyordu. Laleli yönünü tutmuş yüz kadar polis meydana doğru hızla&nbsp;yürüyordu. Önlerinde sağa sola savrulan kalabalık, girilebilecek bütün deliklere&nbsp;girmiş, ortada kalanlar duvarlara, vitrinlere yapışmıştı. Kalabalık, korkan, nefret&nbsp;eden, dizlerinin üstüne çöküp elleriyle başını korumaya çalışan bir çocuk gibiydi.&nbsp;Çocuğun yüzü bembeyazdı. Bedeni hastalıklı titremelerle sarsılıyordu. Artık&nbsp;gözlerini açıp olan bitene bakmak istemiyor, suyun akıp gitmesini, giderken&nbsp;meydandaki bütün pisliği süpürüp götürmesini diliyordu.</p>

  <p class="calibre_">Büyükdede, Şule ve Etkin sıra sıra dükkânlardan birine, bir tatlıcıya sığınmışlardı. Şule, ilk silah sesini duyunca Etkin'i belinden kavrayıp kucağına almış,&nbsp;Büyükdede'yi de elinden tutmuş, neredeyse sürükleyerek kapıdan içeri sokmuştu.&nbsp;Etkin, kargaşada gömleğine bulaşan pasta parçalarını eliyle temizliyor,&nbsp;parmaklarını yalıyordu. Korkmamıştı. Hatta eğleniyordu. Meraklı gözlerle&nbsp;çevresine bakıyordu. Herkes çığlık atıyor, bağırıyor, küfrediyordu. Şişman bir&nbsp;kadın masalardan birinin altına girmişti; komik görünüyordu. Garsonlardan biri&nbsp;vitrinli buzdolabının önüne yığılmış, ayağa kalkmaya çalışıyordu. Tezgahın&nbsp;arkasındaki tatlıcılar da yere yatmıştı. Bir tatlı tepsisi üstlerine devrilmişti; komik&nbsp;görünüyorlardı. O anda, istese bütün tatlılara uzanabileceğini, hepsinin tadına&nbsp;bakabileceğini düşündü Etkin. Birden dünyayı değişebilir bir şey olarak algıladı ama&nbsp;çok kısa bir süre sonra algısı kayboldu. Kapının camını delen bir kurşun o&nbsp;kalabalıkta hiç kimseye değmeden karşı duvara saplandı.</p>

  <p class="calibre_">Her şey iki üç dakikada olup bitmişti. Dışarıdaki iki hortum manevralarını tamamlamış, Sultanahmet'e doğru kaçan bir grup gencin peşine takılmıştı.</p>

  <p class="calibre_">İlk ayağa kalkanlar seyyar satıcılar oldu. Kaldırımlara, yola dağılan eşyalarını, kırılan tezgâhlarının parçalarını toplamaya başladılar. Bir trafik polisi, kargaşada&nbsp;başı yarılan bir sürücüyü otomobilinden çıkarmaya çalışıyordu. Kadınlar su içinde&nbsp;kalan ayakkabılarını ellerine almış, tasalı bakışlarla çevrelerini izliyorlardı. Az önce&nbsp;yaşadıkları dehşetin izleri giysilerinden dökülüyordu.</p>

  <p class="calibre_">Meydanın uzak bir köşesinde tezgâhının üstüne kapanan simitçi sol kolunun kanadığını fark etti. Vurulduğunu anlayınca birden çığlık atmaya başladı.</p>

  <p class="calibre_">Büyükdede dükkânın önüne çıktı. Gözlerinin önündeki manzaraya hayretle baktı. Meydanda, insanlarla eşyalar, anıları gibi dört bir yana dağılmıştı. Çocukluğu bir&nbsp;kenara çekilmiş, şaşkın bakışlarla çevresini izliyordu. Caddenin karşısında hararetle tartışan genç subay grubu meydanın ortasındaki kürsüye doğru yürüdü.&nbsp;Ahşap tablasında şeker satan bir ihtiyar kenara çekilip onlara yol verdi. Kalabalığın&nbsp;kestiği eski tramvay yolunda bir çocuk gazete satıyordu.</p>

  <p class="calibre_">"Seferberlik ilan edildi... Seferberlik ilan edildi..."</p>

  <p class="calibre_">Askeri mızıka bir köşede marşlar çalıyordu. Sarıklı, cüppeli bir adam kalabalıktan sıyrıldı, yanındaki iki sırmalıyla birlikte kürsüye çıktı. Mızıka sustu.</p>

  <p class="calibre_">"Allahüekber!" diye bağırdı.</p>

  <p class="calibre_">Büyükdede'nin elinden biri tutuyordu. Heyecan içinde kürsüye yaklaştılar, elinden tutanın yüzüne baktı. Büyük dayısıydı; ağlıyordu.</p>

  <p class="calibre_">Şule çekiştirip bir sandalyeye oturtunca düşünden sıyrıldı Yüzüne deniz kokusu, kızarmış balık kokusu vurdu.</p>

  <p class="calibre_">Bir çay bahçesindeydiler. Kayalıkların arkasında sallanan sandallardaki ızgaralardan duman yükseliyordu.</p>

  <p class="calibre_">Meydandan çay bahçesine gelirken zamanı yitirmişti. İlk kez başına gelmiyordu bu; tanık olmak istemediği bir durumla karşılaştığında, anıları aklının kuytularından&nbsp;çıkıverir, bir bulutun içine alıp dünyadan uzaklaştırırdı onu. Tanıdığı resimlerin&nbsp;içine girerdi, aşina olduğu yüzlere sığınırdı. Bir an sonra geri dönmek üzere&nbsp;kaybolur, yaşamaya biraz ara verirdi. En zor anlarında büyük dayısının hayaleti hep&nbsp;elinden tutardı. Sonra, her şey normale döndüğünde elini bırakır, Hicaz'a giderdi.</p>

  <p class="calibre_">"Karnınız aç mı?" dedi Şule.</p>

  <p class="calibre_">"Aç değilim," dedi. "Ama çocuk acıkmıştır."</p>

  <p class="calibre_">Etkin gülümseyerek denizi seyrediyordu. Meydandaki çatışmayı görmemiş gibiydi. Durmadan aynı sözcüğü yineliyordu:</p>

  <p class="calibre_">"Patates kızartması!"</p>

  <p class="calibre_">Şule bir sigara yaktı.</p>

  <p class="calibre_">"Bana da verir misin?" dedi Büyükdede.</p>

  <p class="calibre_">"Sağlığınıza dikkat etmelisiniz!"</p>

  <p class="calibre_">Denize baktılar.</p>

  <p class="calibre_">Küçük dalgalar çırpınarak kayalıklara vuruyor. Uzakta beyaz bir vapur suları yarıyor.</p>

  <p class="calibre_">Şule'nin, sağlığıyla ilgilenmesi hoşuna gitti ama bir sağlığı olduğundan kuşkuluydu artık. Hayatın eşiğini aşmıştı; şu beyaz vapur gibi sularda çalkalanıp&nbsp;duruyordu. Motor çalışıyor, içinde onlarca insan soluk alıp veriyor. Kaptan&nbsp;bakışlarını kıyıya dikmiş, gemi adamları ufka bakıyor. Kıyı var mı? Bir vapur kıyıya&nbsp;çıkabilir mi? Vapur gibiydi.</p>

  <p class="calibre_">Etkin kızarmış patatesleri iştahla yiyor, kolasını iştahla içiyor, yiyip içerken yanakları şişiyor. Şule meydanda yaşadığı gerginliği henüz üstünden atabilmiş&nbsp;değil. Kafasının içinde hala silahlar patlıyor, camlar kırılıyor, insanlar kaçışıyor.&nbsp;Etkin'in başına bir kurşun isabet ediyor. Düşünceleri bulanıyor. Bu bulanıklığın&nbsp;içinde Enver Rıza'nın yüzü beliriyor.</p>

  <p class="calibre_">"Ben böyle iyiyim," diyor. "Bir defa daha evlenmek istemiyorum."</p>

  <p class="calibre_">Etkin'in giysisine dökülen mayonezi temizliyor. Çayını yudumluyor. Güneş Kadıköy evlerine vurmuş; uzakta pencere camları altın sarısı.</p>

  <p class="calibre_">"Yaşlandığında yalnız kalmaktan korkmuyor mu bu adam? Korkuyordur... Demek ki benden daha iyisiyle karşılaşmayı bekliyor."</p>

  <p class="calibre_">Enver Rıza'nın yüzünün yerini Baki Bey'in yüzü aldı. Baki Bey on altıncı noter. Her karşılaştıklarında sevgiyle gülümsüyor adam. Alacağı varmış da&nbsp;isteyemiyormuş gibi bir incelik. Sonsuza kadar gülümseyecekmiş gibi bir iyilik hali.</p>

  <p class="calibre_">Ona niye evet diyemediğini düşündü. Evleneceği adamın Etkin'e babalık etmesi gerekmiyordu. Baki Bey sorumluluklarını bilen bir adamdı; bu yeterliydi. İki kez&nbsp;haber göndermiş, evlenmek istediğini söylemişti.</p>

  <p class="calibre_">Büyükdede'nin sorusuyla düşüncelerinden sıyrıldı.</p>

  <p class="calibre_">"Hep burada oturmayacağız, değil mi?"</p>

  <p class="calibre_">"Siz bilirsiniz... Topkapı Sarayı'nı görmek ister misiniz?"</p>

  <p class="calibre_"><br /></p>

  <p class="calibre_"></p>
  <hr class="sigil_split_marker" />

  <p><br /></p>

  <p class="calibre_">Sabahleyin uzaktan gelen top sesleriyle uyandılar. Hava daha aydınlanmamıştı. Kar dinmişti ama soğuk akşamkinden beterdi.</p>

  <p class="calibre_">Abdülhalim, zeminliğin buzlaşan toprağına serdiği battaniyeyi dürüp çantasına koydu. Dışarı çıktı.</p>

  <p class="calibre_">Gece yarısı tipi altında gelip yerleştikleri bu düzlük, iki sırtın arasında, korunaklı bir yer. Hayvanlar zeminliğin önündeki hendekte sessizce bekliyorlar. Bir&nbsp;ağacın dibinde sırt sırta vermiş iki nöbetçi er uyukluyorlar. Nizamettin yanlarına&nbsp;çömelmiş, kekik kaynatıyor.</p>

  <p class="calibre_">Abdülhalim'i görünce sırıttı, kaş göz ederek uyuyan nöbetçileri gösterdi.</p>

  <p class="calibre_">"Herkesi uyandır!" dedi Abdülhalim.</p>

  <p class="calibre_">Nöbetçilerin yanına gitti.</p>

  <p class="calibre_">İki er, tüfekleri kucaklarında, bıyıklarında boncuk boncuk parıldayan buz parçacıkları, bir düşün içinden gülümseyen çocuklar gibiler.</p>

  <p class="calibre_">Zeminlikten gelen seslere uyandılar. Karşılarında Abdülhalim'i görünce telaşla ayağa kalktılar.</p>

  <p class="calibre_">"Kumandanım," diye söze başladı biri. Devamını getiremedi, olduğu yere yığıldı.</p>

  <p class="calibre_">Abdülhalim ikisinin de çarıklarını çıkarttı, ellerine ayaklarına baktı, küçük beyaz lekeler aradı ama bulamadı.</p>

  <p class="calibre_">"Ne vakittir uyuyorsunuz?"</p>

  <p class="calibre_">"Vallah şimdi dalmışız kumandan!"</p>

  <p class="calibre_">"Çarıklarınızı çıkarın, ayaklarınızı ovun, sonra da jimnastiğe iştirak edin! Ceza olarak Kızılca'ya kadar kolun önünde yürüyeceksiniz!"</p>

  <p class="calibre_">"Başüstüne kumandan!"</p>

  <p class="calibre_">Öteki erler de uyandı. Hakkı Çavuş sabah jimnastiği için hepsini zeminliğin önünde topladı. Vadiyi saran dumanı ciğerlerine çekerek, kollarını, bacaklarını açıp&nbsp;kapayarak sıçramaya yere eğilip kalkmaya başladılar. Sonra hep birlikte "Ordumuz&nbsp;etti yemin!" marşını söylediler, "Allahüekber, Allahüekber, yolun açık olsun asker,"&nbsp;diye bağırdılar. Sesleri vadide yankılandı. Bağırdıkça kendi sözlerine inanma isteği&nbsp;belirdi içlerinde. Geldikleri şehirleri, köyleri, bir zamanlar yaşadıkları hayatı&nbsp;anımsar gibi olup umuda, iyimserliğe ve geleceğin ansızın beliren ve çok kısa süren&nbsp;baştan çıkarıcı büyüsüne kapıldılar.</p>

  <p class="calibre_">Bambaşka bir köye, bambaşka bir şehre dönüyorlardı savaştan. Dünya eskisinden daha iyiydi. Koyunlar kuzulamış, ekinler gövermiş, sokak araları bayram&nbsp;yeri... Her birinin yakasında birer nişan, karşısında bir sevgili, bir anne, bir kardeş.&nbsp;Gökyüzü masmavi. Fırınlar yeni açılmış, kapılarından duman çıkıyor. Berberler&nbsp;usturalarını biliyor, çay ocakları sıcak, demirciler, terziler çalışıyorlar.</p>

  <p class="calibre_">Kollarını, bacaklarını açarken, yere eğilirken, doğrulurken, sıçrarken soğuğu hissetmiyorlardı. Ter içinde kalmışlardı. Kekik çayının kokusu açlıklarını iyice&nbsp;azdırmıştı. Bir an önce çıkınlarını açıp peksimetlerine diş geçirmek istiyorlardı.</p>

  <p class="calibre_">Apış aralarındaki, koltuk altlarındaki, saçlarındaki bitler yeniden harekete geçmişti. Bit mangaları tüfeklerini doldurmuş, omuzlamış, sabırlı, sıçramalı bir&nbsp;yürüyüş başlatmışlardı. Karın üstünde, bir düş müziğinin eşliğinde dans eden kurbanlarının etinde dokunulmamış, el değmemiş toprakları işgal ediyorlardı.</p>

  <p class="calibre_">Abdülhalim, Nizamettin'le Hakkı Çavuş'u yanına alıp zeminliğe çekildi. On beş yıllık haritanın üstünde mevki tayini yapmaya çalışıyordu. Yürüyüş yönlerine ve&nbsp;aldıkları yola bakılırsa Kızılca'ya birkaç günlük mesafedeydiler. Ancak, bir gün&nbsp;önce akşama kadar süren tipi altındaki yürüyüşlerinin menzile zamanında varmak&nbsp;için yetersiz olduğunu üçü de biliyordu.</p>

  <p class="calibre_">"Nizamettin yanlış cihete sevk ettiyse yandık!" diye düşündü Abdülhalim.</p>

  <p class="calibre_">"Karargaha yarın gece varabilecek miyiz?" dedi umutsuzca</p>

  <p class="calibre_">Nizamettin sırıtışına ara verip, bir şey anlıyormuş gibi haritaya bakıyordu.</p>

  <p class="calibre_">"Daha evvel de varırız, kumandan," dedi.</p>

  <p class="calibre_">"Ben o daha evveli bilirim, akşam da iki saat dedin, sekiz saatte vardık buraya!"&nbsp;</p>

  <p class="calibre_">"Allah izin verirse, kumandan!"</p>

  <p class="calibre_">Yine sırıtıyordu.</p>

  <p class="calibre_">Abdülhalim, Hakkı Çavuş'a döndü:</p>

  <p class="calibre_">"Mekkâreleri yükleyin, mümkün olduğu kadar süratle yol alacağız..."</p>

  <p class="calibre_">Haritaya bakıyordu ama aslında kendisi de bir şey anlamıyordu. Yıllardır okunmuş, defalarca katlanmış, rengini yitirip sararmış bu kâğıt parçası bir bilmece&nbsp;gibiydi. Şoseler, anayollar, dağ yolları, patikalar en ince ayrıntısına kadar&nbsp;gösterilmişti. Ancak, on beş yıl önceki halleriyle... Ayrıca, gösterilen bütün yollar&nbsp;kar altındaydı. Kendilerinden önce geçen birliklerin bıraktığı izlere, bir çaput&nbsp;parçasına, bir katır leşine, parçalanıp yakılmış bir cephane sandığına&nbsp;güveniyorlardı. Ama çoğu zaman kar bütün izleri silmiş oluyordu. Sanki yüzyıllardır&nbsp;kimse geçmemiş bu çıplak dağlardan.</p>

  <p class="calibre_">Abdülhalim'in tek güvencesi Nizamettin, bazen durup engin sırıtışıyla ufka bakıyor, bazen de, yeni bir yol keşfetmiş gibi birden yekinip ileri atılıyordu. Sonra&nbsp;sarp bir yamaca vuruyorlardı, hayvanlar zorlanıyordu. Uçurum başlarından geri&nbsp;dönüyorlardı; kara saplanıp çıkıyorlardı. Erler, mola yerlerinde ince çarıklarına&nbsp;kaynayan ayaklarına dehşetle bakıyorlardı.</p>

  <p class="calibre_">"Aha!" dedi sonunda Nizamettin. "Şu tepeyi aştık mı köy yoluna çıkarız! Daha hızlı gideriz o vakit."</p>

  <p class="calibre_">Abdülhalim onun işaret ettiği tepeye baktı. Beyaz, büyük, insana umutsuzluk verecek kadar sarp bir dağ... Doruğunun çevresini halkalayan çam ağaçları&nbsp;yamaçlara doğru seyreliyor. Aşağıda, kuş uçuşu üç yüz metre kadar uzakta, top&nbsp;arabalarının çiğnediği bir yol. Yolun üstünde, seyrelen ağaçların arasında&nbsp;kıpırtılar...</p>

  <p class="calibre_">'Kumandan, görüyor musun?"</p>

  <p class="calibre_">Abdülhalim dikkatle baktı.</p>

  <p class="calibre_">'Evet, orada birileri var!"</p>

  <p class="calibre_">Fısıldayarak, "çökün!" dedi. Herkes çöktü.</p>

  <p class="calibre_">Hayvanlar kayıtsız bir tavırla kuyruklarını sallıyorlar.</p>

  <p class="calibre_">Nizamettin gözlerini kısarak ağaçların arasındaki karartıları izledi bir süre.</p>

  <p class="calibre_">"Bunlar düşman değil, kumandan, göç kolu."</p>

  <p class="calibre_">Abdülhalim dürbününü çıkardı.</p>

  <p class="calibre_">Otuz kırk kişilik bir göç koluydu gördüğü. Ağır ilerliyorlardı.</p>

  <p class="calibre_">Az sonra durdular.</p>

  <p class="calibre_">"Bizi fark ettiler mi Nizam?"</p>

  <p class="calibre_">"Zannetmem kumandan! Az evvel de durmuşlardı. Bir mesele var!"</p>

  <p class="calibre_">Bir silah sesi, birden, kendi halindeki beyaz dağı uyandırdı. Tepelerinde kuşlar uçuştu, bulutlar kaçıştı, kar bembeyaz inledi.</p>

  <p class="calibre_">"Ne oluyor, kumandan?"</p>

  <p class="calibre_">"Arkadaki atlı yıkıldı."</p>

  <p class="calibre_">Abdülhalim ayağa kalktı. Hayvanların başında iki nöbetçi bırakıp diğerlerini yanına aldı. Yamaçtan yukarı doğru yürümeye başladılar.</p>

  <p class="calibre_">"Silahlarınızı doldurun, hazır tutun!" dedi.</p>

  <p class="calibre_">Tüfekleri mekanizmalarına hohlayarak ısıtmaya başladılar.</p>

  <p class="calibre_">Yarım saat kadar tırmandılar. Çamlığa ulaşınca Hakkı Çavuş'la beş eri çıplak tepeye yolladı Abdülhalim.</p>

  <p class="calibre_">"Arkadan sarın, ben emretmedikçe hareket etmeyin!"</p>

  <p class="calibre_">Göç kolunun yakınına ulaştıklarında yorulmuşlardı.</p>

  <p class="calibre_">Çamların arkasına, karın içine gömüldüler.</p>

  <p class="calibre_">Grupta kadınlar, çocuklar da vardı. On kadar yüklü katırın önünde silahlı adamlar. Hepsi yaşlı...</p>

  <p class="calibre_">Abdülhalim'in işaretiyle birden ortaya çıktılar, tüfeklerini doğrultup yolcuların çevresini sardılar.</p>

  <p class="calibre_">"Durun!"</p>

  <p class="calibre_">Yolcular durdu. Böyle bir şeyi bekliyormuş gibi bir halleri vardı. Yalnızca kolun gerisindeki katırların olduğu yerden bir çocuk ağlaması ve kadın çığlıkları duyuldu.&nbsp;At üstündeki erkekler tüfeklerine davrandılar ama kısa bir an sonra ellerini havaya&nbsp;kaldırdılar.</p>

  <p class="calibre_">Nizamettin ayağa kalktı. Tüfeğini yere attı, öndeki atın üstündeki ihtiyara doğru koşup, onun ellerine sarıldı, öptü.</p>

  <p class="calibre_"><br /></p>

  <p class="calibre_"></p>
  <hr class="sigil_split_marker" />

  <p><br /></p>

  <p class="calibre_">Abdülhalim hala karlara uzanmış duran erlere hayretle baktı. Durumu hiçbiri garipsememişti. İzledikleri manzara sıradan bir şeymiş gibi yavaşça doğruluyorlar,&nbsp;birbirlerinin davranışlarını kolluyorlardı.</p>

  <p class="calibre_">Bu emir Abdülhalim'in bir işaretiyle Hakkı Çavuş'tan geldi. Gruba iyice yaklaştılar; atların, katırların çevresinde dolaşıp yolcuların yüzlerini incelemeye&nbsp;başladılar. En önde Nizamettin'in hala elini bırakmadığı ihtiyarın atı diğerlerinden&nbsp;ve Abdülhalim'in atından da iyiydi. Onu izleyen on kadar atlı derin bir düşünceye&nbsp;dalmış gibi önlerine bakıyorlar, başlarını kaldırmıyorlardı. Arkada kadınlar vardı.&nbsp;Çaputların içinde ne bedenleri ne de yüzleri seçiliyordu</p>

  <p class="calibre_">Nizamettin karın içinde bata çıka Abdülhalim'in yanına koştu.</p>

  <p class="calibre_">"Kumandan bu benim Şıh'ımdır, benim köyümdendir!" Abdülhalim öndeki atın sürücüsüne döndü. "Silahlarınızı yere atın!"</p>

  <p class="calibre_">Şıh, Nizamettin'e bakarak kendi kendine mırıldanır gibi bir şeyler söyledi.</p>

  <p class="calibre_">"Lisanını anlamaz kumandan."</p>

  <p class="calibre_">"O zaman söyle! Silahlarını bıraksınlar!"</p>

  <p class="calibre_">Nizamettin yeniden Şıh'ın yanına koştu:</p>

  <p class="calibre_">"Tıfangehe berdın, poşe la vetehın!"</p>

  <p class="calibre_">"Atlardan insinler, yamaçta hizaya geçsinler!"</p>

  <p class="calibre_">"La hasbeha dokavın, la yokış varna hizei"</p>

  <p class="calibre_">Söyleneni sessizce yaptılar.</p>

  <p class="calibre_">Abdülhalim en arkadaki atın yanına gitti. Sürücünün, atın boynundan iki yana sarkan hareketsiz ellerini gördü. Üstünde bir kaput vardı, başı sıkıca sarılıydı,&nbsp;boşluğa, beyazlığa bakıyordu. Sırtındaki kan lekesi kaputuna yayılmıştı. Kadındı,&nbsp;"Niye vurdunuz bunu? Kim vurdu?"</p>

  <p class="calibre_">Yaşlı Şıh, Abdülhalim'in sözlerinin çevrilmesini beklemeden Nizamettin'e yaklaşıp bir şeyler anlatmaya başladı. Sakindi, korkmuşa benzemiyordu. Türkü&nbsp;söyler gibi, ezgili bir mırıltıyla konuşuyordu, ötekiler başları hala eğik, ellerini&nbsp;önlerinde birleştirmişler sonucu bekliyorlardı.</p>

  <p class="calibre_">Nizamettin Abdülhalim'e döndü.</p>

  <p class="calibre_">"Bunlar Todaveren'den kumandan! Diyor ki, aşiret alayından süvariler köyümüze gelmiştir, bir buçuk ay evvel de gelmiştir, yedi firariyi mezradan alıp götürmüştür,&nbsp;şimdi de erzak için gelmiştir, bir şey bulamayınca eziyet etmişlerdir. Bunlar da&nbsp;Hasankale'ye varmak istiyor, oradan da Erzurum'a."</p>

  <p class="calibre_">"Kim gelmiş köylerine, iyice bir öğren!" Nizamettin sıkıntılı bir tavırla sordu Şıh'a. "Ke lava eziyet kır?" (Kim eziyet etti size?)</p>

  <p class="calibre_">Şıh aynı ezgili ifadeyle sürdürdü konuşmasını. Nizamettin, bitirmesini beklemeden çevirmeye başladı.</p>

  <p class="calibre_">"Kim olduklarını bilmiyor, bunlar ilk seferberlik vaktinde de gelmişler, ferman okumuşlar. Aşiret süvari alayındandır diyor."</p>

  <p class="calibre_">"Arkadaki kadını niye öldürmüşler?" Nizamettin yanıt vermedi, Şıh'a da bir şey sormadı, yamaca dizilmiş köylülere çevirdi bakışlarını. Sırıtmıyordu. "Sorsana&nbsp;oğlum!"</p>

  <p class="calibre_">"Sormaya hacet yok kumandan, söyledi."&nbsp;</p>

  <p class="calibre_">"Ne söyledi?"</p>

  <p class="calibre_">"Kadın Şıhımın karısıdır..."</p>

  <p class="calibre_">"Evet?"</p>

  <p class="calibre_">"Köyden çıktığında yatalak hastaymış, ata bağlamışlar. Fakat hastalığı yürüyüşe mani olmaya başlamıştır."&nbsp;</p>

  <p class="calibre_">"Evet?"</p>

  <p class="calibre_">Nizamettin durdu, diğerleri gibi başını öne eğdi. "Bu kadar kumandan!" dedi.</p>

  <p class="calibre_">Abdülhalim Şıh'a baktı. Yürüdüğü uzun yollar boyunca karşılaştığı taş yüzlerden birini gördü. Beyaz sakallarında, kaşlarında, bıyıklarında buz&nbsp;parçacıkları parıldıyordu. Dudakları sımsıkı kapalı. Gözlerinde, o güne dek hiç&nbsp;karşılaşmadığı bir şey ve hemen dönüvermiş küçük bir pırıltı.</p>

  <p class="calibre_">"Kadını gömsünler, yola devam etsinler!" dedi.</p>

  <p class="calibre_"><br /></p>

  <p class="calibre_"></p>
  <hr class="sigil_split_marker" />

  <p><br /></p>

  <p class="calibre_">"Akşam geleceksin, değil mi?" dedi Münir Bey.</p>

  <p class="calibre_">"Geleceğim, baba!"</p>

  <p class="calibre_">"Erken gel! Annen biber dolması yaptı."</p>

  <p class="calibre_">"Erken gelmeye çalışacağım, baba!"</p>

  <p class="calibre_">"Tamam! Biber dolmasını reddedemeyeceğini biliyordum zaten."</p>

  <p class="calibre_">Enver Rıza telefonu kapattı. Başını ellerinin arasına aldı, karmakarışık çalışma masasına baktı. Büyükdede'nin hazırladığı bant çözümlerini içeren dosyayı evrak&nbsp;çantasından çıkardı.</p>

  <p class="calibre_">Üç gün önceki buluşmayı anımsadı.</p>

  <p class="calibre_">Yedikule'de, dört katlı eski bir apartmanın bodrum katındaydılar. Ev, girişteki mutfaktan ve oturdukları salondan ibaret. Salonu mutfaktan ayıran buzlu camlı&nbsp;geniş kapının arkasında yaşlı bir kadın yemek yapıyor.</p>

  <p class="calibre_">"Kıymalı patates," diye bir tahminde bulundu Enver Rıza kendi kendine. Mazgal deliğine benzeyen iki pencere de açık olduğu halde, soluk almayı güçleştiren ağır&nbsp;rutubet kokusu zaman zaman yemek kokusunu bastırıyordu.</p>

  <p class="calibre_">Büyükdede, Enver Rıza'nın sorduğu soruları neredeyse hırıldanarak Farsça yineliyordu. Gözlerini masanın üstündeki teybin kırmızı ışığına dikmişti. Aradığı&nbsp;kelimeleri çok uzak bir geçmişten çağırıyormuş gibi bazen hafifçe öne eğilip başını&nbsp;sallıyor, cümleler çeviremeyeceği kadar uzayınca bir el hareketiyle Cemşid'i&nbsp;susturuyordu.</p>

  <p class="calibre_">Salonda gereksiz eşya yoktu. Karşılıklı iki sedirin arasına donmuş geniş bir masa, sedirin üstünde rengi solmuş yastıklar, yerde eprimiş, eski bir halı ve&nbsp;duvarda bir takvim.</p>

  <p class="calibre_">Eve girdiklerinde, Cemşid buluşma ortamı için defalarca özür dilemiş, aslında daha uygun bir yerde buluşmak istediğini, ama güvenliği açısından bunun pek doğru&nbsp;olmayacağını söylemişti. Bodrum katı bir arkadaşına aitti. Artık pek fazla dostu,&nbsp;olanağı yoktu. Bahtiyar hükümeti kurulduktan sonra bütün ilişkilerini kaybetmiş,&nbsp;devrimden hemen önce açığa alınmış, hakkında açılan davalar nedeniyle Tahran'a&nbsp;dönememişti.</p>

  <p class="calibre_">Uzun boylu, sportmen görünüşlü bir adamdı. Askeri okullarda yetişmiş olmanın verdiği, kendine güvenen bir duruşa ve konuşma tarzına sahipti. İran&nbsp;büyükelçiliğinde altı ay çalışmıştı ama Türkçe öğrenememişti.</p>

  <p class="calibre_">Yaşlı kadının getirdiği demliği büyük bardaklara boşaltırken hüzünle gölgelenen yüzünü pencereye çevirince, Enver Rıza onun umutsuzluğuna bir an tanık olmuş,&nbsp;adama acımıştı. Robert de Niro gibi biri değildi. Korunmasız, ortada kalmış, garip&nbsp;bir hali vardı. Soruları yanıtlarken tıpkı Büyükdede gibi ezgili bir sesle&nbsp;mırıldanarak konuşuyor, sustuğunda ağırbaşlı bir tavırla başını öne eğiyordu.</p>

  <p class="calibre_">Önceki gece kimi yerlerini kırmızı kalemle işaretlediği, sayfa boşluklarına notlar aldığı kağıtları incelemeye başladı.</p>

  <p class="calibre_">"Gerçekte sizinle görüşmek aklımda yoktu," diyordu Cemşid. "Bay Ersagun'la yaptığınız görüşmeyi okuduktan sonra karar verdim görüşmeye. Onun&nbsp;söylediklerine ekleyecek pek bir şey yok gerçekte; ama söyledikleri yanlış&nbsp;anlamalara yol açabilir belki. Uyuşturucu alım satımının çoğunlukla İran üzerinden&nbsp;yapıldığına ilişkin bir önyargı var. Kendisi, belki de istemeden bu yargıyı&nbsp;pekiştiriyor. Oysa, kendisinin de belirttiği gibi, uyuşturucu işi yaklaşık on yıldır&nbsp;deniz yolunu kullanan bir ağın elinde.."</p>

  <p class="calibre_">İlk okuyuşunda gözünden kaçan "ağın" kelimesinin altını çizdi. "Büyükdede herhalde şebeke demek istiyor," diye düşündü. Çizdiği sayfaları atlayıp kaldığı&nbsp;yerden okumaya devam etti.</p>

  <p class="calibre_">"Şimdi, İran bağlantısı devrimden sonra hemen hemen son bulmuştur. İşlerin yönetimi deniz yolunu kullanan ortaklıkların tekeline geçmiştir. Geçmişte böyle bir&nbsp;bütünsel devinim yoktu. Buna istem de yoktu. Tutumsal etkinlik olarak kaçakçılık&nbsp;ülkenizin geniş bir bölgesinde, yerel ve oranla bağımsız örgütlerin denetiminde&nbsp;akım ediyordu."</p>

  <p class="calibre_">Enver Rıza gözlerini kırpıştırdı, cümleyi birkaç kez daha okudu. Hemen telefona sarılmak ve Büyükdede'ye "Burada ne demek istiyorsun?" diye sormak istedi.</p>

  <p class="calibre_">"Türkiye'ye 1969'dan beri sayısız kezler geldim," diye sürdürüyordu Cemşid. "Bu işlerin dışında olduğumu sav edemem. Hatta bütün de ortasındayım. Hayvan&nbsp;girişlerinin yapıldığı tarihten beri işin içindeyim. O yıllarda Mako yönlerinde Türk&nbsp;karakollarıyla bağlantılı olarak bu işi yürüten çok sayıda örgüt vardı.&nbsp;Afganistan'dan gelen uyuşturucunun taşınmasına da ilk bunlar başladı zaten. O&nbsp;süreler ben bölgede karakol kumandanıydım. İlişkim on, on iki yıl sürdü. Pakistan&nbsp;elçiliğindeki görevime geçene dek sürdü. Şimdi, bu geçmişte kalan girişimleri öne&nbsp;çıkarma gereksinmesi duyumsuyorlar. Çünkü yeni bir şeyler var. Yani, işlerin boyut&nbsp;değiştirmesi ve oylumun artması. Bir de alışverişte paranın yanı sıra başka&nbsp;araçların da kullanılması..."</p>

  <p class="calibre_">Enver Rıza dosyayı kapattı. Başını kaldırıp çevresine baktı. Dizgiciler sayfa hazırlığına başlamışlardı. Çaycı, masalarının başında dikilmiş onları seyrediyordu.</p>

  <p class="calibre_">Yazıyı okurken aldığı notlara bir kez daha göz attı; metnin içinde birer şakaymış gibi duran sözcüklerin, alt alta sıralanınca bir bütünlük gösterdiğini,&nbsp;tutarlılığı olan bir üslup yarattığını fark etti birden.</p>

  <p class="calibre_">"Tutumsal etkinlik, sayısız kezler, sav etmek, gereksinim duyumsamak..."</p>

  <p class="calibre_">Bunlar başka sözcüklerin yerine kullanılmış olmalıydılar. Şifre gibiydiler. Büyükdede'yle konuşmadan bu şifreyi çözmeye çalışmak zaman kaybettirecekti.&nbsp;En iyisi, eve gidince, görüşmeyi Farsçadan nasıl çevirdiğini sormak olacaktı.</p>

  <p class="calibre_">Dosyayı çantasına koydu. Arkasına yaslanıp dergi çalışanlarını izlemeye başladı. Sekreter kız başını önüne eğmiş ojesini temizliyordu. Muhabirlerden biri, bir gün&nbsp;önce yaptığı röportajı daktiloda temize çekiyordu. Başka bir muhabir koltuğunu&nbsp;Pencereye çekmiş, defterine bir şeyler karalıyor, arada bir başını kaldırıp uykulu&nbsp;gözlerle sokağı seyrediyordu.</p>

  <p class="calibre_">Birden, gözünün önünde Büyükdede'nin yüzü belirdi.</p>

  <p class="calibre_">"Sen ne yapacaksın?" diye soruyordu, Enver Rıza'ya. "Bir arkadaşın bile yok!"</p>

  <p class="calibre_">Aceleyle masasını topladı. Çantasını kaptığı gibi dışarı fırladı. Gazeteciliğinin ilk yıllarında, henüz arkadaşları varken takıldığı meyhanelerden birine uğramak&nbsp;fena fikir değildi.</p>

  <p class="calibre_">Aile toplantısına birkaç tek attıktan sonra daha sakin bir kafayla gidebilirdi.</p>

  <p class="calibre_"><br /></p>

  <p class="calibre_"></p>
  <hr class="sigil_split_marker" />

  <p><br /></p>

  <p class="calibre_">Sokaktan sayın imajı verenler geçiyor.</p>

  <p class="calibre_">Çocuklar bile.</p>

  <p class="calibre_">Kırlangıç artık onları görmek istemiyor. Barışta, yarışta, molalarda özgürlüğü hissetmek gerekiyor.</p>

  <p class="calibre_">Özgürlük nedir?</p>

  <p class="calibre_">Kimse yaklaşamıyor.</p>

  <p class="calibre_">Türk deyince, Türk'ü düşününce boğuluyor. Hangi Türk? Türkoğlu Türk! Kavramlar akıntı haline gelip Boğaz'ın üstünden geçiyor, trafikten yoruluyor.</p>

  <p class="calibre_">Dışarıdakiler gölgelerinden korkuyorlar, gölgelerine düşman kesiliyorlar. Maalesef her yer ve herkes kusur kokuyor. Düşünmek bir insanlık ayıbı mıdır?&nbsp;Kime sorsa biliyor. Artık kimseye sormuyor. Ölçüsüzlük dışa vurulmuyor, iç&nbsp;kazıyor. İnsan tutarsız bir model; hep ölçüyorlar, durmadan ölçüyorlar. Beş&nbsp;milimetre düşüneceksin. İki yüz elli gram da olabilir, üç endaze de... Okullar&nbsp;kırılıyor gülmekten, duvarları çatlıyor, patlıyor. Kimse neye uğradığına şaşırmıyor.&nbsp;Hizaya giriyorlar. Sıradan olanaklar hizaya giriyor. Destursuz anlamlar hizaya&nbsp;giriyor. Kadınlık ve erkeklik hizaya, cennet ve cehennem hizaya, Allah hizaya... Bilgi&nbsp;yuvası kurallar yumağı. Kediler çözsün, fareler kaçsın. Kim kovalasın? Anneanne!&nbsp;Anadolu! Doğu! Vatana taban olacak temeller çatırdıyor, ocaklar ateşe verildi;&nbsp;yanan gelecektir. Gelecek ne zaman gelecek? Bilinmiyor. Belki hiç gelmeyecek.&nbsp;Öyleyse alınyazısı bir kazıdan çıkmıştır. Eskidir ve pekala Troya'dan kaçırılabilir;&nbsp;alınyazısı geçmiştir. Derine indikçe kraterleşir, krakerleşir, basitleşir. Sokak,&nbsp;zat-ı muhteşem kaynıyor. Önemseyiniz, anımsayınız. Kraterin dibi kaynıyor. Basın&nbsp;organları, diller, ayaklar, azalar, mideler, bağırsaklar, dalaklar ve kan; hepsi&nbsp;sıradan olanaklardır. Tren bileti almaya aday. Ankara'ya gitse ne olur? Bok mu&nbsp;olur? Sonunda sıra hep ipe gelir. Korku, korku! Düşünmek korkudur! Bir ağabey&nbsp;karanlıkta uyuyorsa, karnabahar kaynıyorsa, kokusu varsa, korkudur. Olacakların&nbsp;ve olmamanın korkusudur. Gününüz aydın, kulaklarınız tünaydın! Hiç düşündünüz&nbsp;mü? Çocuklarınız size güveniyor!</p>

  <p class="calibre_">Anlam çöküşü! Yineledikçe sönüyor; babana bile güvenmeyeceksin!</p>

  <p class="calibre_">Alo! Çocuklarınız size güveniyor! Çocuklarınız size güveniyor!</p>

  <p class="calibre_">Neymiş? İyimsermiş!</p>

  <p class="calibre_">Büyüyünce geçiyor.</p>

  <p class="calibre_">Bir dil bir başka dilden borç istiyor. Bir dil dileniyor. Gece vakti hastaneye kaldırılıyor, serum veriyorlar, midesini yıkıyorlar; çok ilaç almış! Babası, Öztürk&nbsp;eczanesinden ilaç alıyor, çok ilaç alıyor. Yıllar oluyor.</p>

  <p class="calibre_">"Bir daha yapma, kızım!"</p>

  <p class="calibre_">"Bir daha yapmam, baba!"</p>

  <p class="calibre_">Önce hayal gücü gelir! Anla! Gerçek hayat hayal gücünün eşiğinde durur. İçeri al! Fatih Mehmet Han ne demiş?</p>

  <p class="calibre_">"Öcün alındı Homeros! Artık televizyonla savaşacağız!"</p>

  <p class="calibre_">Sokaktan imajlar geçiyor.</p>

  <p class="calibre_">Çocuklar bile.</p>

  <p class="calibre_">Sindirenler sindirim bozukluğuna uğramış. Sen bu kadar çocuğu ye, ayakta kal, olur mu? O çocukların dili uzar. En azından! Ve değer kaybederler, katabolizmaya&nbsp;karışırlar.</p>

  <p class="calibre_">Nur Fehmi Baştürk katılaşıyor. Karalar ustası kadıncık. Gerçekler onu asla üzmez. Çünkü gerçek yoktur.</p>

  <p class="calibre_">Deniz kuşları ona "gel" diyor. Babası ıslık çalıyor; "gel" diyor. Biliyor musunuz, hiçbir şey dünyanın sonu değildir. Allah kendine inanıyor. Sonsuzluk camiinde veda&nbsp;hutbesi okuyor. Kaşları devriliyor, acıyor. Kime acıyor? Kaygısı, asla sizi üzmez&nbsp;değildi! Adam olsaydınız. Kadın olsaydınız. Allah bizi terk ediyor.</p>

  <p class="calibre_">Dünya ki bir kahramandır.</p>

  <p class="calibre_">Artık ona inanmıyor.</p>

  <p class="calibre_">Bir şehirde mi yaşıyor? Yaşamıyor. Taşralı bir çocuk o. Ölüm şehirdeki akrabası.</p>

  <p class="calibre_">Din dersi seçmelidir.</p>

  <p class="calibre_">Alo!</p>

  <p class="calibre_"><br /></p>

  <p class="calibre_"></p>
  <hr class="sigil_split_marker" />

  <p><br /></p>

  <p class="calibre_">Gün boyunca süren yürüyüş sırasında yaklaşıp uzaklaşan top sesleri duydular.</p>

  <p class="calibre_">Nizamettin, değneğine dayanarak, karlara bata çıka kolun başında yürüyor. Top seslerinin uzaklaştığı anlarda, başını kanatlarının içine almış, bir kuş gibi kaputuna&nbsp;gömülmüş Abdülhalim'e göz ucuyla bakıyor; yüzüne sardığı bezin altında, soğuktan&nbsp;çarpılan beyaz sırıtışını abartılı bir tavırla sürdürüyor.</p>

  <p class="calibre_">Abdülhalim, tümen karargahı ve çatışma bölgesi hakkında artık fikir bile yürütemiyor. Zaman zaman üstünde sıçranabilecek sertlikte bir zemin&nbsp;bulduklarında erleri durduruyor. Sırt çantalarını çıkarıp hep birlikte zıplamaya&nbsp;başlıyorlar. Erlerin peksimeti, hayvanların arpası bitmiş. Üç gün önce varmış olmaları gereken menzil, belli belirsiz bir düş halinde kafasının içinde dönüyor; su&nbsp;ısıtacak cephane sandığı tahtaları, bir yudum sıcak kahve, bir parça kuru ekmek,&nbsp;peksimet, biraz buğday lapası...</p>

  <p class="calibre_">Önlerinde uzayan, büyüyüp küçülen beyaz tepelere, tek tük çıplak ağaçların dallarında bekleşen kargalara baktı. Rastladıkları ilk köyde mola vermeyi&nbsp;düşünüyordu ama yoldaki bütün köylerin bomboş olduğunu gözleriyle görmüştü.&nbsp;Köylüler bir parça çaput, bir avuç buğday bile bırakmadan çekip gitmişlerdi.</p>

  <p class="calibre_">Göç koluyla karşılaştıkları koyaktan beri kısa molalar vererek on saattir yürüyorlar. Bazen, yan yatmış, iki bacağı havada kalmış katır leşleriyle, karın&nbsp;üstüne uzanmış ya da çöküvermiş, parlayan yüzleri cam gibi bir tabakayla kaplı&nbsp;asker ölüleriyle karşılaşıyorlar. Birçoğunun gözlerini kargalar götürmüş. Göz&nbsp;boşluklarından akan kan, morumsu, siyaha çalan bir renk almış, gözyaşı gibi&nbsp;yanaklarına, çenelerine inip donmuş. Sabırsız kargalar işlerini daha ceset&nbsp;soğumadan, kan henüz akıcılığını kaybetmeden bitirmiş olmalılar. Paltoları,&nbsp;çarıkları, çorapları alınmış, sırt çantaları boşalmış. Yaşamlarında olduğu gibi, ölüleri de yoksunluğun içinde. Çaresiz, boyun eğmiş görünüyorlar. Ölüm yalnızca bir&nbsp;tek sorunu çözmüş; artık yüzlerinde endişe yok; şaşkınlığa benzeyen, dokunaklı bir&nbsp;ifade var.</p>

  <p class="calibre_">Abdülhalim, onları gördükçe anayolda olduklarını, çok geçmeden tümen karargahına ulaşacaklarını düşünüp umutlanıyor, Hakkı Çavuş'u, erleri&nbsp;yüreklendirmeye çalışıyor.</p>

  <p class="calibre_">Oysa uzun süredir bir leşe, bir asker ölüsüne rastlamadılar. Öğleden sonra artan ve yakınlaşan top sesleri iki saattir duyulmuyor. Hava açık ama soğuk&nbsp;kemiklerine işliyor. Erzurum'dan aldığı Rus kaputu, onun üstüne geçirdiği uzun&nbsp;yamçı, ayaklarındaki tiftik çoraplar, kürklü çizmeler olmasa bulunduğu yere yığılıp&nbsp;kalacağını düşünüyor. Donmaya yeni başlamış bir su kütlesinin içindeymiş gibi&nbsp;hareketlerinin yavaşladığını hissediyor.</p>

  <p class="calibre_">"Bunlar nasıl yürüyorlar peki? Çoğunun çarıkları çatladı, yedek çorapları yok, sırtlarında incecik gömlek, incecik ceket... Kafalarına çaput sarıyorlar, kafaları&nbsp;sıcak olursa mesele kalmayacağını zannediyorlar/'</p>

  <p class="calibre_">Erlerin mola yerlerinde çarıklarını çıkarmalarından korkuyor. Yine de ayaklarını tek tek kontrol ediyor. Büyümüş, yusyuvarlak olmuş ayaklar. Kiminde beyaz&nbsp;noktacıklar donma başlangıcını haber veriyor ama henüz ciddi bir tatsızlık&nbsp;görünmüyor. Başparmağını beyaz noktalara bastırıp soruyor:</p>

  <p class="calibre_">"İyi misin? Hissediyor musun?"</p>

  <p class="calibre_">"İyidir, kumandanım! Biraz ağrıyor basınca..."</p>

  <p class="calibre_">"Ağrıyorsa iyidir! Biraz daha karla ovala!"</p>

  <p class="calibre_">Jimnastiği ihmal etmiyorlar. Artık yarım saatte bir durup tepiniyorlar; kollarını, bacaklarını hızla hareket ettiriyorlar.</p>

  <p class="calibre_">Karanlık, gökyüzünden buz salkımları halinde sarkmaya başladı. Ciğerlerine çektikleri hava, yoğun, katılaşmaya yüz tutmuş bir madde gibi boğazlarından&nbsp;güçlükle geçiyor.</p>

  <p class="calibre_">Abdülhalim başını kaldırıp gökyüzüne baktı.</p>

  <p class="calibre_">"Burada duralım!" dedi.</p>

  <p class="calibre_">Bölgeyi gözaltında tutabilecekleri, ateş yakmak için kullanabilecekleri seyrek çam ağaçlarıyla çevrelenmiş yüksek bir&nbsp;düzlükteydiler.</p>

  <p class="calibre_">Nizamettin yanına koşturup fısıldadı.</p>

  <p class="calibre_">"Köye geldik kumandan, aha şurası!"</p>

  <p class="calibre_">Eliyle, bir kilometre kadar uzaktaki alçak tepelerin arasındaki vadiyi işaret ediyordu ama gösterdiği yerde bir yaşam belirtisi yoktu.</p>

  <p class="calibre_">"Ne köyü, oğlum?"</p>

  <p class="calibre_">"Bizim köy, kumandan!"</p>

  <p class="calibre_">Sırıtıyor.</p>

  <p class="calibre_">"Köyde kimse var mıdır?"</p>

  <p class="calibre_">"Vardır kumandan, kimse yoksa benim ihtiyarlar vardır, onlar bir yere gitmemiştir."</p>

  <p class="calibre_">Abdülhalim kuşkuyla baktı Nizamettin'e. Günler süren yürüyüşün amacının tümen karargahına gitmek değil, Nizamettin'i köyüne ve anasına babasına&nbsp;kavuşturmak olduğunu anladı. Sonra, içinde bulundukları durumda bunun fazla bir&nbsp;önem taşımadığını düşündü. Yeniden yeşeren umudun, davranışlarını şaşılacak&nbsp;kadar hızlı bir biçimde canlandırdığını hissetti. Çevresine göz attı. Her şey kısa bir&nbsp;süre öncesinden daha iyi görünüyor. Karanlık, iç acıtan bir yalnızlık duygusu&nbsp;uyandırmıyor artık. Beyaz örtünün üstünde düşsel bir dağ dumanı gibi asılmış&nbsp;duruyor, bütün tehlikeleri ve ölüm düşüncesini içine alıyor, iyi şeyler yapma&nbsp;isteğine dönüştürüyor. Katırların homurtularla alıp verdiği soluklar küçük&nbsp;pırıltılarla havaya karışıyor. Bir süre havada asılı kaldıktan sonra yavaşça yere&nbsp;düşüyorlar.</p>

  <p class="calibre_">Yürüyüşün başından beri ilk kez birbirlerine sokulmadan, birbirlerini geçmeye çalışarak, sıçrayarak ilerlemeye başladılar. Katırlar da olağanüstü bir hırsla öne&nbsp;atılmışlar, yüklerini devirip düşürmemeleri için bağırıp çağıran mekkâre&nbsp;onbaşılarına aldırmadan, yuvarlanır gibi iniyorlar yokuşu.</p>

  <p class="calibre_">Beyaz sütunlar halinde karanlığa yükselen kavakların arasından geçerek, tepelerin arasındaki vadiye ulaştılar. Köy evleri kara gömülmüş. Kapıların önündeki&nbsp;kar birikintilerinden, buraya uzun süredir kimsenin uğramadığı anlaşılıyor.</p>

  <p class="calibre_">Nizamettin kendinden emin bir tavırla sokaklardan birine daldı. Bahçe içinde, kapısının önü kardan temizlenmiş küçük bir evin önünde durdu. Alçak bahçe&nbsp;duvarının önünde uyuklayan çoban köpeği onu görünce ayağa kalktı. Heyecan içinde,&nbsp;kuyruğunu sallayarak, havlayıp zıplayarak çevresinde dönmeye, ceketini, çantasını&nbsp;çekiştirmeye başladı.</p>

  <p class="calibre_">"Gelin, zararı dokunmaz!" diye bağırdı.</p>

  <p class="calibre_">Az sonra evin içinde lamba yandı. Gıcırdayarak açılan kapının önüne yaşlı bir adamla bir kadın çıktı. Gelenlere korku içinde baktılar. Nizamettin çantasını yere&nbsp;bıraktı, yüzüne sardığı paçavraları çözüp çıkardı. Kadın ona doğru atılıp çığlıklar&nbsp;atarak ağlamaya başladı.</p>

  <p class="calibre_">Mühimmatı katırlardan indirip sundurmanın altına yığdılar. İki güçsüz katırı da eve soktular, ortadaki ahşap direğe bağladılar.</p>

  <p class="calibre_">Yaşlı adam tandırı tazelemek için çalı çırpı ve uzun süre dayanabilecek bir kütük getirdi.</p>

  <p class="calibre_">Kadın, çığlıklarını bastırmak istermiş gibi eliyle ağzını kapatmıştı. Gözlerini, hemen yanında, ateşin karşısında oturan, ansızın parlayan alevin ışığında sırıtıp&nbsp;duran oğluna dikmişti. Büyülenmiş gibi bakıyordu.</p>

  <p class="calibre_"><br /></p>

  <p class="calibre_"></p>
  <hr class="sigil_split_marker" />

  <p><br /></p>

  <p class="calibre_">Münir Bey kapıyı açtı. Yüzünde, meczuplara özgü, aptalca bir gülümseme! Enver Rıza'ya, yitirdiği ve çok sonra bulduğu bir eşyasına bakar gibi baktı.</p>

  <p class="calibre_">"Geciktin," dedi.</p>

  <p class="calibre_">Kollarını abartılı bir hareketle açtı.</p>

  <p class="calibre_">"Gel bakalım, sarılalım!"</p>

  <p class="calibre_">Aynı anda Defne de çığlıklar atarak Enver Rıza'nın üstüne sıçradı; üçü kapıda sarmaş dolaş oldular. Enver Rıza'nın ablası Ayla, Ayla'nın kocası Ahmet ve&nbsp;çocukları Mehtap'la Ercan bale adımlarıyla gelip girişe sıralandılar. Annesi bu&nbsp;sevinç tablosunun arkasında kalmış, konuşan bir dekor işlevi görmekten daima&nbsp;mutlu olmuş haliyle öylece dikiliyordu. Salon kapısında Nilgün belirmişti; ellerini&nbsp;göğsünde birleştirmiş, bir kaşı havada, dudakları sımsıkı kapalı... Beyaz, ipek bir&nbsp;bluz giymişti. Genç görünüyordu. Zamanla gamzelerinin yerini alan iki derin çizgi&nbsp;fark edilmesin diye gülümsemiyordu. Münir Bey Enver Rıza'ya sarılınca, hafifçe&nbsp;aydınlanan yüzünü gizlemek ister gibi duvara döndü. Bu uçucu aydınlanmayı yalnızca&nbsp;Enver Rıza gördü.</p>

  <p class="calibre_">"Nilgün'ün geleceğini söylememiştin," diye hırıldadı babasının kulağına.</p>

  <p class="calibre_">Münir Bey kaşlarını çattı.</p>

  <p class="calibre_">"Dergiye geldiğim gün söylemiştim, hatırlamıyor musun? Sen de olur demiştin."</p>

  <p class="calibre_">Çaresiz boyun eğdi. Nilgün'e doğru yürüdü.</p>

  <p class="calibre_">"Merhaba Nilgün."</p>

  <p class="calibre_">"Merhaba."</p>

  <p class="calibre_">Kırılgan bir ses, kaçırılan bakışlar; ellerini nereye koyacağını bilemiyor.</p>

  <p class="calibre_">Annesi birden aralarına girdi, büyük aile tablosunun önüne geçti. Yanaklarından öperken, "biber dolması yaptım," diye fısıldadı.</p>

  <p class="calibre_">Bu sözlerin bir büyü etkisi yaratacağını umuyormuş gibi oğlunun gözlerinin içine bakıyordu.</p>

  <p class="calibre_">"Teşekkür ederim, anne."</p>

  <p class="calibre_">Salona doğru yürürken ablası Ayla koluna girdi.</p>

  <p class="calibre_">"Nasıl gidiyor, şekerim."</p>

  <p class="calibre_">"İyi gidiyor, Ayla... Çocuklar büyümüş, epeydir görmemiştim, kaç ay oldu?"</p>

  <p class="calibre_">"Bir buçuk yıl, şekerim... Geçen yılbaşı da gelmedin... Biliyor musun, işe girdim!"</p>

  <p class="calibre_">"Biliyorum, babam her şeyi sekretere anlatıyor, o da bana söylüyor."</p>

  <p class="calibre_">"Artık gündüzleri annem bakıyor çocuklara, bazen yatıya da kalıyorlar, Mehtap'ın okulu buraya yakın..."</p>

  <p class="calibre_">"Bu konuda değişen bir şey olmamış, eskiden de annemde kalırlardı."</p>

  <p class="calibre_">Ayla, kolunu sertçe sıktı.</p>

  <p class="calibre_">"Bugün itişmeyelim, olur mu?"</p>

  <p class="calibre_">Evde bir buçuk yıl içinde hiçbir şey değişmemişti. Hemen önüne bırakılan terlikler, duvarların uçuk sarısı, koltuklara yan yana sıralanmış, çocukluğu ve&nbsp;evcilik oyunlarını anımsatan küçük yastıklar, raflara, sehpalara, konabilecek her&nbsp;yere özenle dizilmiş biblolar, fotoğraflar, lavanta kokusu, çekmece kokusu, iğne&nbsp;iplik ve sabun kokusu; çocukların salgıladığı o özel koku...</p>

  <p class="calibre_">Derin bir soluk aldı. Gördüğü şey üst üste konmuş kibrit çöplerinden oluşan bir kuleye benziyor. Sehpalar, sandalyeler, masa, örtüler, iğne oyaları; hepsi üst üste&nbsp;konmuş. Perdedeki yeşil kırmızı kelebek broşu çekip alsanız her şey alt üst olacak;&nbsp;kurgu bozulacak, büyünün hükmü sona erecek, geçmiş dağılıp gidecek.</p>

  <p class="calibre_">Nilgün, aradaki mesafenin, kendini Enver Rıza'ya olan zaafından koruyacağını düşünerek uzakta duruyor. Son görüşmelerinde kaba bir biçimde tartıştıkları bu&nbsp;adama hala ilgi duyuyor olmasını bir türlü anlayamıyor. Onu görünce kalbinin hızla&nbsp;çarpışına bir anlam veremiyor. Durduk yerde içinden ağlamak geliyor, durduk&nbsp;yerde heyecanlanıyor; eski gamzelerini saklamak istiyor, somurtuyor. Beyaz ipek&nbsp;bluzunu ve memelerinin diriliğini, yuvarlaklığını açığa çıkaran o sutyeni giydiği için&nbsp;lanet okuyor. Gelmeden önce iki duble cin içtiği için öfkeleniyor, kızıyor. Enver&nbsp;Rıza'nın karşısında aslında çıplaklığıyla durmak istemiş olduğunu kendine itiraf&nbsp;edememenin tedirginliğini yaşıyor.</p>

  <p class="calibre_">"Senin için ne anlamım var?" diye bağırmak istiyor. İçinden gelen ses bu soruyu sormasının yetmeyeceğini, bu soruyu sorarken çıplak olması gerektiğini fısıldıyor.&nbsp;Fısıltıyı tam olarak duymasa da anlamını kavrıyor; ona göre davranıyor. Sonra pişman oluyor, nefret ediyor ama neden pişman olduğunu, neden nefret ettiğini&nbsp;bilmiyor.</p>

  <p class="calibre_">"Benim için hiçbir anlamın yok!" diyor Enver Rıza. "Çünkü hiçbir deliliğin yok. Çok normalsin. Defne'yi de normal yapacaksın. Yaşamı boyunca hiç soru&nbsp;sormayacak. Mutlu olacak. Aptal olacak."</p>

  <p class="calibre_">Bunu defalarca söylüyor, her karşılaşmalarında davranışlarıyla yineliyor. Nilgün duymuyor.</p>

  <p class="calibre_">Çocuklar, yeni gelen konuğun karşılanması için verilen molanın bitmesinden memnun, oyunlarına dönüyorlar. Yalnızca Defne, arada bir başını kaldırıp Enver&nbsp;Rıza'ya bakıyor:</p>

  <p class="calibre_">"İyi bir baba değilsin... İyi bir baba değilsin... İyi bir baba değilsin..."</p>

  <p class="calibre_">"Biliyorum, değilim... Meyhanenin kapısında, yaşlı bir adam kötü babaların vicdanına oyuncak satıyordu; almadım. Bunun ikiyüzlü bir davranış olduğunu&nbsp;düşündüm. Ben manyağım. Çünkü düşüncelerimin davranışlarımı yönlendirmesine&nbsp;izin veriyorum. Beynimde bağımsız davranış bölümü diye bir şey yok! Refleksleri&nbsp;kontrol eden merkez bende iflas etmiş. Başkalarının kendiliğinden buldukları şaşkınlık verici anlık çözümler ve davranışlar benim aklıma gelmiyor. Nazik görünmeye&nbsp;çalışmıyorum, buna ihtiyacım yok; çünkü gerçekten inceyim... Ayrıca aptalım da... O&nbsp;meyhaneye gittiğimde herkesin beni tanıyacağını sanıyordum. En azından birkaç&nbsp;eski arkadaşla karşılaşmayı umuyordum. Şef garsona adıyla seslendim: Hüseyin&nbsp;<span style="text-indent: 0.4in;">Bey, bana bir küçüğün yarısıyla biraz lakerda gönderiverin! Yüzüme bön bön baktı! Tanımadı. Garip bir şey söylemişim de özür dilemem gerekiyormuş gibi, küskünlük&nbsp;ifade eden bir duruşla bir süre karşımda bekledi. Mezeyi ve rakıyı masama&nbsp;bırakırken, buyurun efendim, dedi. Eskiden daha neşeliydi, masalara oturur,&nbsp;taklitler yapar, fıkralar anlatırdı"</span></p>

  <p class="calibre_">Bakışları yine perdedeki broşa takıldı.</p>

  <p class="calibre_">"Kaç yıldır orada duruyor? Yirmi, otuz, kırk? Bir gün de bir şeyleri değiştir, anne! Koltuk yüzlerini, terlikleri, perdeleri, bibloları; herhangi bir şeyleri... Şu&nbsp;adamdan başlayabilirsin! Şu iri yarı, göbekli olandan! Böylece ben de onun oğlu&nbsp;olmaktan kurtulurum."</p>

  <p class="calibre_">Annesi salonu dolduran kalabalığa bakıp duruyor, serap görmüş gibi delice gülümsüyor. Yalnızca o mu? Nilgün dışında herkes delice gülümsüyor. Nasıl&nbsp;gülümsemesinler? İşte evin kahramanı geldi! Ona Tanrı da denebilir! Duvarlara asılı&nbsp;fotoğrafların çoğu ona ait; üç yaşında, beş yaşında, okula başlayınca, sünnet olunca,&nbsp;askere gidince, nikahta, düğünde... İlk çağ evlerindeki tapınma köşelerini dolduran&nbsp;küçük biblolar, idoller...</p>

  <p class="calibre_">"Büyük ailemin sevgili üyeleri! Kahramanınızı doya doya bağrınıza basın! Çünkü o, önümüzdeki bir yıl içinde bu eve uğramayı ve sizi görmeyi düşünmüyor! Ona&nbsp;mümkün olduğunca geniş ve uzun gülümseyin! Ona tapın ve başınızın üstünde&nbsp;taşıyın! Yokluğunda biblolarıyla, idolleriyle idare edin ama varlığını kesinlikle iyi&nbsp;değerlendirin! Sonra onu şu güzel ve çok mantıklı karıyla yeniden evlendirin!&nbsp;Sıradan, düzenli bir hayatı olması için geceleri idollerini karşınıza alıp dua edin!&nbsp;Oyuncak gibi oynayın onunla! Yönlendirin, hizaya sokun, törpüleyin! Sağından,&nbsp;solundan, altından, üstünden, bıçakla, eğeyle, iskarpelayla kazıyın, yontun! Tanrınız&nbsp;kendinize benzeyene dek çalışmanızı sürdürün! Yüzünü boyayın, kollarını çekiştirin,&nbsp;kazak örün, bıyık bıraktırın, bıyıklarını kesin! Bakınca ne görmek istiyorsanız o hale&nbsp;getirin! Zaten insan ilişkisi denen şey bu değil midir?"</p>

  <p class="calibre_">Nilgün mutfağa gitti. Ardından da Ayla. Sigara yakıp pencereden dışarı baktılar.</p>

  <p class="calibre_">"Ne kadar mutsuz görünüyor, değil mi?" dedi Ayla.</p>

  <p class="calibre_">Bunu söylerken yüzünde acıma eğrileri belirdi. Nilgün yanıt vermedi, sigarasından iki nefes çekip söndürdü, salona döndü.</p>

  <p class="calibre_">Salondaki tören havası biraz yumuşamıştı. Münir Bey torunlarıyla oynuyor, karısı onu izliyordu. Ahmet yokluk halinden sıyrılmış, uykusundan uyanmıştı. Enver Rıza'yı&nbsp;yeni görmüş gibiydi.</p>

  <p class="calibre_">"Ne haber birader?" dedi.</p>

  <p class="calibre_">Sesinde sevecenlik belirtisi ya da insanca bir merak yoktu. Enver Rıza'nın vereceği yanıt umurunda değildi; öylesine sormuştu. Kötü bir niyeti de yoktu.&nbsp;Garipsenecek tek şey, bir zamanlar aynı gazetede çalıştığı birine, hâlâ aynı&nbsp;gazetede çalışıyorlarmış da koridorda karşılaşmışlar gibi hatır sormasıydı.&nbsp;Magazinde başlayan, magazinde bitmesi hemen hemen kesinleşmiş bir yolculuğun&nbsp;tam ortasındaydı. Mola yerlerinde depoyu alkolle full yapıyordu. Evin kahramanının&nbsp;kendisini kazıkladığını düşünüyor, ondan nefret ediyordu. Çünkü karısı Ayla'yla&nbsp;tanışmasını sağlayan küçük kardeş oydu.</p>

  <p class="calibre_">"İyiyim, senin nasıl gidiyor?" dedi Enver Rıza.</p>

  <p class="calibre_">Ahmet, bu soruya açık bir yanıt vermek istemedi, çocuklara bakmakla yetindi. Sonra Ayla'ya dönüp gülümsedi. Hayal kurma isteği kayboldu. Yeniden koltuğa&nbsp;gömüldü, yokluk haline çekildi. Çocuklar bir ağızdan "ne zaman yemek yiyeceğiz?"&nbsp;diye bağırdılar.</p>

  <p class="calibre_">"Büyükdedeniz gelince," dedi Münir Bey.</p>

  <p class="calibre_">Enver Rıza, eve girdiğinden beri yavaşça ağırlaşıp dibe inen, sonra da çökelti halini alan ruhunun derin bir iç sızısıyla kıpırdandığını hissetti. "Büyükdede"&nbsp;sözcüğü, kalabalığın arasında yaşadığı anlamsızlığı tek bir hareketle silip süpürmüş,&nbsp;acıya dönüştürmüştü.</p>

  <p class="calibre_">"Büyükdede! Onu nasıl unuttum? Şule'yle gezmeye gitmişti... Şule'yle!"</p>

  <p class="calibre_">Bir anda sırtından aşağıya ter boşandı. Çocukluğunda yaptığı gibi, ortadaki büyük sehpanın altına girip kaybolmak istedi. Kader, hünerli elleriyle olağanüstü bir&nbsp;eser yaratmıştı; Nilgün'ün orada olmasıyla yetinmemiş, bir de Şule'yle&nbsp;karşılaşmasını sağlamak için kurguyu ince ince dokumuştu.</p>

  <p class="calibre_">O geceyi anımsadı; Şule'ye "istersen sen de gel!" dediği geceyi... İnşallah istemezdi, inşallah Etkin ishal olurdu, mızmızlanırdı, Şule de evine dönmek zorunda&nbsp;kalırdı.</p>

  <p class="calibre_">Az sonra kapı çalındı. Çocuklar, ancak hücum halinde bir piyade birliğinin çıkarabileceği gürültüyle kapıya saldırdılar</p>

  <p class="calibre_">Arkalarından Münir Bey ve diğerleri... Karşılarında Büyükdede, Şule ve Etkin duruyordu.</p>

  <p class="calibre_">"Hoş geldin Dede!" dedi Münir Bey.</p>

  <p class="calibre_">Enver Rıza geceyi en az zararla kapatmak için kalabalığı yarıp öne çıktı.</p>

  <p class="calibre_">"Hoş geldiniz Şule Hanım," dedi elini uzatıp.</p>

  <p class="calibre_">Yüzünde acılı, sırıtmaya benzer bir gülümseyiş belirmişti. Nilgün'ün yanında, Şule'yle ilişkisini gizlemeye çalışmasının ahlaklı bir tutum olup olmayacağını&nbsp;düşündü bir an. Nilgün, Şule'yi görür görmez başını kaldırmış, bir hayvan gibi&nbsp;havayı koklamaya başlamıştı. Bakışlarını Enver Rıza'nın, Büyükdede'nin, Şule'nin ve&nbsp;Etkin'in üstünde gezdiriyor, neler olup bittiğini anlamaya çalışıyordu.</p>

  <p class="calibre_">İlk düşündüğü şey şu oldu: "Hem de çocuklu!"</p>

  <p class="calibre_">Durumu açıklamak Enver Rıza'ya düşüyordu. Eliyle Şule'yi işaret ederek,</p>

  <p class="calibre_">"Şule Hanım," dedi kalabalığa.</p>

  <p class="calibre_">Gerisini getiremedi. Yutkundu, debelendi, kollarıyla havada küçük daireler çizdi. Yardım dileyen, yalvaran bakışlarını Büyükdede'ye dikti.</p>

  <p class="calibre_">"Şule Hanım emniyette çalışıyor," dedi Büyükdede. "İkamet işimin halledilmesinde bana yardımcı oldu. Ben de kendisini davet ettim... Bir mahzuru&nbsp;yoksa!"</p>

  <p class="calibre_">Hep birlikte salona girip yemek masasına oturdular.</p>

  <p class="calibre_">Defne, Mehtap ve Ercan, yadırgayan bakışlarını Etkin'e diktiler bir süre. Çatalı nasıl tuttuğunu, lokmasını nasıl çiğnediğini, oturuşunu, başını öne eğişini sessizce&nbsp;izlediler.</p>

  <p class="calibre_">Sessizliğe ancak beş dakika dayanabildiler. Yemeklerini hızla bitirip halıya yayıldılar. Etkin de aralarındaydı. Soğuk bakışmalar ve merak, kısa sürede&nbsp;anlaşılırlığa ve yakınlığa dönüşmüştü. Mehtap resim defterini Etkin'e&nbsp;gösteriyordu.</p>

  <p class="calibre_">"Bunu bu sabah yaptım, güzel mi?"</p>

  <p class="calibre_">Etkin umursamadı, dudak büktü.</p>

  <p class="calibre_">Defne'nin merakı hala doymamıştı.</p>

  <p class="calibre_">"Okula gidiyor musun?"</p>

  <p class="calibre_">"Tabii gidiyorum, üçe geçtim."</p>

  <p class="calibre_">"Ben de üçe geçtim... Nerede oturuyorsunuz?"</p>

  <p class="calibre_">"Beşiktaş'ta."</p>

  <p class="calibre_">"Hangi okula gidiyorsun?"</p>

  <p class="calibre_">"Niye soru sorup duruyorsun?"</p>

  <p class="calibre_">Nilgün dikkat kesilmiş, onları dinliyor, bir yandan da göz ucuyla Büyükdede'nin yanında oturan Şule'ye bakıyordu.</p>

  <p class="calibre_">"İkamet işini halletmiş... Kimi kandırdıklarını sanıyorlar? Benim ve kızının burada olacağını bilmiyor muydu? Biliyordu, hayvan! Mahsus yaptı!"</p>

  <p class="calibre_">Şule bunalmıştı. Kendisini rahatlatmak isteyen Büyükdede'nin gülümseyişlerine karşılık vermekten yorulmuştu.</p>

  <p class="calibre_">"Ne işim var burada? Hem de Etkinle! Gelmemem için beni uyarabilirdi, hayvan!"</p>

  <p class="calibre_">Münir Bey durmadan konuşuyordu. Az önce mali müşavirlerin hukuki sorumlulukları hakkında hiç bitmeyecekmiş gibi görünen uzun açıklamalar yapmış,&nbsp;arkasından atalarının Kırım'dan niye göçtüklerini anlatmaya başlamıştı.</p>

  <p class="calibre_">Ahmet sandalyesinde uyukluyordu. Arada bir başı önüne düşüyor, ani bir silkinmeyle toparlanıyordu. Enver Rıza'nın durumu da ondan farklı değildi.&nbsp;Sıkıntıdan ve yemekten sonra üstüne çöken uyku halinden kurtulmak için ayağa&nbsp;kalkıp pencereye gitti, bir süre sokağı seyretti.</p>

  <p class="calibre_"><br /></p>

  <p class="calibre_"></p>
  <hr class="sigil_split_marker" />

  <p><br /></p>

  <p class="calibre_">Hava aydınlanmak üzere. Geceden kalma kütükten hala duman çıkıyor. Erlerin bir kısmı uyanmış, içerdeki iki katırı bahçeye çıkarmışlar; uzaktan sesleri&nbsp;duyuluyor.</p>

  <p class="calibre_">Abdülhalim uyandı. Saatine baktı. Haftalardır ilk kez beş saat deliksiz uyumuştu.</p>

  <p class="calibre_">Yatmadan önce çantasına koyduğu künyesini çıkarıp boynuna geçirdi. Kapının önüne çıktı.</p>

  <p class="calibre_">Nizamettin'in anası ansızın yanında belirdi. Bir parça sıcak lavaşı hiçbir şey söylemeden eline tutuşturdu.</p>

  <p class="calibre_">Mühimmat sandıklarının üstünü bir karış kar kaplamıştı. Katırların burunları yem torbalarına gömülmüş. Kursaklarına günlerdir ilk kez dişe dokunur bir şey&nbsp;girmiş; silkiniyorlar, başlarını, kuyruklarını sallıyorlar. Erler bahçedeki tek ağacın,&nbsp;çıplak, beyaz bir kavağın altında sabah nöbetçilerinin yaktığı ateşin çevresinde&nbsp;toplanmış, sigara içiyor, gülüşüyorlar. Ateşteki bakır çaydanlıktan duman tütüyor.</p>

  <p class="calibre_">Karşı koyamadığı bir alışkanlıkla katırları saydı, mühimmata göz attı, nöbetçilerin çarıklarına baktı.</p>

  <p class="calibre_">Her şey yolunda görünüyor. Geldiğini fark edip ayağa kalkan nöbetçilerin çarıkları yumuşak. Buzlu zeminin üstünde, suda yürüyorlarmış hissi veren hışırtılı&nbsp;bir ses çıkarıyorlar.</p>

  <p class="calibre_">"Ateşin yanına gidin, çarıklarınızı kurutun!" dedi onlara.</p>

  <p class="calibre_">Az sonra Hakkı Çavuş belirdi kapıda. Mahmur bakışlarını Abdülhalim'e dikti, buyruklarını dinlemeye hazır bir ifadeyle yanına sokuldu. Komutanından sonra&nbsp;uyandığı görülmemiş bir şeydi. Ellerini suçluluk duygusunu bastırıyormuş gibi&nbsp;karnında birleştirmiş, bekliyordu.</p>

  <p class="calibre_">Kavağın üstüne kuşlar konmuş, ötüşüp duruyorlar. Çıplak dalların birinden kalkıp ötekine konuyorlar. Dallardan, kanatlarından kar dökülüyor.</p>

  <p class="calibre_">Taze kar, görüntüye yumuşak bir hava katmış. Gökyüzü, herkes uyurken içini boşaltmış, rahatlamış. Şimdi ışıkla, seslerle uyanan erler aynı rahatlığı hissediyor.&nbsp;İçleri boşalmış gibi. Sonsuzluk duygusu veren beyazlıkla aydınlanmışlar, hafiflemişler. Pencereden bakıyorlar, ateşte kuruttukları çarıklarını, ceketlerini&nbsp;giyiyorlar, mavzerlerini, sırt çantalarını alıp dışarı çıkıyorlar.</p>

  <p class="calibre_">Abdülhalim, Hakkı Çavuş'a dönüp, "Nizamettin uyanmadı mı?" dedi.</p>

  <p class="calibre_">Hakkı Çavuş kollarını açtı. Anlamsız bir tavırla bu hareketi birkaç kez yineledi. Ter damlacıkları yanağından çenesine doğru akıyordu. Sağ elini Abdülhalim'in&nbsp;omuzuna koymak istedi ama çekindi. Olduğu yere yığılıverdi.</p>

  <p class="calibre_">Az önce, düşmemek için dakikalarca insanüstü bir çaba harcamış, ancak bedeninin içinden gelen son darbeye karşı koyma gücünü kendinde bulamamıştı.</p>

  <p class="calibre_">Uyanıp yatağında doğrulduğunda, günlerdir içini sarsan kırıklığın bütün organlarını esir aldığını hissetmişti. Esir alınan şey yalnızca vücudu değildi. Hayal&nbsp;kırıklığına benzeyen, hiçbir zaman onarılamayacak bir duyguyla ürperiyor,&nbsp;ürpertilerden kurtulmayı bir türlü beceremiyordu. Yaşama isteğinin kalmadığını&nbsp;anlamıştı. Önce bunun gelip geçici bir şey olduğunu düşünmüştü. Son bir gayretle&nbsp;ayağa kalkıp akşamdan ateşin karşısında bıraktığı kuru çarıklarını giymiş, kapıda&nbsp;bekleyen komutanına doğru yürümüştü. Ateşler içinde yanıyor, birilerine&nbsp;yaslanmak istiyordu. Kimseye fark ettirmemiş olsa da, ellerinin, ayaklarının, iç&nbsp;organlarının titrediğini hissediyordu. Daha kapıdayken, duvara kısa bir süre&nbsp;yaslandığı anda bilincini yitirmişti. Ayakta kalmaya çalışıyor ama bacaklarını&nbsp;denetimi altında tutamıyordu. Abdülhalim "Nizamettin uyanmadı mı?" diye&nbsp;sorduğunda, çok uzak kaldığı bir dünyaya ait anlamları bir araya getirip içinde&nbsp;bulunduğu durumdan kurtulmak istemişti. Başaramamıştı.</p>

  <p class="calibre_">Abdülhalim, neredeyse onunla aynı anda yere çöktü. Elini alnına koydu. Avluda bekleyen erler, katırlar, mühimmat, kavak ağacı, kavak ağacındaki kuşlar, günlerdir&nbsp;hasretini çektikleri güneşin solgun ışığı, bütün her şey birdenbire iki hecelik bir&nbsp;sözcüğe dönüştü:</p>

  <p class="calibre_">"Tifüs!"</p>

  <p class="calibre_">Çavuşu eve taşıdılar, tandırın üstüne, az önce kalkmış olduğu yün yatağa yatırdılar. Titremesini geçirmek için örtü olarak ne buldularsa üstüne yığdılar.&nbsp;Biraz soluklanır gibi oldu ama dişleri hala birbirine vurup takırdıyor, alnından,&nbsp;yanaklarından sicim gibi akan ter gittikçe fazlalaşıyordu.</p>

  <p class="calibre_">"Tımar sandığını getirin!" dedi Abdülhalim.</p>

  <p class="calibre_">Ecza sandığı geldi. Sargı bezleri, ağrı kesiciler, penisilin tüpleri, dikiş iğneleri, çaputlar, üst üste konmuş, iç içe geçmiş, karışık, işe yaramaz bir yığın şey...</p>

  <p class="calibre_">Hakkı Çavuş bir süre sonra tepinmeye, üstündeki örtüleri savurup atmaya başladı. Abdülhalim onu omuzlarından kavrayıp yatağa bastırırken yaptığı yanlışı&nbsp;anladı. Bunu nasıl yapmış olduğuna kızarak, lanetler okuyarak erlere bağırdı:</p>

  <p class="calibre_">"Dışarı çıkarın çabuk, soyup kara yatırın!"</p>

  <p class="calibre_">Bir er ayaklarından, bir diğeri de omuzlarından tuttu çavuş'u. Bahçeye taşıdılar, yavaşça karın üstüne bıraktılar. Giysilerini soyup kara gömdüler.</p>

  <p class="calibre_">Kavaktaki kuşlar koşuşturmadan rahatsız olmuş, uçup gitmişlerdi. Kavak, bahçe duvarı, her şey dönüvermiş, bir resim haline gelmişti. Katırlar bile donmuş bir&nbsp;zamanın içindeymiş gibi hareketsizdiler. İki er, Çavuş'u karla örtmeye çalışıyor,&nbsp;ötekiler çaresizce birbirlerine bakıyorlardı.</p>

  <p class="calibre_">"Nizamettin nerede?"</p>

  <p class="calibre_">Bu kez soruyu Nizamettin'in babasına yöneltmişti Abdülhalim.</p>

  <p class="calibre_">Adam, avlunun dışındaki ağaçlık alanda köpeğiyle birlikte birden belirivermişti. Yüksek sesle ve emri andıran bir tonla söylenen sözü duymazdan gelemeyeceğini&nbsp;belli eden bir davranış sergiledi önce; ellerini yana açıp çevresine bakındı. Ama&nbsp;yerinden kıpırdamadı; yanıt vermek için pek istekli görünmüyordu.</p>

  <p class="calibre_">"Nizamettin nerede?"</p>

  <p class="calibre_">Köpek kulaklarını dikti, başını havaya kaldırdı.</p>

  <p class="calibre_">"Yok Nizam!" dedi adam.</p>

  <p class="calibre_">Yumuşak bir ifadeyle söyledi bunu. Doğal, olması gereken, sonunda kimsenin zarar görmeyeceği bir süreci açıklıyor gibiydi. "Nizamettin seni buraya kadar&nbsp;ulaştırdı, tek bir çatışmaya sokmadan sağ salim getirdi," der gibiydi.</p>

  <p class="calibre_">Abdülhalim doğrulup ona doğru iki adım ilerledi. Köpek dişlerini gösterip hırladı, birkaç er mavzerlerine el attılar.</p>

  <p class="calibre_">"Nizamettin nerede?"</p>

  <p class="calibre_">Adam köpeği boynundan tutmuş, çekiştirip duruyordu. Hırlamasını kesmeyince bir tekme savurdu ona. Hayvan inleyerek kaçtı.</p>

  <p class="calibre_">"Ne yapacaksın Nizam'ı?" dedi.</p>

  <p class="calibre_">Yine aynı yumuşaklıkta, karşısındakini yatıştırmaya özen gösteren seslenişini sürdürüyordu.</p>

  <p class="calibre_">Abdülhalim öylece kaldı. İhtiyarın yüzüne baktı. Geri dönüp kapıda bekleyen, gizlice güler gibi eliyle ağzını kapatmış kadına baktı. Babasını, annesini hatırladı bir&nbsp;an, içini acıtan bir kederle başını eğdi.</p>

  <p class="calibre_">Adam çaresizliğin içinden meydan okuyordu. Bunu yaparken kimseyi kırmış, incitmiş değildi; bakışları bulanıktı, kararsızlıktan eser yoktu.</p>

  <p class="calibre_">"Nizam'ın harbi bitti!" dedi duyulur duyulmaz bir sesle.</p>

  <p class="calibre_">Sonra Abdülhalim'in yanına geldi, koluna girip erlerin yanından uzaklaştırdı onu. Sessiz başkaldırısını onaylamasını ister gibi yüzüne baktı ve fısıldadı.</p>

  <p class="calibre_">"Seni Kızılca ordugahına ben götürürüm, istersen oğlumun yerine beni orada alıkoy!"</p>

  <p class="calibre_">Hakkı Çavuş'un yattığı yere, erlerin yanına döndüler. Çavuş, karın içinde, vücudu kızgın demirlerle dağlanıyormuş gibi inliyor, çırpınıyor, sayıklıyordu.&nbsp;Abdülhalim eğilip ateşine baktı. Ateşi biraz düşmüştü.</p>

  <p class="calibre_">"İçeri taşıyın, onu burada bırakacağız," dedi erlere. "Sonra da sandıkları katırlara yükleyin, yola çıkıyoruz!"</p>

  <p class="calibre_"><br /></p>

  <p class="calibre_"></p>
  <hr class="sigil_split_marker" />

  <p><br /></p>

  <p class="calibre_">Ertesi gün öğleden sonra tümen karargâhına vardılar. Yürüyüş boyunca hiç kar yağmamış, hava bozmamıştı. Tepeleri aşıp, nispeten rahat yürünen Kızılca yoluna&nbsp;çıktıklarında, sağda solda, gece yağan karın örttüğü küçüklü büyüklü tümseklerle&nbsp;karşılaştılar. Tümseklerin birinden bileği kesilmiş bir at bacağı fırlamış, bir&nbsp;diğerinden bir insan başı çıkmış, hava almak ister gibi göz boşluklarını gökyüzüne&nbsp;dikmişti. Üstlerinde, çevrelerinde hâlâ kargalar uçuyordu.</p>

  <p class="calibre_">Uzaktan karargâhın dumanları göründüğünde Abdülhalim Nizamettin'in babasına döndü.</p>

  <p class="calibre_">"Sen bizi burada bırak, köyüne git!" dedi.</p>

  <p class="calibre_">Adam, eğilip elini öpmek istedi. Abdülhalim kaçtı. Köpek kuyruğunu sallayarak çevrelerinde dolaşıyordu.</p>

  <p class="calibre_">"Hadi köyüne git! Hakkı Çavuş'a iyi bak, Erzurum'a giden askerler geçerse onlara teslim et! Ben Nizamettin'i zayiat yazarım, merak etme!"</p>

  <p class="calibre_">Adam yaşaran gözlerini kolunun yeniyle sildi.</p>

  <p class="calibre_">"Allah yardımcınız olsun, salimen ananıza babanıza kavuştursun!" dedi.</p>

  <p class="calibre_">Bir tepenin yamacında durdu, vadiye doğru ilerleyen askerleri izledi. Uzakta, Kızılca'nın üstünde toplanan duman, ansızın başlayan rüzgârın önünde, köy&nbsp;dışındaki çadırlara doğru sürükleniyordu. Tel örgülerle çevrilmiş bir alanda üç yüz&nbsp;kadar at gruplar halinde toplanmış bekliyorlardı. Az ötelerinde top arabaları,&nbsp;namluları parıldayan toplar, çadırlara girenler, çadırlardan çıkanlar, ansızın verilen&nbsp;bir komut, koşuşturmalar, kaynayan kazanlar, sıcak fırınlar; karın üstünde her gün&nbsp;yinelenen, bir patlamayı biriktirir gibi zamanı üst üste yığan davranışlar, korkular,&nbsp;düşünceler...</p>

  <p class="calibre_">Yaşlı adam köpeğine seslendi.</p>

  <p class="calibre_">"Hodi Sivaslı, vara ame tarına!" (Hadi Sivaslı, gidiyoruz!)</p>

  <p class="calibre_"><br /></p>

  <p class="calibre_"></p>
  <hr class="sigil_split_marker" />

  <p><span class="italic"><br /></span></p>

  <p class="calibre_">Hulki Bey'in dairesinden ney sesi geliyor.</p>

  <p class="calibre_">Enver Rıza'yla Büyükdede az önce eve döndüler, salonda oturuyorlar.</p>

  <p class="calibre_">"Bu gece hiç yaşanmamalıydı, Şule'yle Nilgün karşılaşmamalıydılar," diye düşünüyor Enver Rıza. Elleri bir dosyanın üstünde ama dosyanın kapağını açamıyor.&nbsp;Gecenin sonunda, Şule'nin, Etkin'i elinden tutup taksiye doğru yürüdüğü o anı&nbsp;aklından çıkaramıyor.</p>

  <p class="calibre_">"Şule, bak, Nilgün'ün geleceğinden gerçekten haberim yoktu!"</p>

  <p class="calibre_">"Benim geleceğimden var mıydı?"</p>

  <p class="calibre_">"Unuttum... Gerçekten unuttum! Özür diliyorum, tamam mı? Eve dönünce arayacağım seni. Tamam mı?"</p>

  <p class="calibre_">Şule telefonu açmıyor.</p>

  <p class="calibre_">Bir kez daha denedi. Açmıyor.</p>

  <p class="calibre_">Büyükdede kollarını göğsünde birleştirmiş, gözlerini yummuş, içine bakıyor.</p>

  <p class="calibre_">"Tercümemi okudun mu?" dedi, uzun bir sessizlikten sonra.</p>

  <p class="calibre_">"Okudum."</p>

  <p class="calibre_">"Bir noksanı var mı? Çünkü yeni alfabe bazen mesele çıkarıyor, yazmakta müşkülat çekiyorum. Eski Türkçe olaydı..."</p>

  <p class="calibre_">"Nerede öğrendiniz yeni alfabeyi?"</p>

  <p class="calibre_">"Ulala'da öğrendim, Türkoloji'de... Elli altmış sene olmuştur..."</p>

  <p class="calibre_">"Yazınızda bir sorun yok... Ama seçtiğiniz kelimeler bana biraz tuhaf geldi. Yani, durumu tam olarak açıklamıyor, hatta bazen karışıklık yaratıyor. Örneğin şu...&nbsp;İşlerin boyut değiştirmesi ve oylumun artması, ifadesi... Ne demek istediğiniz&nbsp;anlaşılmıyor. Nasıl tercüme ettiniz röportajı, merak ediyorum."</p>

  <p class="calibre_">"Lügate baktım!"</p>

  <p class="calibre_">Büyükdede koltuğundan kalktı. Büfede üst üste yığılı duran kitapların arasından öz Türkçe sözlüğü çekip aldı, Enver Rıza'nın önüne koydu.</p>

  <p class="calibre_">"Benim konuştuğum lisan eski kalır, anlamazsın diye düşündüm. Tercümeyi yaptıktan sonra kelimeleri bu lügate bakarak yenileriyle değiştirdim. İyi yapmamış&nbsp;mıyım?"</p>

  <p class="calibre_">Enver Rıza sözlüğü karıştırdı bir süre. Omuzları çöktü. Bütün gece süren iç sıkıntısı en dayanılmaz noktasına ulaştı.</p>

  <p class="calibre_">Sayfaları dolduran sözcüklerin arasından Şule'nin yüzü belirdi. "İlgisiz davranıyorsun..."</p>

  <p class="calibre_">Sözlüğü kapadı.</p>

  <p class="calibre_">"İyi yapmışsınız," dedi Büyükdede'ye.</p>

  <p class="calibre_">Hulki Bey neyini sehpaya bıraktı.</p>

  <p class="calibre_">Eskiden her gün çalardı; artık gönlü çekmiyor. Secdeye varınca artık gözleri kapanıyor, içi geçiyor. Karısı ilk başlarda bunu ibadetinin derinliğine verirdi. Şimdi&nbsp;dürtüp uyandırıyor.</p>

  <p class="calibre_">Ney sehpanın üstünde duruyor. Bakışıyor gibiler.</p>

  <p class="calibre_">Dallarımla penceresine eğildim, camı tıklattım.</p>

  <p class="calibre_">"Hadi, biraz daha çal!" dedim.</p>

  <p class="calibre_">Rahatsız oldu, kalkıp perdeyi çekti. Kırlangıç'ın akşamüstü posta kutusuna bıraktığı mektubu açıp okumaya başladı.</p>

  <p class="calibre_"><br /></p>

  <p class="calibre_"><span class="italic"><i>"Sabahı bekleyenler, ey sabahı bekleyenler!</i></span></p>

  <p class="calibre_"><span class="italic"><i>Gelmeyecek!</i></span></p>

  <p class="calibre_"><span class="italic"><i>Bozkurtların savaşında Salçan Hatun iyi yüzlü bir evliya kadın. Salçan Hatun'u tanıyorsunuz! Mutlak bir saçı var. Suçunu ispatlayanın alnına düşer perçemi.&nbsp;Gözünü kapatır. Bir it modeli çizili haritalarda, dört köşe bir devlet şeklinde&nbsp;mahcup imtihanlar. Kimin sorusunu cevaplıyorsun tarihsel kişi? Köpek kadar adımız&nbsp;yok! Adımız andımızdır! Bütün diller bizimkinden türedi. İngilizce dahil. Ben çok&nbsp;körüklü otobüslere bindim. Şişli-Taksim, Taksim-Şişli. Bir teklifim var. Kaldırın&nbsp;perçeminizi, yaranız görünsün. Gösterebilir misiniz? Alçalın, alçalın, alçalın!&nbsp;Otelleri de kaldırın, fabrikaları da, ticarethaneleri, emlakçıları da. Kaldırın da&nbsp;görün!</i></span></p>

  <p class="calibre_"><span class="italic"><i>Bir kurdun kuyruğudur fitil!</i></span></p>

  <p class="calibre_"><span class="italic"><i>Ateşliyorum orospu çocukları! Cumhuriyet başsavcılığına kimi getirmişler? İhsan Albayrak. Yardakçısı kim? Fehmi Baştürk! Türklüğün önünde eğilmiş bir&nbsp;soytarı gölgesi. Aslı ve kendisi nerede? Yok!</i></span></p>

  <p class="calibre_"><span class="italic"><i>Hayattan şikâyetçiyim sayın melek!</i></span></p>

  <p class="calibre_"><span class="italic"><i>Uçamıyorum.</i></span></p>

  <p class="calibre_"><span class="italic"><i>İmza: Kırlangıç.</i></span></p>

  <p class="calibre_"><span class="italic"><i>Not: Bu ülke mağdurdur. Mağrur ve emperyalist olmak gerekiyor."</i></span></p>

  <p class="calibre_"><span style="text-indent: 0.4in;"><br /></span></p>

  <p class="calibre_"><span style="text-indent: 0.4in;">Hulki Bey okuduklarına bir anlam veremedi.</span><br /></p>

  <p class="calibre_">"Bu kız iyice üşütmüş!" dedi karısına.</p>

  <p class="calibre_">Neyi yeniden eline aldı. Uzun aralıklarla titreyen bir la üfledi. Ses merdiven boşluğunda yankılandı.</p>

  <p class="calibre_">Büyükdede, uzayıp giden titreşimlerin bedenini sardığını hissetti. Geçmişin eli omuzuna dokunmuştu. Ürperdi.</p>

  <p class="calibre_">Bir yaz günüydü, loş bir bahçedeydi. Duvarın arkasından ney ve santur sesleri geliyordu. Annesi, karşısında gülümseyerek oturuyordu. Sırtında beyaz bir şal,&nbsp;ayaklarında yünlü terlikler. Kızlar salıncağın yanındaki sedirde birbirlerine sokulmuş, uyukluyorlar. Sultan da aralarında. Tombul yanaklarında&nbsp;<span class="italic">şeffaf</span>&nbsp;bir pembelik.&nbsp;Elleri battaniyenin altından çıkmış. Küçücük elleri.</p>

  <p class="calibre_">"Yarın bari Sultan'ı görmeye gideyim! Yanakları hala pembe midir? Elleri hala küçük müdür? Koklasam yine o çocuk kokusunu bağışlar mı bana?"</p>

  <p class="calibre_">Duvarın arkasında ney ve santur sesleri. Karanlıkta ateşböcekleri yanıp sönüyor. Huriye uykusunda gülüyor.</p>

  <p class="calibre_"><br /></p>

  <p class="calibre_"></p>
  <hr class="sigil_split_marker" />

  <p><br /></p>

  <p class="calibre_">Sabahleyin sokağın gürültüsüyle uyandı. Enver Rıza'nın yatak odasına baktı. Uyuyordu.</p>

  <p class="calibre_">Pantolonunu, ayakkabılarını, bacaklarını kırmaktan korkuyormuş gibi ağır ağır giydi. Yün gömleğini, ceketini; kollarını kırmaktan korkuyormuş gibi, ağır ağır.</p>

  <p class="calibre_">Anahtarı yanına alıp almadığını birkaç kez kontrol etti.</p>

  <p class="calibre_">Bakkalın kapısında tüp arabası durmuş. Bir genç tüpleri dükkanın önüne yığıyor, sürücü uykulu gözlerle aynadan onu izliyor.</p>

  <p class="calibre_">Caddeye çıkıp otobüs durağına kadar yürüdü. El ele tutuşmuş iki ilkokul öğrencisine Beykoz'a nasıl gidebileceğini sordu. Çocuklar birbirlerine baktılar,&nbsp;yanıt vermediler. Sonra yaşlı bir adama sordu aynı soruyu. Adam bilmediğini&nbsp;söyledi. Sonra, elinde büyük bir çanta taşıyan başörtülü bir kadın yanına yaklaştı.</p>

  <p class="calibre_">"Nereye gideceksin, dede?" dedi.</p>

  <p class="calibre_">"Beykoz'a."</p>

  <p class="calibre_">"Ben de karşıya geçeceğim, seni Üsküdar'a götürür, oradan Beykoz otobüsüne bindiririm."</p>

  <p class="calibre_">"Allah razı olsun, kızım."</p>

  <p class="calibre_">Beşiktaş'a kadar otobüsün penceresinden dışarıyı seyretti.</p>

  <p class="calibre_">Sabah, çiçek gibi açıyor. Duraklarda bekleşenler, giderek kalabalıklaşan kaldırımlar, kepenk sesleri, art arda dizilen, her dakika sayıları artan otomobiller,&nbsp;perde perde yükselen klaksonlar; sessiz, uyuşuk dünya hızla biçim değiştiriyor.</p>

  <p class="calibre_">Otobüs Beşiktaş'ta boşalıyor. Vapura biniyorlar, ikinci katın güvertesinde çay içiyorlar, simit yiyorlar. Büyükdede, önünde çalkalanan denize, uzakta sise batıp&nbsp;çıkan Kızkulesi'ne bakıyor. Ötede, göremediği bir yerde Haydarpaşa'nın olduğunu&nbsp;düşünüyor. Bir zamanlar koşar adım çıktığı merdivenleri hayal ediyor. Büyük&nbsp;kapının arkasında ayakta duran asker kalabalıklarını görüyor. Teğmenler bağıra&nbsp;çağıra emirler yağdırıyorlar. İsimler okunuyor, teçhizatlar sırtlanıyor, namaz&nbsp;kılınıp dualar mırıldanılıyor.</p>

  <p class="calibre_">Kadın koluna girip vapurdan indiriyor Büyükdede'yi. Otobüs durağına götürüyor. Bir otobüse bindirip dışarıdan el sallıyor.</p>

  <p class="calibre_">Koltuğun demirine sıkıca tutunuyor. Boğazdaki gemileri, vapurları, akıntının üstüne konup kalkan martıları izliyor bir süre. Kıyıya bağlanmış iki küçük kayık&nbsp;görüyor. Az sonra kürekler şıpırdayacak, ağır ağır yol almaya başlayacaklar.&nbsp;Sultan, öndeki kayıktan başını çevirecek, "işte bu!" diyecek. Kayığın kıçında iki kız&nbsp;daha var. İkisi de dönüp bakıyor. Bakaş, beyaz saçlarını her zamanki gibi topuz&nbsp;yapmış. Nesibe her zamanki gibi çocuk. Evlerin bahçelerinde erikler çiçek açmış.&nbsp;Havada bahar kokusu.</p>

  <p class="calibre_">Demiri tutan eli gevşedi, gözkapakları ağırlaştı, ruhu uykunun salıncağında gidip gelmeye başladı. Bir kamyonun kasasında buldu kendini. Karşılıklı banklara&nbsp;oturmuş, konuşmaksızın sallanan yolculardan biriydi. Kasanın bir ucunda oturan&nbsp;dört Rus polisi tüfeklerinin dipçiklerini yere dayamışlardı. Onlar da sallanıyorlardı.&nbsp;Kasabadaki karakolda bir hafta tutulduktan sonra yargılanmalarına karar&nbsp;verilmişti; Ulala'ya götürülüyorlardı. Mirkit, Çaptı ve Ködyü boylarının şaman&nbsp;derneklerinin yönetici ve üyeleri, ak ve kara şamanları; kadınlar, erkekler, gençler,&nbsp;yaşlılar, toprak yolda sıçrayan otobüsün homurtusunu acıklı bir ezgiyi dinler gibi&nbsp;dinliyorlardı.</p>

  <p class="calibre_">Uyandı.</p>

  <p class="calibre_">Otobüs son duraktaydı. Motor hala çalışıyordu ama yolcuların tümü inmişti.</p>

  <p class="calibre_">Münir Bey'den aldığı adresin yazılı olduğu kâğıdı cebinden çıkardı, sürücüye gösterdi.</p>

  <p class="calibre_">"Şu kahvede oturanlara sor, amca!" dedi sürücü.</p>

  <p class="calibre_">Kahvede oturanlar bir yokuşu işaret ettiler.</p>

  <p class="calibre_">Yan yana dizilmiş ahşap evlere baka baka yokuşu tırmanmaya başladı. Evlerin cepheleri, sepya fotoğraflardaki ihtiyarların yüzleri gibi. Yamuk, çarpık kapılar,&nbsp;pencereler; dalgın bakışlar, sımsıkı kapalı dudaklar; renksiz... Yıllar, gerçeğin&nbsp;üstüne dökülen ışığı alıp götürmüş; yalnızca izler kalmış. Kapı tokmaklarında&nbsp;binlerce elin izi, küçük bahçelerde çınlayan eski çığlıklar; ayaklanan, kaçışan&nbsp;kedilerin gölgeleri, namazlarda selama duranların mırıltıları, ayak sesleri; komşu&nbsp;kızların gülüşleri, hıçkırıkları.</p>

  <p class="calibre_">Bir evin önünde durup kapıyı çaldı. Bastonuna dayanmış, güçlükle ayakta duran, ak saçlı bir kadın açtı kapıyı. Sultan'a benziyordu.</p>

  <p class="calibre_">"Kimi aradın?" dedi.</p>

  <p class="calibre_">Sultan'ınkiler gibi iri siyah gözleri var.</p>

  <p class="calibre_">"Sultan, sen misin?"</p>

  <p class="calibre_">Kadın siyah gözlerini kısarak baktı.</p>

  <p class="calibre_">"Sen kimi aradın, onu söyle!"</p>

  <p class="calibre_">"Sultan'ı aradım."</p>

  <p class="calibre_">"Annem uyuyor."</p>

  <p class="calibre_">"Sen kızı mısın?"</p>

  <p class="calibre_">"Kızıyım."</p>

  <p class="calibre_">Bu söz, bahçedeki çıplak ağaçların, yazdan kalma çiçek iskeletlerinin, boş saksıların mırıldandığı bir ezgiye dönüştü. "Sultan büyümüş, evlenmiş, çocuğu&nbsp;olmuş, yaşlanmış. "Uyandır ananı! Abdülhalim geldi de!" Kadın ağır ağır geri döndü.&nbsp;Bir sofayla bahçeye bakan iki katlı ahşap evin bitişiğindeki kulübeye yöneldi. "Anne&nbsp;kalk!" dedi. "Abdülhalim dayım geldi." Bunu olağan bir şey söylermiş gibi söyledi.</p>

  <p class="calibre_">Çocukluğundan beri dinlediği bir masalın kahramanını ansızın karşısında görmek heyecanlandırmışa benzemiyordu onu. Büyükdede peşinden yürüdü.</p>

  <p class="calibre_">Bu eve son kez 1912 baharında gelmişti. Bahçe martı sesleriyle, deniz kokusuyla aydınlanmıştı. Erik ağaçları çiçekliydi. Köşede bir tavuk kümesi duruyordu. Ortada&nbsp;yuvarlak bir çiçeklik; ortancalar, fuller bir portakal ağacının gölgesine sığınmışlar.&nbsp;Bir bayram günü olmalıydı; uzaktan satıcıların naraları, meydanda toplanan&nbsp;çocukların çığlıkları duyuluyordu.</p>

  <p class="calibre_">Şimdi bahçe küçülmüş. Duvarın dibindeki kuyunun yerinde yeller esiyor. Ne erik ağaçları, ne tavuk kümesi...</p>

  <p class="calibre_">Alçak kapıdan geçip mutfağa bitişik küçük bir odaya girdiler. Büyükdede'nin yüzüne geçmişin kokusu vurdu. Eski eşyaların, saklananların, unutulanların kokusu.&nbsp;Duvarda soluk bir fotoğraf. Sepya.</p>

  <p class="calibre_">Yirmili yaşlarında bir adam... Başına enveriye geçirmiş. Ceketinin omuzunda, yakasında, bir gün önce dikilmiş mülazımısani şeritleri... Geçmişin kuyusundan&nbsp;bakıyor odaya. Bakışlarında kibir var.</p>

  <p class="calibre_">"Bu benim fotoğrafım... Ne kadar gençmişim Allahım... Maltepe'deki alayda çekildiydim..."</p>

  <p class="calibre_">Pencerenin önündeki sedire bir heykel uzanmış. Yalnızca gözleri hareket ediyor. Göğsüne kadar çektiği battaniyenin ucundan elleri görünüyor. Biçimsiz,&nbsp;kapkara eller. Gözlerini kısıp dikkatle bakıyor Büyükdede'ye. Sözcükler kırık&nbsp;dökük.</p>

  <p class="calibre_">"Kim bu, Fatma?"</p>

  <p class="calibre_">Fatma, yatağın yanındaki şilteye oturdu, elma soymaya başladı.</p>

  <p class="calibre_">"Abdülhalim dayı, anne! Münir gelip söyledi ya, dönecekmiş diye..."</p>

  <p class="calibre_">Konuğuna bir dilim elma uzattı.</p>

  <p class="calibre_">"Artık yaşlandı," dedi. "Kulakları duymuyor, aklı da gidip geliyor, kimseyi tanımaz oldu."</p>

  <p class="calibre_">Büyükdede heykelin üstüne eğildi. Elindeki paketi yatağa bıraktı.</p>

  <p class="calibre_">"Nasılsın Sultan? Bak sana lokum getirdim."</p>

  <p class="calibre_">Sultan gözlerini iyice açtı. Lokum paketini almak istedi ama gücü tükendi. Eli battaniyenin üstüne düştü.</p>

  <p class="calibre_">"Enver'i de toprağa verdik, Allah rahmet eylesin!" dedi Fatma araya girip.</p>

  <p class="calibre_">Dişsiz ağzına bir dilim elma attı. Dilinde, damağında buruk bir tat. Sonra bir dilim daha. Yedikçe tatlanıyor.</p>

  <p class="calibre_">"Evi kiraya verdik, Abdülhalim dayı. Bize büyük geliyor, temizliği zor."</p>

  <p class="calibre_">Büyükdede Sultan'ın ellerini tuttu. Önce irkildi kadın, teninde gezinen parmaklara baktı. Sonra dokunuşun büyüsüne kapıldı, gülümser gibi oldu, yüzü&nbsp;çarpıldı.</p>

  <p class="calibre_">"Evi kiraya verdi," dedi.</p>

  <p class="calibre_">"Tanımadın mı beni, Sultan?"</p>

  <p class="calibre_">Bahçede bir kumru ötüyor. Taş döşemede bir kedi dizlerini kırmış bekliyor. Ansızın bir kanat sesi.</p>

  <p class="calibre_">"Anne, tanımadın mı? Abdülhalim dayım, bizim Enver'in babası."</p>

  <p class="calibre_">Sultan'ın yüzü şekilden şekle giriyor. Güçbela fısıldıyor:</p>

  <p class="calibre_">"Evi kiraya verdi bu!"</p>

  <p class="calibre_">Parmaklarını avucundaki ellere kenetliyor.</p>

  <p class="calibre_">"Yoruluyormuş."</p>

  <p class="calibre_">"Maşallah, iyisin Sultan!"</p>

  <p class="calibre_">"İyiyim, her yerim ağrıyor."</p>

  <p class="calibre_">"Beni tanıdın mı?</p>

  <p class="calibre_">Sultan uzak bir geçmişten bakıyor. Ağlamıyor ama gözleri yaşlı gibi.</p>

  <p class="calibre_">Büyükdede çömeldiği yerden kalkıp kapıya yöneliyor.</p>

  <p class="calibre_">"Ben yine gelirim," diyor. Fatma elmanın son dilimini ağzına atıyor. "Aklı uçup gitti, Abdülhalim dayı. Ne yapacağım, bilmiyorum."</p>

  <p class="calibre_">Sultan kapıdaki gölgeleri inceliyor. İki gölgeden biri, başını kapıya çarpmamak için eğiliyor. Şimdi yüzüne güneş vurdu. Adamın çekik gözlerindeki kederi gördü.&nbsp;"Bir gün Nesibe'yi de getir Halim abi!" diye bağırdı.</p>

  <p class="calibre_">"Olur, getiririm."</p>

  <p class="calibre_">"Yatıya getir!"</p>

  <p class="calibre_"><br /></p>

  <p class="calibre_"></p>
  <hr class="sigil_split_marker" />

  <p><br /></p>

  <p class="calibre_">Kızılca evlerinden birinde uyandı.</p>

  <p class="calibre_">Tandır küllenmişti, damdaki havalandırmadan huzme halinde soğuk akıyordu. Uykuya dalmadan önce tanıştığı İstanbullu teğmen Kemalettin elindeki bardağı&nbsp;uzattı:</p>

  <p class="calibre_">"Çay için, komutanım!" dedi.</p>

  <p class="calibre_">Yorganın altında, acıyan birinin bakışlarının verdiği huzura bıraktı kendini. Bu duyguya alışması kolay olmuştu. Kendisi de başkalarına böyle davranıyordu.&nbsp;Acınmaya, korunmaya, güven aşılayacak sözcükler işitmeye, insanlarla barış&nbsp;zamanında yakınlaşamayacağı kadar yakınlaşmaya alışmıştı. Yürüyüşler boyunca&nbsp;müfrezedeki erlere, çavuşlara elinde olmadan bir baba, bir anne gibi davrandığını&nbsp;hissetmiş, bundan mutluluk duymuştu. Erler de ona öyle davranmışlardı.&nbsp;Abdülhalim'in kendilerinin yerine düşündüğünü, çözümler bulduğunu, donup&nbsp;gitmemeleri, Rusların eline düşmemeleri için elinden geleni yaptığını fark etmişler,&nbsp;bu iyiliğin karşılığını vermek için birbirleriyle yarışmışlardı.</p>

  <p class="calibre_">Kemalettin'le birlikte dışarı çıktılar. Köy camiinde namaz kıldılar. Atları, mandaları çeviren tel örgünün çevresinde dolaştılar. Yem deposunu, top&nbsp;arabalarına koşulan hayvanların bulunduğu ahırları gezdikten sonra, kemik suyunda&nbsp;kaynatılmış buğday çorbalarını içtiler.</p>

  <p class="calibre_">Yürüyüş raporunu uyumadan önce kaleme almış, Nizamettin'in firarını olduğu gibi anlatmıştı. Karargah kurmayının&nbsp;müfrezenin gecikmesini normal&nbsp;karşılayacağını umuyordu Normal karşılamasalar da, kabahatinin siciline işlenecek&nbsp;cinsten bir şey olmadığını biliyordu; azarlanmaya ya da hoşnut kalmayacağı&nbsp;düşünülen bir göreve getirilmeye razıydı. Artık Erzurum'a ya da Köprüköy'e&nbsp;gönderilmeyi beklemiyordu. Gitmek için istekli de değildi. Ovalar, dağlar, her yer&nbsp;bembeyazdı. Ara yolları buz tutmuştu. Yamaçlara kadar inen aç kurt sürüleri dört&nbsp;beş kişilik gözcü kollarının peşine takılıyor, karargaha kadar izliyor, bıkmadan tepelerde öylece duruyorlardı.</p>

  <p class="calibre_">Bu kış bir şölen yaşıyor olmalıydılar. Yürüyüş boyunca yol kıyısında rastladıkları donukların birçoğunun karnı açılmış, boyunlarına, baldırlarına diş geçirilmişti.&nbsp;Kurtlar yaralılara hemen saldırmıyor, uzaktan izliyor, ses çıkarmadan, hareket&nbsp;etmeden ölmelerini bekliyorlardı. Ne bir uluma, ne bir kıpırtı. Kulaklarını dikip,&nbsp;kurbanlarının son soluğunu duymak istiyormuş gibi başlarını toprağa doğru&nbsp;eğiyorlardı. Sonra, önderlerinin ilk adımıyla ileri atılıyorlar, henüz soğumamış&nbsp;cesedi dakikalarca koklayıp, dişlerini geçirmek için en uygun yeri bulmaya&nbsp;çalışıyorlardı.</p>

  <p class="calibre_">Ölünün yalnızca iç organlarını yiyorlardı. Boyundaki, kasıktaki büyük damarlardan akan kan tamamen soğuyunca ısırmayı ve emmeyi bırakıyor, hala sıcak&nbsp;kalan iç organlarına yöneliyor, onlar da soğuyunca diş geçirecek başka bir bölüm&nbsp;arıyor, bulamayınca sinirlenip birbirlerine saldırıyorlardı.</p>

  <p class="calibre_">Kurmay çadırındaki görüşmeden sonra Kemalettin'le yeniden buluştular.</p>

  <p class="calibre_">"Nasıl geçti, komutanım?" dedi Kemalettin.</p>

  <p class="calibre_">"Mesele çıkmadı, topçu taburunda vazife verdiler."</p>

  <p class="calibre_">"Beraber olacağız demektir, komutanım!"</p>

  <p class="calibre_">O akşam karargâh, Rusların Aras kuzeyinde ateşkesi bozduğu haberiyle çalkalandı.</p>

  <p class="calibre_">İki gün sonra, sabah namazını kıldıran başimam uzun bir konuşma yaptı. Vatan sevgisi, Allah sevgisi ve şahadet üstüne dokunaklı bir konuşmaydı. Konuşmanın&nbsp;ortasında, kendisini dinleyen erlerin birçoğu gibi ağlamaya başlamış, hıçkırıklarını&nbsp;bastırabilmek için bir süre susmak zorunda kalmıştı.</p>

  <p class="calibre_">"Hakikaten ağlanacak durumdayız," diye mırıldandı Abdülhalim.</p>

  <p class="calibre_">Yanında duran Kemalettin gülümsedi.</p>

  <p class="calibre_">Süvari tümeni, üç haftalık süre içinde yeterince hazırlanmış, eksiklerini gidermiş olsa da, savaşın başındaki mevcudunun yarısına düşmüştü. Gerçi, aşiret&nbsp;alaylarının önemli bölümü dağıtılmış, bu alayları yöneten subayların büyük kısmı&nbsp;tümen emrine verilmişti ama binek hayvanlarının ve mekkârelerin hali savaşın&nbsp;başında olduğundan bin kat beterdi.</p>

  <p class="calibre_">O sabah, çadırlarda, köy evlerinde, ahırlarda hummalı bir çalışma başladı. Atların koşumları hazırlandı, mandalar top arabalarına koşuldu, erzak çuvalları&nbsp;katırlara yüklendi. Birliklerin bir bölümü Ardı yönüne, bir bölümü de Şahmansur&nbsp;eteklerinden Aras'a doğru yola koyuldular.</p>

  <p class="calibre_">Abdülhalim, o güne dek uzağında kaldığı savaşa taburuyla birlikte yürümeye başladı.</p>

  <p class="calibre_">Sırtını zeminliğin duvarına vermiş, cephane sandıklarının tahtalarıyla sürekli tazelenen ateşin kıyısına uzattığı ayaklarına bakıyordu. Karşısında aynı biçimde&nbsp;oturan beş er ceketlerinin yakalarını kaldırmış, boyunlarına sardıkları atkılarla&nbsp;ağızlarını kapatmış sessizce oturuyorlar. Teğmen Kemalettin, ara sıra siper&nbsp;aynasından, iki yüz metre ötedeki dereye mevzilenen Rus mangalarının durumunu&nbsp;kontrol ediyor.</p>

  <p class="calibre_">Gün ağarır ağarmaz başlayan çatışmalar öğleye dek kesilmedi. Taburdan arta kalan elli kişilik grup kuzeye çekilmeyi başardı ama Abdülhalim, Kemalettin ve&nbsp;sekiz er mevziyi terk ederken ateş yedi. Üç er vurulup zeminliğe düştü. Ruslar, üç&nbsp;yüz metrelik bir hat boyunca dereye yaklaştılar, ateşi kesip beklemeye başladılar.</p>

  <p class="calibre_">Kemalettin Abdülhalim'i bir köşeye çekti.</p>

  <p class="calibre_">"Ne yapacağız, komutanım?" diye fısıldadı. "Kurtulma ümidimiz kalmadı."</p>

  <p class="calibre_">Abdülhalim erlere baktı. Solgun yüzlerine her şeyi yitirmiş olmanın karanlığı çökmüştü. Üst üste sigara sarıp içiyorlar, matarada kaynattıkları çayı sırayla&nbsp;yudumluyorlardı. Biri, yanında cansız yatan arkadaşlarına baktıkça ağlıyor, bir&nbsp;diğeri onu yatıştırmaya çalışıyordu.</p>

  <p class="calibre_">Geri çekilmek için son bir ateş başlatmak anlamsız görünüyordu. Ruslar çatışma süresince hattı kuzeye doğru genişletmişlerdi. Daha önce geri çekilenleri de esir&nbsp;almış ya da öldürmüş olmalıydılar.</p>

  <p class="calibre_">"Akşama kadar vaktimiz var," dedi Abdülhalim. "Fakat teslim olacaksak bunu karanlık çökmeden yapmalıyız."</p>

  <p class="calibre_">Karanlıkta erlerin paniğe kapılıp ateş açmalarından, açıkta ateş yemekten korkuyordu. Aynı şey Ruslar için de geçerliydi; karanlıkta onlar da kendilerini&nbsp;güven içinde hissetmeyeceklerdi. En küçük bir hareketlenme onların da&nbsp;ürkmelerine neden olacaktı.</p>

  <p class="calibre_">Kemalettin'in ayna çıkarmasına üç defadır yanıt vermemişler, ateş etmemişlerdi.</p>

  <p class="calibre_">"Ben bir bakacağım," dedi Kemalettin.</p>

  <p class="calibre_">Zeminliğin buz merdivenini birkaç basamak çıktı. Çenesini karın üstüne bastırdı ve dışarı baktı. Derenin karşısında, sabahleyin geri çekilenlerin bıraktığı topun ve&nbsp;top arabasının arkasında bir manga kadar Rus mevzilenmişti. Geri çekilenler topun&nbsp;kamasını çıkarıp oraya devirmişler, arabayı da yakmışlardı. Yüz metre kadar sağda,&nbsp;daha kalabalık bir Rus grubu vardı. Onların önünde, dere yatağına yerleşenler&nbsp;ateşin çevresinde toplanmışlardı. Gülüşmeleri, konuşmaları duyuluyordu.</p>

  <p class="calibre_">Kemalettin'in başını çıkardığını görünce, "teslim, teslim!" diye bağırdılar.</p>

  <p class="calibre_">Ateşi kestiklerinden beri aralıklarla yineledikleri bir çağrıydı bu. Erler çağrıyı duydukça heyecanlanıyor, bakışlarını birbirlerine ve iki genç subaya çeviriyorlardı.</p>

  <p class="calibre_">Abdülhalim ateşe birkaç tahta daha attı. Sırtını yeniden zeminliğe dayadı.</p>

  <p class="calibre_">"Benim bir kılavuzum vardı," dedi Kemalettin'e. "On beş gün evveline kadar, onun sayesinde tek bir çatışmaya bile girmemiştim."</p>

  <p class="calibre_">"Maharetliymiş, komutanım!"</p>

  <p class="calibre_">"Öyleydi."</p>

  <p class="calibre_">Nizamettin belirdi gözünün önünde. Sırıtıyordu.</p>

  <p class="calibre_">"Şimdi kıymetimi anladın mı, kumandan?" diyordu. "O postalardaki yükleri, karargahlara vaktinde götürmeye kalkışsaydık, şimdiye on&nbsp;defa, on beş defa şehit&nbsp;düşmüş olurduk."</p>

  <p class="calibre_">"Nasıl becerdin peki bunu?"</p>

  <p class="calibre_">"Kolay, kumandan... Anayollardan uzak tuttum seni. Menzilimizdeki orduları uzaktan takip etmeye çalıştım. Onlar mola verince biz de mola verdik, onlar&nbsp;çatışmaya başlayınca tepelere vurduk. Harp bir sanatsa, harpten kaçmak da bir&nbsp;sanattır; kumandan!"</p>

  <p class="calibre_">Sırıtıyordu.</p>

  <p class="calibre_">Kemalettin erlere sessiz olmalarını işaret etti. Başını zeminlikten çıkardı yine, dikkatle çevreyi dinledi.</p>

  <p class="calibre_">"Sardılar, komutanım!" dedi.</p>

  <p class="calibre_">Abdülhalim içinden Elham okudu, ellerini yüzüne götürdü. Boynunda bir eksiklik hissetti o an. Künyesi yoktu. Sabahleyin çantasından çıkarmamış olmalıydı.</p>

  <p class="calibre_">Yerde bulduğu bir süngüyü tüfeğine taktı. Kemalettin'e baktı. Başını öne eğmişti çocuk. Ağlıyor, dua okuyordu.</p>

  <p class="calibre_">Az sonra dört yandan teslim çağrıları gelmeye başladı. Sesler daha yakındı artık.</p>

  <p class="calibre_">Cebinden çıkardığı mendili süngünün üstüne bıraktı. Tüfeği yavaşça yükseltti.</p>

  <div class="mbp_pagebreak" id="calibre_pb_3"></div>
</body>
</html>
