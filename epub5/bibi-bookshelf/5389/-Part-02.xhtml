<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head><meta name="charset" content="UTF-8"/>
<title></title>

<link href="BookStyles.css" type="text/css" rel="stylesheet"/>
</head>
 <body>
<h2 title="İki • SONBAHAR 1952"><i>İki</i><br/>
SONBAHAR 1952<br/>
<img alt="icon2" src="icon2.png"/></h2>
<p>Babası, Abdullah’a daha önce hiç vurmamıştı. Bu yüzden, vurduğu zaman elinin ayasını onun kafasının yan tarafına, tam kulağının üstüne -sertçe, ansızın- indirince, Abdullah’ın gözlerinden hayret yaşları fışkırdı. Oğlan durumu çaktırmamak için hemen gözlerini kırpıştırdı.</p>
<p>“Eve dön,” dedi Baba, sıkılı dişlerinin arasından.</p>
<p>Abdullah ön taraftaki Peri’nin hıçkırarak ağlamaya başladığını duydu.</p>
<p>Sonra Baba ona bir daha vurdu; bu kez daha da sert, sol yanağına. Abdullah’ın başı yana savruldu. Yüzü yanıyordu, gözünden yaş geldi. Sol kulağı çınlıyordu. Baba eğildi, ona iyice yaklaştı, esmer, kırışık yüzü çölü, dağları ve gökyüzünü tamamen kapadı.</p>
<p>“Sana eve girmeni söyledim, evlat,” dedi acılı bir ifadeyle.</p>
<p>Abdullah hiç sesini çıkarmadı. Hızla yutkundu, gözlerini kısıp babasına dikti; güneşe karşı yüzüne siper ettiği elinin arkasından gözlerini kırpıştırıp duruyordu.</p>
<p>Öndeki küçük, kırmızı el arabasına yarı uzanmış olan Peri, korkuyla titreyen, tiz sesiyle ona seslendi; “Abollah!”</p>
<p>Baba bıçak keskinliğindeki bir bakışla oğlanı yerine mıhladı, ayaklarını sürüyerek arabanın yanına döndü. Peri yattığı yerden kollarını Abdullah’a doğru uzatmıştı. Abdullah onların yola çıkmasını bekledi. Sonra ellerinin tersiyle gözlerini kuruladı, peşlerine düştü.</p>
<p>Biraz sonra Baba, ona bir taş attı, aynen Şadbağlı çocukların Peri’nin köpeği Şuja’ya yaptıkları gibi - tek fark, onların Şuja’ya isabet ettirmeye, canını yakmaya çalışmalarıydı. Babanın fırlattığı taş zararsızca yere, Abdullah’ın birkaç adım ötesine düştü. Oğlan bekledi, babasıyla Peri yeniden yola düşünce, bir kez daha arkalarına takıldı.</p>
<p>Sonunda, güneşin tam da zirveden inmeye koyulduğu sırada, Baba el arabasını durdurdu. Abdullah’a doğru döndü, bir süre düşündü, sonra eliyle yanına çağırdı.</p>
<p>“Anlaşıldı, pes etmeyeceksin,” dedi.</p>
<p>Peri’nin eli at arabasındaki yatağından çabucak Abdullah’ın avucuna kayıverdi. Islak gözleriyle ona bakıyor, eksik dişlerini göstererek, ağabeyi yanında olduğu sürece başına hiçbir kötülük gelemezmiş gibi gülümsüyordu. Oğlan parmaklarını onun eline doladı; tıpkı her gece iki kardeş bez karyolalarında, kafa kafaya vermiş, bacakları birbirine dolanmış yatarlarken yaptığı gibi.</p>
<p>“Senin evde kalman gerekiyordu,” dedi Baba. “Annenle İkbal’in yanında. Tembihlediğim gibi.”</p>
<p><i>O senin karın</i>, diye düşündü Abdullah. <i>Annemi gömdük. </i>Ama sözcükleri dudaklarından dökülmeden, tam zamanında durdurmayı öğrenmişti.</p>
<p>“Tamam, gel o zaman,” dedi Baba. “Ama ağlamak yok. Anlaşıldı mı?”</p>
<p>“Evet.”</p>
<p>“Bak uyarıyorum seni. Çekemem, tamam mı?”</p>
<p>Peri, Abdullah’a bakıp sırıttı, o da kardeşinin soluk gözlerine, pembe, tombul yanaklarına bakıp sırıttı.</p>
<p>Ve çölün çukurlu zemininde sarsılarak ilerleyen arabanın yanı sıra, Peri’nin elini tutarak yürümeye başladı. İki kardeş birbirlerine kaçamak, mutlu bakışlar atıyor ama Baba’nın canını sıkmaktan, talihlerini tersine çevirmekten korktukları için pek konuşmuyorlardı. Uzun düzlükler boyunca yalnızdılar, üçü baş başaydı; bakır rengi derin koyakların ve geniş, kumtaşı yarların dışında görünürde hiçbir şey, hiç kimse yoktu. Çöl önlerinde yuvarlanarak, olanca genişliğiyle açılıyordu, sanki onlar, sadece onlar için yaratılmışçasına, kızgın parıltılı hava durgun, gök yüksek, maviydi. Çatlamış zemindeki taşlar ışıldıyordu. Abdullah’ın duyduğu tek ses, kendi soluklarının hırıltısıyla babanın kuzeye doğru çektiği kırmızı arabanın tekerlerinden çıkan ritmik gıcırtıydı.</p>
<p>Bir süre sonra dinlenmek için iri bir kayanın gölgesinde durdular. Baba bir inilti salıp arabanın tutamağını yere bıraktı. Sırtını kabartırken güneşe çevirdiği yüzünü buruşturdu.</p>
<p>“Kâbil’e daha ne kadar var?” diye sordu Abdullah.</p>
<p>Baba başını eğip onlara baktı. Adı Sabır’dı. Esmer tenliydi, köşeli, kemikli yüzü sertti; çöl şahininin gagası kadar kıvrık bir burnu, kafatasına derinden gömülü gözleri vardı. Baba bir kamış kadar zayıftı, ama ömür boyu çalışmak kaslarını güçlendirmiş, bir hasır koltuğun kolçağındaki hintkamışı kayışları gibi gerginleştirmişti. “Yarın öğleden sonra,” dedi inek derisinden yapılma kırbayı ağzına götürürken. “Tabii iyi yol alırsak.” Suyu kana kana içti, âdemelması inip kalktı.</p>
<p>“Niye Nebi Dayı götürmedi ki bizi?” dedi Abdullah. “Arabası var.”</p>
<p>Baba ona bakıp gözlerini belertti.</p>
<p>“Bunca yolu yürümek zorunda kalmazdık.”</p>
<p>Baba bir şey demedi. İs lekeli takkesini çıkardı, gömleğinin yeniyle alnındaki teri sildi.</p>
<p>Peri’nin parmakları arabadan dışarıya uzandı. “Abdullah, bak!” diye bağırdı heyecanla. “Bir tane daha.”</p>
<p>Abdullah gözleriyle onun parmağını izleyerek bir kayanın gölgesindeki noktayı buldu; orada yanmış kömürü andıran, gri, uzun bir tüy vardı. Yanına gitti, sapından tutup kaldırdı. Üzerindeki tozları üfledi. Şahin, diye düşündü evirip çevirirken. Belki de bir kumru ya da çöl toygarı. Bugün bunlardan epeyce görmüştü. Yo, bir şahin. Tüye bir kez daha üfledi, sonra Peri’ye uzattı, kız tüyü onun elinden sevinçle kaptı.</p>
<p>Köyde, Şadbağ’da Peri, Abdullah’ın verdiği, eski, teneke çay kutusunu yastığının altında saklıyordu. Paslı bir mandalı, kapağında da dumanı tüten bir çay fincanını iki eliyle kavramış, sakallı bir Hintlinin resmi vardı; yaşlı adamın başında türban, üzerinde uzun, kırmızı bir tunik. Peri biriktirdiği bütün kuş tüylerini bu kutuya koyardı. Bunlar onun sahip olduğu en değerli mallardı. Koyu yeşil ve dolgun bordo renginde horoz tüyleri; bir kumrunun beyaz kuyruk tüyü, üzeri kara benekli, tozlu kahverengi bir serçe tüyü ve Peri’nin en çok gururlandığı parça: Bir tavuskuşunun ucunda iri, nefis bir göz bulunan, yanardöner, yeşil tüyü.</p>
<p>Bu sonuncu Abdullah’tan bir armağandı, iki ay önce vermişti. Bir başka köyde, ailesi tavuskuşu besleyen bir oğlanın yaşadığını duymuştu. Bir gün, Baba’nın kanal kazmak için Şadbağ’ın güneyindeki bir kasabaya gitmesinden yararlanan Abdullah bu köye yollandı, oğlanı buldu, tavuskuşunun tüylerinden birini istedi. Bunun üzerine pazarlık başladı, sonunda Abdullah tüye karşılık ayakkabılarını vermeyi kabul etti. Tüyü pantolonunun beline, gömleğinin altına sokup Şadbağ’a döndüğünde tabanları yarılmıştı, yerde kanlı izler bırakıyordu. Dikenler, kıymıklar tabanının derisine yuva yapmıştı. Her adım ayaklarından yukarıya acı okları fırlatıyordu.</p>
<p>Eve varınca üvey annesi Pervane’yi kulübenin önünde, tandırın karşısında iki büklüm <i>nan</i> yaparken buldu. Hemen evin yakınındaki devasa meşe ağacının arkasına sinip kadının işini bitirmesini bekledi. Gövdenin kenarından gizlice bakıyor, kadının çalışmasını seyrediyordu; geniş omuzlu, uzun kollu bir kadındı, nasırlı elleri, kalın, küt parmakları, adını aldığı narin uçucunun zarafetinden eser taşımayan ablak, yuvarlak bir suratı vardı.</p>
<p>Abdullah onu öz annesini sevdiği gibi sevebilmeyi öyle çok isterdi ki. Üç buçuk yıl önce, Abdullah yedi yaşındayken, Peri’yi doğururken kan kaybından ölen annesi. Yüzü artık aklından tamamen çıkmış olan annesi. Oğlunun başını iki avucuyla tutup göğsüne bastıran, her gece uykudan önce onun yanaklarını okşarken bir yandan da ninni söyleyen annesi:</p>
<p class="iPrg">Kağıttan bir ağacın altında<br/>
minik, hüzünlü bir peri buldum.<br/>
Bir gece rüzgârla savrulan,<br/>
minik, hüzünlü bir peri tanıdım.</p>
<p>Evet, keşke yeni annesini de aynı şekilde sevebilseydi. Belki Pervane de içten içe aynı şeyi, <i>onu</i> sevebilmeyi diliyordu. Tıpkı İkbal’i, yüzünü gözünü öpüp durduğu, her öksürüğüne, aksırığına telaşla koşturduğu, bir yaşındaki oğlunu sevdiği gibi. Ya da ilk bebeği Ömer’i sevdiği gibi. Tapardı o oğlana. Ama çocuk bir önceki kış soğuğunda ölmüştü. Henüz iki haftalıklı. Pervane’yle Baba adını bile daha yeni koymuşlardı. Amansız kışın Şadbağ’dan aldığı üç bebekten biriydi. Pervane’nin acıya kesmiş pençeleriyle Ömer’in küçük, kundaklı cesedine nasıl sımsıkı yapıştığı, Abdullah’ın dün gibi aklındaydı. Bebeği tepenin üst kısmına gömdükleri günü, donmuş topraktaki küçücük tümseği, kurşun göğün altında dua okuyan Molla Şekip’i, herkesin yüzüne gözüne kar ve buz taneleri üfüren rüzgârı çok iyi anımsıyordu.</p>
<p>Abdullah, tek bir tavustüyüne karşılık, sahip olduğu tek ayakkabı çiftini verdiğini öğrenince Pervane’nin öfkeden kuduracağını tahmin ediyordu. Baba onları alabilmek için kızgın güneşte, kan ter içinde çalışmıştı. Velhasıl kadın öğrenince canına okuyacaktı. Beni dövebilir bile, diye düşündü Abdullah. Daha önce de birkaç kez dövmüştü. Elleri -Abdullah’ın tahminine göre, felçli kız kardeşini onca yıl kaldırıp indirmekten- güçlü, ağırdı, ayrıca süpürge sopasını savurmayı ya da şamarı tam isabet indirmeyi iyi biliyordu.</p>
<p>Ancak hakkını yememeli, Pervane’nin onu dövmekten zevk alır gibi bir hali yoktu. Dahası, üvey çocuklarına sevgi göstermekten de âciz değildi. Bir keresinde, Baba’nın Kâbil’den getirdiği kumaştan Peri’ye gümüşlü yeşilli bir elbise dikmişti. Abdullah’a şaşırtıcı bir sabırla, iki yumurtayı birbirine çarpıp sarılarını bozmadan kırmayı öğretmişti. Bir kere de onlara mısır kabuklarını, kendi kardeşiyle küçükken yaptıkları gibi, kıvırıp katlayarak nasıl bebek yapılacağını göstermişti. Küçük bez parçalarından, paçavralardan bebeklere gayet şık elbiseler yapmayı öğretmişti.</p>
<p>Ancak Abdullah bunların yalnızca görev duygusuyla yapılan davranışlar olduğunun, kadının İkbal için uzandığı kuyudan katbekat sığ bir kaynaktan çekildiğinin farkındaydı. Bir gece evde yangın çıksa, Pervane’nin hangi çocuğu kapıp dışarıya fırlayacağından Abdullah adı gibi emindi. Kadın durup düşünmezdi bile. Sonuçta yanıt basitti: Onlar, Peri’yle ikisi, onun çocukları değildi. İnsanlar en çok kendi çocuklarını severdi. Kardeşiyle onun Pervane’ye ait olmadığı gerçeği değiştirilemezdi. Onlar bir başka kadının artıklarıydı.</p>
<p>Pervane’nin ekmeği içeriye götürmesini bekledi, sonra kadının bir kolunda İkbal, diğerinde çamaşır sepeti yeniden çıkışını gözledi. Onun ağır ağır dereye doğru gidişine baktı, tamamen gözden yitmesini bekledikten sonra eve süzülüverdi; tabanları yere değdikçe zonkluyordu. Yere oturup elinde kalan, ayağına geçirebileceği tek şeyi, eski, naylon terlikleri giydi. Abdullah akıllıca bir iş yapmadığının farkındaydı. Ama Peri’nin yanına diz çöküp onu tatlılıkla uyandırdıktan sonra, arkasına sakladığı tüyü bir sihirbaz misali ortaya çıkarıverince her şeye değdi - kızın önce şaşkınlıkla, ardından mutlulukla dolan yüzü, ağabeyinin yanaklarını öpücüklerle damgalayışı, ağabeyi onun çenesini tüyün yumuşacık ucuyla gıdıkladığında kıkır kıkır gülüşü dünyalara bedeldi; ansızın ayaklarının acısını geçiverdi.</p>
<p>Baba gömleğinin yeniyle yüzünü bir daha kuruladı. Kırbadan sırayla su içtiler. Bu da bitince, “Yoruldun, evlat,” dedi Baba.</p>
<p>“Yo,” dedi Abdullah, yorgun olmasına rağmen. Bitkindi. Ayakları sızlıyordu. Çölü terlikle geçmek hiç de kolay değildi.</p>
<p>“Bin hadi,” dedi Baba.</p>
<p>Abdullah el arabasında Peri’nin arkasına oturdu, sırtını yandaki tahta latalara dayadı; kız kardeşinin belkemiğindeki küçük omurlar karnına, göğüs kafesine bastırıyordu. Baba onları çekerken Abdullah göğe, dağlara, sırt sırta vermiş, sıra sıra yuvarlanan, toparlak tepelere baktı. Onları çeken babasının sırtına baktı; başı öndeydi, ayakları kızıl kahve kumdan küçük kümecikler havalandırıyordu. Yanlarından Kuçi göçerlerine ait bir kervan geçti; çıngırak şıngırtılı, deve homurtulu, tozlu bir konvoy; gözleri sürmeli, saçları buğday rengi bir kadın Abdullah’a gülümsedi.</p>
<p>Kadının saçları Abdullah’a annesini hatırlatmıştı, içi ona sevecenliğine, her daim mutlu kişiliğine, insanların zalimliği karşısındaki hayretine duyduğu özlemle bir kez daha sızladı. Onun hıçkırıklı kahkahasını, bazen başını ürkekçe yana yatırışını unutmamıştı. Annesi hem endam hem de kişilik olarak narindi, ince yapılı, ince belli bir kadındı, eşarbından kurtulan bir tutam saçı illa dışarı taşardı. Abdullah böylesine kırılgan, ufak tefek bir bedenin bu kadar bol mutluluğu, bu kadar çok iyiliği nasıl barındırabildiğine hayret ederdi. Barındıramıyordu zaten. Dışarıya taşıyor, gözlerinden oluk oluk akıyordu. Baba farklıydı. Baba’nın doğasında sertlik vardı. Gözleri Anne’ninkiyle aynı dünyaya bakıyor, yalnızca kayıtsızlık görüyordu. Bitmez tükenmez bir meşakkat. Baba’nın dünyası amansızdı. İyi şeylerin hiçbiri bedava değildi. Sevgi bile. Her şeyin bedelini ödüyordun. Ve eğer yoksulsan, elindeki tek nakit, kahır çekmekti. Abdullah küçük kardeşinin saçındaki kabuklu ayrıma, arabanın yanlarından sarkan zayıf bileklerine baktı ve ölürken annesinden bir şeylerin, kendini canı gönülden, şen şakrak adayışından, art niyetsizliğinden, sarsılmaz umudundan bir parçanın Peri’ye geçtiğini anladı. Peri bu dünyada onu asla üzmeyecek, üzemeyecek tek kişiydi. Bazı günler Abdullah onun yeryüzündeki tek gerçek akrabası olduğu duygusuna kapılıyordu.</p>
<p>Günün renkleri yavaşça çözülüp gride eridi, uzaklardaki dağ zirveleri çömelmiş devlerin donuk siluetlerine dönüştü. Günün başlarında, çoğu Şadbağ gibi gözden de gönülden de ırak, toz toprak içindeki bir sürü köyden geçmişlerdi. Pişmiş topraktan yapılma, bazen bir dağın yamacına yaslanmış, bazen de yaslanmamış, küçük, dört köşe evler; çatılarından tüten duman kurdeleleri. Çamaşır ipleri, ateşin başına çömelmiş kadınlar. Birkaç kavak ağacı, bir iki tavuk, bir avuç inekle keçi ve daima bir cami. Geçtikleri son köy bir afyon tarlasına bitişikti, tohum zarflarıyla uğraşan bir ihtiyar onlara el salladı. Abdullah’ın duyamadığı bir şeyler söyledi. Baba da ona el salladı.</p>
<p>“Abollah?” dedi Peri.</p>
<p>“Evet.”</p>
<p>“Ne dersin, Şuja üzgün müdür?”</p>
<p>“Bence iyidir.”</p>
<p>“Kimse canını yakmaz, değil mi?”</p>
<p>“O kocaman bir köpek, Peri. Kendini koruyabilir.”</p>
<p>Şuja gerçekten de <i>iriydi</i>. Biri kulaklarının ucunu ve kuyruğunu kestiği için, Baba onun bir zamanlar dövüş köpeği olduğunu düşünüyordu. Ancak kendini savunup savunamayacağı ya da buna yeltenip yeltenmeyeceği ayrı konuydu. Bu başıboş köpek Şadbağ’da ilk boy gösterdiğinde, çocuklar ona taş atmış, onu ağaç dallarıyla ya da bisiklet tekerleğinin paslı parmaklarıyla dürtüklemişlerdi. Şuja onlara hiç karşılık vermemişti. Köyün çocukları ona eziyet etmekten zamanla bıkmış, onu rahat bırakmıştı, ama Şuja’nın onlara karşı tavrı, geçmişteki hoyratlıklarını unutmamışçasına, hâlâ dikkatli, kuşkuluydu.</p>
<p>Köpeğin Şadbağ’da uzak durmadığı tek kişi, Peri’ydi. Peri’yi gördü mü bütün ağırbaşlılığı uçup giderdi. Kıza duyduğu sevgi sınırsız, lekesizdi. Peri onun bütün evreniydi. Sabahları kızın evden çıktığını gördüğü an yerinden fırlar, tepeden tırnağa titremeye başlardı. Kesilmiş kuyruğunun kökünü deli gibi sallar, kızgın kömürlerin üzerinde yürüyormuşçasına patileriyle yeri döverdi. Kızın etrafında mutlulukla hoplayıp zıplardı. Bütün gün Peri’nin peşinden ayrılmaz, topuklarını koklardı, geceleri, ayrıldıkları zaman da kapının önünde gamlı gamlı yatıp sabahı beklerdi.</p>
<p>“Abollah?”</p>
<p>“Evet.”</p>
<p>“Büyüyünce seninle mi yaşayacağım?”</p>
<p>Abdullah alçalan, ufku dürtükleyen turuncu portakalı seyrediyordu. “İstersen. Ama istemezsin.”</p>
<p>“İsterim!”</p>
<p>“Kendi evinin olmasını isteyeceksin.”</p>
<p>“Ama komşu olabiliriz.”</p>
<p>“Belki.”</p>
<p>“Uzakta oturmazsın.”</p>
<p>“Peki, ya benden bıkarsan?”</p>
<p>Kız dirseğiyle onun böğrünü dürttü. “Bıkmam!”</p>
<p>Abdullah kendi kendine sırıttı. “Tamam, peki.”</p>
<p>“Yakınımda olacaksın.”</p>
<p>“Evet.”</p>
<p>“Yaşlanana kadar.”</p>
<p>“Hem de çok yaşlanana kadar.”</p>
<p>“Daima.”</p>
<p>“Evet, daima.”</p>
<p>Kız arabanın önünden dönüp ona baktı. “Söz veriyor musun, Abollah?”</p>
<p>“Daima, sonsuza kadar.”</p>
<p>Daha sonra Baba, Peri’yi sırtına aldı, Abdullah da arkadan, boş arabayı çekmeye başladı. Yürüdükçe, hiçbir şey düşünmediği bir vecit haline girdi. Yalnızca bir yükselip bir alçalan dizlerinin, bir de takkesinin kenarından usulca yuvarlanan ter damlalarının farkındaydı. Peri’nin küçük ayakları Baba’nın kalçalarına çarpıp duruyordu. Ayırdında olduğu tek şey, babasıyla kız kardeşinin, çölün gri zemininde uzanan, yavaşladığı zaman ondan uzaklaşan gölgesiydi.</p>
<p class="exP">Baba’ya bu son işi bulan, Nebi Dayı idi - Pervane’nin ağabeyi olduğu için, aslında Abdullah’ın üvey dayısıydı. Nebi Dayı, Kâbil’de aşçılık ve şoförlük yapıyordu. Ayda bir kez arabasıyla Şadbağ’a, onları görmeye gelirdi; geldiğini kesik kesik korna cayırtısından ve tavanı ten rengi, jantları parlak, büyük, mavi arabanın peşine takılan çocuk sürüsünün haykırışlarından anlardınız. Çocuklar çamurluğa, camlara vururlardı, ta ki adam motoru durdurup geniş bir gülümsemeyle arabadan ininceye kadar; yakışıklı Nebi Dayı’nın uzun favorileri, alnından geriye taradığı dalgalı, siyah saçları vardı; ona oldukça büyük gelen, zeytin rengi takım elbise, beyaz smokin gömleği, kahverengi mokasen giyerdi. Köylüler onu görmek için evden çıkarlardı, çünkü her ne kadar işverenine ait olsa da bir araba sürüyor, takım elbise giyiyor ve büyük şehirde, Kâbil’de çalışıyordu.</p>
<p>İşte Nebi Dayı son ziyaretinde Baba’ya bu işten söz etmişti. Yanında çalıştığı zengin insanlar, evlerine bir ilave yaptırmaktaydı arka bahçeye küçük bir konuk evi; banyosu filan olan, ana binadan bağımsız bir müştemilat. Nebi Dayı, inşaat işlerinden anlayan Baba’yı işe alabileceklerini düşünüyordu. Parası iyi, ayrıca taş çatlasın bir ayda biter, dedi.</p>
<p>Baba inşaatlardan anlardı. Yeterince çalışmıştı onlarda. Abdullah kendini bildi bileli, Baba iş arar, günübirlik çalışabileceği bir yer bulmak için kapı kapı dolaşırdı. Bir keresinde Baba’nın köyün saygıdeğer yaşlılarından Molla Şekip’e şöyle dediğini duymuştu: <i>Eğer dünyaya bir hayvan olarak gelseydim, Molla Sahip</i><a href="Footnotes.xhtml#fnote01" id="fnote_01"><sup>1</sup></a><i>, inan olsun katır olarak gelirdim</i>. Baba bazen çalışmaya giderken Abdullah’ı da yanında götürürdü. Bir gün, Şadbağ’dan yürüyerek tam bir günlük mesafede bulunan bir kasabaya elma toplamaya gittiler. Abdullah babasının gün batana dek merdivenden inmediğini anımsıyordu; sırtı kamburlaşmış, kırışık ensesi güneşten yanıyor, kollarının derisi sıyrılmış, kalın parmaklarıyla elmaları tek tek çevirip koparıyor. Bir başka kasabadaki cami için de tuğla yapmışlardı. Baba ona iyi cins toprağı, daha derindeki, rengi daha açık malzemeyi nasıl toplayacağını göstermişti. Toprağı birlikte eleyip saman eklemişler, sonra Baba, karışım cıvıyıvermesin diye suyun nasıl azar azar, sabırla ekleneceğini öğretmişti. Geçtiğimiz yılsa Baba, taş taşımıştı. Kürekle toprak atmış, sabanla tarla sürmüştü. Asfalt döken bir ekiple yol inşaatında çalışmıştı.</p>
<p>Abdullah, babasının Ömer yüzünden kendini suçladığını biliyordu. Daha çok ya da daha iyi işler bulsaydı, bebeğe daha sıkı kışlık giysiler, daha kalın battaniyeler, hatta belki de evi ısıtacak daha düzgün bir soba alabilirdi. İşte Baba aynen böyle düşünüyordu. Cenazeden sonra Abdullah’a Ömer’le ilgili tek söz etmemiş olsa da Abdullah biliyordu.</p>
<p>Ömer’in ölümünden birkaç gün sonra, Baba’yı devasa meşe ağacının altında tek başına dikilirken görmüştü. Meşe Şadbağ’daki her şeyden yüksekti ve köydeki en yaşlı canlıydı. Baba, “Şehri almak üzere ordusuyla Kâbil’e ilerleyen İmparator Babür’ü gördüyse hiç şaşmam,” derdi. Çocukluğunun yarısını ağacın o muazzam gölgesinde ya da yerleri süpüren dallarına tırmanarak geçirmişti. Onun babası, yani Abdullah’ın dedesi, kalın dallardan birine uzun ipler bağlayıp bir salıncak yapmış, salıncak sayısız çetin mevsimi atlattığı gibi, ömrü yaşlı adamdan da uzun olmuştu. Baba çocukken, Pervane’yle ve kardeşi Masume’yle bu salıncağa sırayla bindiklerini anlatırdı.</p>
<p>Ama bugünlerde, ne zaman Peri onu kolundan çekiştirip salıncakta sallamasını istese, Baba çalışmaktan bitap düştüğünü söylüyordu.</p>
<p><i>Belki yarın, Peri</i>.</p>
<p><i>Azıcık, Baba. Hadi kalk, lütfen</i>.</p>
<p><i>Şimdi olmaz. Başka bir gün</i>.</p>
<p>Kız sonunda pes edip onun kolunu bırakır, küskün küskün uzaklaşıldı. Bazen onun arkasından bakarken Baba’nın zayıf yüzü iyice çökerdi. Yatağında döner, yorganı başına çeker, bitkin gözlerini yumardı.</p>
<p>Abdullah Baba’yı bu salıncakta sallanırken bir türlü gözünün önüne getiremiyordu. Onun da bir zamanlar kendisi gibi bir oğlan çocuğu olduğunu tahayyül edemiyordu. Bir çocuk. Kaygısız, ayağına çabuk. Oyun arkadaşlarıyla birlikte açık tarlalarda paldır küldür koşan. Şimdiyse elleri yaralı, yüzü derin yorgunluk çizgileriyle bezeli Baba. Elinde kürekle, tırnaklarının altında çamurla doğmuş olması pekâlâ mümkün görünen Baba.</p>
<p class="exP">O gece çölde uyumak zorunda kaldılar. Pervane’nin yolluk olarak hazırladığı ekmekle haşlanmış patateslerin sonuncusunu yediler. Baba bir ateş yaktı, çaydanlığı üzerine koydu.</p>
<p>Abdullah ateşin yanına uzandı, yün battaniyenin altına, Peri’nin arkasına kıvrıldı; kızın soğuk tabanları onunkilere değiyordu.</p>
<p>Baba ateşe doğru eğilip bir sigara yaktı.</p>
<p>Abdullah sırt üstü dönünce Peri de konumunu değiştirdi, yanağını ağabeyinin köprücükkemiğinin altındaki tanıdık kuytuya dayadı. Çöl tozunun bakırsı kokusunu içine çeken Abdullah, gözlerini buz kristallerini andıran, yanıp sönen yıldızlarla dolu gökyüzüne dikti. Narin bir hilal, dolunay halinin karanlık, hayal meyal seçilen çerçevesinin içine ovulmuş gibiydi.</p>
<p>Abdullah’ın aklına geçen değil, evvelki kış geldi; her şey karanlığa gömülmüştü, rüzgâr kapının sağından solundan, ağır, uzun ve yüksek bir ıslıkla içeriye doluyor, tavandaki ufacık çatlaklarda vızıldıyordu. Dışarıda, kar köyde ne var ne yok örtmüştü. Geceler uzun ve yıldızsız, günler kısa, kasvetliydi, güneş kendini nadiren, o da kabartma bir akik misali gösterivor, sonra hemen kayboluyordu. Ağlayan Ömer’in cılız feryatlarını, sonra sessizliğini, ardından Baba’nın kapkara bir suratla karton bir kutuya oyduğu, tıpkı şu an tepelerindeki hilale benzeyen, orak biçimindeki ayı, kutuyu küçük mezarlığın ön tarafına, donmuş toprağa açılan çukura koyuşunu anımsadı.</p>
<p>Şimdiyse sonbahar bir kez daha bitmek üzereydi. Kış hemen köşe başında, pusuda bekliyordu, ama sözcüğü ağızlarına almak kışın gelişini hızlandırabilirmiş gibi, Baba da Pervane de buna hiç değinmiyorlardı.</p>
<p>“Baba?” dedi.</p>
<p>Babası ateşin öteki tarafından alçak bir homurtu saldı.</p>
<p>“Sana yardım etmeme izin verecek misin? Konukevini yaparken yani?”</p>
<p>Baba’nın sigarasının dumanı kıvrılarak yükseldi. Gözlerini karşısındaki karanlığa dikmişti.</p>
<p>“Baba?”</p>
<p>Baba oturduğu kayanın üzerinde kıpırdandı. “Harcı karıştırmama yardım edebilirsin herhalde,” dedi.</p>
<p>“Nasıl yapılacağını bilmiyorum ki.”</p>
<p>“Ben gösteririm. Öğrenirsin.”</p>
<p>“Peki ya ben?” dedi Peri.</p>
<p>“Sen mi?” dedi Baba yavaşça. Sigarasından bir nefes çekti, elindeki çubukla ateşi dürtükledi. Sıçrayan kıvılcımlar dans ederek karanlığa karıştılar. “Sen sudan sorumlu olacaksın. Hiç susuzluk çekmememizi sağlayacaksın. Çünkü susayan bir insan çalışamaz.”</p>
<p>Peri sessizdi.</p>
<p>“Baba haklı,” dedi Abdullah. Peri’nin ellerini bulaştırmak, çamura bulamak istediğini ve Baba’nın verdiği göreve canının sıkıldığını sezmişti. “Sen bize su getirmezsen inşaatı asla bitiremeyiz.”</p>
<p>Baba çubuğu kulpuna geçirip çaydanlığı ateşten aldı, soğuması için kenara koydu.</p>
<p>“Bak ne diyeceğim,” dedi. “Su işinin altından kalkabilirsen, ben de sana yapacak başka bir iş bulurum.”</p>
<p>Peri çenesini kaldırıp Abdullah’a baktı; yüzü, arası açık dişlerini gösteren bir tebessümle aydınlanmıştı.</p>
<p>Abdullah onun bebekken nasıl göğsüne yatıp uyuduğunu hatırladı; bazen gecenin bir vakti gözlerini açar ve kardeşinin ona işte bu ifadeyle, sessizce gülümsediğini görürdü.</p>
<p>Onu büyüten kendisiydi. Doğruydu bu. Üstelik kendisi de daha çocuk olmasına karşın. Daha on yaşındaydı. Peri bebekken, onun ciyaklamalarına, mırıltılarına uyanan, karanlıkta yanına gidip onu pışpışlayan Abdullah’tı. Kirli bezlerini o değiştirmişti. Peri’yi yıkayan oydu. Baba’nın görevi değildi bu -o bir erkekti- dahası, çalışmaktan sürekli bitap haldeydi. O sırada Ömer’e hamile olan Pervane’ye gelince, Peri’nin ihtiyaçlarına karşı hep ağırkanlıydı. Ne sabrı vardı bunun için ne de enerjisi. Böylece kızın bakımı Abdullah’a kalmış, ama o bunu hiç dert etmemişti. Her şeyi seve seve yapmıştı. Onun ilk adımına yardım eden, söylediği ilk sözcüğü duyan kişi olmaya bayılmıştı. Yaşamdaki amacının bu olduğuna inanıyordu; Tanrı onu bu nedenle, annelerini onlardan aldığı zaman Peri’ye bakması için yaratmıştı.</p>
<p>“Baba,” dedi Peri. “Bir masal anlatsana.”</p>
<p>“Geç oldu,” dedi Baba.</p>
<p>“Lütfen.”</p>
<p>Baba doğası gereği içine kapalı bir adamdı. Bir defada peş peşe iki cümleyi çok ender olarak sarf ederdi. Ama bazen, Abdullah’ın aklının ermediği nedenlerle, Baba’nın içindeki bir kilit açılır, ansızın öyküler döküldükçe dökülürdü. Bazen, Pervane mutfakta tavaları, tencereleri tangırdatırken Abdullah’la Peri’yi karşısına oturtur, kendinden geçmiş çocuklara çocukken büyükannesinden dinlediği masalları anlatır, onları sultanların, cinlerin, hain devlerin ve bilge dervişlerin yaşadığı topraklara yollardı. Kimi zaman da öyküleri kendisi uydururdu. Ânında, hemen oracıkta uydurduğu öyküler Abdullah’ı her seferinde afallatan bir düş gücünü ve hayal âlemini dışavurmaktaydı. Abdullah için Baba hiçbir zaman masal anlatırkenki kadar kanlı canlı, hayat dolu, açık, samimi değildi; masallar onun donuk, anlaşılmaz dünyasında açılan iğne delikleriydi sanki.</p>
<p>Ama Abdullah babasının yüz ifadesinden bu akşam masal anlatılmayacağını anlamıştı.</p>
<p>“Geç oldu,” diye yineledi Baba. Omzuna sardığı şalın ucuyla çaydanlığı tutup kendine bir bardak çay doldurdu. Dumanı üfledi, bir yudum aldı; yüzü alevlerde turuncu turuncu ışıldıyordu. “Uyuma vakti. Yarın yolumuz uzun.”</p>
<p>Abdullah battaniyeyi başlarının üzerine çekti. Altında, Peri’nin ensesine ninni söylemeye başladı:</p>
<p class="iPrg">Kâğıt bir ağacın altında<br/>
minik, hüzünlü bir peri buldum.</p>
<p>Uyudu uyuyacak Peri, mahmur bir sesle kendi dizelerini söyledi:</p>
<p class="iPrg">Bir gece rüzgârla savrulan<br/>
minik, küçük bir peri tanıdım.</p>
<p>Neredeyse aynı anda da horlamaya başladı.</p>
<p>Abdullah daha sonra uyanınca Baba’nın gitmiş olduğunu gördü. Korkuyla doğrulup oturdu. Ateş sönmüş, geriye bir kaç kızıl köz beneğinden başka bir şey kalmamıştı. Abdullah gözleriyle önce sağ, sonra sol tarafı taradı, ama gözleri bir anda uçsuz bucaksız ve boğucu bir hal alan karanlıkta hiçbir şey seçemiyordu. Yüzünün bembeyaz kesildiğini hissetti. Yüreği güm güm atarken kulağını dikti, nefesini tuttu.</p>
<p>“Baba?” diye fısıldadı.</p>
<p>Sessizlik.</p>
<p>Panik duygusu göğsünün derinliklerinde tomurcuklanmaya başlamıştı bile. Hiç kıpırdamadan durdu, dimdik ve gergin bedeniyle uzun bir süre etrafı dinledi. O ve Peri, onları kuşatan, üstlerine abanan karanlıkta yalnızdılar. Terk edilmişlerdi. Baba onları terk etmişti. Abdullah çölün ve dünyanın gerçek enginliğini ilk kez hissetti. İnsan onun içinde öyle kolay kaybolabilirdi ki! Yardıma koşacak, yolu gösterecek hiç kimse yok. Sonra daha da kötü bir düşünce kıvrılarak, solucan misali beynine süzüldü. Baba ölmüştü. Biri onun boğazını kesmişti. Haydutlar. Onu öldürmüşlerdi, şimdi de onunla Peri’yi kıskaca alıyorlardı, ama acele etmeden, tadını çıkararak, bunu bir oyuna dönüştürerek.</p>
<p>Tizleşen bir sesle, “Baba!” diye seslendi bir kez daha.</p>
<p>Karşılık gelmedi.</p>
<p>“Baba?”</p>
<p>Solukborusunu kavrayan pençe giderek sıkılanırken, tekrar tekrar babasına seslendi. Babasına kaç kez ve ne zamandır seslendiğini unutmuştu, ancak karanlıktan bir kez olsun karşılık gelmedi. Gözünün önünde suratlar canlandı; dağlarda gizlenen, topraktan fışkırmış, gözleyen, aşağıya, ona ve Peri’ye bakıp pis pis sırıtan çehreler. Panik onu ele geçirmiş, iç organlarını buruyordu. Tir tir titremeye, soluğunun altından inlemeye başladı. Çığlık çığlığa haykırmanın eşiğindeydi, hissediyordu.</p>
<p>Sonra, ayak sesleri. Karanlıkta bir suret cisimleşti.</p>
<p>“Gittiğini sandım,” dedi Abdullah titrek bir sesle.</p>
<p>Baba ateşten kalanın yanına çöktü.</p>
<p>“Neredeydin?”</p>
<p>“Hadi uyu, evlat.”</p>
<p>“Bizi bırakmazsın, değil mi Baba? Bize bunu yapmazsın?”</p>
<p>Baba ona baktı, ama karanlıkta yüzü Abdullah’ın seçemediği bir anlamla dağılmıştı. “Kardeşini uyandıracaksın.”</p>
<p>“Sakın bırakma bizi.”</p>
<p>“Yerer ama artık.”</p>
<p>Abdullah yeniden uzandı; kollarıyla sımsıkı sardığı kız kardeşi, boğazında deli gibi atan yüreğiyle öylece yattı.</p>
<p class="exP">Abdullah, Kâbil’e hiç gitmemişti. Kâbil hakkındaki bütün bilgisi, Nebi Dayı’nın anlattığı öykülere dayanmaktaydı. Baba’yla birlikte çalışmak için üç-beş kasabayla küçük şehir görmüş olsa da, gerçek bir kente ayak basmamıştı. Nebi Dayı’nın anlattıklarıysa onu ülkedeki en büyük ve en kalabalık kentin patırtısına, itiş kakışına kesinlikle hazırlamamıştı. Her taraf trafik lambaları, çayevleri, lokantalar, parlak, rengârenk tabelalı, cam vitrinli dükkânlarla doluydu. Arabalar kalabalık caddelerde gürültüyle akıyor, korna çalarak, ani hamlelerle otobüslerin, yayaların ve bisikletlerin arasından, dar boşluklardan geçmeye çalışıyordu. Atların çektiği <i>gari</i>’ler bulvarlarda sağlı sollu şıngırdıyor, demir jantlı tekerlekleri yolda zıplıyordu. Peri ve Baba’yla yürüdükleri kaldırımlar sigara ve sakız satıcılarıyla, gazete bayileriyle, nal döven nalbantlarla doluydu. Kavşaklarda biçimsiz üniformalarıyla polisler düdük çalıyor, kimsenin önemsemediği otoriter el-kol hareketleri yapıyordu.</p>
<p>Abdullah, Peri’yi kucağına aldı, kaldırımda, bir kasabın yakınında bulunan bir tahta sıraya oturdu; Baba’nın bir sokak sancısından aldığı, incecik bir teneke tabaktaki kuru fasulyeyle <i>cilantro</i> turşusunu paylaştılar.</p>
<p>“Abollah, bak,” dedi Peri, sokağın karşısındaki dükkânı göstererek. Vitrinde, üzeri minicik aynalarla ve boncuklarla nefis bir biçimde işlenmiş, yeşil elbiseli genç bir kadın duruyordu. Buna uygun uzun bir fularla gümüş takılar takmış, koyu kırmızı pantolon giymişti. Hiç kıpırdamadan duruyor, yoldan geçenlere kayıtsızca, gözünü bile kırpmadan bakıyordu. Abdullah’la Peri fasulyelerini yiyip bitirdi, kadın kılını bile kıpırdatmadı; hareketsizliği ondan sonra da sürdü. Sokağın ilerisinde, Abdullah yüksek bir binanın ön cephesinden dev boyutlu bir afişin sarktığını gördü. Bir lale tarlasında sağanağa yakalanmış genç, güzel bir Hintli kadının resmiydi, şakacı bir tavırla kulübeye benzeyen bir şeyin arkasına eğilmişti. Utangaçça gülümsüyordu, ıslanmış sarisi kıvrımlı hatlarına yapışmıştı. Nebi Dayı’nın sinema dediği, film oynatılan yer burası mıydı acaba? Belki gelecek ay Nebi Dayı, Peri’yle onu film izlemeye götürürdü? Bu düşünceye geniş geniş gülümsedi.</p>
<p>Caddenin yukarısındaki mavi çinili camiden yayılan ezan bitmişti ki, Nebi Dayı’nın arabasının kaldırımın kenarına yanaştığını gördü. Adam zeytin rengi takım elbisesiyle sürücü koltuğundan bir cakayla atladı; açtığı kapı az kaldı yanından geçen, <i>çapan</i>’lı<a href="Footnotes.xhtml#fnote02" id="fnote_02"><sup>2</sup></a>, genç bisikletçiye çarpıyordu, delikanlı gidonu tam vaktinde kırdı.</p>
<p>Nebi Dayı arabanın önünden aceleyle dolanıp Baba’yı kucakladı. Abdullah’la Peri’yi görünce yüzü kocaman bir tebessümle aydınlandı. Onlarla aynı hizaya gelmek için eğildi.</p>
<p>“Kâbil’i beğendiniz mi, çocuklar?”</p>
<p>Peri, “Çok gürültülü,” deyince Nebi Dayı güldü.</p>
<p>“Aynen öyle. Hadi, binin. Arabadan çok daha fazla şey görürsünüz. Binmeden ayaklarınızı silin ama. Sabır, sen öne geç.”</p>
<p>Arka koltuk serin, sertti; açık mavi rengi arabanın dışıyla uyumluydu. Abdullah sürücünün arkasına, cam kenarına kaydı, Peri’nin kucağına çıkmasına yardım etti. Kenarda duranların arabaya nasıl hasetle baktığı gözünden kaçmamıştı. Peri başını ona doğru çevirdi, bakışıp sırıttılar.</p>
<p>Nebi Dayı arabayı sürerken, yanlarından akıp geçen kenti seyrettiler. Adam, Kâbil’i az da olsa görebilmeleri için daha uzun yoldan gideceğini söyledi. Parmağıyla <i>Tepe Maranjan </i>denen tepeyi, üzerinde bulunan, şehre yukarıdan bakan, kubbeli mozoleyi gösterdi. Kral Zafir Şah’ın babası Nadir Şah’ın burada yattığını söyledi. Koh-e-Şirdawaza Dağı’nın tepesindeki <i>Bala Hisar</i>’ı gösterip İngilizlerin Afganistan’a karşı ikinci savaşlarında burayı kullandığını anlattı.</p>
<p>“Şu ne, Nebi Dayı?” diye sordu Abdullah cama hafifçe vurarak; dikdörtgen biçiminde, büyük, sarı binayı kastediyordu.</p>
<p>“Silo. Yani ekmek fabrikası.” Nebi arabayı tek elle kullanmaktaydı, başını arkaya çevirip ona göz kırptı. “Rus dostlarımızdan bir armağan.”</p>
<p>Ekmek yapan bir fabrika ha, diye şaşıp kaldı Abdullah; gözünün önünde Şadbağ’da, kalın hamur dilimlerini toprak tandırın yan taraflarına yapıştıran Pervane belirdi.</p>
<p>Nebi Dayı sonunda temiz, geniş bir caddeye çıktı, iki yanında düzenli aralıklarla dikilmiş servi ağaçları uzanıyordu. Buradaki evler şık, bakımlıydı ve Abdullah’ın bugüne kadar gördüğü bütün evlerden büyüktü. Renkleri beyaz, sarı, uçuk maviydi. Çoğu birkaç katlıydı, yüksek duvarların içine, çift kanatlı madeni kapıların gerisine çekilmişlerdi. Abdullah yol kenarına Nebi Dayı’nınkine benzer arabaların bırakılmış olduğunu gördü.</p>
<p>Nebi Dayı düzgünce budanmış bir sıra çalının süslediği bir araba yolunu izledi. Araba yolunun gerisinde, inanılmayacak kadar büyük görünen, beyaz duvarlı, iki katlı bir ev yükseliyordu.</p>
<p>“Evin ne kadar büyük,” diye soludu Peri; gözleri hayretle, hayranlıkla açılmıştı.</p>
<p>Nebi Dayı kahkahayla gülerken omzunun üstünden geriye baktı. “Bak işte bu harika olurdu. Ama burası patronumun evi. Onlarla az sonra tanışacaksınız. Çok terbiyeli davranın, oldu mu?”</p>
<p class="exP">Nebi Dayı onları içeriye sokunca evin daha da görkemli olduğu ortaya çıktı. Abdullah’ın tahminine göre, Şadbağ’daki evlerin en azından yarısını içine alabilecek büyüklükteydi. Kendini, devin sarayına girmiş gibi hissediyordu. Az ilerideki bahçenin düzenlemesi olağanüstüydü; her renkten dizi dizi çiçek tarhları, güzelce kırpılmış, diz boyu çalılıklar, araya serpiştirilmiş meyve ağaçları - Abdullah kiraz, elma, kayısı ve nar ağaçlarını tanıdı. Çatılı bir sundurma evden bahçeye doğru uzanıyordu (Nebi Dayı buna veranda dendiğini söyledi) ve yemyeşil sarmaşıkların, asmaların sardığı alçak bir parmaklıkla çevriliydi. Bay ve Bayan Wahdati’nin onları beklediği odaya doğru giderlerken Abdullah’ın gözüne Nebi Dayı’nın bahsettiği banyo çarptı; porselen bir klozeti, bronz rengi muslukları olan, ışıl ışıl bir küveti vardı. Şadbağ’ın ortak kuyusundan kovayla su çekmek için her hafta saatlerini harcayan Abdullah’ın, suya yalnızca bir bilek hareketiyle ulaşabildiğin bir yaşamı aklı almıyordu.</p>
<p>Sonunda üçü, Abdullah, Peri ve Baba yaldız püsküllü, kocaman bir kanepeye, yan yana oturdular. Sırtlarındaki yumuşak minderler sekiz köşeli, minicik aynalarla bezenmişti. Kanepenin karşısındaki duvarın çoğunu, tek bir tablo kaplamıştı. İş tezgâhına eğilmiş, elindeki çekiçle bir taş bloğunu döven, yaşlıca bir taş ustasının resmiydi. Bordo rengi, plili perdelerin süslediği geniş pencereler, bele kadar gelen demir bir parmaklığın çevirdiği bir balkona açılıyordu. Odadaki her şey gıcır gıcır cilalanmıştı, tozun zerresi yoktu.</p>
<p>Abdullah hayatında kendi kirliliğinden hiç bu kadar utanmamıştı.</p>
<p>Nebi Dayı’nın patronu, Bay Wahdati deri bir koltukta oturuyordu, kollarını göğsünde kavuşturmuştu. Yüzünde düşmanca denemeyecek ama mesafeli, nüfuz edilemez bir ifadeyle onlara bakmaktaydı. Boyu Baba’dan uzundu; Abdullah, adam onları selamlamak üzere ayağa kalktığı an fark etmişti bunu. Dar omuzları, ince dudakları, yüksek, parlak bir alnı vardı. Bele doğru daralan, beyaz bir takım elbise, yakası açık, yeşil bir gömlek giymişti, manşetlerini oval lapis taşlı kol düğmeleri birleştiriyordu. Bütün görüşme boyunca sarf ettiği sözcük sayısı bir düzineyi geçmedi.</p>
<p>Peri önlerindeki cam sehpada duran kurabiye tabağına bakıyordu. Kurabiyelerin bu kadar çok çeşidinin bulunabileceği, Abdullah’ın aklının ucundan geçmezdi. Üzeri krema lüleli, parmak biçimindeki çikolatalı kurabiyeler, içi portakal reçelli, küçük, yuvarlak olanlar, yaprak şekli verilmiş yeşil kurabiyeler, vesaire.</p>
<p>“Bir tane ister misin?” dedi Bayan Wahdati. Tek konuşan kişi oydu. “Hadi, alın. İkiniz de. Sizin için koydum oraya.”</p>
<p>Abdullah izin almak için Baba’ya döndü, Peri de ona ayak uydurdu. Bu Bayan Wahdati’nin hoşuna gitmiş gibiydi, kaşlarını kaldırdı, başını yana eğip gülümsedi.</p>
<p>Baba başını olur anlamında hafifçe salladı. “Yalnızca birer tane,” dedi alçak sesle.</p>
<p>“Aa, olmaz ama,” dedi Bayan Wahdati. “Bunlar için Nebi’yi ta Kâbil’in bir ucundaki fırına yolladım.”</p>
<p>Baba kızardı, gözlerini kaçırdı. Kanepenin ucuna ilişmişti, iki eliyle yıpranmış takkesini tutuyordu. Dizlerini yana, Bayan Wahdati’den uzağa çevirmiş, gözlerini kadının kocasına dikmişti.</p>
<p>Abdullah iki kurabiye aldı, birini Peri’ye verdi.</p>
<p>“Ah, birer tane daha alın. Nebi’nin zahmetleri boşa gitmesin bari,” dedi Bayan Wahdati neşeli bir sitemle. Nebi Dayı’ya bakıp gülümsedi.</p>
<p>“Hiç de zahmet olmadı,” dedi Nebi Dayı kızararak.</p>
<p>Kapının yakınında, kalın camlı kapakları olan, yüksek, ahşap bir vitrinin yanında duruyordu. Abdullah dolabın içindeki raflarda, Bay ve Bayan Wahdati’nin gümüş çerçeveli fotoğraflarını gördü. Birinde, bir başka çiftle birlikte, yün şallara, kalın paltolara sarınıp sarmalanmışlardı, arkalarında akan ırmağın köpüklü suları görünüyordu. Bir başkasında, Bayan Wahdati, elinde bir kadeh, gülüyordu, çıplak kolunu Abdullah’ın aklının alamadığı bir iş yapıp bir adamın, kocası olmayan bir erkeğin beline dolamıştı. Düğün resimleri de vardı; erkek siyah takım elbisesinin içinde uzun boylu ve yakışıklı, kadın uçuşan, beyaz gelinliğiyle; her ikisi de kapalı ağızlarıyla gülümsemekte.</p>
<p>Abdullah çaktırmadan kadına, ince beline, küçük, güzel ağzıyla kavisi kusursuz kaşlarına, pembe tırnaklarına ve aynı renkteki dudak boyasına baktı. Onu birkaç yıl önce gördüğünü şimdi anımsamıştı; Peri o sıralarda ikisine basmak üzereydi. Kadın ailesiyle tanışmak istediğini söylemiş, Nebi Dayı da onu Şadbağ’a getirmişti. Bayan Wahdati şeftali rengi, kolsuz bir elbise giymiş -babasının yüzündeki şaşkınlık ifadesi Abdullah’ın hâlâ hatırındaydı- kalın, beyaz çerçeveli bir güneş gözlüğü takmıştı. Sürekli gülümsüyor, köyle, yaşantılarıyla ilgili sorular -çocukların adlarını, yaşlarını- soruyordu. Oraya, o alçak damlı, toprak eve aitmiş gibi davranmış, sırtını isten kararmış bir duvara verip oturmuştu; sinek ölülerinin bezediği pencerenin ve ana odayı mutfaktan, aynı zamanda Abdullah’la Peri’nin uyuduğu yerden ayıran, bulanık, muşamba perdenin yanına. Ziyareti bir gösteriye dönüştürmüş, yüksek ökçeli ayakkabılarını kapıda çıkarmak için ısrar etmiş, Baba mantıklı olanı yapıp onu bir iskemleye buyur etse de, kadın yere oturmuştu. Onlardan biriymişçesine. Abdullah o sırada sekiz yaşında olmasına karşın, her şeyi görmüştü.</p>
<p>Bu ziyaretten Abdullah’ın aklında en çok kalan, o sırada İkbal’e gebe olan Pervane’nin tavrıydı; göze çarpmamak için bir köşeye çekilen analığı, kaskatı bir suskunlukla büzüşüp kalmış bir karaltıydı. Duvara karışıp gözden yitmek istercesine omuzlarını kısmış, ayaklarını şiş karnının altına toplamış. Kirli bir tülbendi yüzüne siper etmiş. Eli çenesinin altında, tülbendin düğümündeydi. Abdullah ondan yayılan utancı, bir buhar gibi tüten mahcubiyeti adeta görebiliyor, kendini ne kadar küçük hissettiğini anlayabiliyordu; içine üvey annesine karşı âni, beklenmedik bir acıma duygusu doldu.</p>
<p>Bayan Wahdati kurabiye tabağının yanındaki pakete uzandı, kendine bir sigara yaktı.</p>
<p>“Gelirken yolu uzattık, biraz şehri gösterdim,” dedi Nebi Dayı.</p>
<p>“Güzel! Güzel!” dedi Bayan Wahdati. “Kâbil’e daha önce gelmiş miydin, Sabır?”</p>
<p>“Bir iki kez, <i>Bibi Sahip</i>,”<a href="Footnotes.xhtml#fnote03" id="fnote_03"><sup>3</sup></a> dedi Baba.</p>
<p>“Peki, fikrini sorabilir miyim?”</p>
<p>Baba omuz silkti. “Çok kalabalık.”</p>
<p>“Öyle.”</p>
<p>Bay Wahdati ceketinin kolundaki bir tiftik parçasını aldı, gözlerini halıya dikti.</p>
<p>“Kalabalık, doğru, bazen de çok yorucu,” dedi karısı.</p>
<p>Baba çok iyi anlıyormuşçasına başıyla doğruladı.</p>
<p>“Kâbil aslında bir ada. Kimileri çok geliştiğini söylüyor, haklı olabilirler. Sanırım doğru bu, gelişti, ama aynı zamanda da ülkenin geri kalanından koptu.”</p>
<p>Baba elindeki takkeye baktı, gözlerini kırpıştırdı.</p>
<p>“Beni yanlış anlama,” dedi kadın. “Ben bir şehrin sunduğu her türlü gelişmeyi canı gönülden desteklerim. Bu ülkenin buna ne kadar ihtiyacı olduğunu Tanrı biliyor. Öte yandan, bu kent bazen benim hiç hazzetmeyeceğim ölçüde kendinden hoşnut görünüyor. Yemin ederim, bir çalım, bir fiyaka.” İçini çekti. “Bu da bazen insanı yoruyor. Zaten oldum olası kırsal kesimin hayranıyımdır. Taşraya bayılıyorum. Uzak eyaletler, <i>karia</i>’lar, küçük köyler. Deyim yerindeyse, gerçek Afganistan.”</p>
<p>Baba güvensizce başını salladı.</p>
<p>“Kabile geleneklerinin çoğunu, hatta tamamını onaylamayabilirim, ancak bana öyle geliyor ki, oralardaki insanlar çok daha özgün yaşamlar sürüyor. Onlarda bir sağlamlık var. Canlandırıcı, taptaze bir alçakgönüllülük. Konukseverlik. Ve direnç. Gurur. Doğru sözcük bu, değil mi, Süleyman? <i>Gurur</i>?”</p>
<p>“Kes şunu, Nila,” dedi kocası sakin bir sesle.</p>
<p>Salona koyu bir sessizlik çöktü. Abdullah parmaklarıyla kolçakta tempo tutan Bay Wahdati’yi, gergince gülümseyen karısını seyretti; izmaritin dibindeki pembe ruj lekesini, çaprazladığı ayak bileklerini, koltuğun kenarına dayadığı dirseğini süzdü.</p>
<p>“Doğru sözcük bu değil galiba,” dedi kadın sessizliği bozarak. “<i>Vakar</i> olabilir.” Gülümsedi, düzgün ve beyaz dişleri göründü. Abdullah daha önce hiç böyle diş görmemişti. “Evet, budur. Daha doğru. Taşradaki insanlarda vakur bir hava var. Onu üstlerinde taşıyorlar, öyle değil mi? Bir rozet gibi? Bunu içtenlikle söylüyorum. İşte Sabır, sende de bunu görüyorum.”</p>
<p>“Teşekkür ederim, <i>Bibi Sahip</i>,” diye mırıldandı Baba, oturduğu yerde kıpırdanırken; gözleri hâlâ elindeki kasketteydi.</p>
<p>Bayan Wahdati başını salladı. Gözlerini Peri’ye çevirdi. “Ah, öyle güzelsin ki.” Peri biraz daha Abdullah’a sokuldu.</p>
<p>Bayan Wahdati ağır ağır tekrarladı: “Bugün uzun zamandır aradığım cazibeyi, güzelliği, bir çehrenin o sırrına varılamaz zarafetini gördüm.” Gülümsedi. “Rumi. Adını duymuş muydunuz? Sanki bu dizeyi sırf senin için yazmış Peri.”</p>
<p>“Bayan Wahdati başarılı bir şairdir,” dedi Nebi Dayı.</p>
<p>Bay Wahdati karşıdan uzanıp bir kurabiye aldı, ikiye böldü, küçük bir lokma aklı.</p>
<p>“Nebi iltifat ediyor,” dedi Bayan Wahdati, ona sıcak bir bakış fırlatarak. Abdullah bir kez daha dayısının yanaklarının kızardığını gördü.</p>
<p>Bayan Wahdati izmariti kül tablasına sertçe, defalarca vurarak sigarasını söndürdü. “Çocukları biraz dışarıya çıkarsam mı?” dedi.</p>
<p>Bay Wahdati soluğunu hışımla bıraktı, iki avucunu koltuğun kolçaklarına vurarak kalkacakmış gibi yaptı, ama kalkmadı.</p>
<p>“Onları pazara götüreceğim,” dedi kadın bu kez Baba’ya. “Tabii sence sakıncası yoksa, Sabır. Nebi arabayla götürebilir bizi. Süleyman da belki sana arkadaki inşaat alanını gösterir. Böylece bizzat görmüş olursun.”</p>
<p>Baba başıyla tamam dedi.</p>
<p>Bay Wahdati’nin gözleri yavaşça kapandı.</p>
<p>Gitmek üzere ayaklandılar.</p>
<p>Abdullah birden babasının kurabiyeler ve çay için bu insanlara teşekkür etmesini, Peri’yle onu ellerinden tutup çıkmasını, bu evi, onun bütün tablolarını, perdelerini, tıklım tıkış lüksünü ve konforunu arkada bırakmasını diledi. Su kırbalanı doldurur, ekmekle birkaç haşlanmış yumurta alır ve geldikleri yoldan eve dönerlerdi. Çölü, kayaları, tepeleri gerisin geri aşarlarken. Baba onlara masal anlatırdı. Peri’nin oturduğu arabayı sırayla çekerlerdi. Ve iki, bilemedin üç gün sonra, ciğerlerine toz, eklemlerine bitkinlik çökmüş olsa da, kendilerini yeniden Şadbağ’da bulurlardı. Şuja onların geldiğini görür, yanlarına koşar. Peri’nin etrafında dört dönerdi. Yuvalarına kavuşmuş olurlardı.</p>
<p>“Hadi çocuklar, gidin,” dedi Baba.</p>
<p>Abdullah bir şey söyleme niyetiyle bir adım attı, ama aynı anda Nebi Dayı’nın iri eli omzuna kondu; adam onu çevirdi, hole doğru yönlendirdi. “Çocuklar, hele bir buradaki çarşıları görün de. Eşine benzerine rastlamamışsınızdır.”</p>
<p class="exP">Bayan Wahdati çocuklarla birlikte arka koltuğa oturdu; havayı parfümünün ağır rayihası, bir de Abdullah’ın çıkartamadığı, baygın, hafif keskin bir koku doldurdu. Nebi Dayı arabayı sürerken kadın da onları soru yağmuruna tuttu. Arkadaşları kimlerdi? Okula gidiyorlar mıydı? Yaptıkları işler, komşuları, oynadıkları oyunlar filan. Güneş yüzünün sağ yanına vuruyordu. Abdullah onun yanağındaki incecik ayva tüylerini, çenesinin altında, makyajın bittiği yerdeki belli belirsiz çizgiyi görebiliyordu.</p>
<p>“Benim köpeğim var,” dedi Peri.</p>
<p>“Öyle mi?”</p>
<p>“Görmelere değer bir cins,” dedi Nebi Dayı ön koltuktan.</p>
<p>“Adı Şuja. Üzgün olduğumda hissediyor.”</p>
<p>“Köpekler öyledir,” dedi Bayan Wahdati. “Bu konuda tanıdığım çoğu insandan iyidirler.”</p>
<p>Kaldırımda seke seke yürüyen üç okullu kızın yanından geçtiler. Siyah forma giymiş, başlarına beyaz başörtüsü bağlamışlardı.</p>
<p>“Daha önce söylediklerimin farkındayım, ama Kâbil o kadar da kötü bir yer değil.” Bayan Wahdati dalgın dalgın kolyesiyle oynadı. Camdan dışarıya bakıyordu, yüz hatlarına bir ağırlık çökmüştü. “Burayı en çok bahar sonunda, yağmurların ardından seviyorum. Hava öyle temizleniyor ki. Yazın o ilk patlayışı. Güneşin dağlara vuruşu.” Solgunca gülümsedi. “Evde çocuk olması çok iyi olacak. Biraz, gürültü bizim için değişiklik olur... Biraz hayat.”</p>
<p>Abdullah ona baktı ve kadında, bütün o makyajın, parfümün, anlayış çağrılarının altında tehlike sinyali veren bir şey sezdi, çok derinden yırtılmış bir şey. Kendini Pervane’nin ocağındaki dumanı, kavanozlarla, uyumsuz tabaklarla, lekeli tencerelerle tıka basa dolu rafları düşünürken yakaladı. Peri’yle paylaştığı döşeği özlemişti; olanca kirine, her daim batma tehdidi taşıyan, karman sorman, fırlamış yaylarına rağmen. Evinin her şeyi burnunda tütüyordu. Daha önce oraya hiç böylesine şiddetli bir özlem hissetmemişti.</p>
<p>Bayan Wahdati koltuğunda iç geçirerek geriye yaslandı, gebe bir kadının şiş karnını tutuşunu andıran bir hareketle çantasını kucakladı.</p>
<p>Nebi Dayı arabayı kalabalık bir kaldırımın kenarına yanaştırdı. Yolun karşısında, minareleri göğe yükselen bir caminin yanında, hem tonozlu, kemerli hem de açık geçitlerin oluşturduğu, tıklım tıklım dolu labirentlerden oluşan bir kapalı çarşı vardı. Deri ceketlerin, renkli taşlarla, mücevherlerle bezeli yüzüklerin, bin türlü baharatın satıldığı tezgahların dizildiği koridorlarda ilerlediler; Nebi Dayı geride, Bayan Wahdati ile iki çocuk önde. Artık dışarıda olduklarından, kadın yüzünü tuhaf bir biçimde kediye benzeten, koyu renk bir gözlük takmıştı.</p>
<p>Bağırış çağırış, pazarlıklar dört bir yanda yankılanıyor, neredeyse her tezgâhtan avaz avaz bir müzik yayılıyordu. Kitap, radyo, lamba, gümüş rengi mutfak malzemeleri satan önü açık dükkânların önünden geçtiler. Abdullah tozlu postallar, koyu kahverengi paltolar giymiş iki asker gördü, bir sigarayı paylaşıyor, sıkkın bir kayıtsızlıkla gelip geçeni süzüyorlardı.</p>
<p>Bir ayakkabı tezgâhının önünde durdular. Bayan Wahdati yan yana dizilmiş kutulardaki ayakkabıları karıştırdı. Nebi ellerini arkasında kavuşturup yandaki tezgâha ilerledi, eski sikkelere bakmaya koyuldu.</p>
<p>“Şuna ne dersin?” diye sordu Bayan Wahdati, Peri’ye. Elinde bir çift sarı, gıcır gıcır tenis ayakkabısı tutuyordu.</p>
<p>“Ne kadar güzel,” dedi Peri, ayakkabılara inanmazlıkla bakarken.</p>
<p>“Hadi bir dene bakalım.”</p>
<p>Peri’nin ayakkabıları giymesine yardım etti, kayışını, tokasını ayarladı. Gözlüğünün üstünden Abdullah’a baktı. “Sana da bir çift lazım. Köyden buraya o terliklerle geldiğine inanamıyorum.”</p>
<p>Abdullah başını hayır anlamında sallayıp gözlerini kaçırdı. Geçidin aşağısında, tiftik sakallı, yumru ayaklı bir ihtiyar geçenlerden sadaka dileniyordu.</p>
<p>“Abollah, bak!” Peri önce bir, sonra diğer ayağını kaldırdı. Ayaklarını sertçe yere vurdu, zıpladı. Bayan Wahdati, Nebi Dayı’yı yanına çağırdı, ayakkabıların iyi uyup uymadığını anlamak için Peri’yi geçitte bir aşağı bir yukarı yürütmesini söyledi. Nebi Dayı elinden tuttuğu kızla birlikte ilerledi.</p>
<p>Bayan Wahdati başını eğip Abdullah’a baktı.</p>
<p>“Kötü biri olduğumu düşünüyorsun,” dedi. “Daha önce söylediklerim yüzünden.’’</p>
<p>Abdullah, Nebi’yle Peri’nin yaşlı, sakat dilencinin önünden geçişlerini seyretmekteydi. Adam Peri’ye bir şey söyledi, kız yüzünü Nebi Dayı’ya kaldırıp bir şey dedi, o da ihtiyara bir bozukluk fırlattı.</p>
<p>Abdullah sessizce ağlamaya başladı.</p>
<p>Bayan Wahdati afallamıştı. “Ah, tatlı çocuk,” dedi. “Ah, canım benim.” Çantasından bir mendil çıkarıp oğlana uzattı.</p>
<p>Abdullah mendili elinin tersiyle itti. “Lütfen yapmayın bunu,” dedi çatallaşan sesiyle.</p>
<p>Kadın bunun üzerine onun yanına diz çöktü, gözlüğünü yukarıya, saçının üzerine itti. Onun gözleri de yaşlıydı, mendilini gözlerine bastırınca mendile siyah lekeler bulaştı. “Benden nefret ediyorsan seni suçlamam. Buna hakkın var. Ama... bunu şu an anlamanı beklemiyorum, fakat böylesi daha iyi. Gerçekten öyle, Abdullah. En iyisi bu. Bir gün anlayacaksın.”</p>
<p>Abdullah yüzünü gökyüzüne çevirdi, höykürmeye başladı, tam o sırada Peri sekerek, gözlerinden minnet akarak, yüzü mutluluktan ışıl ışıl onun yanına döndü.</p>
<p class="exP">O kış bir sabah Baba baltasını kaptı, dev boyutlu meşe ağacını kesti. Molla Şekip’in oğlu Beytullah’la birkaç kişi daha ona yardım etti. Onu engellemeye kalkışan olmadı. Abdullah diğer oğlan çocuklarıyla birlikte kenarda durup adamları seyretti. Baba’nın yaptığı ilk iş, salıncağı sökmek oldu. Ağaca tırmandı, bıçakla ipleri kesti. Sonra hep birlikte kalın gövdeyi çentmeye koyuldular, bunu ta akşamüstüne, yaşlı ağaç muazzam bir iniltiyle yere devrilene kadar sürdürdüler. Baba Abdullah’a kışlık oduna ihtiyaçları olduğunu söyledi. Ama baltasını yaşlı ağaca öfkeyle sallamıştı; çenesi kasılıp kalmış, bakmaya daha fazla dayanamıyormuş gibi yüzü bulutlanmıştı.</p>
<p>Şimdi, taş rengi bir göğün altında, adamlar devrilmiş gövdeye girişmişti; burunları, yanakları soğuktan kızarmıştı, palaları tahtaya çarptıkça kof kof yankılanıyordu. Abdullah ağacın üst kısımlarındaki küçük dalları büyüklerinden ayırdı. Kışın ilk karı iki gün önce yağmıştı. Yoğun bir kar değil, henüz değil, yalnızca yaşanacakların bir habercisi. Yakında kış Şadbağ’ın tepesine çökecekti; kış ve onun buz saçakları, bir hafta süren tipiler, elin derisini bir dakikada çatlatıveren ayazlar. Şimdilik yerdeki beyazlık seyrekti, buradan dik yamaçlara kadar yer yer, soluk kahverengi toprak lekeleriyle delinmişti.</p>
<p>Abdullah bir deste ince dalı kucakladı, yakındaki, el birliğiyle giderek büyüyen yığına taşıdı. Üzerinde yeni kar botları, eldivenleri ve kışlık montu vardı. İkinci eldi, ama Baba’nın tamir ettiği bozuk fermuarın dışında, yenisinden farkı yoktu - kalın, lacivert, içi turuncu, kürk astarlı. Çıtçıtla açılıp kapanan dört derin cebi, iplerini çektiğinde Abdullah’ın yüzünü sımsıkı kavrayan, kapitone bir kapüşonu vardı. Kapüşonu başından geriye itti, uzun, buğulu bir soluk saldı.</p>
<p>Güneş alçalmaya başlamıştı. Abdullah yine de, köyün toprak duvarlarının üstünde çıplak ve kül rengi bir hayal gibi görünen, eski yeldeğirmenini hâlâ seçebiliyordu. Ne zaman tepelerden ısıran, sert bir esinti inse, değirmenin kanatları gıcırtılı bir inilti salmaktaydı. Değirmen yazları mavi balıkçılların yuvasıydı, ama artık kış geldiğinden balıkçıllar gitmiş, burası da kargalara kalmıştı. Abdullah her sabah onların cıyaklamalarına, hırçın gaklamalarına uyanıyordu.</p>
<p>Gözüne bir şey çarptı; sağ tarafta, yerde. Yaklaştı, yanına çömeldi.</p>
<p>Bir tüy. Küçük. Sarı.</p>
<p>Eldivenlerinden birini çıkarıp tüyü eline aldı.</p>
<p>Bu akşam babası ve küçük üvey kardeşi İkbal’le bir davete gideceklerdi. Beytullah’ın yeni bir oğlu olmuştu. Bir <i>motreb</i> erkeklere şarkı söyleyecek, biri de tef çalacaktı. Çayla taze, yeni yapılmış ekmek ve patatesli <i>çorba</i> ikram edilecekti. Daha sonra Molla Şekip parmağını şekerli suyla dolu bir tasa batıracak, bebeğe emdirecekti. Parlak, siyah taşını ve çift taraflı usturasını çıkaracak, bebeğin göbeğindeki bezi onunla tutup kaldıracaktı. Malum ritüel.</p>
<p>Yaşam Şadbağ’da sürüp gidiyordu.</p>
<p>Abdullah elindeki tüyü çevirdi.</p>
<p><i>Ağlamak yok</i>, demişti Baba. <i>Gözyaşı istemiyorum. O kadar</i>.</p>
<p>Ağlayan da olmadı zaten. Köyde hiç kimse Peri’yi sormadı. Hatta adını bile anmadılar. Kızın yaşamlarından böyle silinip gitmesi Abdullah’ı şaşkına çevirdi.</p>
<p>Üzüntüsünün yansısını bir tek Şuja’da görüyordu. Köpek her gün kapılarına geliyordu. Pervane ona taş attı. Baba onu sopayla kovaladı. Ama hayvan vazgeçmedi. Her akşam acı acı inlediğini duyuyor, Her sabah onu eşikte yatarken buluyorlardı; çenesini ön patilerine dayamış, o melankolik, suçlamayan gözlerini onu kovalamaya çalışanlara dikmiş. Bu böyle haftalarca sürdü, ta ki Abdullah’ın onu başı önde, topallayarak dağlara doğru giderken gördüğü sabaha kadar. O günden sonra Şadbağ’da köpeği gören olmadı.</p>
<p>Abdullah sarı kuş tüyünü cebine soktu, yeldeğirmenine doğru yürümeye başladı.</p>
<p>Bazen, Baba boş bulunduğunda, Abdullah onun yüzünü bulutlanmış, çelişkili duygu gölgelerine çekilmiş bir halde yakalıyordu. Artık Baba ona eksilmiş, can alıcı bir şeyden yoksun kalmış gibi görünüyordu. Evde ya ayaklarını sürüyerek dolanıyor ya da küçük İkbal’i kucağına alıp yeni, kocaman demirdöküm sobanın karşısına oturuyor, görmeyen gözlerini alevlere dikiyordu. Sesine Abdullah’ın onda hiç görmediği bir tutukluk gelmişti; ağzından çıkan her sözcük bir ağırlığın altında eziliyordu sanki. Uzun sessizliklere gömülüyor, yüzü kepenkleri indiriyordu. Artık masal anlatmaz olmuştu; Abdullah’la ikisi Kâbil’den döndüğünden beri, tek bir masal anlatmamıştı. Belki de babam, diye düşündü Abdullah, Wahdatilere ilham perisini de sattı.</p>
<p>Gitti.</p>
<p>Yok oldu.</p>
<p>Geriye hiçbir şey kalmadı.</p>
<p>Hiçbir şey söylenmedi.</p>
<p>Pervane’nin şu sözleri hariç: <i>Doğrusu buydu. Kusura bakma, Abdullah. Onun gitmesi gerekiyordu</i>.</p>
<p>Eli kurtarmak için parmak kesilmişti.</p>
<p>Değirmenin arkasına, harap vaziyetteki taş kulenin dibindeki toprağa diz çöktü. Eldivenlerini çıkarıp toprağı kazdı. Kardeşinin kalın kaşlarını, geniş, yuvarlak alnını, aralık dişli gülümsemesini düşündü. Evin dört bir yanında çın çın öten kahkahasını kafasının içinde duydu. Çarşıdan döndükleri zaman kopan çıngarı hatırladı. Dehşete kapılan Peri. Çığlıklar atan. Onu kucakladığı gibi oradan uzaklaştıran Nebi Dayı. Abdullah parmakları metale değene dek kazdı. Sonra ellerini altına geçirip küçük, teneke çay kutusunu çukurdan çıkardı. Kapağındaki soğuk toprağı silkeledi.</p>
<p>Son günlerde aklına sık sık, Baba’nın onlara Kâbil yolculuğundan bir gece önce anlattığı masal geliyordu; yaşlı köylü Eyüp Baba ile devin hikâyesi. Kendini bir zamanlar Peri’nin durduğu bir noktada buluyor, kızın yokluğu ayaklarının altındaki topraktan bir koku misali fışkırırken bacakları bükülüyor, yüreği dağlanıyordu; devin Eyüp Baba’ya verdiği sihirli iksirden bir yudum alabilmeyi, böylece her şeyi unutabilmeyi öyle çok isterdi ki.</p>
<p>Ancak unutmak mümkün değildi. Abdullah nereye gitse, Peri davetsizce çıkıp geliyor, görüş alanının kenarında dolanıp duruyordu. Peri, gömleğine yapışan tozdu. Evde giderek sıklaşan suskunluklarda, ev halkının sözcüklerinin arasında biriken, bazen soğuk ve boş, bazen de bir türlü yağmayan yağmurla yüklü bulutlar misali, söylenmeden kalan şeylere gebe sessizliklerdeydi. Bazı geceler rüyasında kendini yine çölde görüyordu; dağların ortasında, tek başına, ta uzaklarda tek, minik, parlak bir ışık, bir tür mesaj gibi bir yanıp bir sönüyor.</p>
<p>Çay kutusunu açtı. Hepsi oradaydı, Peri’nin koleksiyonu; horozlardan, ördeklerden, güvercinlerden düşmüş tüyler; tavuskuşunun tüyü de öyle. Sarı tüyü kutuya attı. Bir gün, dedi içinden.</p>
<p>Ve umdu.</p>
<p>Şadbağ’daki günleri sayılıydı, tıpkı Şuja’nınkiler gibi. Bunu biliyordu artık. Burada ona göre hiçbir şey kalmamıştı. Yuvası burası değildi. Kışın geçmesini, baharın karları eritmesini bekleyecek, bir sabah gün doğmadan kalkacak, kapıyı açıp dışarı çıkacaktı. Kendine bir yön seçecek ve yürümeye başlayacaktı. Şadbağ’dan ayaklarının götürebildiği kadar uzaklaşacaktı. Ve eğer bir gün, göz alabildiğine uzanan, düz bir tarladan geçerken umutsuzluğun pençesine düşerse, açtığı izlerin ortasında durup gözlerini yumacak ve Peri’nin çölde bulduğu şahin tüyünü düşünecekti. Tüyün kuştan kopuşunu, bulutların arasında, yerden neredeyse bir kilometre yukarıda, şiddetli esintilerle dönüp duruşunu gözünde canlandıracaktı; delice esen rüzgârların, boraların önü sıra çöllerde, dağlarda kilometrelerce, kilometrelerce sürüklenişini ve sonunda, onca yer varken, ihtimaller o kadar düşükken, gelip o kayanın dibine, tam da kız kardeşinin bulabileceği o noktaya konuşunu. İşte bu, Abdullah’ın içini hem bir mucizenin şaşkınlığıyla, hem de bu tür şeylerin olabileceği umuduyla dolduracaktı. Bunun üzerine, her ne kadar aklı yatmasa da, yüreğine cesaret dolacak, gözlerini açıp yeniden yürümeye koyulacaktı.</p>
</body>
</html>