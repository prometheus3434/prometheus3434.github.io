<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head><meta name="charset" content="UTF-8"/>
<title></title>

<link href="BookStyles.css" type="text/css" rel="stylesheet"/>
</head>
 <body>
<h2 title="Altı • ŞUBAT 1974"><i>Altı</i><br/>
ŞUBAT 1974<br/>
<img alt="icon2" src="icon2.png"/></h2>
<p class="cntr">EDİTÖRÜN NOTU,</p>
<p class="cntr"><i>Parallaxe 84 (Kış 1974), sayfa 5</i></p>
<p class="ropT1">Sevgili Okurlar,</p>
<p class="ropT2">Beş yıl önce, üç ayda bir yayımlanan dergimize az tanınan şairlerle yapılan söyleşiler dosyamızı eklediğimizde, bu kadar tutulacağını tahmin etmemiştik. Daha fazlasını isteyen coşkulu mektuplarınız, bu söyleşilerin <i>Parallaxe</i> için her yıl yinelenen bir gelenek haline gelmesini sağladı. Bu karakter portreleri, kadrolu yazarlarımızın da kişisel favorileri olup çıktı. Bu makaleler, bazı değerli şairlerin keşfine ya da yeniden keşfedilmesine, yapıtlarının gecikmiş de olsa takdir edilmesine yol açtı.</p>
<p class="ropT2">Ancak, ne yazık ki, bu son sayımızın üstüne bir gölge düştü. Bu seferki dosyamızda ele alınan sanatçı Nila Wahdati idi; Étienne Boustouler’in geçen kış Paris yakınlarındaki Courbevoie kasabasında görüştüğü Afgan şair. Sizin de göreceğiniz gibi, Bayan Wahdati’nin Bay Boustouler’e verdiği bu son derece açık yürekli ve şaşırtıcı dobralıktaki röportaj, bugüne kadar yayımladıklarımızın en ilginçlerinden biri. Ne var ki, bu görüşmeden kısa bir süre sonra, büyük bir üzüntüyle, şairin zamansız ölüm haberini aldık. Şiir dünyası onu özleyecek. Kızı da öyle.</p>
<p class="exP">Zamanlama gerçekten esrarengiz. Asansör kapısının çınlayarak açıldığı an -tam da o an- telefon çalmaya başlıyor. Peri, zilin sesini duyabiliyor, çünkü ses Julien’in dairesinden gelmekte, daire ise dar, neredeyse karanlık koridorun başın da, yani asansöre en yakın olanı. Sezgileri ona kimin aradığını söylüyor. Julien’in yüzündeki ifadeye bakılırsa, o da anladı.</p>
<p>Çoktan asansöre girmiş olan Julien, “Bırak çalsın,” diyor.</p>
<p>Asansörün içinde, üst katta oturan al yanaklı soğuk nevale bekliyor. Kadın sabırsız gözlerle dik dik Peri’ye bakıyor. Çenesindeki kıl öbeği keçi sakalını andırdığından, Julien ona <i>la chevre</i><a href="Footnotes.xhtml#fnote05" id="fnote_05"><sup>5</sup></a> diyor.</p>
<p>“Hadi gidelim, Peri,” diyor Julien. “Geç bile kaldık.”</p>
<p>On altıncı bölgede yeni açılan bir lokantada saat yediye yer ayırttı; lokantanın <i>poulet braisé</i>’si<i> sole cardinale</i>’i<a href="Footnotes.xhtml#fnote06" id="fnote_06"><sup>6</sup></a> ve beyaz sirkeli dana ciğeri dillerde dolaşıyor. Orada Christian ve Aurelie ile buluşacaklar, Julien’in okuldan arkadaşları - öğretmenlik değil, öğrencilik günlerinden. Altı buçukta buluşup yemekten önce bir şeyler içeceklerdi, saatse altıyı çeyrek geçiyor. Daha metro istasyonuna yürümeleri, Muette’te metrodan inip lokantaya kadar altı sokak yürümeleri gerekiyor.</p>
<p>Telefon ısrarla çalmakta.</p>
<p>Keçi kadın öksürüyor.</p>
<p>Julien daha kararlı bir sesle, “Peri?” diyor.</p>
<p>“Muhtemelen Maman’dır,”<a href="Footnotes.xhtml#fnote07" id="fnote_07"><sup>7</sup></a> diyor Peri.</p>
<p>“Evet, farkındayım.”</p>
<p>Peri mantıksızca da olsa, annesinin drama yaratma konusundaki o uçsuz bucaksız yeteneğiyle, aramak için özellikle bu ânı seçtiğini, onu tam da bu seçime zorladığını düşünüyor: Asansöre, Julien’in yanına binmek ya da gidip telefonu açmak.</p>
<p>“Önemli olabilir,” diyor.</p>
<p>Julien iç geçiriyor.</p>
<p>Asansörün kapısı onun arkasından kapanırken, Julien koridorun duvarına yaslanıyor. Ellerini yağmurluğunun ceplerine sokuyor, bir an Melville’in <i>policer</i>’lerinden<a href="Footnotes.xhtml#fnote08" id="fnote_08"><sup>8</sup></a> birindeki bir karaktere benziyor.</p>
<p>“Yalnızca bir dakika sürer,” diyor Peri.</p>
<p>Julien kuşkucu, inanmayan bir bakış fırlatıyor.</p>
<p>Julien’in dairesi küçük. Peri altı hızlı adımda holü, mutfağı geçiyor, yatağın kenarına ilişip odaya sığdırabildikleri tek başucu sehpasının üzerindeki telefona uzanıyor. Ancak dairenin manzarası görülmeye değer. Şu an yağmur yağmakta, ama duru bir günde doğuya bakan pencereden baktığında, on dokuzuncu ve yirminci bölgelerin tamamını görebiliyor.</p>
<p>“Oui, <i>allo</i>?” diyor ahizeye.</p>
<p>Bir erkek sesi yanıtlıyor. “<i>Bonsoir</i>.<a href="Footnotes.xhtml#fnote09" id="fnote_09"><sup>9</sup></a> Matmazel Peri Wahdati’yle mi görüşüyorum?”</p>
<p>“Kimsiniz?”</p>
<p>“Siz Madam Nila Wahdati’nin kızı mısınız?”</p>
<p>“Evet.”</p>
<p>“Ben Doktor Delaunay. Annenizle ilgili olarak arıyorum.”</p>
<p>Peri gözlerini kapatıyor. Alışıldık korkudan önce, içini kısa bir suçluluk duygusu yokluyor. Daha önce de bu tür telefonlar aldı, sayamayacağı kadar çok hem de; ergenlik çağından beri, hatta ondan da önce. Bir keresinde, beşinci sınıfta, bir coğrafya sınavının ortasında, öğretmen onu dışarıya, koridora çıkarıp alçak sesle olup biteni açıklamıştı. Peri bu telefonlara alışkın, ancak tekerrürler kayıtsız kalmasını sağlamıyor. Her telefonda, <i>Bu sefer, işte bu sefer</i>, diye düşünüyor ve her seferinde telefonu kapatıp Maman’a koşuyor. Julien ekonomi söylemiyle durumu Peri’ye şöyle açıkladı: İlgi arzını keserse talep de buna bağlı olarak düşecektir.</p>
<p>“Anneniz bir kaza geçirdi,” diyor Doktor Delaunay.</p>
<p>Peri camın önünde durup doktorun açıklamalarını dinliyor. Adam annesinin hastaneye getirilişini, alnındaki yırtılmayı, dikişleri, önlem amacıyla yapılan tetanos aşısını, müdahale sonrası kullanılan oksijenli suyu, antibiyotikleri, pansumanı anlatırken o, telefonun kordonunu parmağına bir doluyor, bir açıyor. Peri’nin aklına on yaşındayken yaşadığı bir olay geliyor; O gün okuldan eve dönünce mutfak masasında yirmi beş frank ve elle yazılmış bir not bulmuştu. <i>Marc’la Alsace’a gidiyorum. Onu hatırlarsın. İki gün sonra döneceğim. Uslu dur. (Geceleri geç yatma!) Je t’aime</i><a href="Footnotes.xhtml#fnote10" id="fnote_10"><sup>10</sup></a><i> Maman</i>. Peri mutfakta tir tir titreyerek, gözleri dolarak kalakalmış, kendine iki günün önemli olmadığını, fazla uzun sayılmayacağını yineleyip durmuştu.</p>
<p>Doktor ona bir soru soruyor.</p>
<p>“Efendim?”</p>
<p>“Gelip onu çıkaracak mısınız, diye sormuştum Matmazel. Yarası ciddi değil, ama yine de eve tek başına gitmemesi iyi olur. Gelemiyorsanız ona bir taksi de çağırabiliriz elbette.”</p>
<p>“Yo. Gerek yok. Yarım saat sonra oradayım.”</p>
<p>Yatağa oturuyor. Julien’in canı sıkılacak, dahası, Christian’la Aurelie’ye karşı mahcup olacak, her nedense onların düşüncelerini fazlasıyla önemsiyor. Peri’nin içinden, hole çıkıp Julien’le yüzleşmek hiç gelmiyor. Courbevoie’ye gidip annesiyle karşılaşmayı da istemiyor. Ona kalsa, yatağa uzanıp rüzgârın cama tüfek saçmaları gibi savurduğu yağmur damlalarını dinleye dinleye uyuyakalmayı yeğler.</p>
<p class="exPb">Bir sigara yakıyor, tam o sırada yatak odasına giren Julien soruyor: “Gelmiyorsun, değil mi?” Peri yanıt vermiyor.</p>
<p class="cntr">“AFGAN BÜLBÜLÜ”; ÉTIENNE BOUSTOULER’İN<br/>
NİLA WAHDATİ İLE YAPTIĞI RÖPORTAJDAN BİR<br/>
BÖLÜM,</p>
<p class="cntr"><i>Parallaxe 84 (Kış 1974), s. 33</i></p>
<p class="ropT3">EB: Anladığıma göre, siz aslında yarı Afgan yarı Fransız’sınız?</p>
<p class="ropT3">NYV: Annem Fransız’dı, evet. Parisliydi.</p>
<p class="ropT3">EB: Ama babanızla Kâbil’de tanıştı? Siz orada doğdunuz.</p>
<p class="ropT3">NW: Evet. 1927’de orada tanışmışlar. Kraliyet Sarayı’ndaki resmi bir akşam yemeğinde. Annem oraya babasıyla, yani Kral Emanullah’a yaptığı reformlar konusunda danışmanlık yapmak üzere Kâbil’e gönderilen büyükbabamla birlikte gitmiş. Kral Emanullah’ın adını duymuş muydunuz?</p>
<p class="ropT1">Nila Wahdati’nin oturduğu, Paris’in hemen kuzeybatısındaki Courbevoie kasabasında bulunan bir apartmanın on üçüncü katındaki küçük dairedeyiz. Salon küçük, iyi aydınlatılmamış ve çok az eşyayla döşenmiş: safran rengi kumaşla kaplı bir kanepe, bir orta sehpası, iki yüksek kitaplık. Nila sırtı pencereye dönük oturuyor; peş peşe yaktığı sigaraların dumanı çıksın diye camı açık bıraktı.</p>
<p class="ropT2">Nila Wahdati yaşının kırk dört olduğunu belirtti. Çarpıcı bir çekiciliği var, belki en güzel çağını geçmiş olabilir, ama o kadar da geride bırakmamış. Çıkık, soylu elmacıkkemikleri, düzgün bir cilt, ince bir bel. Zeki, cilveli gözleri, karşısındakini delip geçen, insana ölçüp biçildiği, sınandığı, etkilendiği, oynandığı duygusu veren bakışları var. Bu gözlerin hâlâ müthiş bir baştan çıkarma silahı olarak kullanıldığından eminim. Hafifçe dudaklarının dışına taşmış olan dudak boyası dışında hiç makyaj yapmamış. Alnında bir bandana, üzerinde kot pantolon, solmuş, mor bir bluz var; çorapsız, ayakkabısız. Saat sabahın on biri olmasına karşın, soğutulmamış bir <i>Chardonnay</i> şişesinden kadehine şarap dolduruyor. Nezaket gösterip bana da bir bardak teklif etti, ancak geri çevirdim.</p>
<p class="ropT3">NW: Sahip oldukları en iyi kraldı.</p>
<p class="ropT3">Üçüncü çoğul zamiri kullanmasını ilginç buldum.</p>
<p class="ropT3">EB: “Onlar” mı? Kendinizi Afgan saymıyor musunuz?</p>
<p class="ropT3">NW: Kendimi, belalı yarımdan kopardığımı söyleyelim.</p>
<p class="ropT3">EB: Bunun nedenini merak ettim.</p>
<p class="ropT3">NW: Kral Emanullah başarılı olsaydı, bu sorunuzu daha farklı yanıtlayabilirdim.</p>
<p class="ropT3">Daha açık konuşmasını rica ettim.</p>
<p class="ropT3">NW: Şimdi, kral bir sabah uyandı ve ülkeyi yeniden biçimlendirme -gerekirse bağırış çağırış- yeni ve daha aydınlık bir ulus yaratma tasarısını dünya âleme ilan etti. Tanrı’nın yardımıyla! dedi. Artık peçe yoktu, örneğin. Afganistan’da bir kadının burka giydiği için tutuklandığını düşünün, Mösyö Boustouler! Kralın karısı, Kraliçe Süreyya halkın karşısına yüzü açık bir halde çıkıyor? <i>Oh lá lá</i>. Soluğu kesilen mollaların ciğerlerinde biriken hava bin tane Hindenburg’u uçurmaya yeterdi. Bundan sonra çokeşlilik de yok, dedi! Bunu, bir cariye ordusu besleyen, dalga geçer gibi sahip olduğu çocukların çoğunu bir kez bile görmemiş olan kralların ülkesinde söylüyor! Bundan böyle, dedi, hiçbir erkek sizi evliliğe zorlayamayacak. Afganistan’ın cesur kadınları, artık başlık parası da yok, çocuk yaşta evlendirilmek de. Dahası da var: Hepiniz okula gideceksiniz.</p>
<p class="ropT3">EB: İleri görüşlü biriymiş demek.</p>
<p class="ropT3">NW: Ya da bir budala. Şahsen aradaki çizgiyi hep korkulacak kadar ince bulmuşumdur.</p>
<p class="ropT3">EB: Ne oldu krala?</p>
<p class="ropT3">NW: Yanıt öngörülebilir olduğu kadar da can sıkıcı. Mösyö Boustoulcr. <i>Cihat</i>, tabii ki. Krala <i>cihat</i> açtılar, mollalar, aşiret reisleri. Gözünüzün önüne, havaya dikilmiş binlerce yumruk getirin! Kral dünyayı yerinden oynatmıştı, anlıyor musunuz, ama etrafı bir aşırı partizan okyanusuyla çevriliydi; okyanusun tabanı sarsıldığında ne olduğunu çok iyi bilirsiniz, mösyö. Sakallı isyancılardan oluşan bir tsunami zavallı kralın tepesine bindi, çaresizce çırpınan adamcağızı altına alıp sürükledi, önce Hindistan, sonra İtalya, en sonunda da İsviçre kıyılarına tükürdü; bataklıktan sürünerek çıktı ve sürgünde, derin hüsrana uğramış bir ihtiyar olarak öldü.</p>
<p class="ropT3">EB: Ve ortaya çıkan ülkenin, size pek uymadığını anlıyorum.</p>
<p class="ropT3">NW: Aynı şey tersi için de geçerli.</p>
<p class="ropT3">EB: 1955’te bu yüzden Fransa’ya göçtünüz.</p>
<p class="ropT3">NW: Fransa’ya geldim, çünkü kızımı belli bir yaşam tarzından kurtarmak istedim.</p>
<p class="ropT3">EB: Nasıl bir yaşam tarzıydı bu?</p>
<p class="ropT3">NW: Onun, arzusu ve doğası hilafına, ömür boyu sessizce boyun eğmeye mahkum, sürekli korkan, yanlış olanı göstermekten, söylemekten ya da yapmaktan ödü kopan o cefakâr, mutsuz kadınlardan birine dönüşmesini istemedim. Batı’da -örneğin burada, Fransa’da- bu kadınlara hayranlık duyan, çetin yaşamları nedeniyle onları kahraman ilan edenler var; onların yaşamına tek bir gün bile tahammül edemeyecek, uzaktan hayran olmayı yeğleyen insanlar bunlar. İsteklerini söndürmüş, hayallerini gömmüş kadınlar, ama yine de -ki en kötüsü de bu, Mösyö Boustouler- onlarla konuştuğunuzda gülümser, hiçbir sorunları yokmuş gibi yaparlar. Sanki gıpta edilesi yaşamlar sürüyormuş gibi. Ama yakından bakınca, o çaresiz anlamı, o kıstırılmışlığı fark eder, bütün o iyimserlik gösterisini nasıl yerle bir ettiğini görürsünüz. İçler acısı bir durum, Mösyö Boustouler. Kızımın bunu yaşamasını istemedim.</p>
<p class="ropT3">EB: Bütün bunları anlıyor sanırım?</p>
<p class="ropT3">Bir sigara daha yaktı.</p>
<p class="ropT3">NW: Eh, çocuklar her zaman, bütün beklentilerinizi karşılayamaz, Mösyö Boustouler.</p>
<p class="exP">Acil serviste, aksi bir hemşire Peri’ye kayıt masasının orada, klipsli tahtalarla ve çizelgelerle dolu, tekerlekli rafın yanında beklemesini söylüyor. Bütün gençliğini eğitim uğruna, onları sonunda böyle bir yere tutsak eden bir meslek uğruna, canı gönülden heba eden insanların varlığını Peri’nin aklı almıyor. Bunu anlayabilmesi mümkün değil. Hastanelerden tiksiniyor. İnsanları en kötü hallerinde görmekten, mide bulandırıcı kokudan, gıcırdayan sedyelerden, iç karartıcı renklere boyanmış koridorlardan, tepedeki hoparlörlerden aralıksız yapılan duyurulardan nefret ediyor.</p>
<p>Doktor Delaunay, Peri’nin beklediğinden daha genç çıktı. Narin bir burnu, ince dudakları, kısa, sarışın bukleleri var. Peri’yi acil servisten alıyor, ikili döner kapıdan geçirip ana koridora çıkarıyor.</p>
<p>“Anneniz geldiğinde,” diyor sırdaş bir ses tonuyla, “oldukça sarhoştu... Pek şaşırmışa benzemiyorsunuz.”</p>
<p>“Şaşırmadım.”</p>
<p>“Sağlık personelinin bir kısmı da öyle. Burayı biraz su yoluna çevirdiğini söylüyorlar. Ben burada yeniyim, dolayısıyla o zevke erişemedim.”</p>
<p>“Durumu çok mu kötüydü?”</p>
<p>“Epeyce huysuzdu,” diyor adam. “Bir hayli de teatral davrandığını eklemeliyim.”</p>
<p>Bir an bakışıp sırıtıyorlar.</p>
<p>“İyileşecek mi?”</p>
<p>“Bir süreliğine evet,” diyor Doktor Delaunay. “Ancak içkiyi azaltmasını önemle tavsiye ediyorum. Bu kez şanslıydı, ama bir dahaki seferi kimse bilemez...”</p>
<p>Peri başını sallayarak anladığını belirtiyor. “Nerede şimdi?”</p>
<p>Doktor onu yeniden acil servise sokuyor, köşeyi dönüyor. “Üçüncü yatak. Biraz sonra dönerim, işlemleri tamamlayıp taburcu ederiz.”</p>
<p>Peri ona teşekkür ediyor, annesinin yatağına gidiyor.</p>
<p>“<i>Salut, Maman</i>.”<a href="Footnotes.xhtml#fnote11" id="fnote_11"><sup>11</sup></a></p>
<p>Maman yorgun yorgun gülümsüyor. Saçları karman çorman, çorapları uyumsuz. Alnına sargı bezi sarmışlar, sol koluna takılı serumdan renksiz bir sıvı damlıyor. Hastane önlüğünü ters giymiş, kuşağını da doğru düzgün bağlamamış. Önlüğün ön kısmı biraz açık, Peri annesinin eski sezaryen yarasının diklemesine uzanan, kalın, koyu renk çizgisini görebiliyor. Birkaç yıl önce annesine neden çizginin alışıldık şekilde, yani yatay olmadığını sordu, Maman da doktorların ona o zaman, artık hatırlayamadığı, teknik bir açıklama yaptığını söyledi. <i>Önemli olan</i>, dedi, <i>seni sağ salim dışarıya çıkarmış olmaları</i>.</p>
<p>“Akşamını mahvettim,” diye mırıldanıyor Maman.</p>
<p>“Görünmez kaza işte. Seni eve götürmeye geldim.”</p>
<p>“Bir hafta deliksiz uyuyabilirim.”</p>
<p>Gözleri kapanıyor, ama peltekçe, duraklayarak konuşmayı sürdürüyor. “Oturmuş televizyon izliyordum. Karnım acıktı. Reçelli ekmek almak üzere mutfağa gittim. Ayağım kaydı. Nasıl oldu ya da neye bastım bilemiyorum, ama düşerken kafam fırın kapağının kulpuna çarptı. Bir iki dakika kendimden geçmiş olmalıyım. Otursana, Peri. Tepemde dikilip durma.”</p>
<p>Peri oturuyor. “Doktor içkili olduğunu söyledi.”</p>
<p>Maman tek gözünü aralıyor. Doktorlara işi düştükçe, onlara duyduğu hoşnutsuzluk da artıyor. “O oğlan mı? Böyle mi dedi? <i>Le pelit salaud.</i><a href="Footnotes.xhtml#fnote12" id="fnote_12"><sup>12</sup></a> O ne bilirmiş? Daha ağzı süt kokuyor onun.”</p>
<p>“Hep şakaya vurursun zaten, bu konuyu ne zaman açsam.”</p>
<p>“Yorgunum, Peri. Başka bir gün fırçalarsın artık. Kamçılama direği bir yere kaçmıyor.”</p>
<p>Sonra uykuya dalıyor. Bir tek içki âlemlerinin ardından yaptığı gibi, çirkin bir ses çıkartarak horluyor.</p>
<p>Peri yatağın yanındaki taburede oturup Doktor Delaunay’i bekliyor, gözünün önüne Julien geliyor, hafifçe aydınlatılmış bir masada, elinde menü, oturmuş, bir yandan uzun kadehteki şarabını yudumlarlarken, bir yandan da Christian ve Aurelie’ye yaşanan krizi açıklıyor. Peri’ye hastaneye giderken eşlik etmeyi önerdi, ama baştan savma bir tavırla. Usulen. Zaten buraya gelmesi hiç de iyi fikir değildi. Doktor Delaunay “teatral” bir gösterinin ne olduğunu asıl o zaman anlardı... Yine de Peri, kendisiyle birlikte hastaneye gelmemiş olsa bile, o akşam yemeğine de gitmemiş olmasını dilerdi. Julien’in kalkıp gitmesine hala hayretler içinde. Christian’la Aurelie’ye durumu izah edebilirdi. Rezervasyonu iptal edebilir, bir başka gece için sözleşebilirlerdi. Ama Julien gitmişti işte. Yalnızca düşüncesizlik değildi bu. Hayır. Bu davranışında kötücül bir şey vardı, hesaplı, acıtıcı bir şey. Peri onun böyle bir yeteneği olduğunun bir süredir farkında. Son zamanlarda bundan haz alıp almadığını da merak eder oldu.</p>
<p>Maman, Julien’le bundan pek de farklı olmayan bir başka acil serviste tanıştı. On yıl önce, 1963’te, Peri on dört yaşındayken. Julien hastaneye migreni tutan bir meslektaşını getirmişti. Maman ise Peri’yi; o gün hasta, okuldaki beden eğitim dersinde bileğini çok kötü burkan Peri’ydi. O tekerlekli sedyede yatarken, Julien bir iskemle çekip oturmuş, Maman’la koyu bir sohbete dalmıştı. Peri neler konuştuklarını anımsamıyordu. Julien’in şöyle dediği aklında: “Pari mir Bu şehir gibi mi?”<a href="Footnotes.xhtml#fnote13" id="fnote_13"><sup>13</sup></a> Maman’dan malum yanıt: “Hayır, <i>a</i> değil, e. Farsça ‘peri’ demektir.”</p>
<p>O hafta daha sonra, onunla Saint-Germain Bulvarı’ndaki küçük bir bistroda buluşup akşam yemeği yediler. Maman evde, ne giyeceğine dair uzadıkça uzayan bir kararsızlığın ardından, bele oturmuş, uçuk mavi bir elbisede karar kıldı; gece eldivenleri, sivri uçlu, topuklu ayakkabılar. Asansörde Peri’ye sordu: “Aşırı Jackie Kennedy olmadı, değil mi? Ne diyorsun?”</p>
<p>Yemekten önce üçü de birer sigara tüttürdüler; Maman’la Julien kocaman, buğulu kupalardan bira içtiler. Birinciler bitince Julien birer tane daha ısmarladı, sonra birer tane daha. Beyaz gömlekli, kravatlı, akşama uygun, kareli ceketli Julien, terbiyeli bir erkeğin denetimli nezaketini sergilemekteydi. Tatlı tatlı gülümsüyor, rahat kahkahalar atıyordu. Şakaklarında bir tutam, Peri’nin loş acil serviste fark etmediği kırlar vardı; Maman’la aynı yaşlarda olmalıydı. Güncel olaylardan haberdardı, uzunca bir süre, İngiltere’nin Ortak Pazar’a girmesine karşı çıkan De Gaulle’den bahsetti ve bu konuyu dahi ilginç bir hale getirerek Peri’yi şaşırttı. Sorbonne’da ekonomi dersi vermeye başladığı bilgisini, ancak Maman sorduktan sonra verdi.</p>
<p>“Bir profesör ha? Çok etkileyici.”</p>
<p>“Ah, pek sayılmaz,” dedi erkek. “Gelip bir dersi dinlemelisin. Görüşünü çabucak değiştirirsin.”</p>
<p>“Belki de dinlerim.”</p>
<p>Peri, annesinin şimdiden hafif sarhoş olduğunun farkındaydı.</p>
<p>“Belki bir gün gizlice sınıfa girer, seni hareket halindeyken izlerim.”</p>
<p>“Hareket mi? Nila, ekonomi kuramı öğrettiğimi unuttun mu? Gelirsen, bulacağın tek şey, uyuzun teki olduğumu düşünen öğrenciler.”</p>
<p>“Bak, bundan kuşkuluyum işte.”</p>
<p>Peri de kuşkuluydu. Julien’in onunla yatmak isteyen bir sürü öğrencisi olduğundan emindi. Yemek boyunca, ona bakarken yakalanmamaya özen gösterdi. Adamın tam da kara bir filmden çıkmış bir yüzü vardı; siyah beyaz filme çekilmek üzere yaratılmış bir çehreydi bu: Üzerine, panjurlardan süzülen paralel çizgiler düşüyor, hemen yanından kıvrılarak bir sigara dumanı yükseliyor. Alnına parantez biçiminde düşen bir tutam saç öyle zarifti ki - belki de fazla zarifti. O tutam oraya tesadüfen dökülmüşse bile, adamın onu zahmet edip de bir kez olsun geriye itmediği, Peri’nin gözünden kaçmadı.</p>
<p>Maman’a sahip olduğu küçük kitapçı dükkânını sordu. Seine Nehri’nin karşı kıyısında, D’Arcole Köprüsü’nün öteki yanındaydı.</p>
<p>“Caz kitapların da var mı?”</p>
<p>“Elbette,” dedi Maman.</p>
<p>Dışarıda yağmur şiddetlenmiş, bistrodaki gürültü artmıştı. Garson onlara peynir topları, küçük, jambonlu börekler taşırken, Maman’la Julien, Bud Powell, Sony Stitt, Dizzy Gillespie ve Julien’in favorisi olan Charlie Parker’lı uzun bir sohbete daldılar. Maman, Chet Baker’la Miles Davis’in Batı Sahili tarzından daha çok hoşlandığını söyledi, <i>Kind of Blue</i>’yu dinledin mi, diye sordu. Maman’ın cazı bu <i>kadar</i> sevdiğini, böyle bir sürü müzisyen hakkında konuşabildiğini öğrenmek Peri’yi şaşırtmıştı. Bir kez daha, hem Maman’a duyduğu çocuksu hayranlığın, hem de öz annesini aslında çok da iyi tanımadığına ilişkin huzursuz edici bir duygunun pençesindeydi. Şaşırtıcı olmayansa, Maman’ın Julien’e karşı yürüttüğü rahat, dört dörtlük baştan çıkarma harekâtıydı. Maman şu an tam havasındaydı. Erkeklerin ilgisini yönetmekte hiç zorlanmazdı zaten. Erkekleri kuşatma altına alırdı.</p>
<p>Peri neşeyle mırıldanan, Julien’in şakalarına kıkırdayan, başını eğen, saçının bir buklesiyle dalgın dalgın oynayan Maman’ı seyretti. Onun bu kadar genç ve güzel oluşuna bir kez daha hayran kaldı - annesi ondan yalnızca yirmi yaş büyüktü. Uzun siyah saçlar, dolgun göğüsler, çarpıcı gözler ve klasik, soylu hatların karşısındakini sindiren parıltısıyla ışıldayan bir yüz. Ciddi, soluk gözleri, uzun burnu, ayrık dişli tebessümü ve küçük göğüsleriyle Maman’a ne kadar az benzediğini düşünmek, Peri’yi iyice hayrete düşürüyordu. İlla güzel bir yanı aranacaksa, mütevazı bir doğallığı olduğu söylenebilirdi. Annesinin yanındayken, sıradan bir kumaştan dokunduğu duygusuna kapılmadan edemiyordu. Bazen bu duyguyu ona bizzat Maman veriyordu; her ne kadar övgülerle dolu bir Truva atının içine gizlese de.</p>
<p>Şöyle derdi: <i>Sen şanslısın, Peri. Erkeklerin seni ciddiye alması için kendini helak etmene gerek yok. Sana değer vereceklerdir. Fazla güzellik her şeyi bozuyor</i>. Bir kahkaha atardı. <i>Ah, duyan da kendi tecrübelerime dayanarak konuştuğumu sanır. Elbette hayır. Yalnızca bir gözlem bu</i>.</p>
<p><i>Güzel olmadığımı söylüyorsun yani</i>.</p>
<p><i>Güzel olmak istemezsin, diyorum. Hem elin yüzün düzgün, bu da yeter de artar</i>. Je t’assure, ma eherie.<a href="Footnotes.xhtml#fnote14" id="fnote_14"><sup>14</sup></a> <i>Böylesi çok daha iyi, inan</i>.</p>
<p>Peri babasına da fazla benzemediğini düşünüyor. Babası uzun boylu, ciddi yüzlü bir adamdı; geniş alınlı, dar çeneli, ince dudaklı. Peri onun birkaç resmini hâlâ saklıyor, fotoğraflar o çocukken Kâbil’deki evde çekilmiş. Babası 1955’te -Peri’nin Maman’la Paris’e taşındıkları yıl- hastalandı, kısa bir süre sonra da öldü. Peri bazen kendini eski resimlerden birine dalıp gitmişken yakalıyor, özellikle de babasıyla onu eski bir Amerikan arabasının önünde dururken gösteren, siyah beyaz olana. Babası ön çamurluğa yaslanmış, kendisiyse onun kollarının arasında, her ikisi de gülümsemekte. Bir keresinde, bir dolabın yan tarafına zürafalar, uzun kuyruklu maymunlar çizen babasının yanında oturduğunu anımsıyor. Peri’nin maymunlardan birini boyamasına izin vermiş, elini tutup fırça darbelerini sabırla yönlendirmişti.</p>
<p>Bu fotoğraflarda babasının yüzünü görmek Peri’nin içinde eski bir duyguyu harekete geçiriyor; kendini bildi bileli içinde olan bir duygu bu. Yaşamında, kendi varoluşu için elzem olan bir şeyin ya da birisinin eksik olduğu hissi. Bazen çok muğlak, karanlık, dolambaçlı yollardan, uzak mesafelerden gönderilmiş bir ileti gibi; radyo kadranındaki cılız bir sinyal, uzak, cızırtılı. Bazen de bu yokluk öyle duru, öylesine mahrem bir yakınlıkta ki yüreğini hoplatıyor. Örneğin, iki yıl önce Provans’tayken, bir çiftliğin önündeki devasa meşe ağacını gördüğünde. Bir başka sefer, Jardin des Tuileries’de, küçük, kırmızı bir pusete oturttuğu minik oğlunu çeken genç anneyi seyrederken. Peri neden böylesine duygulandığını anlayamamıştı. Bir zamanlar, orta yaşlı bir Türk erkeğine ilişkin bir öykü okumuştu: Varlığından habersiz olduğu ikiz kardeşi, Amazon yağmur ormanlarındaki bir kano gezisinde ölümcül bir kalp krizi geçiriyor, aynı anda bu genç adam nedensiz, derin bir bunalıma giriyor. İşte, Peri’nin duygularını en iyi ifade edebilecek olay buydu.</p>
<p>Bir keresinde bunu Maman’la konuştu.</p>
<p><i>Eh, bu büyük bir muamma sayılmaz</i>, mon amour, dedi annesi. <i>Babanı özlüyorsun. Onu kaybettin. Böyle hissetmen çok doğal. Açıklaması işte bu. Gel buraya bakayım. Maman’a bir öpücük ver</i>.</p>
<p>Annesinin yanıtı kesinlikle akla yatkındı, ama aynı zamanda doyuruculuktan uzaktı. Peri şuna inanıyordu: Babası hayatta olsaydı, burada, yanında bulunsaydı, kendisini çok daha “bütün, tamam” hissederdi. İyi ama, bu eksikliği çocukken, Kâbil’de her iki ebeveyniyle o büyük evde yaşarken de aynen hissetmemiş miydi?</p>
<p>Yemeklerini bitirdikten sonra, Maman bistronun tuvaletine gitmek üzere onlardan izin istedi, Peri birkaç dakikalığına Julien’le yalnız kaldı. Kızın geçen hafta izlediği, Jeanne Moreau’nun bir kumarbazı canlandırdığı filmden, okuldan, müzikten söz ettiler. Peri konuşurken, erkek dirseklerini masaya dayayıp ona doğru azıcık eğildi, bazen gülümseyip bazen de kaş çatarak büyük bir ilgiyle dinledi, gözlerini onunkilerden bir an olsun ayırmadı. Bu bir gösteri, dedi Peri içinden, yalnızca rol yapıyor. Güzelce cilalanmış bir oyunculuk, kadınların gözüne girmek amacıyla geliştirilmiş bir taktik bu; onu şu anın hatırına, bir süre Peri’yle oynamak, kendini eğlendirmek için öylesine seçiverdi. Öte yandan, adamın hiç aman vermeyen bakışları altında, nabzının hızlanmasını, midesinin kasılmasını da önleyemiyordu. Kendini yapay bir bilgiçlikle dolup taşan, normal konuşmasına hiç mi hiç benzemeyen, gülünç bir ses tonuyla konuşurken buldu. Bunun farkında olduğu halde kendine engel olamıyordu.</p>
<p>Julien başından kısa bir evlilik geçtiğini söyledi.</p>
<p>“Gerçekten mi?”</p>
<p>“Birkaç yıl önce. Otuz yaşındaydım. O sırada Lyon’da yaşıyordum.”</p>
<p>Kendinden büyük bir kadınla evlenmişti. Fazla uzun sürmemişti, çünkü kadın onu fazlasıyla sahiplenmişti. Julien bunu daha önce, Maman masadayken açığa vurmamıştı. “Aslında tamamen fiziksel bir ilişkiydi,” dedi. “<i>C’était complétement sexuelle</i><a href="Footnotes.xhtml#fnote15" id="fnote_15"><sup>15</sup></a> Tek derdi bana sahip olmaktı.” Bunları söylerken hafif ama altüst edici bir tebessümle kızın gözlerinin içine bakıyor, ihtiyatla onun tepkisini ölçüyordu. Peri bir sigara yakıp Brigitte Bardot’vari, soğukkanlı kadını oynadı, sanki erkeklerden sürekli bu tür şeyler dinlemeye alışkınmış gibi. Oysa içten içe, tir tir titremekteydi. Bu masada küçük de olsa bir ihanetin yaşandığını biliyordu. Biraz memnu, o kadar da zararsız olmayan, insanı heyecandan ürperttiği yadsınamaz bir şey. Maman saçlarını fırçalamış, dudak boyasını tazelemiş bir halde dönünce aralarındaki bu mahrem an sona erdi; kısacık bir an, araya girdiği için Maman’a bozulan Peri, hemen ardından bundan büyük bir pişmanlık duydu.</p>
<p>Julien’i bir hafta kadar sonra yeniden gördü. Sabahtı, Peri elinde bir fincan kahveyle annesinin yatak odasına girmek üzereydi. Erkeği annesinin yatağının kenarına ilişmiş, kol saatini takarken buldu. Geceyi burada geçirdiğinden habersizdi. Olduğu yerde kalakaldı, elinde kahve, ağzında kuru bir çamur topağı emmiş gibi bir tat, onu seyretti; sırtının lekesiz cildini, hafif göbeğini, buruşuk çarşafların kısmen örttüğü bacak arasındaki karanlığı. Adam saatini taktı, başucu sehpasındaki paketten bir sigara alıp yaktı, sonra gözlerini kayıtsızca Peri’ye çevirdi; orada olduğunu baştan beri biliyordu sanki. Kapalı dudaklarıyla ona gülümsedi. Sonra Maman duştan bir şeyler söyledi, Peri de hızla arkasını döndü. Kahveyi döküp kendini yakmaması mucizeydi.</p>
<p>Maman’la Julien’in ilişkisi yaklaşık altı ay sürdü. Sık sık sinemaya, müzelere, tanınma mücadelesi veren, yabancı isimli ressamların anlaşılması güç eserlerini sergileyen sanat galerilerine gittiler. Bir hafta sonu arabayla Bordeaux yakınındaki Arcachon kumsalına gittiler, yanmış tenlerle, bir sandık kırmızı şarapla döndüler. Julien, Nila’yı üniversitedeki davetlere götürdü, Maman da onu kitabevindeki yazar okumalarına davet etti. Peri başlarda peşlerine takıldıysa da (onu Julien çağırıyor, Maman da bundan hoşnut görünüyordu), kısa bir süre sonra bir bahane uydurup evde kalmaya başladı. Gitmek istemiyordu, gidemezdi. Buna dayanamıyordu. Çok yorgun olduğunu, bazen de kendini iyi hissetmediğini söylüyordu. Ya da ders çalışmak için arkadaşı Colette’e gideceğini. İkinci sınıftan beri arkadaşı olan Colette, uzun, cılız saçlı, gaga burunlu, sırım gibi bir kızdı; tam bir fındık kurdu. Ağza alınmaz, rezilce şeyler söyleyerek insanları sarsmaya bayılırdı.</p>
<p>“Adam hayal kırıklığına uğramıştır, eminim,” dedi Peri’ye. “Yani sen onlarla gitmeyince.”</p>
<p>“Eh, uğradıysa bile hiç belli etmedi.”</p>
<p>“Belli edemez ki, öyle değil mi? O zaman annen ne düşünür?”</p>
<p>“Neyi düşünecek ki?” diye sordu Peri, yanıtı bal gibi bilmesine karşın. Biliyordu, yalnızca bir başkasından duymak istiyordu.</p>
<p>“Neyi mi düşünecek?” Colette’in sesi fettan, heyecanlıydı. “Onunla, sırf seni görmek için beraber olduğunu. Asıl istediğinin sen olduğunu.”</p>
<p>“İğrenç bir şey bu,” dedi Peri, yüreği kuş gibi çırpınırken.</p>
<p>“Belki de ikinizi birden istiyordur. Belki yatakta kalabalıktan hoşlanıyordur. Durum buysa, kendisine benim hakkımda iki çift güzel laf etmeni isterim.”</p>
<p>“Colette, midemi bulandırıyorsun.”</p>
<p>Kimi zaman, Maman’la Julien dışarıdayken, Peri koridorda soyunur, boy aynasında kendine bakardı. Vücudunda bir sürü kusur bulurdu. Ona göre çok, fazla uzun boyluydu, fazla şekilsizdi, fazla... <i>kullanışlıydı</i>. Annesinin o büyüleyici kıvrımlarının tekini bile almamıştı. Bazen böyle, çırılçıplak annesinin odasına girer, Julien’le Maman’ın seviştiği yatağa uzanırdı. Peri orada anadan doğma, gözleri kapalı yatardı, yüreği güm güm vurarak, pervasızlığın tadını çıkararak, mırıltıya benzer bir şeyin göğüslerinde, karnında ve daha aşağılarda gezindiğini hissederek.</p>
<p>Bitti, elbette. Maman’la Julien’in ilişkisi sona erdi. Peri rahatlamış ama şaşırmamıştı. Erkekler Maman’ı sonunda mutlaka hüsrana uğratırdı. Onlara yüklediği ideal her neyse, ona bir türlü ulaşamaz, bu yetersizliklerinin sonu da illa felakete varırdı. Coşkuyla, tutkuyla başlayan şey her seferinde acı suçlamalarla, nefret dolu sözcüklerle, öfkeyle, ağlama nöbetleriyle, mutfak eşyalarının havada uçuşmasıyla ve çöküşle sona ererdi. Tam bir ortaoyunu. Maman bir ilişkiyi aşırılıktan uzak bir biçimde başlatmaktan da, bitirmekten de âcizdi.</p>
<p>Ardından, Maman’ın yalnızlığa karşı ani bir düşkünlük duyduğu malum dönem. Pijamasının üzerine eski, kalın bir hırka geçirip yatağa sığınır, dairede bezgin, mahzun, asık yüzlü bir ruh gibi dolaşırdı. Peri onu rahat bırakması gerektiğini biliyordu. Teselli etme, destek olma girişimleri hoş karşılanmazdı. Bu suratsızlık, huysuzluk haftalarca sürerdi.</p>
<p>“<i>Ah, merde</i>!”<a href="Footnotes.xhtml#fnote16" id="fnote_16"><sup>16</sup></a> diyor Maman.</p>
<p>Yatakta oturur vaziyette, sırtında hâlâ hastane önlüğü var. Doktor Delaunay çıkış evraklarını Peri’ye verdi, hemşire damar yolunu Maman’ın kolundan çıkartmakla meşgul.</p>
<p>“Ne oldu?”</p>
<p>“Şimdi hatırladım. Birkaç gün sonra bir söyleşim var.”</p>
<p>“Söyleşi mi?”</p>
<p>“Bir şiir dergisi için.”</p>
<p>“Harika bir şey bu, Maman.”</p>
<p>“Yazıya bir de fotoğrafekleyecekler.” Alnındaki dikiş izlerini gösteriyor.</p>
<p>“Saklamanın zarif bir yolunu bulursun, eminim,” diyor Peri.</p>
<p class="exPb">Maman içini çekiyor, uzaklara bakıyor. Hemşire iğneyi hızla çekince, Maman acıyla irkiliyor, kadına hiç de kibar olmayan, hak edilmemiş bir şeyler haykırıyor.</p>
<p class="cntr">“AFGAN BÜLBÜLÜ”; ÉTIENNE BOUSTOULER’NİN<br/>
NİLA WAHDATİ İLE YAPTIĞI RÖPORTAJ,</p>
<p class="cntr"><i>Parallaxe 84 (Kış 1974), s. 36</i></p>
<p class="ropT1">Bir kez daha dairede etrafa bakınıyorum ve kitap raflarının birinde duran, çerçeveli fotoğraf dikkatimi çekiyor. Küçük bir kız yaban çalılarıyla dolu bir tarlada çömelmiş, kendini kopardığı, bir tür böğürtlene benzeyen şeye vermiş. Boğazına kadar iliklenmiş, parlak sarı bir paltosu var, yukarıdaki bulutlu, koyu gri gökyüzüyle tezat oluşturmakta. Arka planda kepenkleri kapalı, kiremitleri kırık, taş bir çiftlik evi görünüyor. Resmi soruyorum.</p>
<p class="ropT3">NW: Kızım Peri. Evet, Paris gibi ama <i>e</i>’yle. Masal perisi demek. O resim baş başa Normandiya’ya yaptığımız bir gezide çekildi. 1957’ydi galiba. Sekiz yaşında olmalı.</p>
<p class="ropT3">EB: Paris’te mi yaşıyor?</p>
<p class="ropT3">NW: Sorbonne’da matematik okuyor.</p>
<p class="ropT3">EB: Gurur duyuyorsunuzdur.</p>
<p class="ropT3">Gülümsüyor, omzunu silkiyor.</p>
<p class="ropT3">EB: Meslek seçimi beni biraz şaşırttı, yani kendini sanata adamış bir annesi olduğu düşünülürse.</p>
<p class="ropT3">NW: Bu yeteneğini nereden aldı, bilmiyorum. Bütün o anlaşılmaz formüller, teoriler filan. Ona hiç de anlaşılmaz gelmiyordur herhalde. Ben şahsen iki sayıyı çarpmayı bile beceremem.</p>
<p class="ropT3">EB: Belki de bu onun isyan biçimi. İsyanlar hakkında sizin de bir iki şey bildiğinizden eminim.</p>
<p class="ropT3">NW: Doğru, ama ben isyan etmenin doğru yolunu seçtim. Kafayı çektim, ot içtim, sevgili edindim. Kim isyan etmek için matematiği kullanır ki?</p>
<p class="ropT3">Gülüyor.</p>
<p class="ropT3">NW: Ayrıca, onun başkaldırmak için hiçbir nedeni yok. Ona aklınıza gelebilecek bütün özgürlükleri tanıdım. Kızımın içinde kalan hiçbir şey yok. Hiçbir eksiği yok. Biriyle yaşıyor. Kendinden oldukça büyük biriyle. Son derece çekici, kültürlü, eğlenceli bir erkek. Ve azgın bir narsist elbette. Egosu Polonya kadar büyük.</p>
<p class="ropT3">EB: Onaylamıyorsunuz sanırım?</p>
<p class="ropT3">NW: Benim onaylayıp onaylamamam hiç önemli değil. Burası Fransa, Mösyö Boustouler, Afganistan değil. Gençler ana babalarının onay damgasına göre yaşayıp ölmüyorlar.</p>
<p class="ropT3">EB: Kızınızın Afganistan’la hiçbir bağı yok o halde?</p>
<p class="ropT3">NW: Oradan ayrıldığımızda altı yaşındaydı. O döneme ait anıları sınırlı.</p>
<p class="ropT3">EB: Ama sizinkiler öyle değil, elbette.</p>
<p class="ropT3">Yaşamının o erken dönemini anlatmasını istiyorum.</p>
<p class="ropT2">İzin isteyip bir dakikalığına salondan çıkıyor. Dönünce bana eski, buruşuk, siyah beyaz bir fotoğraf uzatıyor. Ciddi yüzlü bir erkek; irikıyım, gözlüklü, parlak saçları kusursuz bir çizgiyle ortadan ayrılmış. Bir çalışma masasında oturuyor, kitap okuyor. Klapaları sivri uçlu bir takım elbise, kruvaze yelek, yüksek yakalı, beyaz gömlek giymiş, papyon kravat takmış.</p>
<p class="ropT3">NW: Babam. Bin dokuz yüz yirmi dokuz. Doğduğum yıl.</p>
<p class="ropT3">EB: Saygın, seçkin görünüyor.</p>
<p class="ropT3">NW: Kâbil’in Peştun aristokrasisine mensuptu. Çok iyi bir eğitim, dört dörtlük bir terbiye ve görgü, tam kıvamında bir sosyallik. Aynı zamanda, olağanüstü bir konuşmacı. En azından başkalarıyla beraberken.</p>
<p class="ropT3">EB: Peki ya özel hayatında?</p>
<p class="ropT3">NW: Tahmin yürütmek ister misiniz, Mösyö Boustouler?</p>
<p class="ropT3">Fotoğrafı aldım, bir kere daha baktım.</p>
<p class="ropT3">EB: Mesafeli, diyebilirim. Vakur. İçe dönük. İlkelerinden ödün vermez.</p>
<p class="ropT3">NW: Benimle bir kadeh içmeniz için ısrar ediyorum. Yalnız içmekten nefret ederim... Yok, tahammül edemem.</p>
<p class="ropT3">Bana bir bardak <i>Chardonnay</i> dolduruyor. Ayıp olmasın diye bir yudum alıyorum.</p>
<p class="ropT3">NW: Elleri hep soğuktu, babamın yani. Hava nasıl olursa olsun. Elleri daima buz gibiydi. Ve her zaman, hava nasıl olursa olsun, takım elbise giyerdi. Kusursuzca dikilmiş, keskin hatlı takımlar. Bir de fötr şapka. Ve tabii Oxford tarzı mokasenler, iki renkli. Aşırı ciddi, resmi bir havası olsa da, yakışıklı bir erkekti, sanırım. Aynı zamanda -bunu epeyce sonra anladım- özenle kuşanılmış, haftada bir çimenlikte yapılan bovling, polo karşılaşmalarıyla ve herkesin hayran olduğu bir Fransız eşle pekiştirilmiş, azıcık gülünç, sahte bir Avrupalılık; genç, ilerici kralın gönlünü, beğenisini kazanan şeyler.</p>
<p class="ropT3">Tırnaklarını inceliyor, bir süre konuşmuyor. Kayıt cihazımdaki kaseti ters çeviriyorum.</p>
<p class="ropT3">NW: Babam kendi odasında uyurdu, annemle ben kendi odamızda. Çoğu gün öğle yemeğini dışarıda, bakanlarla, kralın danışmanlarıyla filan yerdi. Ya da at biner, polo oynar, ava çıkardı. Avlanmaya bayılırdı.</p>
<p class="ropT3">EB: Onu fazla göremezdiniz, yani. Ortalarda yoktu?</p>
<p class="ropT3">NW: Tam olarak değil. İki günde bir, ne yapıp eder benimle biraz vakit geçirirdi. Odama gelip yatağıma otururdu, böylece kucağına tırmanma işaretini almış olurdum. Beni bir süre dizlerinde hoplatırdı, ikimiz de fazla konuşmazdık, sonunda şöyle derdi: “Evet, şimdi ne yapıyoruz, Nila?” Bazen göğüs cebindeki mendili alıp katlamama izin verirdi. Ben tabii ki eciş bücüş bir topak yapar, yeniden cebine sokardım, yüzüne yapmacık bir şaşkınlık oturtur, bense bunu çok komik bulurdum. Bunu babam bıkana kadar sürdürürdük - ki fazla vakit almazdı. Sonra o soğuk eliyle saçlarımı okşar, “Babacığının artık gitmesi gerekiyor, yavru geyiğim. Hadi, in bakalım,” derdi.</p>
<p class="ropT3">Fotoğrafı yeniden öteki odaya götürüp geri dönüyor, bir çekmeceden yeni bir sigara paketi alıp bir tane yakıyor.</p>
<p class="ropT3">NW: Lakabım buydu. Bayılırdım. Bahçede -çok geniş bir bahçemiz vardı- “Ben babamın yavru geyiğiyim! Babamın yavru geyiğiyim!” diye şarkı söyleyerek hoplayıp dururdum. Bunun ne kadar kötücül bir lakap olduğunu çok sonraları fark ettim.</p>
<p class="ropT3">EB: Efendim?</p>
<p class="ropT3">Gülümsüyor.</p>
<p class="ropT3">NW: Babam geyikleri vururdu, Mösyö Boustouler.</p>
<p class="exP">Aslında Maman’ın evine kadar olan birkaç sokağı yürüyebilirlerdi, ama yağmur bayağı şiddetlenmiş. Takside, Maman arka koltukta Peri’nin yağmurluğuna sarınıp dertop olmuş, tek kelime etmeden camdan dışarıya bakıyor. Şu an Peri’ye yaşlı görünüyor, kırk dördünden çok daha yaşlı. Yaşlı, kırılgan ve çelimsiz.</p>
<p>Peri, Maman’ın dairesine epeydir gitmedi. Anahtarı çevirip içeriye girince mutfak tezgâhını karman çorman buluyor; kirli şarap kadehleri, açılmış cips ve makarna paketleri, içlerinde fosilleşmiş, tanınmaz yiyecek artıkları bulunan tabaklar. Masada içi boş şarap şişeleriyle dolu bir kesekâğıdı; devrildi devrilecek. Peri yerde gazeteler görüyor, içlerinden biri daha önce dökülen kanı emmiş, üzerinde de pembe, yün bir çorap teki. Maman’ın yaşadığı yeri bu durumda bulmak, Peri’yi korkutuyor. Aynı zamanda suçluluk duymasına neden oluyor. Buysa, annesini tanıdığı kadarıyla, yaratılmak istenen etki olabilir. Aynı anda, bu son düşüncesinden dolayı kendinden nefret ediyor. Bu, Julien’in düşünebileceği türden bir şey. <i>Kendini kötü hissetmeni istiyor</i>. Geçtiğimiz yıl bunu Peri’ye defalarca söyledi. <i>Kendini kötü hissetmeni istiyor</i>. Bunu ilk söylediğinde, Peri rahatladığını, nihayet anlaşıldığını hissetti. Kendisinin yapamadığını ya da yapmak istemediğini yapıp durumu özetlediği için erkeğe şükran duydu. Bir yandaş bulduğu duygusuna kapıldı. Ama son günlerde, kuşkulu. Julien’in sözlerinde kalpsiz, acımasız bir tını yakalıyor. Rahatsız edici bir şefkat yoksunluğu.</p>
<p>Yatak odasının zeminine giysiler, plaklar, kitaplar, başka gazeteler saçılmış. Pencere pervazında yarısına kadar, içine atılan izmaritlerden sararmış suyla dolu bir bardak. Yatağın üzerindeki kitapları, dergileri toplayıp annesinin battaniyenin altına girmesine yardım ediyor.</p>
<p>Maman ona bakıyor, tek eli bandajlı dirseğinde. Bu poz onu, bir sessiz filmdeki bayılmak üzere olan bir aktrise benzetiyor.</p>
<p>“Toparlanacaksın, değil mi, Maman?”</p>
<p>“Sanmıyorum,” diyor Nila. Sesi, ilgi dilenir gibi çıkmadı. Maman bunu dümdüz, bıkkın bir sesle söyledi. Yorgun, içten ve kesin.</p>
<p>“Maman, beni korkutuyorsun.”</p>
<p>“Hemen gidiyor musun?”</p>
<p>“Kalmamı ister misin?”</p>
<p>“Evet.”</p>


<p>“Öyleyse kalıyorum.”</p>
<p>“Işığı söndür.”</p>
<p>“Maman?”</p>
<p>“Evet.”</p>
<p>“İlaçlarını alıyorsun, değil mi? Kestin mi yoksa? Bence kestin, bu da beni endişelendiriyor.”</p>
<p>“Başlama yine. Işığı kapat.”</p>
<p>peri denileni yapıyor. Yatağın kenarına ilişip annesinin uykuya dalmasını bekliyor. Sonra o ürkütücü temizlik görevine başlamak üzere mutfağa gidiyor. Bir çift eldiven bulup bulaşığa girişiyor. Leş gibi ekşimiş süt kokan bardakları, bayat mısır gevreklerinin yapıştığı, kabuk bağlamış kâseleri, üzeri yeşil, tüylü küf bağlamış artıklarla dolu tabakları yıkıyor. Aklına, ilk kez yattıkları gecenin sabahında, Julien’in dairesinde yıkadığı bulaşıklar geliyor. Julien omlet yapmıştı. Peri bu basit ev işinden, erkek pikapta Jane Birkin’in bir parçasını çalarken onun lavabosunda bulaşık yıkamaktan nasıl da keyif almıştı.</p>
<p>Onu neredeyse on yıllık bir aradan sonra, geçen yıl, yani 1973’te yeniden gördü. Kanada Elçiliği’nin önünde, öğrencilerin fok avını protesto etmek için düzenlediği eylemde karşılaştılar. Peri katılmak istememişti, dahası meromorfik fonksiyonlar hakkında bitirmesi gereken bir ödev vardı, ama Colette ısrar etmişti. O sırada aynı evde yaşıyorlardı; her iki tarafın da giderek hoşnutsuz olduğu bir düzenlemeydi.</p>
<p>Colette ot içmeye başlamıştı. Alnına bant takıyor, üzerine kuşlar, papatyalar işlenmiş, morumsu kırmızı, bol tunikler giyiyordu. Eve Peri’nin yemeklerini yiyen, gayet kötü gitar çalan, uzun saçlı, bakımsız oğlanlar getiriyordu. Colette sürekli sokaklardaydı, bağırıyor, hayvanlara yapılan eziyeti, ırkçılığı, köleliği, Fransa’nın Pasifik’teki nükleer testlerini lanetliyordu. Apartman dairesinde hep acil bir telaş hüküm sürer, eve Peri’nin hiç tanımadığı insanlar girip çıkardı. Baş başa kaldıklarında da, Peri aralarında daha önce olmayan bir gerilim hissediyordu; Colette’ten yayılan bir kendini beğenmişlik, Peri’ye karşı dile getirilmeyen bir kınama.</p>
<p>“Yalan söylüyorlar,” dedi Colette hararetle. “İnsanca yöntemler kullandıklarını ileri sürüyorlar. İnsancaymış! Fokların kafalarına neyle vurduklarını gördün mü? O <i>hakapik</i>’leri? Çoğunlukla, daha zavallı hayvan ölmemişken, orospu çocukları kancalarını saplayıp onları tekneye alıyor. Derilerini canlı canlı yüzüyorlar, Peri! Canlı canlı!” Colette’in bu son sözleri söyleyiş, vurgulayış biçimi, Peri’de özür dileme isteği uyandırıyordu. Ne için özür dilemesi gerektiğinden emin değildi, ama son günlerde tam da bu yüzden boğulacakmış gibi olduğunu biliyordu; son günlerde Colette’in, onun sitemlerinin, suçlamalarının, bitmek bilmez öfkelerinin yakınındayken içindeki havanın çekilip alındığı duygusuna kapılıyordu.</p>
<p>Gösteriye yalnızca otuz kişi geldi. Brigitte Bardot’nun da katılacağına ilişkin söylentiler yayıldıysa da, söylenti olarak kaldı. Eylem Colette’i hayal kırıklığına uğratmıştı. Eric adında, sıska, solgun, gözlüklü bir delikanlıyla ateşli bir tartışmaya girdi; Peri’nin anladığı kadarıyla, oğlan gösteriyi örgütlemekle görevliydi. Zavallı Eric. Peri acıyordu ona. İçi içini yiyen Colette liderliği ele aldı. Peri kalabalığın arasından arkalara doğru ilerledi, asabi bir coşkuyla slogan atıp duran, tahta göğüslü kızın yanına geçti. Gözlerini kaldırıma dikmişti, göze batmamak için elinden geleni yapıyordu.</p>
<p>Bir sokağın köşesinde, biri omzuna dokundu.</p>
<p>“Birinin seni kurtarması için can atar gibisin,” dedi adam.</p>
<p>Kot pantolon, kazak, üstüne de tüvit ceket giymiş, boynuna yün bir atkı dolamıştı. Saçları daha uzundu, azıcık yaşlanmıştı, ama zarifçe; onunla yaşıt bazı kadınların haksızca, hatta sinir bozucu bulacağı şekilde. Hâlâ diri, sırım gibi; göz kenarlarında birkaç kırışık, şakaklarda hafif kırlar, yüzünde çok hafif, belli belirsiz bir yorgunluk.</p>
<p>“Aynen,” diyor Peri.</p>
<p>Yanaktan öpüşüyorlar, erkek bir fincan kahve içmeyi önerince, Peri kabul ediyor.</p>
<p>“Arkadaşın çok kızgın görünüyor. Gözünü kan bürümüş gibi.”</p>
<p>Peri onun arkasına bakınca, Colette’in Eric’in yanında, hâlâ slogan atarak, yumruk sallayarak durduğunu, ama bir yandan da, tuhaf bir biçimde, dik dik onlara baktığını gördü. Peri kahkahayla gülmemek için kendini tuttu - bu onarılamaz bir hasara yol açardı. Omzunu af dilercesine silkip oradan uzaklaştı.</p>
<p>Küçük bir kafeye girdiler, cam kenarındaki bir masaya oturdular. Erkek her ikisi için de kahveyle birer <i>milföy</i> pastası söyledi. Peri onun garsonla, çok iyi anımsadığı güler yüzlü bir yetkeyle konuşuşunu izlerken midesinde tanıdık bir çarpıntı hissetti; tıpkı o küçükken Maman’ı evden almaya gelen Julien’i gördüğünde olduğu gibi. Ansızın çekingenleşmiş, yenik tırnaklarından, pudrasız yüzünden, gevşek, cılız lüleler halinde sarkan saçlarından utanmıştı - duştan sonra fönle kurutmadığına şimdi çok pişmandı, ama eyleme gecikmişti, Colette ise kafesteki bir hayvan misali volta atıp durmaktaydı.</p>
<p>“Aklımda hiç de protestocu bir tip olarak kalmadın,” dedi Julien, onun sigarasını yakarken.</p>
<p>“Değilim zaten. İnançtan çok suçluluk duygusu bu.”</p>
<p>“Suçluluk mu? Fok avı yüzünden mi?”</p>
<p>“Colette yüzünden.”</p>
<p>“Ah. Evet. Biliyor musun, ondan az biraz tırstığımı söyleyebilirim.”</p>
<p>“Hepimiz gibi desene.”</p>
<p>Güldüler. Masanın üstünden uzandı, Peri’nin eşarbına dokundu. Sonra elini çekti. “Ne kadar da büyümüşsün desem, çok basmakalıp konuşmuş olurum, onun için de demeyeceğim. Ama Peri, büyüleyici görünüyorsun.”</p>
<p>Peri yağmurluğunun yakasını çekiştirdi. “Ne yani, bu Komiser Clouseau kılığıyla mı?” Colette bir keresinde, Peri’nin çekici bulduğu bir erkeğin karşısındayken gerginliğini gizlemek için başvurduğu bu kendi kendini aşağılama, yerden yere vurma soytarılığının saçma sapan bir alışkanlık olduğunu söylemişti. Özellikle de ona kompliman yapıldıysa. Maman’ın o doğal, kendinden emin tavrına bir kez daha gıpta etti, bundan sonra da defalarca edeceği gibi.</p>
<p>“Sırada, adıma yaraşır biri olup çıktığımı söylemek var galiba,” dedi.</p>
<p>“<i>Ah, non</i>. Lütfen. Fazla bariz. Bir kadına iltifat etmenin daha sanatsal bir yolu vardır, bilirsin.”</p>
<p>“Yo, bilmem. Ama senin bildiğinden eminim.”</p>
<p>Garson pastalarla kahveleri getirdi. Peri onun fincanları, tabakları masaya yerleştiren ellerine odaklandı; kendi avuçlarıysa terden sırılsıklamdı. Ömrü boyunca yalnızca dört sevgilisi olmuştu - mütevazı bir rakam, farkındaydı, özellikle de Maman’ın onun yaşındaki haliyle, hatta Colette’le kıyaslandığında. Peri fazla dikkatli, fazla duyarlı, ödün vermeye, uyum sağlamaya fazla yatkın, genel olarak Maman’dan da, Colette’ten de daha tutarlıydı; onlar kadar zor, yorucu değildi. Ancak bunlar, erkekleri sürüler halinde çeken nitelikler değildi. Bu sevgililerin hiçbirine âşık olmamıştı (gerçi bir tanesine yalan atıp sevdiğini söylemişti ya neyse); kafasında hep Julien’e ilişkin, ona ve özel bir ışıkla aydınlanmış gibi görünen o güzelim yüzüne ilişkin düşünceler dolanıp durmuştu.</p>
<p>Pastalarını yerken, erkek, işinden söz etti. Öğretmenliği bırakalı epey olmuştu. Birkaç yıl Uluslararası Para Fonu’nda, Sürdürülebilir Borçlar bölümünde çalışmıştı. En iyi tarafı, bolca seyahat etmekti, dedi.</p>
<p>“Nerelere?”</p>
<p>“Ürdün. Irak. Sonra iki yıl ara verip kayıt dışı ekonomiler üzerine bir kitap yazdım.”</p>
<p>“Yayımlandı mı?”</p>
<p>“Söylentilere bakılırsa, öyle.” Gülümsedi. “Şimdi Paris’te, özel bir danışmanlık şirketinde çalışıyorum.”</p>
<p>“Ben de yolculuk etmek istiyorum,” dedi Peri. “Colette Afganistan’a gidelim, deyip duruyor.”</p>
<p>“<i>Onun</i> neden gitmek istediğini biliyorum galiba.”</p>
<p>“Şey, bunu ben de düşünüyorum. Oraya gitmeyi, yani. Haşhaş filan umurumda değil, ülkeyi gezmek, doğduğum yeri görmek istiyorum. Belki ailece yaşadığımız o eski evi bulmak.”</p>
<p>“İçinde böyle bir dürtü olduğunu bilmiyordum.”</p>
<p>“Merak ediyorum. Demek istediğim, o kadar az şey anımsıyorum ki.”</p>
<p>“Yanlış hatırlamıyorsam, bir seferinde evinizde çalışan bir aşçıdan söz etmiştin.”</p>
<p>Onun yıllarca önce söylediği bir şeyi unutmamış olması, Peri’nin gururunu okşamıştı. Araya giren zamanda, kızı düşünmüştü öyleyse. Peri’yi aklından silip atmamıştı.</p>
<p>“Evet. Adı Nebi’ydi. Aynı zamanda şoförümüzdü. Babamın arabasını sürerdi; tavanı bej rengi, mavi, kocaman bir Amerikan arabasıydı. Motor kapağında bir kartal başı vardı.”</p>
<p>Daha sonra Julien sorunca derslerini, karmaşık değişkenlere odaklanışını anlattı. Adam, Maman’ın hiçbir zaman göstermediği bir ilgiyle dinliyordu; Maman bu konudan sıkılır, Peri’nin matematik tutkusunu bir türlü anlayamazdı. Maman ilgileniyormuş numarası bile yapmazdı. Görünüşte, kendi cahilliğini alaya alırmış havasında, gamsız şakalar yapardı. <i>Oh, lá lá</i>, derdi sırıtarak, <i>başım tuttu! Başım! Başım bir totem gibi dönüyor! Gel bir anlaşma yapalım, Peri. Ben ikimize çay koyayım, sen de gezegenimize dön</i>, d’accord?<a href="Footnotes.xhtml#fnote17" id="fnote_17"><sup>17</sup></a> Kıkır kıkır güler, Peri de ona takılırdı, ama bu şakalarda hep bir sivrilik hissederdi, dolaylı bir yerme, bilgisinin ezoterik, böyle uğraşıp didinmesinin uçarılık sayıldığına dair bir ima. <i>Uçarılık</i>. Bir şairden bunu duymak da hoş doğrusu, diye düşündü Peri, bunu annesine asla söylemeyecek olsa da.</p>
<p>Julien matematikte ne bulduğunu sorunca, rahatlatıcı bulduğunu söyledi.</p>
<p>“Bana sorsan, ‘göz korkutucu’ demeyi seçerdim; bence daha uygun bir tanım.”</p>
<p>“O da var.”</p>
<p>Peri, matematiksel doğruların hüküm sürdüğü, keyfilikten ve belirsizlikten muaf bir alanın insanı rahatlattığını söyledi. Yanıtlara erişmenin zor olduğunu ama bulunabileceğini bilmek de rahatlatıcıydı. Onlar orada, tebeşirin uçundaydılar, karatahtaya yazılmayı bekliyorlardı.</p>
<p>“Bir başka deyişle, yaşamın tam tersine,” dedi Julien. “Yaşamdaki soruların yanıtları ya hiç yok ya da karman çorman.”</p>
<p>“Bu kadar saydam mıyım?” Peri güldü, yüzünü bir peçeteyle gizledi. “Tam bir gerzek gibi konuşuyorum.”</p>
<p>“Hiç de değil,” dedi erkek. Peçeteyi çekip aldı. “Hem de hiç.”</p>
<p>“Öğrencilerinden biri gibi. Sana öğrencilerini hatırlatıyorumdur.”</p>
<p>Julien başka sorular da sordu, böylece Peri onun analitik sayı kuramına ilişkin yeterince bilgisi olduğunu, Carl Gauss ve Bernhard Riemann’a en azından bir sohbette değinecek kadar aşina olduğunu anladı. Hava kararıncaya kadar konuştular. Kahve içtiler, sonra bira, en sonunda da şarap. Sonra, artık daha fazla ertelenemeyeceği anlaşıldığında, Julien azıcık öne eğildi, kibar, saygılı bir ses tonuyla sordu: “Peki, söylesene, Nila nasıl?”</p>
<p>Peri yanaklarını şişirdi, havayı yavaşça dışarıya üfledi.</p>
<p>Julien başını anlayışla salladı.</p>
<p>“Kitapçı dükkânını kaybedebilir,” dedi Peri.</p>
<p>“Bunu duyduğuma üzüldüm.”</p>
<p>“İşler yıllardır kötü gidiyor. Tamamen kapatmak zorunda kalabilir. Bunu asla kabullenmeyecektir, ama onun için bir darbe olacak. Kötü bir darbe.”</p>
<p>“Yazıyor mu?”</p>
<p>“Epeydir yazmıyor.”</p>
<p>Julien az sonra konuyu değiştirdi. Peri rahat bir soluk aldı. Maman hakkında konuşmak, içkisinden, ilaçlarını alsın diye verdiği mücadeleden söz etmek istemiyordu. Peri bütün o tuhaf, tedirgin bakışmaları çok iyi anımsıyordu: Julien’le ikisi baş başa, Maman yan odada giyinmekte, Julien Peri’ye bakıyor, o ise söyleyecek bir şeyler bulmaya çalışıyor. Maman bunu sezmiş olmalıydı. Julien’le ilişkisini bitirmesinin nedeni bu muydu? Eğer öyleyse, Peri onun bunu, kızını korumak isteyen bir anne olarak değil, kıskanç bir sevgili olarak yaptığından kuşkulanıyordu.</p>
<p>Birkaç hafta sonra Julien, Peri’den yanına taşınmasını istedi. Nehrin sol yakasında, yedinci mahallede küçük bir apartman dairesinde oturuyordu. Peri kabul etti. Colette’in hırçın, düşmanca tavrı kendi evini yaşanmaz hale getirmişti.</p>
<p>Julien’in dairesinde geçirdikleri ilk pazar sabahı, Peri’nin aklında. Erkeğin kanepesine uzanmış, birbirlerine sokulmuşlardı. Peri tatlı bir uyku mahmurluğundaydı, Julien uzun bacaklarını sehpaya uzatmış, çay içiyordu. Bir gazetenin arka sayfasındaki bir yorumu okumaktaydı. Pikapta Jacques Brel çalıyordu. Peri arada bir onun göğsüne dayadığı başını kaldırıyor, Julien de eğilip onun gözkapağına, kulağına ya da burnuna küçük bir öpücük konduruyordu.</p>
<p>“Maman’a söylemeliyiz.”</p>
<p>Erkeğin gerildiğini hissedebiliyordu. Gazeteyi katladı, okuma gözlüğünü çıkarıp kanepenin kolçağına koydu.</p>
<p>“Bilmesi gerek.”</p>
<p>“Sanırım,” dedi erkek.</p>
<p>“Sanır mısın?”</p>
<p>“Hayır, yani elbette. Haklısın. Onu aramalısın. Ama dikkatli ol. İznini ya da onayını isteme. Sadece söyle. Ve bunun tartışmaya açık bir konu olmadığını güzelce belirt.”</p>
<p>“Senin için söylemesi kolay tabii.”</p>
<p>“Şey, belki. Yine de, Nila’nın kindar bir kadın olduğunu unutma. Bunu söylediğim için özür dilerim, ama ilişkimizin bitme nedeni de buydu. Akıl almaz bir kinciliği var. Biliyorum, işin kolay olmayacak.”</p>
<p>Peri içini çekti, gözlerini kapadı. Düşüncesi bile midesinin kasılmasına yetiyordu.</p>
<p>Peri onu ertesi gün aradı. Maman zaten biliyordu.</p>
<p>“Kim söyledi?”</p>
<p>“Colette.”</p>
<p>Tabii ya, diye düşündü Peri. “Ben de söyleyecektim.”</p>
<p>“Biliyorum. Söyledin işte. Böyle bir şey gizli tutulamaz ki.”</p>
<p>“Kızdın mı?”</p>
<p>“Fark eder mi?”</p>
<p>Peri, pencerenin önünde duruyordu. Bir parmağını Julien’in eski, cefakâr kül tablasının mavi kenarında dolaştırıyordu dalgın dalgın. Gözlerini yumdu. “Hayır, Maman. Etmez.”</p>
<p>“Eh, <i>bunun</i> canımı yakmadığını söyleyebilmek isterdim.”</p>
<p>“Amacım bu değildi.”</p>
<p>“İşte bu tartışılır.”</p>
<p>“Neden senin canını acıtmak isteyeyim ki, Maman?”</p>
<p>Maman güldü. Kof, çirkin bir gülüştü.</p>
<p>“Bazen sana bakıyorum ve kendimden hiçbir şey bulamıyorum. Tabii ki bulamayacağım. Sonuçta, beklenmedik bir şey değil. Senin nasıl bir insan olduğunu bilmiyorum, Peri. Kim olduğunu, nelere muktedir olduğunu, yüreğinin içini bilmiyorum. Benim için bir yabancısın.”</p>
<p>“Ne demek istediğini anlamıyorum,” dedi Peri.</p>
<p class="exPb">Ama annesi telefonu kapamıştı bile.</p>
<p class="cntr">“AFGAN BÜLBÜLÜ”; ÉTİENNE BOUSTOULER’NİN<br/>
NİLA WAHDATİ İLE YATTIĞI RÖPORTAJ,</p>
<p class="cntr"><i>Parallaxe 84 (Ktş 1974), s. 38</i></p>
<p class="ropT3">EB: Fransızcayı burada mı öğrendiniz?</p>
<p class="ropT3">NW: Ben küçükken Kâbil’de, annem öğretti. Benimle sadece Fransızca konuşurdu. Her gün Fransızca çalışırdık. Kâbil’den gitmesi benim için yıkım oldu.</p>
<p class="ropT3">EB: Fransa’ya mı?</p>
<p class="ropT3">NW: Evet. Annemle babam 1939’da, ben on yaşındayken boşandılar. Babamın tek çocuğuydum. Annemle gitmeme izin vermesi söz konusu değildi. Böylece ben kaldım, annem de Paris’e, kız kardeşi Agnes’in yanına gitti. Babam bana bu kaybı unutturmak, beni oyalamak için özel bir öğretmen tuttu, binicilik dersleri, resim dersleri filan aldırdı. Ama hiçbir şey bir annenin yerini tutamaz.</p>
<p class="ropT3">EB: Annenize ne oldu?</p>
<p class="ropT3">NW: Ah, öldü. Naziler Paris’e girince. Yo, onu onlar öldürmedi. Onlar Agnes’i öldürdü. Annem zatürreeden öldü. Babam Müttefikler Paris’i kurtarana dek bunu bana söylemedi, ama ben çoktan öğrenmiştim.</p>
<p class="ropT3">EB: Sizin için çok zor olmalı.</p>
<p class="ropT3">NW: Yıkılmıştım. Annemi çok severdim. Savaştan sonra onun yanında, Fransa’da yaşamayı planlıyordum.</p>
<p class="ropT3">EB: Bundan, babanızla iyi geçinemediğiniz sonucu çıkarılabilir sanırım.</p>
<p class="ropT3">NW: Aramızda gerginlikler vardı. Tartışıyorduk. Hem de sık sık, buysa babam için bir yenilikti. Kendisine karşılık verilmesine, hele de kadınlar tarafından verilmesine hiç alışık değildi. Giydiklerim, gittiğim yerler, söylediklerim, nasıl söylediğim, kime söylediğim, hepsi birer kavga nedeniydi. Gözüpek, maceraperest biri olup çıkmıştım, babamsa daha da muhafazakâr, duygusal açıdan daha da hoşgörüsüz. İki doğal hasma dönüşmüştük.</p>
<p class="ropT3">Kıkırdıyor, başındaki bandananın düğümünü sıkılıyor.</p>
<p class="ropT3">NW: Sonra âşık olmaya başladım. Sık sık, gözü dönmüşçesine ve babamı dehşete düşürecek şekilde, hep yanlış kişilere. Bir keresinde evdeki hizmetçilerden birinin oğluna, bir başka sefer babamın bazı işlerini halleden, düşük seviyeden bir devlet memuruna. Çılgınca, dikbaşlı tutkular, sonu daha baştan belli ilişkiler. Gizli buluşmalar ayarlar, evden sessizce sıvışırdım ve elbette, birileri mutlaka babama ihbar eder, bilmem nerede bilmem kimle görüldüğümü duyururdu. Hoppalık ettiğimi söylerlerdi -hep bu deyim kullanılırdı- “hoppalık” ediyordum. Bir bu, bir de kendimi “teşhir” ediyordum. Babam beni alıp getirmesi için birini gönderirdi. Beni odama kilitlerdi. Günlerce. Kapının öteki tarafından şöyle derdi: <i>Beni küçük düşürüyorsun. Neden beni böyle rezil ediyorsun? Seninle ne yapacağım ben</i>? Bazen de kendi sorusuna bir kemerle ya da yumrukla cevap verirdi. Beni odada kovalardı. Gözümü korkutarak beni yola getireceğini sanıyordu herhalde. O dönemde çok yazdım, ergenlik ateşiyle yanan, uzun, kepaze şiirler karaladım. Aynı zamanda da, korkarım, buram buram melodram kokan, aşırı duygusal şiirler. Kafese kapatılmış kuşlar, zincire vurulmuş âşıklar filan. Onlarla gurur duyduğumu söyleyemem.</p>
<p class="ropT3">Yapay bir alçakgönüllülüğün onun tarzı olmadığını sezdiğimden, bu erken dönem şiirler hakkında gerçekten de böyle düşündüğünü anlıyorum. Eğer öyleyse, gaddar, insafsız bir yargı bu. İşin aslı, o döneme ait şiirleri, çevrilmiş haliyle bile, çarpıcı, olağanüstü şiirler, özellikle de onların ne kadar genç bir yaşta yazıldığı düşünülürse. İnsanı etkileyen, zengin bir imgelemle, duygusallıkla, içgörüyle dolu, incelikle dile getirilmiş dizeler bunlar. Nefis bir dille yalnızlıktan, artık başarılamayan bir kederden dem vuruyorlar. Nila Wahdati’nin hüsranlarının, gençlik aşklarının olanca parıltısıyla, vaatleri ve engelleriyle birlikte gelgitlerinin, bir zirveye çıkıp bir dibe vuruşunun bir güncesi. Ayrıca sık sık, baskın bir klostrofobi, bir kıstırılmış duygusu ve hep, koşulların zorbalığına karşı verilen bir savaşım mefhumu - bu zorbalık genellikle, kocaman ve korkunç bir hayalet gibi salınan, adı olmayan, tekinsiz bir erkek karaltısıyla betimlenmiş. Babasına o kadar da bulanık olmayan bir gönderme olduğu açık.</p>
<p class="ropT3">EB: Bu dizelerde, klasik Fars şiirinde bulunmayan bir aktarım yolu seçtiğiniz anlaşılıyor; farklı bir üslup, ritim, uyak ve ölçü kullanmışsınız. Özgürce akan hayal gücünden yararlanıyorsunuz. Gelişigüzel, sıradan ayrıntıları büyütüyorsunuz. Anladığıma göre, bu oldukça muhalif, yenilikçi bir tavır. Daha varsıl bir ülkede -örneğin İran’da- doğmuş olsaydınız, şimdi kesinlikle edebiyatta çığır açan bir öncü olarak tanınırdınız desek, haksızlık etmiş olur muyuz?</p>
<p class="ropT3">Alayla gülümsüyor.</p>
<p class="ropT3">NW: Düşünebiliyor musunuz?</p>
<p class="ropT3">EB: Yine de, daha önce söylediğiniz bir şey beni çarptı. O şiirlerden gurur duymuyor olmanız. Eserleriniz arasında sizi hoşnut eden var mı?</p>
<p class="ropT3">NW: Bu dikenli bir soru. Buna belki olumlu bir yanıt verebilirdim, tabii onları yaratma sürecinden ayırmayı becerebilseydim.</p>
<p class="ropT3">EB: Ulaşılan sonucu, bu yolda kullanılan vasıtadan ayırmayı kastediyorsunuz.</p>
<p class="ropT3">NW: Yaratma sürecini, doğası gereği hırsızlıktan farksız bir eylem olarak görüyorum. Güzel bir yazının altını şöyle bir kazın, Mösyö Boustouler, bir sürü rezillik, şerefsizlik bulursunuz. Yaratmak demek, başkalarının yaşamlarını vahşice yağmalamak, onları bihaber, zoraki katılımcılara dönüştürmek demektir. Onların arzularını, hayallerini çalıyor, kusurlarını, acılarını cebe indiriyorsunuz. Size ait olmayan bir şeyi alıyorsunuz. Ve bunu bilerek, gayet bilinçli yapıyorsunuz.</p>
<p class="ropT3">EB: Siz de bunda çok iyiydiniz, öyle mi?</p>
<p class="ropT3">NW: Ben bunu sanata ilişkin öyle yüksek, yüce bir kavram adına değil, başka seçeneğim olmadığı için yaptım. İçimden gelen itici güç karşı konulamayacak kadar kuvvetliydi. O güce teslim olmasaydım aklımı yitirebilirdim. Gurur duyup duymadığımı sordunuz. Ahlaken sorgulanabilir yöntemlerle elde edilmiş bir şeyle böbürlenmekte zorlanıyorum. Kararı, bu ata bahis oynayıp oynamamayı başkalarına bırakıyorum.</p>
<p class="ropT3">Kadehindeki şarabı bitiriyor, şişede kalanla yeniden dolduruyor.</p>
<p class="ropT3">NW: Ancak söyleyebileceğim bir şey var, o da Kâbil’de hiç kimsenin bana yatırım yapmamış olduğu. Kâbil’de beni, zevksizlik, sefahat ve ahlaksızlığı saymazsak, bir şeylerin öncüsü olarak gören tek Allah’ın kulu yoktu. Başta da babam, elbette. Yazdıklarımın, bir <i>fahişenin</i> saçmalamaları olduğunu söylüyordu. Aynen bu sözcüğü kullandı. Ailenin adına silinmez bir leke sürdüğümü söyledi. Ona ihanet ettiğimi söyledi. Saygın biri olmakta neden bu kadar zorlandığımı sorar dururdu.</p>
<p class="ropT3">EB: Ne karşılık verdiniz?</p>
<p class="ropT3">NW: Onun saygınlık kavramının umurumda olmadığını söyledim. Yuları boynuma kendi elimle geçirmeye hiç niyetim yok, dedim.</p>
<p class="ropT3">EB: Buysa canını daha da sıktı herhalde.</p>
<p class="ropT3">NW: Elbette.</p>
<p class="ropT3">Bir sonraki cümlemi söylemeden önce duraksadım.</p>
<p class="ropT3">EB: Ama onun öfkesini anlayabiliyorum.</p>
<p class="ropT3">Tek kaşını kaldırıyor.</p>
<p class="ropT3">EB: Saygıdeğer bir aile babasıydı, öyle değil mi? Sizse onun bildiği, aziz saydığı her şeye bir meydan okuma, doğrudan bir tehdittiniz. Hem yaşantınız hem de yazdıklarınızla tartışıyor, kadınların önünü açma mücadelesi veriyordunuz, kadınlara kendi konumlarına dair söz hakkı, meşru kişiliklerine ulaşma hakkı tanınsın diye. Babanız gibi erkeklerin asırlardır elinde tuttuğu tekele meydan okuyordunuz. Ağza alınamayacak şeyi söylüyordunuz. Buna küçük, tek kişilik bir devrim mücadelesi denebilir.</p>
<p class="ropT3">NW: Oysa ben hep cinselliği yazdığımı düşünüyordum.</p>
<p class="ropT3">EB: O da bunun bir parçası, öyle değil mi?</p>
<p class="ropT3">Notlarımı karıştırıyor, erotizmi su götürmez birkaç şiire değiniyorum: “Dikenler”, “Ama O Bekleyiş”, “Yastık”. Sonra, bunların en sevdiklerim arasında olmadığını itiraf ediyorum. İnce ayırtılardan, muğlaklıktan yoksun olduklarını söylüyorum. Tek amaçla yazılmış gibiler: Sarsmak, afallatmak, ortalığı karıştırmak. Bende tartışma amaçlı, Afgan cinsiyet rollerine karşı öfke dolu bir suçlama izlenimi bırakıyorlar.</p>
<p class="ropT3">NW: Eh, <i>öfkeliydim</i> elbette. Birileri tarafından, cinsellikten korunup kollanmam gerektiğini söyleyen tavra öfkeliydim. Kendi bedenimden bile korunmam gerekiyordu. Çünkü ben bir kadındım. Ve kadınlar, bildiğiniz üzere, duygusal, ahlaksal ve zekâ açısından zayıftır, olgunlaşmamıştır. Onlar özdenetimden yoksundur, baştan çıkarılmaya, ayartılmaya karşı savunmasızdır. Cinselliğe aşırı düşkün olan bu varlıklar gemlenmedikleri sürece önüne gelenin, her Ahmet’in, her Mahmut’un koynuna giriverir.</p>
<p class="ropT3">EB: İyi de -bunu söylediğim için bağışlayın ama- siz de aynen bunu yapıyordunuz, öyle değil mi?</p>
<p class="ropT3">NW: İşte, tam da bu mefhuma karşı bir protesto olarak.</p>
<p class="ropT3">Çok hoş bir gülüşü var, yaramazlık, kurnazlık ve zekâ dolu. Öğle yemeği niyetine bir şeyler yemek ister miyim diye soruyor. Kızının buzdolabını yeni doldurduğunu söyleyip mutfağa gidiyor, <i>füme jambonlu </i>nefis bir sandviçle dönüyor. Sadece bir tane yapmış. Kendisine yeni bir şarap şişesi açıyor, bir sigara daha yakıyor. Oturuyor.</p>
<p class="ropT3">NW: Bu sohbetin selameti açısından, aramızın iyi olması gerektiğine katılıyor musunuz, Mösyö Boustouler?</p>
<p class="ropT3">Katıldığımı söylüyorum.</p>
<p class="ropT3">NW: O zaman iki ricam var. Sandviçinizi yiyin ve kadehime bakıp durmayı kesin.</p>
<p class="ropT3">Böylece, tahmin edeceğiniz gibi, erken davranmış ve içki meselesi hakkında sorabileceğim herhangi bir sorunun önünü kesmiş oluyor.</p>
<p class="ropT3">EB: Sonra ne oldu?</p>
<p class="ropT3">NW: 1948 yılında, on dokuzuma basmak üzereyken hastalandım. Şu kadarını söyleyeyim, ciddi bir şeydi. Babam tedavi için beni Delhi’ye götürdü. Doktorlar benimle ilgilenirken altı hafta yanımda kaldı. Ölümden döndüğüm söylendi. Belki de ölmeliydim. Ölmek genç bir şairin meslek yaşamındaki en başarılı hamle olabilir. Memlekete döndüğümüzde zayıf düşmüş, içe kapanmıştım. Yazmakla filan uğraşamazdım. Yemek yemek, konuşmak ya da eğlenmek hiç içimden gelmiyordu. Ziyaretçilere çıkmıyordum. Tek istediğim, perdeleri çekip bütün gün yatmaktı. Ben de öyle yaptım zaten. Ama sonunda yataktan çıktım elbette, yavaş yavaş gündelik düzenime döndüm; bununla, bir insanın işlevselliğini ve sözde uygarlığını sürdürebilmesi için gereken, en dar anlamdaki faaliyetleri kastediyorum. Kendimi azalmış, küçülmüş hissediyordum. Yaşamsal bir parçamı Hindistan’da bırakmış gibi.</p>
<p class="ropT3">EB: Durumunuz babanızı kaygılandırıyor muydu?</p>
<p class="ropT3">NW: Tam tersine. Umutlanmıştı. Ölümle burun buruna gelmenin beni silkeleyip toyluktan, asilikten uyandırdığını düşünüyordu. Kendimi kaybolmuş hissettiğimi anlamıyordu. Bir yerde okumuştum, Mösyö Boustouler, tepenize çığ düştüğünde, bütün o karın altında yatarken neresi aşağı neresi yukarı anlayamaz oluyormuşsunuz. Karı iteleyip kurtulmak istiyor ama yanlış yönü seçip kendinizi daha da derine, kendi mezarınıza gömüyormuşsunuz. İşte kendimi aynen böyle hissediyordum, yönünü şaşırmış, arafta kalmış, pusulamdan olmuştum. Dahası, sözcüklere dökemeyeceğim kadar derin bir bunalımdaydım. Bu durumdayken, çok âciz, çok savunmasız olursunuz. Bir sonraki yıl, 1949’da, beni babamdan isteyen Süleyman Wahdati’ye evet dememin nedeni de muhtemelen buydu.</p>
<p class="ropT3">EB: Yirmi yaşındaydınız.</p>
<p class="ropT3">NW: O değildi.</p>
<p class="ropT3">Bana bir sandviç daha ikram ediyor, geri çeviriyorum, ama kahve önerisini kabul ediyorum. Ocağa kaynaması için su koyarken, evli olup olmadığımı soruyor. Olmadığımı söylüyor, bundan sonra evleneceğimden de kuşkuluyum, diye ekliyorum. Omzunun üstünden uzun uzun bana bakıyor, sırıtıyor.</p>
<p class="ropT3">NW: Ah, genelde anlarım ama...</p>
<p class="ropT3">EB: Sürpriz!</p>
<p class="ropT3">NW: Belki de geçirdiğim kaza yüzündendir.</p>
<p class="ropT3">Alnındaki bandanayı gösteriyor.</p>
<p class="ropT3">NW: Bu moda uğruna takılmadı. Birkaç gün önce ayağım kaydı, düştüm, alnım yarıldı. Yine de anlamam gerekirdi. Durumunuzu, yani. Deneyimlerime göre, kadınları sizin gibi anlayan bir avuç erkek var, onlar da kadınlarla pek haşır neşir olmak istemeyen erkekler.</p>
<p class="ropT3">Kahveyi veriyor, bir sigara yakıp oturuyor.</p>
<p class="ropT3">NW: Evliliğe dair bir teorim var. Mösyö Boustouler. Şöyle ki, yürüyüp yürümeyeceğini iki hafta içinde mutlaka anlarsınız. Onca insanın, abartılmış ve müşterek bir yanılsama, bir kendini kandırma hali içinde, asılsız umutlarla tutsaklığını yıllarca sürdürmesi akıl alır gibi değil, üstelik gerçeği o iki hafta içinde apaçık görmüşken. Bana gelince; bana o kadar süre bile gerekmedi. Kocam düzgün bir adamdı. Ama fazlasıyla ciddi, mesafeli ve renksizdi. Dahası, şoförümüze âşıktı.</p>
<p class="ropT3">EB: Ah. Bu sizi sarsmış olmalı.</p>
<p class="ropT3">NW: Eh, yangını körükledi, elbette.</p>
<p class="ropT3">Hafif bir hüzünle gülümsüyor.</p>
<p class="ropT3">NW: Aslında ona acıyordum. O şekilde doğmak için bundan daha kötü bir zaman, daha kötü bir yer seçemezdi. Kızımız altı yaşındayken geçirdiği felç sonucunda öldü. O noktada, Kâbil’de kalabilirdim. Ev de, kocamın serveti de bana kalmıştı. Bahçıvanımız, daha önce sözünü ettiğim şoförün yanı sıra yardımcılarımız vardı. Rahat bir hayatım olurdu. Ama ben valizleri topladım, Peri’yi de alıp Paris’e geldim.</p>
<p class="ropT3">EB: Belirttiğiniz gibi, kızınızın iyiliği için?</p>
<p class="ropT3">NW: Yaptığım her şeyi, Mösyö Boustouler, kızım için yaptım. Her ne kadar onun için yaptıklarımın ölçeğini anlamıyor ya da takdir etmiyor olsa da. Kızım düşüncesiz, insanın soluğunu kesecek kadar anlayışsız olabiliyor. Ben olmasaydım nasıl bir yaşama katlanmak zorunda kalırdı, bir bilse...</p>
<p class="ropT3">EB: Kızınız sizin için bir hayal kırıklığı mı?</p>
<p class="ropT3">NW: Mösyö Boustouler, kızımın benim için bir ceza olduğunu düşünmeye başladım.</p>
<p class="exP">1975’de bir gün, Peri yeni taşındığı apartman dairesine gelince yatağın üzerinde küçük bir paket buluyor. Annesini acil servisten çıkaralı bir yıl, Julien’i bırakalı dokuz ay oldu. Peri şimdi Zahia adında bir hemşirelik öğrencisiyle aynı evde yaşıyor; Zahia kıvırcık kahverengi saçlı, yeşil gözlü bir Cezayirli. Neşesini, enerjisini hiç kaybetmeyen, becerikli bir kız; güzelce geçinip gidiyorlar, ama Zahia bir süredir flört ettiği Sami’yle nişanlandı, yarıyılın sonunda onun evine taşınacak.</p>
<p>Paketin yanında katlanmış bir kâğıt parçası var. <i>Bu sana geldi. Gece Sami’de kalacağım. Yarın görüşürüz. Je t’embrasse</i>.<a href="Footnotes.xhtml#fnote18" id="fnote_18"><sup>18</sup></a><i> Zahia</i>.</p>
<p>Peri ambalaj kağıdını yırtıyor, içinden bir dergi çıkıyor, dergiye iliştirilmiş bir başka not var, bu seferki yazı tanıdık, neredeyse kadınsı bir zarafetle dolu. <i>Bu Nila’ya, sonra Colette’in eski dairesinde oturan çifte gönderilmiş, en sonunda da bana geldi. Postaneye adresinin değiştiğini haber vermelisin. Okuyacaklarına hazırlıklı ol. Korkarım ikimize de vedası pek hoş değil. Julien</i>.</p>
<p>Peri dergiyi yatağa bırakıyor, kendine ıspanaklı salatayla biraz kuskus hazırlıyor. Pijamasını giyiyor, yemeğini kiralık, küçük, siyah beyaz televizyonun karşısında yiyor. Dalgın dalgın, havayoluyla Guam’a taşınan Güney Vietnamlılara ait görüntüleri izliyor. Aklına, Amerika’nın Vietnam’daki savaşını sokaklarda protesto eden Colette geliyor. Colette, Maman’ın cenazesine yıldızçiçekleriyle papatyalardan oluşan bir buket getirdi, Peri’ye sarılıp öptü, kürsüye çıkıp Maman’ın şiirlerinden birini nefis bir dille, ezberden okudu.</p>
<p>Julien cenaze törenine katılmadı. Telefonla aradı, cılız bir sesle bu tür törenlerden hazzetmediğini, içinin karardığını söyledi.</p>
<p><i>Kimin kararmaz ki</i>? dedi Peri.</p>
<p><i>Bence uzak durmam en iyisi</i>.</p>
<p><i>Canın nasıl isterse</i>, dedi Peri ahizeye; ancak katılmaman seni bağışlatmaz, diye düşündü. Tıpkı katılmanın beni bağışlatmadığı gibi. Bütün o pervasızlığımızı. Düşüncesizliğimizi. Tanrım. Peri telefonu kapatırken, Julien’le yaşadığı serüvenin annesine inen son darbe olduğunu biliyordu. Bunun, bu suçluluk duygusunun, korkunç pişmanlığın yaşadığı sürece onu hazırlıksız yakalayacağını, en olmadık anlarda yüzüne bir tokat misali çarpacağını, kemiklerine kadar sızlatacağını biliyordu. Bugün olduğu gibi, bundan sonra da onunla boğuşup duracaktı. Zihninin gerisinde sürekli damlayan bir musluk olacaktı.</p>
<p>Karnını doyurduktan sonra yıkanıyor, yaklaşan bir sınav için aldığı notları gözden geçiriyor. Biraz daha televizyon izliyor, ortalığı toplayıp bulaşıkları yıkıyor, mutfağın zeminini siliyor. Ama faydası yok. Zihnini meşgul edemiyor. Dergi orada, yatağın üzerinde, düşük frekanslı bir mırıltı gibi ona seslenip durmakta.</p>
<p>Daha sonra, pijamasının üstüne bir yağmurluk geçirip dışarıya çıkıyor, apartmanının birkaç sokak güneyindeki de la Chapelle Bulvarı<i></i>’na doğru yürüyor. Hava serin, yağmur damlaları kaldırımı, vitrinleri dövüyor, ama evde kalamazdı, o küçük daire şu anki huzursuzluğunu bastırmaya yetmezdi. Soğuk, nemli havaya, açık alana ihtiyacı var.</p>
<p>Peri gençken sorularının ardı arkası kesilmezdi. <i>Kâbil’de kuzenlerim var mı, Maman? Teyzelerim, amcalarım var mı?Peki ya dedem, ninem? Benim</i> grandpere’im, grand-maman’ım<a href="Footnotes.xhtml#fnote19" id="fnote_19"><sup>19</sup></a> <i>yok mu? Neden hiç bizi görmeye gelmiyorlar? Onlara mektup yazabilir miyiz? Onları ziyaret edebilir miyiz, lütfen</i>?</p>
<p>Soruların çoğu babasıyla ilgiliydi. <i>En sevdiği renk hangisiydi, Maman? Söylesene Maman, iyi yüzer miydi? Çok fıkra bilir miydi</i>? Bir keresinde babasının onu bir odada kovaladığını anımsıyor. Onu halıda yuvarladığını, tabanlarını, karnını gıdıkladığını. Lavantalı sabununun kokusunu, geniş alnının parladığını, uzun parmaklarını anımsıyor. Oval lapis taşlı kol düğmelerini, pantolonundaki ütü çizgisini. Birlikte halıdan tekmeyle kaldırdıkları toz zerrelerini.</p>
<p>Peri’nin annesinden asıl istediği şey, bütün bu kopuk, bağlantısız anı parçacıklarını birleştirip yapıştırması, onları bir tür kesintisiz anlatıya dönüştürmesiydi. Ama Maman hiçbir zaman fazla anlatmaz, hem kendi yaşamının hem de Kâbil’deki ortak yaşamlarının ayrıntılarına girmezdi. Peri’yi ortak geçmişlerinden uzak tutardı, sonunda Peri de soru sormaktan vazgeçti.</p>
<p>Şimdiyse Maman’ın kendisi ve yaşamı hakkında, kızına bile anlatmadığı şeyleri dergi yazarına, Étienne Boustouler denen adama anlattığı ortaya çıkıyor.</p>
<p>Anlatmış mı acaba?</p>
<p>Peri evdeyken söyleşiyi üç kez okudu. Ne düşüneceğini, neye inanacağını bilemiyor. Kulağına yapmacık gelen öyle çok şey var ki. Bazı kısımları tam bir parodi. Soluk almadan, adeta keyifle dile getirilmiş bir acılar, zincire vurulmuş güzeller, talihsiz sevdalar ve yoğun zulümler manzumesi, ürkütücü bir melodram.</p>
<p>Peri batıya, Pigalle’e yöneliyor, elleri yağmurluğunun ceplerinde, canlı adımlarla yürüyor. Gökyüzü hızla kararmakta, yüzünü kamçılayan yağmur şiddetlendi, sabitleşti; camları dalgalandırıyor, araba farlarına bulaşıyor. Peri’nin dedesiyle, yani Maman’ın babasıyla tanıştığına dair hiçbir anısı yok, yalnızca masasında kitap okurken çekilmiş bir fotoğrafını gördü, ama aklı Maman’ın çizdiği şu bıyık buran kötü adam portresine hiç mi hiç yatmıyor. Peri bu öykünün iç yüzünü görebildiğini düşünüyor. Bu konuda kendi fikirleri var. Onun görüşüne göre, alabildiğine mutsuz, kendini mahvetmeye meyilli, yaşamını altüst etmeden duramayan kızının iyiliği için haklı olarak kaygılanan bir baba söz konusu. Aşağılanmalardan, saygınlığına yönelik sayısız saldırıdan mustarip olan, ancak yine de kızının yanında duran, hastalandığında alıp Hindistan’a götüren ve tam altı hafta onunla kalan bir adam. Konu açılmışken, Maman’ın hastalığı tam olarak neydi? Ona Hindistan’da ne yaptılar? Onun karnındaki diklemesine uzanan yara izini düşününce, Peri bir kez daha meraka düşüyor - Zahia’ya sordu, oda sezaryen kesiklerinin yatay olduğunu söyledi.</p>
<p>Sonra, Maman’ın söyleşiyi yapan kişiye kocası, yani Peri’nin babası için söylediği o şey. Bir iftira mı? Adamın Nebi’ye, şoföre âşık olduğu doğru mu? Eğer öyleyse, böyle bir şeyi bunca zamandan sonra açıklamanın ne yararı var; şaşırtmak, rezil etmek, belki de acı çektirmek dışında? Diyelim ki öyle, kimi peki?</p>
<p>Kendisine gelince; Maman’ın ona -Julien’den sonra- layık gördüğü, bir köşeye sakladığı bu nahoş muamele, Peri’yi şaşırtmadı; Maman’ın kendi anneliğine ilişkin bu seçici, kokmaz bulaşmaz aktarımı da.</p>
<p>Yalanlar?</p>
<p>Öte yandan...</p>
<p>Maman gerçekten yetenekli bir yazardı. Peri onun Fransızca yazdığı her sözcüğü, Farsçadan çevirdiği her şiiri okudu. Yazdıklarının gücü, güzelliği yadsınamaz. İyi de, Maman’ın röportajda anlattığı yaşam bir yalansa, yapıtlarındaki imgeler, tasvirler nereden geldi? Bütün o dürüst, güzelim, vahşi ve hüzünlü sözcüklerin kaynağı neydi? Nila yalnızca yetenekli bir palavracı mıydı? Değnek yerine kalem kullanan, kendisinin hiç hissetmediği duygu gösterileriyle seyirciyi etkilemeyi başaran bir sihirbaz? Böyle bir şey mümkün mü?</p>
<p>Peri bilemiyor - bilmiyor. Belki de Maman’ın gerçek yeteneği buydu, Peri’nin bastığı toprağı sarsmak. Dengesini bile isteye bozmak, onu tepetaklak etmek, kendine bile yabancılaştırmak, zihnine, hayatı hakkında bildiğini sandığı her şeye kuşku tohumu ekmek, kendini kaybolmuş, yolunu yitirmiş gibi hissetmesini sağlamak; sanki gece vakti bir çölde, çevresi karanlıkla, bilinmeyenle sarılmış bir halde dolanıp duruyormuş, gerçekse ele geçmez, uzaktan uzağa yanıp sönen, durmaksızın hareket eden, geri çekilen, minicik bir ışık parıltısıymış gibi.</p>
<p>Belki de, diyor Peri içinden, bu Maman’ın bana kestiği cezaydı. Sırf Julien için değil, Peri baştan beri tam bir hayal kırıklığı olduğu için. Peri’den alkole, erkeklere, mutluluğa ulaşmak adına yapılmış umutsuz hamlelerle heba olan bütün o yıllara bir son vermesi bekleniyordu belki. Tek tek girilen, sonra da terk edilen bütün o çıkmaz sokaklara. Maman’a inen her hüsran darbesi geride biraz daha yaralanmış, raydan biraz daha çıkmış, mutluluğun bir yanılsama olduğuna biraz daha inanmış bir kadın bıraktı. <i>Neydim ben, Maman</i>, diye düşünüyor Peri. <i>Rahminde büyürken -tabii düştüğüm rahmin seninki olduğunu varsayarsak- benden beklenen neydi? Bir umut tohumu mu? Seni karanlıktan kurtarması için alınmış bir bilet mi? Yüreğindeki deliği kapatacak bir yama mı? Öyleyse, yeterli olamadım. Yanına bile yaklaşamadım. Acının merhemi değildim, yalnızca bir başka çıkmaz sokak, bir başka yüktüm; sense bunu çabucak görmüş olmalısın. Çok erken fark etmiş olmalısın. Ama ne yapabilirdin ki? Tefeci dükkânına gidip beni satamazdın ya</i>.</p>
<p>Belki de bu söyleşi, Maman’ın son gülüşüydü.</p>
<p>Peri, yağmurdan kaçmak için bir birahanenin tentesinin altına sığınıyor; Zahia’nın staj yaptığı hastanenin birkaç sokak batısında şu an. Bir sigara yakıyor. Colette’i arayabilirim, diye düşünüyor. Cenaze töreninden bu yana sadece bir ya da iki kez konuştular. Gençken, çeneleri ağrıyana kadar sakız çiğner, Maman’ın tuvalet aynasının karşısında birbirlerinin saçını tarayıp şekil verirlerdi. Peri’nin gözüne sokağın karşı tarafındaki yaşlı kadın çarpıyor; naylon bir yağmur bonesi takmış, peşindeki küçük, ten rengi teriyerle birlikte, kaldırımda güçlükle ilerliyor. Daha önce de olduğu gibi, küçük bir toz bulutu Peri’nin anılarını kaplayan kesif sisi delip öne fırlıyor ve usul usul bir köpeğin şeklini alıyor. Yaşlı kadınınki gibi küçük bir oyuncak değil, iri bir sokak köpeği bu; tüylü, kirli, kuyruğu kesik, kulaklarının ucu kopuk. Bu bir anı mı yoksa bir anının hayali mi, Peri emin değil, belki ikisi de değil? Maman’a Kâbil’de bir köpekleri olup olmadığını sormuş, şu karşılığı almıştı: <i>Köpekleri sevmediğimi bilirsin. Özsaygıları yok. Tekmelersin</i>, <i>yine de severler seni. Sinir bozucu</i>.</p>
<p>Maman bir şey daha söylemişti:</p>
<p><i>Sende kendimi göremiyorum. Kim olduğunu bilemiyorum</i>.</p>
<p>Peri sigarayı atıyor. Colette’i aramaya karar veriyor. Bir yerde buluşup çav içebilirler. Bakalım neler yapıyor? Kimleri görüyor? Eskiden yaptıkları gibi vitrinlere bakarlar.</p>
<p>Bakalım eski dostu, Afganistan’a gitmeyi hâlâ istiyor mu?</p>
<p class="exP">Peri, Colette’i arıyor. Çok revaçta olan, Fas tarzı döşenmiş bir barda buluşuyorlar; dört bir yanda leylak rengi perdeler, turuncu yastıklar; küçük bir sahnede kıvırcık saçlı biri ut çalıyor.</p>
<p>Colette yalnız gelmedi. Yanında genç bir adam var. Adı Eric Lacombe. On sekizinci bölgedeki bir lisede, yedinci ve sekizinci sınıflara tiyatro dersi veriyor. Peri’ye birkaç yıl önce, fok avına karşı düzenlenen bir öğrenci eyleminde tanıştıklarını söylüyor. Peri başta hatırlayamasa da sonra çıkarıyor: Düşük katılım yüzünden Colette’in fena halde sinirlendiği, göğsünü dürtüklediği delikanlı bu. Yere, mango rengi kabarık minderlerin üzerine oturuyor, içki söylüyorlar. Peri’nin ilk izlenimi, Colette’le Eric’in bir çift olduğu yolunda, ancak Colette, Eric’i övüp duruyor, böylece Peri erkeğin kendisi için getirildiğini anlıyor. Böyle bir durumda normal olarak kapılacağı huzursuzluk, Eric’in hatırı sayılır tedirginliğiyle karşılaşıyor - ve hafifliyor. Peri bunu, Eric’in kızarıp durmasını, başını af dilercesine, mahcubiyetle sallamasını eğlenceli hatta sevimli buluyor. Zeytin ezmeli ekmeklerini atıştırırken, Peri çaktırmadan ona bakıyor. Yakışıklı denemez. Saçları uzun, cılız, ensesinde lastik bir bantla toplanmış. Elleri küçük, teni soluk. Burnu fazla sivri, alnı fazla çıkık, çenesi yok gibi, ama pırıl pırıl gözlü bir gülümsemesi, her cümleyi mutlu bir soru işaretini andıran, umutlu bir gülücükle noktalayışı var. Her ne kadar yüzü Peri’yi Julien’in yaptığı gibi cezbetmiyorsa da, çok daha sevecen bir çehre bu ve Peri’nin çok yakında anlayacağı özere, Eric’in içinde yatan inceliğin, sessiz bir sabrın ve kesintisiz bir terbiyenin dış temsilcisi.</p>
<p>1977 baharında, serin bir günde evleniyorlar; Jimmy Carter’ın başkanlığı devralmasından birkaç ay sonra. Eric ana babasının arzusu hilafına, küçük, medeni bir nikâhta ısrar ediyor; törende ikisinin ve şahit olan Colette’in dışında hiç kimse yok. Resmi bir düğün töreninin, altından kalkamayacakları bir israf olduğunu söylüyor. Varlıklı bir bankacı olan babası, masrafları karşılamayı öneriyor. Ne de olsa Eric onların tek çocuğu. Önce hediyem olsun, diyor, sonra da borç olarak vereyim diye bastırıyor. Ama Eric kabul etmiyor. Ve bunu asla dile getirmese de, Peri onun aslında kendisini böylesi bir törenin tedirginliğinden, kilisedeki tahta sıralarda oturan aile üyelerinin, gelini damada teslim edecek bir aile büyüğünün, onun adına mutluluk gözyaşları dökecek birinin olmadığı, Peri’nin yapayalnız kalacağı bir düğünden kurtarmak istediğini biliyor.</p>
<p>Ona Afganistan’a gitme tasarısından söz edince, Julien’den asla beklenemeyecek bir derinlikle, Peri’yi anlıyor. Dahası, Peri’nin kendisine bile bir kez olsun açıkça itiraf etmediği şeyi kavrıyor.</p>
<p>“Evlat edinildiğini düşünüyorsun,” diyor.</p>
<p>“Benimle gelir misin?”</p>
<p>Yolculuğu o yaz yapmayı kararlaştırıyorlar, Eric’in okulunun kapandığı, Peri’nin de doktora tezine kısa bir ara verebileceği zaman. Eric her ikisine de Farsça dersi vermesi için bir öğrencisinin annesi aracılığıyla bulduğu özel bir eğitmen ayarlıyor. Peri onu sık sık kanepede, kulağında kulaklık, göğsünde kasetçalar, gözleri kapalı, kendini kaptırmış bir halde Farsça çalışırken, bol aksanlı <i>teşekkür ederim</i>ler, <i>merhaba</i>lar<i>, nasılsınız</i>lar mırıldanırken buluyor.</p>
<p>Yaza birkaç hafta kala, tam da Eric uçak tarifelerine, otellere bakarken, Peri hamile olduğunu öğreniyor.</p>
<p>“Yine de gidebiliriz,” diyor Eric. “Yine de gitmeliyiz.”</p>
<p>Peri karşı çıkıyor. “Sorumsuzluk olur,” diyor. Isıtması bozuk, boruları sızdıran, kliması olmayan küçücük bir dairede, sağdan soldan toplanmış eşyalarla yaşıyorlar.</p>
<p>“Burası bir bebeğe göre değil,” diyor Peri.</p>
<p>Eric yan iş olarak piyano dersleri vermeye başlıyor, ama bu uğraşısı fazla uzun ömürlü olmuyor, gözünü tiyatroya çeviriyor; Isabelle, tatlı, açık tenli, gözleri yanmış şeker rengindeki Isabelle doğduğunda, onlar Jardin du Luxembourg’dan pek de uzak olmayan, iki yatak odalı bir daireye taşınmış durumdalar; Eric’in babasının mali desteğini, bu kez borca saymak kaydıyla kabul ettiler.</p>
<p>Peri üç ay izin alıyor. Bütün gününü Isabelle’le geçiriyor. Isabelle’in yanındayken kendini bütün yüklerden arınmış hissediyor. Isabelle’in ona her bakışında, çevresinde bir ışık halesi oluştuğunu hissediyor. Eric akşamları liseden dönünce, paltosuyla çantasını bıraktıktan sonra hemen kendini kanepeye atıyor, kollarını uzatıp parmaklarını sallamaya başlıyor: “Ver onu bana, Peri. Ver hadi.” O Isabelle’i göğsünde zıplatırken, Peri de ona günün en zevkli olaylarını aktarıyor - Isabelle ne kadar süt içti, ne kadar uyudu, birlikte televizyonda ne izlediler, oynadıkları eğlenceli oyunlar, Isabelle’in çıkardığı yeni sesler. Eric bunları dinlemekten hiç bıkmıyor.</p>
<p>Afganistan yolculuğunu ertelediler. Gerçek şu ki, Peri o yakıcı dürtüyü, yanıtları, kökleri bulma dürtüsünü artık hissetmiyor. Eric ve onun yatıştıran, rahatlatan yoldaşlığı sayesinde. Ve tabii, Peri’nin ayaklarının altındaki zemini sağlamlaştıran Isabelle sayesinde - her ne kadar o zemin boşluklarla, kör noktalarla, yanıtlanmamış sorularla, Maman’ın aydınlatmaya yanaşmadığı konularla hâlâ delik deşik olsa da.</p>
<p>Onlar hâlâ orada. Yalnızca Peri yanıtlara eskisi kadar aç değil, hepsi bu.</p>
<p>Öteden beri hissettiği o eski duygu ise -hayatında yaşamsal bir şeyin, birinin eksik olduğu duygusu- köreldi. Zaman zaman çıkıp geliyor, onu gafil avlayan bir güçle saldırıyor, fakat eskisi kadar sık değil. Peri kendini hiç bu kadar halinden hoşnut, büyük bir keyifle demir atmış hissetmedi.</p>
<p>1981’de, Isabelle üç yaşındayken ve Peri, Alain’e birkaç aylık gebeyken bir konferans için Münih’e gitmesi gerekiyor. Yazılmasına katkıda bulunduğu bir tez sunacak; sayı teorisinin dışında kalan, özellikle topoloji ve kuramsal fizikte kullanılan modüler formların kullanımına ilişkin bir sunum bu. Sunumu çok beğeniliyor, daha sonra Peri, birkaç akademisyenle birlikte gürültülü bir bara gidiyor, bira içip tuzlu kraker atıştırıyor, <i>Weisswurst</i> yiyorlar. Gece yarısından önce, hafif çakırkeyif bir halde otel odasına dönüyor, soyunmadan, yüzünü bile yıkamadan kendini yatağa atıyor. Telefonun zili onu gecenin iki buçuğunda uyandırıyor. Eric, Paris’ten arıyor.</p>
<p>“Isabelle,” diyor. “Ateşi var. Diş etleri ansızın şişti, kızardı. En küçük dokunuşta kanamaya başlıyorlar. Dişlerini zar zor görebiliyorum, Peri. Ne yapacağımı bilemiyorum. Bir yerlerde okumuştum, bu...”</p>
<p>Eric’in susmasını istiyor. Ona kapa çeneni, bunu duymayı kaldıramam demek istiyor, ama geç kalıyor. <i>Çocuk lösemisi </i>sözcüklerini duyuyor, Eric <i>lemfoma</i> da demiş olabilir, hem ne farkı var ki? Peri yatağın kenarına çöküyor; kafası zonklar, vücudundan ter boşanırken taş kesilmişçesine oturuyor. Böylesine korkunç bir şeyi aklına soktuğu için Eric’e ateş püskürüyor; gecenin bir vakti, yedi yüz kilometre ötedeyken, elinden hiçbir şey gelmezken. Kendi budalalığı yüzünden kendine atcş püskürüyor. Kendini bir ömür boyu sürecek bir endişeye ve acıya böyle balıklama, canı gönülden attığı için. Delilikti bu yaptığı. Tam bir çıldırmışlık. Her şeye, devasa olasılık oranlarına rağmen, kontrol edemediğin bir dünyanın, kaybetmeyi kaldıramayacağın tek şeyi elinden almayacağına dair, son derece temelsiz ve akıl almaz aptallıkta bir inanç duymak. Dünyanın seni mahvetmeyeceğine inanmak. <i>Bunu kaldıracak gücüm yok</i>. Soluğunun altından aynen böyle söylüyor. <i>Bunu kaldıracak gücüm yok</i>. Şu an aklına, ebeveyn olmayı seçmekten daha pervasızca, daha mantıksız hiçbir şey gelmiyor.</p>
<p>Bir başka parçasıysa (<i>Tanrım yardım et</i>, diye düşünüyor, <i>bunun için bağışla beni, Tanrım..</i>.) bunu ona yaptığı, ona böyle bir acıyı yaşattığı için Isabelle’e kızgın.</p>
<p>“Eric. Eric! <i>Ecoute moi</i>.<a href="Footnotes.xhtml#fnote20" id="fnote_20"><sup>20</sup></a> Seni sonra arayacağım. Şimdi kapatmak zorundayım.”</p>
<p>Çantasını yatağa boşaltıyor, telefon numaralarını yazdığı küçük, kestane rengi not defterini buluyor. Lyon’a bir telefon yazdırıyor. Colette, kocası Didier ile Lyon’da yaşamakta, orada küçük bir seyahat acentesi var. Didier tıp okuyor. Telefonu Didier açıyor.</p>
<p>“Benim psikiyatri okuduğumu biliyorsun değil mi, Peri?”</p>
<p>“Biliyorum. Biliyorum. Ama düşündüm ki...”</p>
<p>Didier bazı sorular soruyor. Isabelle kilo kaybetti mi? Gece terlemeleri, nedensiz morartılar, kronik ateş yükselmeleri var mı?</p>
<p>Sonunda, Eric’in onu sabah olunca doktora götürmesini tembihliyor. Ama, tıp fakültesindeki genel eğitiminden doğru hatırlıyorsa, duydukları ona akut <i>gingivostomatitis</i> gibi geldi.</p>
<p>Peri almacı öyle bir sıkıyor ki, bileği ağrıyor. “Didier,” diyor sabırla, “Lütfen.”</p>
<p>“Ah, kusura bakma. Demek istediğim, akut diş eti iltihabı ya da uçuğun ilk belirtisine benziyor.”</p>
<p>“Uçuk mu?”</p>
<p>Sonra Peri’nin hayatında duyduğu en mutluluk verici sözcükleri ekliyor. “Bana kalırsa çabucak atlatacaktır.”</p>
<p>Peri, Didier’yi yalnızca iki kez gördü, Colette’le evlenmesinden önce ve sonra. Ama şu an onu bütün kalbiyle seviyor. Ahizeye doğru hüngür hüngür ağlarken bunu ona da söylüyor. Onu sevdiğini söylüyor -defalarca- erkek gülüyor, ona iyi geceler diliyor. Peri, Eric’i arıyor, sabah Isabelle’i Doktor Perrin’e götürmesini söylüyor. Sonra kulakları çın çın öterken yatakta yatıp sokak lambasının koyu yeşil, ahşap panjurlardan odaya süzülen ışığına bakıyor. Sekiz yaşındayken zatürreeye yakalandığında hastaneye yatırılışını anımsıyor; Maman eve dönmeyi reddetmiş, yatağın başucundaki iskemlede uyumuştu; Peri annesiyle arasında yeni, beklenmedik, gecikmiş bir yakınlık hissediyor. Son birkaç yılda onu özledi, eksikliğini pek çok kez hissetti. Düğününde, elbette. Isabelle’in doğumunda. Sayısız kez de, gelişigüzel anlarda. Fakat Münih’teki bir otel odasında geçirdiği şu korkunç ve acayip geceki kadar hiç özlemedi.</p>
<p>Ertesi gün Paris’e dönünce Eric’e, Alain doğduktan sonra başka çocuk yapmamalıyız, diyor. Acı çekme olasılığını artırmak değil de ne?</p>
<p>1985 yılında, Isabelle yedi, Alain dört, küçük Thierry de iki yaşındayken, Peri Paris’in önemli bir üniversitesinden gelen teklifi kabul ediyor. Bir süre, malum akademik küçümsemelere ve itilip kakılmalara maruz kalıyor; hele de otuz altı yaşında bölümdeki en genç profesör ve iki kadından birisi olduğu düşünülürse, hiç şaşırtıcı değil bu. Bunlara, tahminince Maman’ın asla yapamayacağı ya da yapmayacağı bir biçimde göğüs geriyor. Kimseye yaltaklanmıyor, yağcılık yapmıyor. Onunla bununla dalaşmaktan ya da şikâyet dilekçeleri doldurmaktan kaçınıyor. Ondan kuşkulananlar daima olacak.</p>
<p>Ama Berlin Duvarı yıkıldığında, onun akademik hayatındaki duvarlar da yıkılmıştı artık; makul, aklı başında davranışları, dostane girişkenliğiyle yavaş yavaş meslektaşlarının çoğunun gönlünü kazanmıştı. Kendi bölümünde -diğerlerinde de- dostlar edindi; üniversitedeki toplantılara, bağış toplama etkinliklerine, ara ara düzenlenen kokteyl partilere, yemek davetlerine katılıyor. Böylesi gecelerde ona Eric de eşlik ediyor. Aralarında sürüp giden özel bir şakaya uygun olarak, hep aynı kravatı takıyor, fitilli kadifeden, dirsekleri deri yamalı ceketini giyiyor. Yüzünde memnun bir şaşkınlıkla kalabalık salonda geziniyor, mezelerin tadına bakıyor, şarabını yudumluyor; arada bir, bir grup matematikçiye “3-değişkenliler”, “İskenderiyeli Diophantus kuramı” ya da “rasyonel sayılara” ilişkin fikirlerini açıklamasına kalmadan, Peri’nin araya dalıp onu oradan uzaklaştırması gerekiyor.</p>
<p>Bu partilerde, birinin çıkıp Peri’ye Afganistan’daki gelişmeler için ne düşündüğünü sorması kaçınılmaz. Bir akşam, Chatelard adında hafif kafayı bulmuş bir konuk profesör Peri’ye, Sovyetler gittikten sonra Afganistan’da neler olabileceğini soruyor. “Halkınız barışı sağlayabilecek mi, Madam Profesör?”</p>
<p>“Bilemem ki,” diyor Peri. “Doğruyu söylemek gerekirse, Afgan olan tek yerim, adım.”</p>
<p>“<i>Non mais, quand-même</i>,”<a href="Footnotes.xhtml#fnote21" id="fnote_21"><sup>21</sup></a> diyor adam, “bazı konulara vâkıfsınızdır herhalde.”</p>
<p>Peri gülümsüyor, bu tür sorgulamalarda mutlaka baş gösteren yetersizlik duygusunu dizginlemeye çalışıyor. “<i>Le Monde</i>’da ne okuduysam o kadar. Sizler gibi.”</p>
<p>“İyi de siz orada büyüdünüz, değil mi?”</p>
<p>“Oradan çok küçükken ayrıldım. Kocamla tanıştınız mı? Şu, dirseklerinde deri yamalar olan.”</p>
<p>Söylediği şey doğru. Haberleri takip ediyor, gazetelerde savaşı, batının Mücahitleri silahlandırdığını okuyor, ama Afganistan zihninden çoktan uzaklaştı. Evde zaten yapacak çok işi var, artık Paris’in merkezinden yirmi kilometre kadar uzaktaki Guyancourt’ta, dört odalı, güzel bir evde yaşıyorlar. Evin bulunduğu küçük tepenin yakınında yürüyüş yolları, göletleri olan bir park var. Eric, öğretmenliğin yanı sıra tiyatro oyunları yazıyor. Oyunlarından biri, neşeli, politik bir fars, sonbaharda Hôtel de Ville’in yanındaki küçük tiyatroda sahnelenecek; dahası, yeni bir oyun siparişi aldı bile.</p>
<p>Isabelle sessiz ama zeki, düşünceli bir genç kız olup çıktı. Günlük tutuyor, her hafta bir roman okuyor. Sinead O’Connor’ı beğeniyor. Uzun, çok güzel parmakları var, çello dersleri almakta. Birkaç hafta sonra, bir resitalde Çaykovski’nin <i>Chanson Triste</i>’ini çalacak. Başta çelloya epeyce direndi. Peri ona destek olmak için onunla birlikte birkaç ders aldı. Fakat bunun hem gereksiz hem de olanaksız olduğu anlaşıldı. Gereksiz, çünkü Isabelle çalgıya çabucak, kendi rızasıyla bağlanıverdi; olanaksız, çünkü çello Peri’nin parmaklarını acıttı. Bir yıldır sabahları elleri, bilekleri kaskatı uyanıyor, açılması yarım bazen bir saat alıyor. Eric doktora görünmesi için baskı yapmaktan vazgeçse de ara ara tutturuyor: “Daha kırk üçündesin, Peri. Bu hiç normal değil.” Sonunda Peri bir randevu ayarladı.</p>
<p>Alain’in, ortanca çocuklarının, haylaz, bıçkın bir çekiciliği var. Kafayı dövüş sanatlarına takmış durumda. Erken doğdu, yaşına -on- göre biraz ufak tefek, ama boy pos eksiğini hırsıyla, atılganlığıyla fazlasıyla kapatıyor. Hasımları her seferinde, onun narin yapısına ve sıska bacaklarına aldanıyor. Onu hafife alıyorlar. Peri’yle Eric sık sık, geceleri yatakta yatarken, onun devasa azmine ve yırtıcı enerjisine hayret ediyorlar. Peri’nin ne Isabelle ne de Alain’e ilişkin kaygıları yok.</p>
<p>Onu endişelendiren, Thierry. Thierry belki de doğum öncesindeki akıl sır ermez bir evrede, ana babası tarafından planlanmadığını, amaçlanmadığını, istenmediğini hissetti. Oğlan incitici suskunluklara, dik bakışlara eğilimli; ne zaman Peri ondan bir şey istese itiraz ediyor, ortalığı velveleye veriyor. Annesine sürekli meydan okuyor; Peri’ye kalırsa, sırf meydan okumuş olmak için. Bazı günler, tepesine kapkara bir bulut çöküyor. Peri bunu hemen anlıyor. Bulutu neredeyse görebiliyor. Bulut toplanıyor, kabarıyor, sonunda yarılıyor ve ortaya yanakların titrediği, topukların yeri dövdüğü bir öfke nöbeti dökülüyor, buysa Peri’yi ürkütüyor, Eric ise gözlerini kırpıştırıp perişan bir halde gülümsemekten başka bir şey yapamıyor. Peri içgüdüsel bir biçimde, Thierry’nin onun için tıpkı eklemlerindeki sızı gibi, ömür boyu sürecek bir endişe kaynağı olacağını biliyor.</p>
<p>Sık sık merak ediyor: Maman yaşasaydı nasıl bir büyükanne olurdu acaba? Özellikle de Thierry’ye. Oğlan konusunda Maman’ın ona yardımcı olabileceğini hissediyor. Onda kendinden bir şeyler görürdü muhtemelen - biyolojik açıdan değil elbette. Peri bir süredir bundan kesinkes emin. Çocuklara Maman’ı anlattı. Özellikle Isabelle çok ilgili. Anneannesinin pek çok şiirini okudu.</p>
<p>“Keşke onu tanıyabilseydim,” diyor.</p>
<p>“Muhteşem birine benziyor,” diyor.</p>
<p>“Bence ikimiz çok iyi dost olabilirdik. Ne dersin? Aynı kitapları okurduk. Ona çello çalardım.”</p>
<p>“Eh, buna bayılırdı,” diyor Peri. “En azından bundan eminim.”</p>
<p>Peri çocuklara intihardan söz etmedi. Bir gün öğrenebilirler, büyük bir olasılıkla öğrenecekler de. Ama bunu ondan öğrenmeyecekler. Bu tohumu onların zihnine yerleştirmeyecek; bir annenin çocuklarını terk edebileceği, onlara, <i>bana </i><i>yetmiyorsunuz</i>, diyebileceği fikrini onların aklına sokmayacak. Çocukları ve Eric, Peri için hep yeterli oldu. Her zaman da olacak.</p>
<p>1994 yazında, Peri’yle Eric çocukları Mallorca’ya götürüyorlar. Yolculuğu, artık başarılı bir seyahat acentesinin sahibi olan Colette ayarladı. Colette’le Didier de Mallorca’da onlara katılıyor, deniz kıyısındaki kiralık evde hep birlikte iki hafta geçiriyorlar. Colette’le Didier’nin çocukları yok; biyolojik bir talihsizlikten değil, istemedikleri için. Peri açısından bu tatilin zamanlaması çok iyi. Romatizması bir süredir denetim altında. Bedeni, haftada bir kez kullandığı <i>Methotrexate</i>’a gayet iyi yanıt veriyor. Neyse ki steroid kullanması ve bunun yan etkisi olan uykusuzlukla boğuşması gerekmedi.</p>
<p>“Kilo aldırmasından söz etmiyorum bile,” diyor Colette’e. “Hele de İspanya’da mayo giyeceğimi bile bile.” Gülüyor. “Ah, işimiz gücümüz hava atmak.”</p>
<p>Günleri adayı gezerek geçiriyorlar; arabayla kuzeybatı kıyısından yukarıya, Serra de Tramuntana Dağları’na çıkıyor, mola verip zeytinliklerde, çam ormanlarında dolaşıyorlar. <i>Porcella</i>, levrekle yapılan nefis <i>lubina</i>, patlıcanlı ve kabaklı bir yahni çeşidi olan <i>tumbet</i> yiyorlar. Thierry hiçbirini ağzına sürmüyor, Peri her lokantada şeften ona bir tabak sadece domates soslu, etsiz, peynirsiz makarna pişirmesini rica etmek zorunda kalıyor. Isabelle’in isteğiyle -son zamanlarda operayı keşfetti- bir akşam Giacomo Puccini’nin <i>Tosca</i>’sını izliyorlar. Colette’le Peri bu çileye katlanabilmek için, ucuz votkayla dolu gümüş matarayı gizlice elden ele geçiriyorlar. İkinci perdenin ortalarında kafayı buluyor, Scarpia’yı oynayan aktörün aşırı dramatik tavırlarına okullu kızlar gibi kıkırdıyorlar.</p>
<p>Bir gün Peri, Colette, Isabelle ve Thierry bir piknik sepeti hazırlayıp kumsala yollanıyorlar; Didier, Alain ve Eric, Sóller Körfezi’nde yürüyüş yapmak için sabahtan yola çıktı. Kumsala giderken, Isabelle’in gözüne çarpan mayoyu almak üzere bir dükkâna uğruyorlar. Dükkâna girerken, Peri dökme camda kendi yansısını yakalıyor. Normalde, hele ki son zamanlarda, bir aynanın karşısına geçtiğinde kendiliğinden devreye giren bir ruhsal işlem var: Onu daha yaşlı bir Peri’yle karşılaşmaya hazırlıyor. Bir tampon vazifesi görüyor, darbeyi hafifletiyor. Ama bu vitrinde, kendini hazırlıksız, öz yanılsamalarla çarpıtılmamış gerçeğe karşı savunmasız yakaladı. Karşısında bol, iç karartıcı bir bluzla dizlerine doğru sarkmış gevşek derisini gizleyemeyen bir plaj eteği giymiş, orta yaşlı bir kadın var. Güneş saçlarındaki kır telleri belirginleştiriyor. Gözüne çektiği kaleme, dudaklarını çerçeveleyen ruja karşın, yolda karşılaştığı birinin bakışlarının bu yüze bir an konduktan sonra (bir sokak tabelasına ya da bir posta kutusuna konar gibi) ânında başka yöne çevrileceği belli. Kısacık bir an bu; bir nabız atışına zar zor yetecek kadar kısa, ama kandırılmış benliğinin vitrinden ona bakan kadının gerçekliğine yetişmesine, ayak uydurmasına yetecek kadar da uzun. Az da olsa insanı yıkıyor. Yaşlanmak böyle bir şey işte, diye düşünüyor Isabelle’in peşinden dükkâna girerken, seni en beklemediğin sırada yakalayan bu rasgele, insafsız anlar.</p>
<p>Daha sonra, kumsaldan kiralık eve dönünce erkeklerin çoktan gelmiş olduğunu görüyorlar.</p>
<p>“Papa yaşlanıyor,” diyor Alain.</p>
<p>Barın arkasında bir sürahi <i>sangria</i> hazırlamakta olan Eric gözlerini deviriyor, tatlılıkla omuzlarını silkiyor.</p>
<p>“Bir ara seni taşımak zorunda kalacağımı düşündüm, Papa.”</p>
<p>“Bana bir yıl ver. Seneye yine gelelim ve seninle ikimiz adanın etrafında yarışalım, <i>mon pote</i>.”<a href="Footnotes.xhtml#fnote22" id="fnote_22"><sup>22</sup></a></p>
<p>Mallorca’ya bir daha hiç gelmediler. Paris’e döndükten bir hafta sonra, Eric bir kalp krizi geçiriyor. İşteyken, sahnede bir aydınlatma görevlisiyle konuşurken. Atlatıyor, ama bunu izleyen üç yılda iki kriz daha geçiriyor, sonuncusu ölümcül oluyor. Böylece Peri kırk sekiz yaşında, tıpkı Maman gibi dul kalıyor.</p>
<p class="exP">2010 baharının başlarında bir gün Peri’ye milletlerarası bir telefon geliyor. Beklenen bir telefon bu. İşin aslı, Peri sabahtan beri buna hazırlanıyor. Zil çaldığında, dairede tek başına olmalı. Dolayısıyla, ziyaretine gelen Isabelle’den, her zamankinden daha erken gitmesini rica ediyor. Isabelle ile kocası Albert Île Saint-Denis’nin hemen kuzeyinde, Peri’nin tek yatak odalı dairesinin birkaç sokak ilerisinde oturuyorlar. Isabelle günaşırı, sabahları çocukları okula bıraktıktan sonra annesini görmeye geliyor. Peri’ye ekmek, taze meyve filan getiriyor. Peri henüz tekerlekli sandalyeye mahkum değil, ama kendini hazırladığı bir olasılık bu. Hastalığı onu geçen yıl emekliliğe zorladıysa da, hala bütün işini kendisi görecek durumda, alışveriş yapıyor, her gün yürüyüşe çıkıyor. Sorun elleri -o çirkin, çarpık çurpuk elleri- Peri’yi en çok zorlayan onlar; kötü günlerde ona, eklemlerinin etrafı sivri kristal parçacıklarıyla dolmuş gibi geliyor. Peri dışarıya çıkarken mutlaka eldiven takıyor ellerini sıcak tutmak için, ama asıl onlardan, fırlak, yumrulu mafsallardan, doktorun <i>kuğu boynu deformasyonu</i> dediği illete yakalanmış, görüntüsü göz tırmalayan parmaklardan, bükük kalan sol serçeparmağından utandığı için.</p>
<p><i>Ah, işimiz gücümüz hava atmak</i>, diyor Colette’e.</p>
<p>Bu sabah Isabelle ona biraz incir, birkaç sabun, diş macunu ve kapaklı bir kaba doldurduğu kestane çorbası getirdi. Albert yardımcı şef olduğu lokantanın sahiplerine, çorbayı yeni bir menü maddesi olarak önermeyi düşünüyor. Isabelle paketleri açarken, Peri’ye yaptığı yeni sözleşmeyi anlatıyor. Televizyon dizilerine, reklamlara müzik besteleyen Isabelle, bir gün bir filmin de müziklerini yapmayı umuyor. Şu an Madrid’de çekimleri süren bir mini dizi için partitur yazmaya başlayacak.</p>
<p>“Oraya mı gideceksin?” diye soruyor Peri. “Madrid’e?”</p>
<p>“<i>Non</i>. Bütçe çok kısıtlı. Yolculuk masraflarımı karşılamazlar.”</p>
<p>“Çok yazık. Alain’de kalabilirdin.”</p>
<p>“Ah, düşünebiliyor musun, Maman? Zavallı Alain’ın evinde, bacaklarını uzatacak yeri yok.”</p>
<p>Alain mali danışman. Madrid’de karısı Ana ve dört çocuğuyla birlikle, minicik bir apartman dairesinde yaşıyor. Peri’ye e-postayla düzenli olarak çocuklarının fotoğraflarını, kısa video filmlerini yolluyor.</p>
<p>Peri, Isabelle’e Thierry’den haber alıp almadığını soruyor, Isabelle almadığını söylüyor. Thierry, Afrika’da, Çad’ın doğu kesiminde, Darfur’dan gelen mültecilerin yerleştirildiği kampta çalışmakta. Peri’nin bundan haberdar olmasının nedeni, Thierry’nin seyrek de olsa Isabelle’le temas kurması. Ailede konuştuğu tek kişi, Isabelle. Peri bu sayede oğlunun yaşamını kaba çizgileriyle öğreniyor; örneğin, bir süre Vietnam’da kaldığını. Ya da yirmi yaşındayken, kısa bir süreliğine Vietnamlı bir kadınla evlendiğini.</p>
<p>Isabelle ocağa kaynaması için su koyuyor, dolaptan iki kahve fincanı çıkarıyor.</p>
<p>“Bu sabah olmaz, Isabelle. Aslında senden gitmeni istemek durumundayım.”</p>
<p>Isabelle ona kırılmış bir ifadeyle bakıyor, Peri de daha yumuşak bir dil kullanmadığı için kendine kızıyor. Isabelle’in oldum olası hassas, kırılgan bir yapısı oldu.</p>
<p>“Söylemeye çalıştığım şey şu ki, bir telefon bekliyorum ve bunun için biraz mahremiyete ihtiyacım var.”</p>
<p>“Telefon mu? Kimden?”</p>
<p>“Daha sonra anlatırım,” diyor Peri.</p>
<p>Isabelle kollarını kavuşturup sırıtıyor. “Yoksa sevgili mi buldun, Maman?”</p>
<p>“Sevgili mi? Kör müsün? Son zamanlarda bana hiç bakmadın galiba?”</p>
<p>“Sende hiçbir sorun görmüyorum.”</p>
<p>“Hadi, git artık. Daha sonra açıklayacağım, söz.”</p>
<p>“<i>D’accord, d’accord</i>.”<a href="Footnotes.xhtml#fnote23" id="fnote_23"><sup>23</sup></a> Isabelle çantasını omzuna atıyor, paltosunu, anahtarlarını alıyor. “Ama bilmeni isterim, haklı olarak meraklandım.”</p>
<p>Saat dokuz buçukta arayan adamın adı Markos Varvaris. Peri’yi Facebook hesabından bulmuş, İngilizce olarak şu mesajı göndermişti: <i>Siz şair Nila Wahdati’nin kızı mısınız? Eğer öyleyse, sizinle ilginizi çekebilecek bir konu hakkında görüşmek isliyorum</i>. Peri internette onun adını aradı ve kâr amacı gütmeyen bir örgüt adına Kâbil’de çalışan bir plastik cerrah olduğunu öğrendi. Şimdi, telefonda Peri’yi Farsça selamlıyor. Peri araya girinceye kadar da Farsça konuşmayı sürdürüyor.</p>
<p>“Mösyö Varvaris, özür dilerim ama İngilizce konuşsak?”</p>
<p>“Ah, elbette. Özür dilerim. Sandım ki... Gerçi mantıklı tabii, ne de olsa buradan ayrıldığınızda çok küçüktünüz, değil mi?”</p>
<p>“Evet, doğru.”</p>
<p>“Farsçayı burada öğrendim. İyi kötü idare edebiliyorum. 2002’den beri burada yaşıyorum; Taliban’ın gitmesinden kısa bir süre sonra geldim. Çok iyimser günlerdi. Evet, herkes yeniden yapılanmaya, demokrasiye vesaire hazırdı. Bugüne gelince; bambaşka bir hikâye. Malumunuz, başkanlık seçimlerine hazırlanıyoruz, bu da ayrı hikâye. Ne yazık ki öyle.”</p>
<p>Markos Varvaris, Afganistan’da bir seçim gerçekleştirmenin lojistik güçlüklerine, yine de Karzai’nin kazanacağından emin olduğuna değinerek başladığı, Taliban’ın kuzeydeki endişe verici saldırılarını, İslamcıların medya haberleri üzerinde giderek artan ihlalini, Kâbil’deki aşırı nüfus artışını, en sonunda da fahiş kira zamlarını içeren uzun bir turun ardından, “Yıllardır oturduğum bu evde, eskiden sizin yaşadığınızı öğrendim,” diyor.</p>
<p>“Efendim?”</p>
<p>“Burası ebeveyninizin eviymiş. Velhasıl, bana anlatılanlardan çıkan sonuç bu.”</p>
<p>“Bunu kimden öğrendiğinizi sorabilir miyim?”</p>
<p>“Ev sahibinden. Adı Nebi. Aslında Nebi <i>idi</i> demeliyim. Maalesef, kısa bir süre önce vefat etti. Onu anımsıyor musunuz?”</p>
<p>İsim Peri’nin gözünün önüne genç, yakışıklı bir yüz, favoriler, geriye taranmış simsiyah, gür saçlar getiriyor.</p>
<p>“Evet. Daha çok da adını. Evimizde aşçı olarak çalışıyordu. Aynı zamanda da şoförümüzdü.”</p>
<p>“Her iki işi de yapmış, evet. 1947’den beri burada, bu evde çalışıyormuş. Tam altmış iki yıl. İnanılması güç, değil mi? Ama dediğim gibi, kendisi vefat etti. Geçen ay. Onu çok severdim. Herkes öyle.”</p>
<p>“Anlıyorum.”</p>
<p>“Nebi bana bir not verdi,” diyor Markos Varvaris. “Ölümünden sonra okunmak üzere. O ölünce, bir Afgan meslektaşımdan İngilizceye çevirmesini istedim. Bu bir nottan daha fazlası. Aslında bir mektup, çok da dikkat çekici bir mektup. Nebi bazı şeyleri açıklamış. Sizi aramaya koyuldum, çünkü bir kısmı sizi ilgilendiriyor, dahası, benden sizi bulmamı ve mektubu size vermemi istiyor. Biraz uğraştıktan sonra yerinizi belirlemeyi başardım. İnternet sağ olsun.” Kısa bir kahkaha atıyor.</p>
<p>Peri’nin bir parçası, telefonu kapamak istiyor. Sezgileri ona, bu yaşlı adamın, çok uzaklarda kalan geçmişinden gelen bu kişinin, dünyanın bir başka ucunda kâğıda döktüğü ifşaatın -bu artık her neyse- gerçeği yansıttığını söylüyor. Çocukluğu hakkında Maman’ın yalan söylediğini anlayalı çok uzun zaman oldu. Ama yaşamının zemini bir yalanla yarılmış olsa da, Peri’nin bugüne kadar o zemine ektiği her şey dimdik ayakta, devasa bir meşe ağacı kadar gerçek, sağlam ve sarsılmaz bir biçimde. Eric, çocukları, torunları, mesleği, Colette. Öyleyse ne yararı olacak? Bunca zamandan sonra ne yararı var? Belki de en iyisi telefonu kapatmak.</p>
<p>Ama kapatmıyor. Nabzı hızlanır, avuçları terlerken şöyle diyor: “Ne... ne diyor o notta, yani mektupta?”</p>
<p>“Şey, öncelikle dayınız olduğunu ileri sürüyor.”</p>
<p>“Dayım mı?”</p>
<p>“<i>Üvey</i> dayınız, daha doğrusu. Dahası da var. Pek çok şey yazmış.”</p>
<p>“Mösyö Varvaris, mektup yanınızda mı? Ya da tercümesi? Şu an yanınızda mı?”</p>
<p>“Evet.”</p>
<p>“Bana okusanız? Okuyabilir misiniz?”</p>
<p>“Şimdi mi?”</p>
<p>“Vaktiniz varsa elbette. Siz kapatın, ben sizi arayayım, ödemeyi ben yapayım.”</p>
<p>“Buna gerek yok, hayır. Ama emin misiniz?”</p>
<p>“Oui,” diyor Peri ahizeye. “Eminim, Mösyö Varvaris.”</p>
<p>Adam mektubu ona okuyor. Tamamım. Biraz vakit alıyor. Bitirince, Peri ona teşekkür ediyor, yakında onunla temas kuracağını söylüyor.</p>
<p>Telefonu kapattıktan sonra kahve makinesini çalıştırıyor, pencerenin önüne gidiyor. Önünde bildik görüntü uzanmakta - aşağıdaki kaldırım taşı döşeli, dar sokak, sokağın yukarı sındaki eczane, köşebaşındaki <i>falafel</i>’ci<a href="Footnotes.xhtml#fnote24" id="fnote_24"><sup>24</sup></a>, Basklı ailenin işlettiği <i>brasserie</i>.</p>
<p>Peri’nin elleri titriyor. Ona şaşırtıcı bir şey oluyor. Gerçekten olağandışı bir şey. Bunun zihnindeki resmi şöyle: Toprağa hızla inen bir balta ve ansızın fokurdayarak yüzeye çıkan bol, siyah petrol. İşte ona olan şey bu; petrolün yerinde ansızın yükselen, derinliklerden fışkıran anılar var. Camdan dışarıya, <i>brasserie</i>’ye doğru bakıyor, ama gördüğü şey, tentenin altında elindeki peçeteyi masaya doğru sallayan, beline siyah önlük bağlamış, sıska garson değil, gıcırdayan tekerleğiyle, hoplaya zıplaya ilerleyen, küçük, kırmızı bir el arabası; açılan, süzülen bulutlarla dolu bir göğün altında, bayırlara tırmanan, kurumuş dere yataklarına inen, uzakta korkutucu bir hayal gibi yükselen, sonra da alçalıp gözden kaybolan, koyu sarı renkteki tepeleri aşan bir el arabası. Ağaçları iç içe geçmiş, yaprakları rüzgârla sallanan meyve bahçeleri, küçük, düz damlı evlere bitişik, dizi dizi asma bağları görüyor. Çamaşır ipleri, bir derenin kenarına çömelmiş kadınlar, kocaman bir ağacın altındaki salıncağın gıcırdayan iplerini, köylü çocukların sataşmalarından kaçmaya çalışan, iri bir köpek, bir çukur kazmakta olan, gömleği terden sırtına yapışmış, gaga burunlu bir erkek ve ocaktaki ateşin üstüne eğilmiş, peçeli bir kadın görüyor.</p>
<p>Ama bütün bunların kenarında, bu görüntünün çeperinde bir şey daha var; seçilmesi güç bir gölge - Peri’yi en çok çeken de o. Bir karaltı. Bir an yumuşak, bir an sert. Elini tutan, yumuşacık bir el. Bir keresinde yanağını yasladığı dizlerin sertliği. Yüzünü görmeye çalışıyor, ama yüz ondan kaçıyor, Peri’nin ona her dönüşünde uzaklaşıveriyor. Peri içinde bir delik açıldığı duygusuna kapılıyor. Yaşamında, bütün ömrünce bir eksiklik, büyük bir eksiklik hissetti. Her nasılsa, baştan beri biliyordu.</p>
<p>“Abi,” diyor, konuştuğunun farkına varmadan. Ağladığının farkına varmadan.</p>
<p>Farsça bir şarkının dizeleri ansızın dilinin ucuna geliyor:</p>
<p class="iPrg">Küçük, hüzünlü bir peri tanıyorum<br/>
bir gece rüzgârın uçurup götürdüğü.</p>
<p>Başka, belki daha eski bir dize var, bundan emin, ama onu da bir türlü yakalayamıyor.</p>
<p>Peri oturuyor. Şu an ayakta durabileceğini sanmıyor. Kahvenin pişmesini bekliyor, hazır olunca kendine bir fincan dolduracağını, belki bir de sigara yakacağını, sonra oturma odasına gidip Lyon’dan Colette’i arayacağını biliyor; eski dostundan onun için Kâbil’e bir yolculuk ayarlamasını isteyecek.</p>
<p>Ama şimdilik oturuyor. Kahve makinesi guruldamaya başladığında, o gözlerini yumuyor ve gözkapaklarının gerisinde, tatlılıkla yükselen tepeler, yüksek, masmavi bir gökyüzü buluyor; bir yeldeğirmeninin ardında batan güneş ve hep, daima, alçalan, ufukta alçalarak gözden yiten, puslu bir dağ silsilesi.</p>
<div><img src="main-4.jpg" alt=""/></div>
</body>
</html>