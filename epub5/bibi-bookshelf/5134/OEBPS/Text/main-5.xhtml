<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre4">Poyraz Musa kendisini öldürmek için gelen, adada yitip giden, bütün adada yaşlı, çoluk çocuk, Musa Kazım Ağaefendiden dokuduğu kilimi bırakarak gelen Şerife Hatuna kadar herkes bu adamı aramaya çıkmıştı, adamın adada yitişi dillere düşmüştü, yakında bu olay bütün kasabada, köylerinde de duyulacak, onun öldürülmesini bekleyecekler, kimisi üzülecek, kimisi sevinecekti, işte Poyraz buna üzülüyordu. Zehra da canını dişine takmış sabah erkenden üzüntülü bir yüzle Nesibeyle birlikte evden dışarıya çıkıyor, başını bir kez yerden kaldırıp onun evinden yana bakıyor, sonra da hemen indiriyordu. Biliyordu, bu kız bu işlere üzülüyor, kahroluyordu. Bereket versin, şeftali paralarını dağıtma işi vardı da, adamı arama işi gün geçtikçe kül bağlıyordu.</p>

  <p class="calibre4">Poyraz Musanın isteği üstüne, adanın erkekleri, aralarında bir tek kadın vardı, o da Melek Hatun, doktorların yerinde toplandılar. Bu toplantıda yitik adamdan hiç söz etmediler. Bundan önceki toplantılarda hep yitik adam konuşulur, onun nereye gittiği üstüne her kişi birkaç düşünce üretirdi.</p>

  <p class="calibre4">Sözü önce Hüsmen aldı:</p>

  <p class="calibre4">"Şükrü Efendiden alınan paralar adalılara dağıtılacak Nasıl dağıtılacak, mesele bu." Poyraz Musanın öğrettiği biçimde konuşuyordu Hüsmen. "Önce şunu düşünelim, fert başına dağıtsak paraları, olmaz, diyelim bir evde dokuz baş insan var, insan başına olursa, haksızlık olur, öteki evde de bir baş insan var, ötekinde de iki baş. Bende de beş baş insan var. Kişi başına göre dağıtırsak haksızlık olur. Ona göre?"</p>

  <p class="calibre4">Tartışma kısa sürdü, para ev başına dağıtılacaktı. Buna ilk olaraktan kaçak Hasan karşı koydu, "Bana bu adada yapılmayan iyilik kalmadı. Benim hakkımı da, öteki arkadaşlara dağıtılacak paranın içine koyun."</p>

  <p class="calibre4">"Bizimkileri de öyle yapın," dedi doktorlar.</p>

  <p class="calibre4">"Lena Anayla benimkini de," dedi Poyraz.</p>

  <p class="calibre4">"Bizim evi de çıkarın listeden," dedi Ağaefendi.</p>

  <p class="calibre4">"Bizi de çıkarın," dedi Şehmus Ağa.</p>

  <p class="calibre4">"Bunu kabul edemeyiz," dedi Hüsmen.</p>

  <p class="calibre4">Kalanlar da hep birden:</p>

  <p class="calibre4">"Bunu kabul edemeyiz," dediler.</p>

  <p class="calibre4">Şerife Hatun, "Daha kilimler satılmadı ya satılacak," dedi.</p>

  <p class="calibre4">Bundan sonra iş tatlıya bağlandı.</p>

  <p class="calibre4">Şükrü Efendi paranın adalılara dağıtılacağını bildiği için onlara bir torba bozuk para vermişti. Hüsmen ev ev dolaşarak paralan dağıttı.</p>

  <p class="calibre4">Bir hafta sonra incirler olgunlaştı, Şükrü Efendi üç tekneyle gene denizde gözüktü. Tekneler geldi iskeleye yanaştı. İskelenin sağ yanında Nişancı, solda Hançerli Efe, ırgatların teknelerden atladıkları yerde de Vasili bekliyordu. Bu üç kişi şahin gözleriyle ırgatların arasından çıkacak beli tabancalı sarı adamı görmeyi umuyorlardı. Tekne boşaldı, o adam çıkmadı.</p>

  <p class="calibre4">Hançerli gitti çeşmenin başına sedire oturdu, ötekiler de yanına geldiler. Hançerli Efe, "Vasili sen şu tekneyi ara, Nişancı sen de şunu." Tekneleri eliyle gösterdi, "Teknelerin her yerine bakalım, oralara saklanmış olmasın." Üçü üç yerden teknelere daldılar, baştan sona teknelerde aramadık yer bırakmadılar. Elleri boş, yüzleri asık teknelerden dışarıya çıktılar. Onlara kimse teknelerde ne aradınız diye sormadı. İncirli koyağa, Hüsmenin öncülüğünde giden ırgatların arkasından gittiler. Bu seferki ırgatların çoğu on iki, on beş yaşlarında bir deri bir kemik zayıf çocuklardı. İncirliğe gelince çocuklar koşarak incirlere çıktılar. Çıkar çıkmaz da her biri büyük sarı birer incir kopardılar gövdeye indirdiler. Nişancı, "Herhalde bu çocuk ırgatların da adetleri böyleymiş," dedi.</p>

  <p class="calibre4">Çocuklar çabuk çabuk incirleri toplayarak ellerindeki sepetlere dolduruyor, iplere bağlı sepetleri aşağı indiriyorlar, o sepetleri alan ırgatlar yere serdikleri incirleri oradan alıyor, bir sıra incir, bir sıra incir yaprağı koyarak ambalaj sandıklarını dolduruyor, sandıkların ■ ağızlarını da çiviledikleri tahtalarla kapatıyorlardı.</p>

  <p class="calibre4">Önde Hançerli, arkasında da ötekiler, bir koşuda yukarıya çıktılar, yııkardaki incir ağaçları adalılara bırakılmıştı, vardılar ki köyün bütün çocukları kız, erkek incir ağaçlarının üstünde, köyün bütün kadınları da ağaçların altında. Kadınların aralarında Melek Hatunla Şerife Hatun da var. Adanın çocukları daldan dala geçiyor, bir yandan kopardıkları incirleri atıştırıyorlar, bir yandan da sepetlerini dolduruyorlardı. Kadınlar da ellerindeki kamış kargılarla dalları yetişebilecekleri yerlere kadar indiriyor, kolaylıkla incirleri alıp yiyorlardı.</p>

  <p class="calibre4">Nişancı:</p>

  <p class="calibre4">"Şu incirlere bakın," dedi, "götlerinden bal akıyor, cennet meyvesi. Doktorlar, Poyraz, Musa Kazım Ağaefendi böyle bir adaya gelmesinler de ne yapsınlar? Götlerinden bal akan incirler, sarı, kehribar gibi incirler, ne yapsınlar?"</p>

  <p class="calibre4">Nişancının konuşurken ağzı sulandı, birkaç kez yutkundu. Bu da Vasiliyle Hançerlinin gözünden kaçmadı.</p>

  <p class="calibre4">Hançerli Efe:</p>

  <p class="calibre4">"Nişancı," dedi, "haydi bakalım göster marifetini, denizleri, balıkları büyülediğin gibi şu ağaçları büyüle de önümüze eğilip götlerinden bal damlayan incirlerini bize sunsunlar."</p>

  <p class="calibre4">Nişancı:</p>

  <p class="calibre4">"Olur," dedi, senin gül hatırın için bu Nişancı neler yapmaz ki. Bak, bak şu kadınların içine bak."</p>

  <p class="calibre4">"Uzatma, baktım. Çabuk ol, ağzım öyle sulandı ki ada seller altında kalacak. Kehribar sarısı, götlerinden bal damlayan cennet meyvesi işte karşımızda."</p>

  <p class="calibre4">"Karşımızdaysa benim de büyüm yanımda. Görmüyor musun o kadınları, bizim hatun da içlerinde, bak, bak, ellerinde sepetler var. O sepetlerden birini kap da getir."</p>

  <p class="calibre4">Hançerli kadınların yanına gitti, "İçinizden bana sepet verecek hatunlar hatunu bir hatun çıkar mı?"</p>

  <p class="calibre4">"Çıkar, "&nbsp;dedi Zehra, "al, bizde iki tane, bak, Nesibede de var."</p>

  <p class="calibre4">"Sağ ol var ol güzel kızım. Allah ne muradın varsa versin," dedi Hançerli Efe.</p>

  <p class="calibre4">"Amin," dedi Zehra.</p>

  <p class="calibre4">Nişancı, Efenin elinden sepeti kapar kapmaz en iri, dalları incirleri götüremez olmuş az ilerdeki ağaca koştu, ağaca bir sincap gibi tırmandı, en iri dalın üstüne oturdu, elleri makina gibi işledi, yandan yönden, arkadan önden incirleri kopardı, gene bir sincap çevikliğiyle ağaçtan indi:</p>

  <p class="calibre4">"Buyurun. Çabuk yiyin ki gene ağaca çıkayım."</p>

  <p class="calibre4">Hançerlinin elindeki sepete uzandı, içinden bir incir kaptı soymadan, üç ısırışta yedi. Ötekiler ona hayretle baktılar.</p>

  <p class="calibre4">"Çabuk bitirin sepeti. Bakın aşağıdan bütün ada erkekleri geliyor, bana verin de sepeti, onlara da götlerinden bal akan kehribarlardan toplayayım."</p>

  <p class="calibre4">Hançerli sepeti kaldırdı, içindeki incirleri çimenlerin üstüne döktü.</p>

  <p class="calibre4">"Al sepetini çık büyülediğin ağaca."</p>

  <p class="calibre4">Nişancı sepeti Hançerlinin elinden aldı, az önce indiği büyük incire yürüdü, genç bir kedi gibi ağaca çıktı, daha kalın bir dalın üstünden incirleri koparmaya başladı. Sepeti doldurur doldurmaz da ağaçtan kayarak indi, sepeti çimenlere dökülmüş incirlerin üstüne boşalttı, yeniden ağaca koştu. Hançerliyle Vasili bir yandan gözlerini Nişancıdan ayırmazken, bir yandan da incirleri midelerine indiriyorlardı, açlıktan kırılmış gibi.</p>

  <p class="calibre4">Köylüler yanlarına gelinceye kadar Nişancı ağaçtan çimene, çimenden ağaca gelip gitmişti ya ne kadar gelip gittiği belli değildi. Çimenlerin üstünde büyük bir incir yığını olmuştu. Kadınlar ve çocuklar da kendi işlerini bırakmışlar, o büyülü ağacın yöresini sarmışlardı, elinde sepet ağaçtan çimene, çimenden ağaca mekik dokuyan Nişancıyı seyrediyorlardı. Gelen köylüler de, başta Musa Kazım Ağaefendi, doktorlar, Poyraz, Baytar, ötekiler gelmiş çimenlerin üstünde durmuşlar, gözlerini Nişancıdan ayırmıyorlardı.</p>

  <p class="calibre4">Doktor Salman Sami yeni gelenlerden ayrılıp, elinde dolu sepetle çimene doğru koşturan Nişancının önünü kesti, "Dur, yeter," dedi, "bak, tepeleme incir toplamışsın," dedi, "kim yiyecek bu kadar inciri, bu kadar inciri hepimiz toplanıp yiyecek olsak mide fesadına uğrarız."</p>

  <p class="calibre4">"Yoksa hepimiz ötürgen mi oluruz doktor?"</p>

  <p class="calibre4">"Ötürgen oluruz Nişancı Veli."</p>

  <p class="calibre4">Sepeti Nişancının elinden aldı, götürdü incir yığınının üstüne döktü, çimenlerin de üstüne oturdu, yığından bir incir alıp ağzına götürdü, "Gel de şuraya, yanıma otur Nişancı," dedi, elini yere vurarak, "şuraya otur." Nişancı da onun elini vurduğu yere vardı oturdu. Doktor, yığından bir incir alıp Nişancıya uzattı. Ötekiler de incir yığınının yöresine oturup bir halka oluşturdular ve incirlere saldırdılar.</p>

  <p class="calibre4">Nişancı:</p>

  <p class="calibre4">"Yiyin arkadaşlar," dedi, "bu ağacın daha onda birini top-layamadım."</p>

  <p class="calibre4">Herkes hem konuşuyor, hem atıştırıyordu.</p>

  <p class="calibre4">Nişancı:</p>

  <p class="calibre4"><span class="calibre5">"Yiyin kardaşlar," diyordu, "şişinceye kadar yiyin, ben bu yaşa geldim, şu koca Anadoluda hiçbir yerde böyle bir incir görmedim, götlerinden bal akan. Yiyin kardaşlar yiyin, afiyetle yiyin."</span></p>

  <p class="calibre4"><span class="calibre5">Herkes o kadar çok yedi ki, yığın kahramanca dayandı. İçlerinde en çok da Şükrü Efendinin elleri, ağzı işliyordu. inciri her ağzına götürüşte, "Oooh," diyordu, "dünyanın hiçbir yerinde böyle bir incir bulunamaz. İnsan, böyle her yeri bal olmuş bir malı satmaya kıyamaz. Ama biz satıyoruz. Ne yazık, ne yazık."</span></p>

  <p class="calibre4"><span class="calibre5">"Ne yazık," dedi Ağaefendi, "bizim Giritte bile belki de böyle bal, bal, bal..." sesi titriyordu, zorla da olsa, "bal, bal akan böyle incirler olamaz," diyecekti, diyemedi.</span></p>

  <p class="calibre4"><span class="calibre5">"Dünyanın hiçbir yerinde olamaz," dedi Nişancı.</span></p>

  <p class="calibre4"><span class="calibre5">Ağaefendi netsin, neylesin, içinden bir ya sabır çekti. Kendi diliyle düşmüştü Nişancının ağzına.</span></p>

  <p class="calibre4"><span class="calibre5">"İşte bizim cennet adamız budur, böyledir. Çok yakında nar</span>ı <span class="calibre5">da, üzümü de olgunlaşacak. Nar</span>ı <span class="calibre5">da, üzümü de değil Giritte, dünyanın da hiçbir yerinde yoktur."</span></p>

  <p class="calibre4"><span class="calibre5">Ağaefendi şu şımar</span>ı<span class="calibre5">k adama bir cevap verirdi ki, Nişancı mı, ne zıknabut, gider şu ağacın gövdesine yapışırdı. En azından ulan hırpo, gelmişsin adaya, ulan büyücü, ulan sihirbaz, ulan asker kaçağı, gelmişsin bir avuç adacığa kendini Sultan Süleyman ilan ediyorsun. Ulan sen kimsin, beş paralık adamsın da bana hakaret etmek için Giriti ağzına alıyorsun. Durmadan içinden ya sabır, ya sabır çekiyordu. Ağaefendi o kadar kızınıştı ki, herkes bunun farkındaydı.</span></p>

  <p class="calibre4"><span class="calibre5">Herkes incirleri soymadan yiyor, bir Ağaefendi yığından inciri usulca alıyor, ince ince soyuyor, ince dilimler yapıyor, öyle yiyordu. Nişancının ağzından Girit sözcüğü çıkınca Ağaefendinin yüzü allak bullak oldu, elinde incir öyle dondu kaldı.</span></p>

  <p class="calibre4"><span class="calibre5">Durum kötüye gidiyordu, şu Nişancı da, sana ne ulan herkesin Giritinden. Adam bir Girit diyor da ağzından binbir Girit çıkıyor. Ne istersin sen adamın Giritinden? Nişancı da işi anlamıştı ya ne yapabilirdi, iş işten çoktan geçmişti, yalvar</span>ı<span class="calibre5">rcasına Poyraza baktı.</span></p>

  <p class="calibre4"><span class="calibre5">Poyraz:</span></p>

  <p class="calibre4">"Dünya çok büyük, o kadar büyük ki, bizim adamızın Türkiye haritasında bile yeri yok. Karınca Adası güzel ada, cennet ada, ama Girit adasının dünyada eşi az."</p>

  <p class="calibre4">Ağaefendi başını göğsüne düşürmüş, kederli, hüzünlü bir yüzle yere bakıyordu.</p>

  <p class="calibre4">Doktor Salman Sami, Ağaefendinin acısına, onun donmuş kalmış eline bakınca derinden acındı. Her hali soyluluğunu gösteren adama yürekten üzüldü:</p>

  <p class="calibre4">"Ağaefendi oralıdır diye demiyorum, Giritle dünyadaki hiçbir kara parçası mukayese edilemez. Çünkü dünyanın büyük medeniyetlerinden birini Girit yaratmıştır, hem de Akdenizin ortasında bir adada. Ne demektir bu, şu demektir, Girit toprakları o kadar verimlidir ki, orada dünyamız sayılı medeniyetlerinden birini yaratmıştır. Biz Pariste Tıbbiyede okurken Giritli arkadaşlarımız Giriti öyle bir anlatırlardı ki, biz onları lalü eb-kem dinlerdik Ağzına kadar çiçek dolu ovaların kokulu meyveleri, havası suyu ve insanlarının çok uzun yaşamaları... Mısır medeniyeti niçin o kadar büyüktür, çünkü orasının toprağı da Giritin toprağı gibidir. Dünyadaki bütün insanlığı insan yapan medeniyetler hep verimli topraklar üstünde yeşermişlerdir. Giritli arkadaşlarımız derlerdi ki, Giritte doğanlar, orada yaşayanlar, büyüyenler başka diyarlarda zor yaşarlar. Girit, görenlere, yaşayanlara göre bir dünya cennetidir."</p>

  <p class="calibre4">Doktor Salman Samiden sonra sözü Baytar aldı, Girit üstüne öyle bir döktürdü ki, herkes Giriti görmüş gibi oldu. Oysa Baytarın anlattığı yer Girit adası değil Vandı, Akdeniz de Van Gölüydü. Ağaefendi bile hayret etti Baytara, o kadar güzel, yerli yerince anlattı ki Giriti, tam yüreğinin köküne kadar yaşamış ya da duyumsamış, yeniden yaşamış oldu Giriti.</p>

  <p class="calibre4">Onun ardından Hüsmen aldı sözü, Girite üç kez gitmişti. Yunanistanda Giritin üstüne hiç yer yoktu. Cennet dediğin Girit-tir işte. Bizim Karınca Adasını bin kez büyült, bin beş yüz, iki bin beş yüz kez büyült, bin bin, işte o kadar büyült, o kadar büyük yerdir Girit, cennetliği de cabası. Bu Hüsmen de, bu kaba köylü de ne kadar çok biliyordu Giriti. Hüsmen sözlerini bitirdi gitti, başını şimdiye kadar yerden kaldırmamış Ağaefendinin karşısına oturdu. Hüsmen söze başlar başlamaz Ağaefendi başını yerden kaldırmış, gözlerini Hüsmenin yüzüne dikmişti. Ne demişti Hüsmen, Girite üç kez gittim demiş, dilinden ballar akmışh. En son sözü kadınların arasından ayrılıp erkeklerin içine gelen Melek Hatun söyledi, bir Girit dağını anlattı, anlattığı dağ Rumların İda, Türklerin Kazdağı dediği dağdı. Melek Hatun bu dağı birkaç kez düşünde görmüş, Ağaefendi de o dağdaymış. Dağın güzelliğinden, kokusundan, insanların güzelliğinden, iyiliğinden dolayı da kimse bu dağa bakmaya kıyamıyormuş. Melek Hatun bu bin pınarlı, menekşe, yarpuz, püren, mersin kokulu dağı düşünde değil de, gitmiş orada dağın toprağını koklamış gibi anlatıyordu. Oradaki herkes Melek Hatunun düşünü değil de Giritin dağını gitmiş görmüş gibi anlatışına kapılmış, Melek Hatunun Girite ne zaman gittiğini düşünmeye başlamıştı.</p>

  <p class="calibre4">Konuşmalar bittikten sonra hiç kimse de Melek Hatuna ne zaman gidip de geldiğini sormamıştı. Giritteki dağı o kadar gerçek anlatmıştı ki Hatun, onun anlattıklarının düş olduğunu unutmuş gitmişlerdi. Adalılar Ağaefendinin geldiği günden bu yana bu kadar yakınlıklarının sebebini şimdi anlamışlardı, bunlar Giritten tanışıyorlardı. Öyleyse Melek Hatun niye Giritin düşünü gördüm demişti?</p>

  <p class="calibre4">Nişancının topladığı, yeşil, lekesiz çimenlerin üstündeki incir yığınını yemiş bitirmişlerdi. Ağaefendinin de yüzü gülmüştü. Kadınlar, çocuklar da ellerindeki sepeti, sepeti olmayanlar eteklerini, Şükrü Efendiden yürüttükleri meyve sandıklarını doldurmuşlar, konuşarak, gülüşerek köye dönüyorlardı.</p>

  <p class="calibre4">Doktor Salman Sami Ağaefendinin yanına yaklaştı:</p>

  <p class="calibre4">"Efendim, bugün bize buyurmaz mısınız, Karadeniz yemekleri yaptı bizim evdeki kadın. Çok lezzetli Karadeniz yemekleri yapıyor, bizim bilmediğimiz yemekler. Poyraz Beyi, Dengbej Usoyu da çağırdım. Baytar Bey, kaçak Hasan, Hüsmen, Melek Hatun da geliyor. Birkaç kişi daha. Hanımları çağırmadım. Çağırsak da, biliyorum, gelmeyecekler, Şükrü Efendi de geliyor. Narları, bağları da, Poyraz Bey, kovanların hepsini satın aldık ya dedi bana, olmaz, balın bir kısmını paylaştıktan sonra geriye kalanını satalım. Bu kışı çok iyi geçireceğiz, herkesin parası olacak, önümüzdeki yaza kadar kimse aç kalmayacak."</p>

  <p class="calibre4">"Yemeğe Nişancı Veliyi de çağırırsanız memnun olurum."</p>

  <p class="calibre4">Doktor bir tuhaf baktı.</p>

  <p class="calibre4">' "Çağırın, çağırın onu lütfen."</p>

  <p class="calibre4">"Pekiyi efendim."</p>

  <p class="calibre4">"Sağ olasınız doktor, ben böyle ilginç bir adamı hiç görmedim. Bu adamı ne zaman görsem içimi bir sevinç, bir mutluluk dolduruyor."</p>

  <p class="calibre4">Doktor Salman Sami hemen hemen adada bulunan bütün erkekleri çağırmıştı. Eve ilk gelenlerden biri de Nişancı Veli olmuştu. Nişancı kapıdan içeriye girer girmez doktor Salman Sami onu kolundan tutarak bir köşeye çekti, kulağına eğildi, "Bak," dedi, "ben seni davetliler listesinin başına koymuştum, Musa Kazım Ağaefendiyi yemeğe çağırdığımda da benden seni çağırmaını istedi. Senin için, o dedi, şu yeryüzünde az görülen insanlardan biridir, dedi. O, dedi, kamil bir insandır o, dedi, bu dünyanın kurduyla kuşuyla, karıncası, eşekarısı, örümceğiyle barışık, her yaratığa yüreğindeki sevgiyle açık, az bulunur bir kişidir, dedi. O hiç ölmeyecek gibi, dünyayı bütün yüreğinin sıcaklığıyla kucaklamış adamın, şu kurşun geçirmez karanlıklar içinde ne zaman aydınlık yüzünü görsem içime gün doğuyor, dedi. İşte senin için böyle dedi Ağaefendi. Buyur şuraya." Onu köşedeki kadife koltuğa oturttu. Biraz sonra da içeriye Ağaefendi girdi, oradakiler hep birden ayağa kalktılar. Ağaefendi çabucak gitti, Nişancının yanındaki koltuğa oturdu. Ev yükünü alınca yemeğe başladılar, Karadenizli kadınlar öylesine güzel yemekler yapmışlardı ki, herkes bu güzel yemekleri yemekten mutlu oldu.</p>

  <p class="calibre4">Ağaefendi yemekte karşısında oturan Nişancıdan gözlerini ayıramıyor: Bu adam hiçbir şeyi büyülemiyor, bu adamı gördüğü her şey büyülüyor, bu adam anadan doğduğu an büyülenmiş. Bu adam gün doğumundan gün batımma kadar her gün her şeyle büyüleniyor. Girit de bu dünyadan bir parçadır, nerde ne varsa, o, oradadır. Sorun aslında orada uygarlık yaratan insanlarda, öteki yaratıklarda, yaşamdadır. Bir çağda, bir toprakta bir uygarlık yaratılmışsa, o çağ, o toprak parçası için yıldızın parladığı andır. Şimdi neden o uygarlık yok o toprak parçasında? Düşüncesi Şükrü Efendinin sesiyle kesildi.</p>

  <p class="calibre4">"Bağa iki usta kişi gönderdim, bağı ölçtüler biçtiler. Biz şimdiye kadar üzümü bu kadar güzel hiçbir böyle bağ görmedik, dediler. Bu üzüm fidelerini nerden bulmuşlar, şaşırdık, dediler. Çok, çok para kazanacağız bu bağdan. Şimdilik bu bağa fiyat biçmeyeceğim. Şimdi ne söylesem yalan olur, ben de gördüm bağı, ben de bunca yıl bağlardan üzüm alır satarım, böyle bir bağı, bu yaşa geldim, hiçbir yerde görmedim. Narlara gelince, bu narlar da görülmedik güzellikte narlardır. Pembe, büyük, taneleri iri, deve dişi narlar. Poyraz Beyefendi, çok güzel bir ada seçmişsiniz. Hiçbir adada böyle bir nar yok. Bu Karınca Adalılar nerden bulup getirmişler bu nar fidanlarını? Anlara gelince, bu kadar arıyı besler mi bu adanın çiçekleri, beslemez, öyleyse, şu yakın adalar... Arıların bir kısmı yakın adalara gider, oraların çiçeklerinden istedikleri kadar balı alır getirir. Poyraz Bey kardeşimle Baytar kardeşiminmiş bu kovanlar, satın almışlar rnaliyeden. Bu kovanlardan buradaki her eve bir kovanın balını istediler. Her eve bir kovan bal vereceğim. Bu kadar kovanın balının parası, bu evlerin hepsi bile dolsa bir yıl herkese yeter. Narlar, üzümler, incirler, şeftaliler de cabası."</p>

  <p class="calibre4">"Biz de Baytar Beyle konuştuk, evlere verilen birer kovan balın dışında baldan bize gelecek bütün parayı doktor beylere mektep için vereceğiz."</p>

  <p class="calibre4">"Dernek öyle ha, nerden biliyorsunuz bizim burada mektep açacağımızı?"</p>

  <p class="calibre4">Poyraz gülerek</p>

  <p class="calibre4">"Biz biliriz efendim, bize Rufailer söyler efendim. Eski mektebi açacaksınız efendim, sıraları yok efendim, kara tahtası, kürsüsü yok efendim, mektebin içinde ne varsa efendim, koltuk, sandalya hepsini parti reisimiz Kavlakoğlu Kavlak Remzi Bey hırsızladı götürdü efendim."</p>

  <p class="calibre4">Doktor Salman Sami:</p>

  <p class="calibre4">"Size teşekkürler efendim. Biz mektebi açacağımızı kimseye söylemedik."</p>

  <p class="calibre4">"Biz öğrendik efendim."</p>

  <p class="calibre4">"Biz de Kaymakamlığa başvurduk efendim. Valiye de başvurduk, ada dolunca mektebi açacağız, dedik efendim. Bir de muallim istedik efendim. Biz de muallime yardım ederiz efendim. Şimdilik bizim adaya bir muallim yeter efendim."</p>

  <p class="calibre4">"Yeter efendim, yeter ya acaba bizim adamız dolacak mı efendim?"</p>

  <p class="calibre4">"Dolacak ■ efendim."</p>

  <p class="calibre4">"Ve ada dolduğunda da adamız yine bu güzel ada olacak, gene dünyanın en iyi şeftalileri, incirleri, narları, üzümleri burada yetişecek mi? Adamız dolduğunda, bu adaya bir kötü adam, kötü bir insan ayak basmışsa bu adada iyi insan olacak. Medeniyetlerin verimli, iyi topraklarda yeşerdiği gibi bizim adamızda da hep iyi insanlar yetişecektir. Bu adada kötü hiçbir şey baş veremeyecektir. İşte muhterem doktor beyler adamızı şereflendirmişlerdir. Neden, çünkü doktorlar, Geliboluda seyyar hastanede askerlere baktıkları gibi, burada, bu adada, şu öteki, Kavlak Remzi tarafından yıkılıp talan edilen kilisede binlerce yaralıya can vermişler, malulen emekli olduklarında da bu kahraman insanlar adamıza gelmiş yerleşmişlerdir, burada da yeni vazife üstlenerek mektep açacaklar ve bilgili insanlar yetiştireceklerdir."</p>

  <p class="calibre4">"Estağfurullah," dedi iki doktor iki yerden, "biz kahraman değil, işini iyi yapmaya çalışan insanlarız. Böylesine Allahın överek yarattığı bir adada boş oturmak günahtır. Çalışmak yaşamaktır."</p>

  <p class="calibre4">Doktor Halil Rifat:</p>

  <p class="calibre4">"İkimiz de ağır yaralandık da, ölümden de kurtulduk da bu adaya geldik. Sizler bu cennet adanın iyi insanlarısınız, bizi bağrınıza bastınız. Biz ikimiz, sonuna kadar sizin içinizde kalacağız. Bizim unutulmayacak hatıramızı, iki üç sandalya, biraz cam, bir iki ikon için yıkan o kötü insanlara karşı sizinle birlikte olacağız. Yeni Türkiye başlıyor, bu yepyeni başlayan ülkeye yardım etmezsek yediğimiz ekmek, içtiğimiz su, aldığımız hava bize haram olsun. Bu ülkede işte böyle çok yerler de var. Hastane yaptığımız kilise, kurduğumuz çadırlar yaralı binlerce askerle dolup taşarken, bu adanın kadınları da hastanenin emrine girdi. Adanın kadınları bu kadar çok yaralıyla baş edemeyince kıyıların Türk köylü kadınları yardımımıza yetişti. Bize buraların insanları cehennem içinde cennet yaşattılar."</p>

  <p class="calibre4">Onlar konuşurlarken, gelirken ölen karısını düşünen Ağaefendinin gözlerinden yanağına doğru birkaç damla yaş süzüldü. Bunu gören Şükrü Efendinin canı sıkıldı. Keşki doktorlar bu konuşmaları yapmasaydılar, diye düşündü Şükrü Efendi, sözü başka konulara çekmeye uğraştı. Kendisi o eski günlerde olup bitenlere üzülüyor, o kötü günleri aşarak ülkeyi bugünlere getiren kahraman, akıllı, yiğit insanlara da kızıyordu. Doğru, Ankanın yumurtalarından bin yıl sonra ateşler içinden yeniden doğmuştuk. Bu küçücük kasabada bir asker kaçağı, bir soyguncu, bir vurguncu, Allahsız kitapsız bir kişi çıkınca...</p>

  <p class="calibre4">"Bir küçücük kasabada," dedi Şükrü Efendi, "bir Kavlak çıkar da Ankanın küllerinden halk edilmiş bir millete fırka reisi olursa, varın siz bütün Türkiyeyi düşünün. Neyse, bu uzun bir mevzu, biz şimdi bu küçük adamızı. düşünelim. Şimdi ben de muhterem doktor beylerin emrindeyim. Mektep için bana ne düşerse yapmak benim boynumun borcu. Poyraz Beyin verdiği balların parası benim için servet. Kovanlar kesildikten sonra balları götürüp İstanbulda, İzmirde satacak, kazancımın hepsini getirip doktor beylere teslim edeceğim. İyi biliyorum Karınca Adasının zeytinleri de bütün Ege bölgesinin en iyi zeytinleridir. Yerleşilmiş ya da boş kalmış öteki adaların zeytinliklerini, bütün bahçelerini de sizinki gibi onları da aldım. Mektep için bana ne düşerse yapacağım, yakında da Valiye gidip mektebe bir iki muallim isteyeceğim."</p>

  <p class="calibre4">"Aman iki tane isteme," dedi doktor Salman Sami, "sonra hiç vermez. Bu ilk yıllarda bize bir muallim yeter."</p>

  <p class="calibre4">"Pekiyi efendim, siz bilirsiniz efendim, varsın bir muallim olsun. Vali beyden şimdiye kadar ne istedimse verdi. Cumhuriyet Halk Fırkasının vilayet reisi Vali beydir de."</p>

  <p class="calibre4">"Vilayet Halk Fırkasının reisi Kavlak Remzi için ne diyor?"</p>

  <p class="calibre4">"Her şeyi biliyor da bir fırsat kolluyor. Onun da içi de herkes gibi kan ağlıyor. Ankarada yüksek yerlerde onu tutanlar varmış."</p>

  <p class="calibre4">"Teşekkür ederim Şükrü Bey. Sizin için biz adalılar yarın akşam bir ziyafet hazırlayacağız. Denizler sihirbazı Nişancı Veliyi balığa göndereceğiz, sizin için en nadide balıkları yakalayacak."</p>

  <p class="calibre4">Hançerli Efe:</p>

  <p class="calibre4">"Onunla birlikte ben de balığa çıkacağım, bakalım o denizi nasıl büyülüyor, deniz onu nasıl büyülüyor?"</p>

  <p class="calibre4">Kaçak Hasan:</p>

  <p class="calibre4">"Ben de yarın onlarla birlikte kendi kayığımla denize çıkacağım. O kayık ki onunla Karadenizin öteki ucundan buraya kadar balık tuta tuta geldim. Durun bakalım, Karadenizin bana güldüğü kadar bu deniz de bana gülüp bağrını bana öyle cömertlikle açacak mı?"</p>

  <p class="calibre4">"Bana bağrını cömertçe açan bu mübarek deniz sana da cömertçe açacaktır. Denizler kendi adamını gözünden tanır, k açak Hasan."</p>

  <p class="calibre4">Sabah erkenden kaçak Hasan Arsen Ustaya gitti. Arsen Ustada sandık sandık balık oltaları vardı.</p>

  <p class="calibre4">“Ustam bana yeni oltalar gerek. Bu denizde olan bütün balıkları sen bilirsin."</p>

  <p class="calibre4">"Bilirim. Hangi balık da kaç kulaçta olur, sabırlı ol, gezerek öğrenirsin. O kadar zor değildir."</p>

  <p class="calibre4">"Birazıcık öğrendim Ustam bu denizi. Ustam, şimdi bana oltaları seç. Hangi balığın hangi kulaçta bulunduğunu da söyle. Bir kez söylemen yeter. Ben unutmam. Hangi balığın kaç kulaçta olduğunu kimseden öğrenemesem de, kendim bile zamanla öğrenirim. Bir kısmını öğrendim de."</p>

  <p class="calibre4">Arsen her balığın oltasını çıkardı, hangi oltanın hangi balık için olduğunu, balığın da kaç kulaçta bulunduğunu söylüyor, oltaları da onar onar sayıp kaçak Hasana veriyordu. Sayma işi tamamlanınca:</p>

  <p class="calibre4">"Hasan reis," dedi Arsen Usta, "paran yoksa sonra verirsin."</p>

  <p class="calibre4">"Var," dedi Hasan göğsünü şişirerek, "ben taa Karadenizin öteki ucundan, gündoğusundan buraya gelinceye kadar, ben kaçak Hasan balık tutarak, hem de tuttuğum her balığı satarak geçindim.</p>

  <p class="calibre4">Koynundan boncuklu kesesini çıkardı. Kese turuncu boncuktandı, üstüne de yeşil boncuktan kuyruğu yukarıya dikilmiş bir akrep işlenmişti. Arsen bu boncuk keseleri çok iyi biliyordu. Toros kasabalarında, köylüklerinde hemen hemen her genç kız bu keselerden işler, keselerin üstüne de türlü kuşlar, kelebekler, türlü biçimler işlerlerdi. Toros dağlarının Türk-menleri, Ermenileri böyle akrep işlemeli keseleri çok kullanırlardı.</p>

  <p class="calibre4">"Demek, kaçak Hasan Reis, sizin Karadenizde de böyle güzel boncuk keseler yapılıyor ha! Bizim Toros dağlarında Türkmen ve Ermeni kızları böyle boncuk keseler örerlerdi." Arsen Usta içini çekti.</p>

  <p class="calibre4">"Seni de mi buralara o yel attı Ustam? Sen de mi bizim gibi yurdundan yuvandan oldun Ustam? Oltaların ederini söyle Ustam. Beni Karadenizde yurdumda yuvamda bir görürlerse Ustam, beni asıverirler. Ustam, bu gözler koskocaman bir ormanın her ağacına çıplak bir sürü gencin asıldığını gördü. Gözleri dışarı uğramış, dilleri de bir karış dışarı çıkmış kaçak askerleri gördü bu gözler. Söylemesi dile kolay, gel de yüreğime sor Ustam. İşte bu ormanın bir ağacına asılırken kaçıp da kurtulan kaçak benim."</p>

  <p class="calibre4">Arsen Usta yandaki masanın üstündeki defteri kaptı, kulağının üstündeki kalemi eline aldı, hesabı yaptı, oltaların değerini söyledi. Kaçak Hasan paraları ağır ağır sayarak Arsen Ustanın avucuna koydu.</p>

  <p class="calibre4">Arsen Usta paralı elini başının yöresinde çevirerek paraları sakalına sürdü.</p>

  <p class="calibre4">"Siftah senden, bereket Allahtan Hasan Reis" Arsen Usta sevgi dolu gözlerini Hasanın gözlerine dikmiş bakıyordu gülümseyerek. Hasan, kesesini cebine koyduktan sonra elini öbür cebine soktu, oradan mavi boncuktan bir kese daha çıkardı, kesenin üstüne turuncu boncuklardan bir kelebek kondurulmuş-tu, kanatları titreyen.</p>

  <p class="calibre4">"Al Ustam, paralarını bunun içine köy. Bereketli olsun."</p>

  <p class="calibre4">Tam bu sırada Nişancıyla Hançerli girdi dükkana, masanın üstünde olta öbeklerini gören Nişancı, "Ohhooo," dedi, "şu bizim Hasana da bakın, bizim denizin tekmil balık cinslerini saymış da onların her birisine oltalar almış."</p>

  <p class="calibre4">Arsen Ustaya döndü, "Sende balina oltası da var mı Arsen Ustam," diye güldü.</p>

  <p class="calibre4">"Yok ama, yaparız Nişancı Reis."</p>

  <p class="calibre4">"Onu senden sonra isterim, şimdi sen bana yaptığın oltalardan ver."</p>

  <p class="calibre4">Nişancı balığın adını söylüyor, Arsen Usta da o balığın oltalarını veriyordu.</p>

  <p class="calibre4">Ustalar az zamanda işlerini bitirdiler. Hasan da oltalarını küçük küçük muşamba torbalara koymuştu.</p>

  <p class="calibre4">"Daha var mı bu torbalardan sende?"</p>

  <p class="calibre4">"Var."</p>

  <p class="calibre4">Yanındaki büyük muşamba torbadan bir tomar küçük torba çıkarıp Nişancıya uzattı:</p>

  <p class="calibre4">"Buyur Nişancı, içine oltalarını koy. Bu torbaları bir köylüye komşusu bir Rum balıkçı vermiş giderken. Ben de köylüye balık verdim, köylü de bana bu torbalarla birlikte bir de muşamba ceket verdi."</p>

  <p class="calibre4">Nişancı torbalara ottalarını koyarken, "Sen de benim tekneye gel, benim teknede tutarız balıkları."</p>

  <p class="calibre4">Kaçak Hasan:</p>

  <p class="calibre4">"Olur amma," dedi.</p>

  <p class="calibre4">"Arnması ne?"</p>

  <p class="calibre4">"Arnması şu, ben Kaba Adanın yöresini dolanacağım. Bir de sana Kaba Ada için soracaklarım var."</p>

  <p class="calibre4">"Olur," dedi Nişancı, "birlikte dolanırız adayı."</p>

  <p class="calibre4">Nişancının teknesine bindiler Kaba Adanın yolunu tuttular. Nişancının teknesi yolluydu, Kaba Adaya çabuk vardılar, adanın yöresini yavaş dolaştılar. Kaçak Hasan Nişancıya zeytinliği, yıkılmış, dört duvarı ayakta kalmış evi, bir tekne sığacak kadar büyük , dışardan kolay gözükmeyen koyu gösterdi. Ardından adaya çıkıp kayaların dibinden kaynayan pınarın başına geldiler, eğildiler avuçlarıyla su içtiler. Bu sırada da mavi keçiler kayalardan tutuna tutuna indiler geldiler, yörelerini çevirdiler. Onlara meraklı, alışkın gözlerle bakıyorlardı.</p>

  <p class="calibre4">"Sen mavi keçi gördün mü?" diye Nişancıya sordu kaçak Hasan.</p>

  <p class="calibre4">"Bir büyük sürüde bazı bazı bir mavi keçi görülüyormuş. Ben görmedim."</p>

  <p class="calibre4">"Bunların hepsi mavi."</p>

  <p class="calibre4">"Kaçak Hasan, kaçak Hasan, bunlar Hızır Aleyhisselamın keçileri, hiç duymadın mı? Hızır Aleyhisselamın keçisi de öbür keçiler gibi kara kuru olmayacak ya, Hızır Aleyhisselam denizler ermişi değil mi? Denizlere dur dese durur, dümdüz, üstünde ne bir dalga, ne bir köpük, ne bir esinti ya ne de bir kırışık kalır. Batan gemilerin hepsini o kurtarır. Kimi gemileri de hiç kurtarmaz, hepsini denizin dibine gönderir. Altındaki atı Benlibozla şarktan garba, şimaldan cenuba dolaşır ki, gözükmez olur. Hiçbir zaman da atın ayağı denize değmez de, batmaz da."</p>

  <p class="calibre4">"Attan hiç inmez mi, inip de oturup bir yerde yemek yemez mi?"</p>

  <p class="calibre4">Hançerli Efe kızdı:</p>

  <p class="calibre4">"Ahmak herif, ahmak, ahmak herif, Allahın ermişleri, Kırk Ölmezleri hiç yemek yer mi? Yemek yerlerse cennette hacetlerini nereye yapacaklar?"</p>

  <p class="calibre4">"Yemek yemez de Hızır Efendi bu keçileri ne demiş de buraya koymuş?"</p>

  <p class="calibre4">"Düşünsene be adam, bu keçiler niçin böyle som mavi, niçin, çünküleyim, Hızır Hazretleri denizlerin ermişi, piri değil mi, onun keçileri de öteki insanların kapkara keçileri gibi mi olacak?"</p>

  <p class="calibre4">"O keçilerin sarısı da, kırmızısı da var."</p>

  <p class="calibre4">"Hızır Hazretleri bu keçileri kim bilir bu ıssız adaya niçin koymuş, kim bilir bu keçiler, keçi değil de, keçi donuna girmiş peri olmasın. Kim bilir, bu keçiler, Kırk Ölmezler olmasın. Böyle olmasaydı, bu aç millet burada başına yıldırım düşeceğini bilse bir günde bunların hepsini kesip yemez miydi?"</p>

  <p class="calibre4">Dört yanlarındaki keçiler orada durmuşlar tartışmayı dinliyorlardı. Bir de Nişancı düşünceler içine dalmış gitmiş, ne diyeceğini bilemiyordu.</p>

  <p class="calibre4">"Diyorlar ki, bir Rum bu keçilerin her gün . sütlerini sağıp yetmiş beş yıl içmiş. Bu keçilerin sütünü içince Rum yüz yaşından çok yaşamış."</p>

  <p class="calibre4">"Sonra da Hızır Hazretleri, o Rum, şu kayanın üstünden elindeki çamcağıyla keçilerin sütünü sağarken ona ayağıyla bir vurmuş, yaşlı Rum balıkçı da keskin kayalıklardan tenger men-ger gitmiş denizin içine düşmüş, bir daha suyun yüzüne çıkamamış. O, kana bulanmış suyun dibinde balıklara yem olurken, deniz de onun kayığını dibine çekmiş. Kayığı da bir daha suyun yüzüne çıkamamış. Biz bunu dağlarda bile duyduk. Bir de Hızır Hazretleri keçilerine çok kıskançmış. Keçilerine kim dokunursa, onları kim keserse Hızır onların gözlerinin yaşına bakmadan kayıkları, tekneleri, gemileriyle doğru denizin dibine gönderiyormuş."</p>

  <p class="calibre4">"Şu Hızır denizler ermişi mi, keçi çobanı mı? Ben onun yağlı, tombul bir deniz mavisi oğlağını kesip yüzsem, etini de şu zeytinin dalına assam, her gün de kuru zeytin odunlarından bir ateş yaksam, tepeleme közlerin üstünde oğlağın etini kızartıp yesem, Hızır l;&gt;ana ne yapar ki?"</p>

  <p class="calibre4">"Suuus dinsiz imansız, suuus."</p>

  <p class="calibre4">Belindeki hançere davrandı, Nişancı hemen vardı onun eline yapıştı.</p>

  <p class="calibre4">"Şimdi sen beni, elindeki hançeri karnıma sokarak öldüreceksin, ondan sonra da hükümete gidip, o adam, yani dinsiz, imansız kaçak Hasan Hızırın keçisini kesti, deryalar üstündeki Bozatlı Hızır da hemen yetişti, kaçak Hasanın karnma hançerini gelha eyledi de barsaklarını döktü mü, diyeceksin."</p>

  <p class="calibre4">"Seni zındık seni," diye bu sefer gene hançerine yapıştı, Hasan da belinden tabancasını çıkardı, "Haydi bakalım, gel bakalım mavi keçi çobanı Hızır Ağa, Allah ya sana verir ya bana. Seni keçi çobanı seni."</p>

  <p class="calibre4">Nişancı, onlarböyle dalaşırken aralarına girdi:</p>

  <p class="calibre4">"Düz durun, sevmem böyle şakaları, sen elini çek hançerden, sen de o elindekini yerine koy! Ha şöyle. Mendebur insanlar. Hızırın keçileri gözlerinizi kör etsin. Yiğitseniz, biribirinizi öldüreceğinize, bakın, yanınıza gelmişler, elinizi uzatsanız tutacaksınız, işte yanınızda. Hızırın keçilerinden, oğlaklarından bir tanesini hemen yakalayıp kesin. O kadar da kurumuş zeytin odunu var ki, taze fırın ekmeği de var. Haydiyin bakalım, biribirinizi öldürecek kadar babayiğitseniz, haydiyin, Hızırın şu mavi, kütür kütür keçisini tutun da kesin bakayım. Biribirinizi öldürmekten, keçiyi öldürmek daha kolay."</p>

  <p class="calibre4">Hançerli Efe:</p>

  <p class="calibre4">"Hızırın keçilerini kimsecikler, Zaloğlu Rüstem, Köroğlu bile, Hızır Hazretlerinin kendisi bile kesemez."</p>

  <p class="calibre4">"Kesemez de niye besliyor bunları, süs için mi?"</p>

  <p class="calibre4">"Kim bilir, elbette bir sebebi vardır. Onların işine karışılmaz."</p>

  <p class="calibre4">"Bizi, biribirini öldüren biz tuhaf insanoğlunu niye yaratmış Allah, hem de biribirine işkence edenleri, hem de biribirle-rini asanları, asıp da ölüleri seyrederek keyiflenenleri niçin yaratmış Allah?" dedi Kaçak Hasan.</p>

  <p class="calibre4">"Bırakın bu işleri de balık tutmaya başlayalım, size ne Hızırın keçilerinden. Belki Hızır Hazretleri gizli gizli kesip yiyor-dur keçilerini. Belki ermişler de gizli gizli yemek yiyorlardır. Ne biliyorsunuz Hızırın yemek yiyip yemediğini? Bizim adaya varınca bunu o deli doktor Salman Samiye soralım. Bizi bir iyice kovsun. Yalnız, karşısından kovsun, adadan değil. Boş verin bütün bunlara. Yüreğinden atan varsa, eline alsın keskin bıçağını, tutsun Hızırın en semiz keçisini, kessin, yüzsün, onu da afiyetle yesin. İşte keçiler şurada. Biribirinizi öldüreceğinize."</p>

  <p class="calibre4">Nişancı öfkeyle çabuk çabuk kıyıya yürüdü, keçiler de arkasından yürüdüler. Biraz sonra da Hançerliyle kaçak Hasan keçilerin arasından geçerek kıyıya vardılar, küçük kayığa binip tekneye çıktılar. Tekneyi kaçak Hasan kullanıyordu. Nişancı eliyle bir yeri gösterdi, "Bence orada mercan kaynıyor, varıp bir bakalım," dedi.</p>

  <p class="calibre4">Nişancının gösterdiği yere vardılar, Nişancının oltası hazırdı, hemen denize attı. Hançerli bir elinde ip, bir elinde olta, gözleri yuvalarında fır fır dönüyor, ne yapacağını bilemiyordu. Kaçak Hasan da oltasını denize attı. Gözleri elinde, elini kaldırıp kaldırıp indiriyordu.</p>

  <p class="calibre4">"Burada denizde öyle küslük müslük yok kaçak Hasan, ver bana elindekini balık vurursa çekerim. Al bunları da nasıl bağlarsan bağla," dedi Efe, elindeki iple oltayı Hasana uzattı.</p>

  <p class="calibre4">Kaçak Hasan kısa bir sürede oltayı ipe bağladı, yemini oltaya taktı, "Yemi nasıl taktığımı gördün ya," dedi, "bak, yemleri bu çanaktan alıp takacaksın, at oltayı şimdi denize. Oltana bir balık dokunur da çekerse sen de oltayı çekersin."</p>

  <p class="calibre4">"O kadarlığını biliyoruz."</p>

  <p class="calibre4">Oltayı denize saldı.</p>

  <p class="calibre4">Tam o sırada da Nişancı ilk balığını çekti. Havaya pul pul ışıklar yayıldı. Büyücek bir mercandı bu, oltanın ucunda durmadan yana yöne saldırıyordu. Nişancı sonunda güçlü elleriyle yakaladı, balık onun güçlü, kerpeten gibi ellerinde çırpınıyordu. Balığı oltadan alan Nişancı onu livara attı, suya düşen balık var gücüyle suyu sıçratmaya başladı. Balık yorulup yavaşlaya-na kadar Nişancı livarın suyunu değiştirmedi. Balık ağırlaşınca livarı boşaltıp denizden taze su alıp doldurdu. Balık taze suda ağır ağır yüzmeye başladı. Bundan sonra her su değiştikçe solan balık canlanacak, bu işlem livar doluncaya kadar sürecekti.</p>

  <p class="calibre4">Nişancıdan sonra Hasan da daha büyük bir mercan çekip havaya kaldırdı. Oltanın ucunda sallanan balık üç kez çaktı, üç kez ince bir çizgi havayı biçti geçti. Çırpınan balıktan pul pul kırmızı ışıklar yayıldı.</p>

  <p class="calibre4">Denizde balık o kadar boldu ki, Nişancıyla kaçak Hasan oltalarını suya atar atmaz, güneşe gelince balkıyan, denizin mavisine kırmızı, pembe ışıklar saçan balıkları çekiyorlardı. Onlar balıkları üst üste çektikçe Hançerli Efe bozuluyordu. Onun bu durumuna Nişancıyla kaçak Hasan da üzülüyordu. Kaş altından onun oltasından gözlerini ayırmıyorlardı. Sonunda Han-. çerli de büyük bir mercan çekti, oltalı elini havaya kaldırdı, çırpınan, çırpındıkça ortaya ışık saçan balığı öylece elinde bir süre tuttu, sevincinden kabına sığamıyordu, ağzı kulaklarında gülüyordu. Ötekiler de sevincine katılmışlar gülüyorlardı.</p>

  <p class="calibre4">Hançerli bundan sonra, tuttuğu balıkları saymıştı, livar da üst üste çırpınan balıklarla dolmuştu.</p>

  <p class="calibre4">Nişancı:</p>

  <p class="calibre4">"Bu livar doldu çocuklar, öbür livarı da başka türlü balıklarla dolduralım. Şimdi üç usta balıkçıyız artık."</p>

  <p class="calibre4">"Sağ ol Nişancı reis/' dedi Hançerli, "sen çok sağ ol. Tuttuğun altın olsun. Daha önce bana deselerdi ki sen bir çurçur balık tutacaksın, buna beni deryalar yüzünde at koşturan Bozatlı Hızır Aleyhisselam bile inandıramazdı, yeryüzündeki bütün mavi keçilerin çobanı Hızır."</p>

  <p class="calibre4">Kaçak, elini bütün ağırlığıyla onun omuzlarına indirdi:</p>

  <p class="calibre4">"Barıştık mı Efem?"</p>

  <p class="calibre4">Efe ona gülerek baktı:</p>

  <p class="calibre4">"Biz seninle ne zaman küsmüştük ki!"</p>

  <p class="calibre4">"Sahi ne zaman küsmüştük Efem, şu tuttuğun balığa da bak!"</p>

  <p class="calibre4">Nişancının gösterdiği uzak bir yere gittiler demir attılar, oltaları sarkıttılar. Burada da çok balık tuttular. Birkaç yer daha dolaştılar, livarlar ağzına kadar balıkla doldu. Nişancının denizdeki şeytanları bugün de iş başındaydılar. Nişancı emretsey-di bütün balıklarını toplayıp tekneleri doldururlardı.</p>

  <p class="calibre4">İkindiüstü döndüler. Nişancı dolu livarların boyuna suyunu tazeliyordu. Bu yüzden de adaya kadar hiçbir balık ölmedi.</p>

  <p class="calibre4">Adanın bütün kadınları kızları ellerinde bıçaklar iskelenin üstünde durmuşlar, onları karşıladılar.</p>

  <p class="calibre4">Şükrü Efendinin onuruna verilen yemek için Kadri Kaptanın teknesiyle kasabaya giden Poyraz şölene ne gerekiyorsa almış getirmişti.</p>

  <p class="calibre4">Kadınlarca deniz kıyısına, çakıltaşlarının üstüne atılmış balıklar temizlendi, tepeleme yığılan közler yayıldı, şişlenmiş balıklar közlerin üstüne atıldı, rakılar, uzolar açıldı, şaraplar da açıldı. Sofrada kuşsütü bile eksik değildi.</p>

  <p class="calibre4">Dengbej Uso elinde kavalıyla geldi. Onu saygıyla, ayağa kalkarak başköşeye oturttular. Yemek başladı. Yemekle birlikte rakılar, uzolar, şaraplar su gibi gidiyordu. Ağaefendi, Dengbej Usodan kaval çalmasını istedi, Dengbej Uso böyle bir öneriyi çoktandır bekliyordu, önce üç kez şöyle bir üfürdü, ardından da çalmaya başladı. Önceleri yanık havalardı çaldığı, herkesin gözü yaşlarla doldu. Sonra birden oynak havalara döndü. Nerdeyse herkes ayağa kalkıp halaya duracaktı. Bu sırada ince uzun kademiyle Zehra bir gölge gibi Poyrazın önünden geçti. Poyrazın elindeki kadeh havada öyle kalakaldı. Kesilmiş kan damlayan, seğirmiş memeler kumların üstüne arka arkaya fırlatılıyorlardı. Kartallar dönüyorlardı gökte, uzakta, memeler seğiriyordu kumların üstünde kanları aka aka, kuma bulanmış. Bir top olmuş hışılayarak inen kartallar memelerin üstünde biribirlerine giriyorlardı.</p>

  <p class="calibre4">Fırat suyunun üstünden sırtüstü, kollarını kanat gibi açmış ölüler akıyordu. Ve Zehra, memeleri kesilmiş, kanlar içinde, suyun üstüne çırılçıplak uzanmış, kollarını da kanat gibi açmış gidiyordu.</p>

  <p class="calibre4">Poyraz elindeki kadehi masanın üstüne koydu, yumuldu. Başı nerdeyse masanın üstüne düşecekti. Vasili yavaşça yerinden kalktı, Poyrazı kolundan tutup kaldırdı. Poyraz kolay kalktı, hiçbir ağırlığı yoktu, eve kadar da rahat yürüdü, merdivenleri de hiçbir şey olmamış gibi kolaylıkla çıktı, yatak odasına girdi, yardıma gerek kalmadan soyundu, pijamalarını giydi yatağa girdi, yorganı üstüne çekti mışıl mışıl uyumaya başladı.</p>

  <p class="calibre4">Gece yarısından sonra şölen sona erdi, Şükrü Efendinin teknesi daha deniz beyazken yola düştü. Şükrü Efendi bütün gece mutluluğundan uyuyamamıştı, son yıllarda yaşadığı tek mutluluk buydu. Mutluluk kaçıp gitmesin diye uyumamıştı. İki gün sonra Ağaefendiyle buluşup İstanbula gideceklerdi. Bu soylu, yaralanmış insanla bir gecede böylesine bir dostluk kurulması da bir mutluluktu. Talih neden sonra ona da gülmeye başlamıştı.</p>

  <p class="calibre4">Kızlar, sandığın dışında kalmış hiç giymedikleri tek giyitlerini küçük bavula yerleştirdiler, yedek ayakkabılarını da çok az giymişlerdi. Ayakkabılarını babaları İtalyadan getirmişti. Kalıplarında daha olduğu gibi duruyordu. Deri bavulları da hemen hemen hiç eskimemişti. Berbere de İstanbula vardıkları gün gideceklerdi. Kadri Kaptan da tekneyi hazırlamış, Ağaefendiye yumuşak bir minder koymuştu baş üstüne. Kızlara da, onun yanlarına küçük minderler atmıştı.</p>

  <p class="calibre4">Giyinmiş kuşanmış Musa Kazım Ağaefendi, kızlar, erkenden iskeleye geldiler, Kadri Kaptan onları iskelede bekliyordu. Onlar tekneye biner binmez motor çalıştı, tekne kalktı. Tekne daha uzaklaşmadan Poyraz koşarak onları uğurlamak için iskeleye yetişti. Daha yerlerine oturmamış yolculara el salladı. Yolcular da ona el salladılar. Onlar uzaklaşıp gidinceye kadar Poyrazın eli havada kaldı. Tekne gözden yitince Poyraz iskele tahtalarının üstüne sağılıverdi, Vasili gelinceye kadar başı dizlerinin üstünde öyle kalakaldı. Vasili onun koluna girdi, kaldırıp eve götürdü, Poyraz ölü bir sesle:</p>

  <p class="calibre4">"Yatacağım Vasili," dedi, yatağın üstüne oturdu.</p>

  <p class="calibre4">Vasili onu soydu pijamasını giydirdi. Poyraz, bu pijamayla birlikte iki pijama daha satın almıştı. Hayri Efendiye bir Rum dükkancı yok pahasına dükkanındaki pijamaları bırakıp gitmişti. Poyraz oyalanmadı, başını yastığa koyar koymaz uyudu, üç gün de yataktan çıkmadı.</p>

  <p class="calibre4">Musa Kazım Ağaefendiyi kasabanın iskelesinde Şükrü Efendi bekliyordu, onları karşıladı, evine götürdü, o gece onları ağırladı.</p>

  <p class="calibre4">İki gün sonra İstanbula vardılar, Pera Palasa gittiler. Otelde Musa Kazım Ağaefendiyi tanıdılar ve çok iyi karşıladılar. Otelin deniz görür en güzel odalarını onlara verdiler.</p>

  <p class="calibre4">Sabah, kahvaltıdan sonra, Sait Rahmi Beye gittiler, Sait Rahmi Bey Avrupadan dönmüştü, onları iyi karşıladı, çalışma odasına götürdü, koltuğundan kalkıp onların karşısına oturdu. Kahveler geldi, içtiler, Ağaefendi sordu:</p>

  <p class="calibre4">"Bizim işlerden ne haber, Yunan Sefiri ne diyor, Ankara ne dedi," diye Sait- Rahminin gözle^rinin içine umutla bakarak sordu.</p>

  <p class="calibre4">"Sorma," dedi Sait Rahmi, "hiç sorma, senin işi kime söyle-dimse benim yüzüme düşmanca baktılar. Aman, aman, dediler, Yunanlılarla aramız iyileşiyor, bir daha böyle bir şeyi ağzına alma, dediler. Bir Türk, Türk olan bir Türk, Yunanistandan bu cennet vatana gelen bir Türk, cennet vatanına kavuşmuşken tekrar Yunanistana nasıl dönmek ister, dediler. Bir mebus nerdeyse tabancasını çekip beni vuracaktı. Babamsa bana bütün gücüyle sus, diye bağırdı ve benden başkasına da bunu söyledin mi, diye sordu. Söyledim, dedim. İstikbalini mahvettin, artık sefiri kebirliği rüyanda bile göremezsin. Dizlerini döverek, vah benim saftaloz oğlum vah, dedi. Yunan Sefirine gelince, bir sabah erkenden kıpkırmızı bir yüzle eve geldi, bu gece uyumadım, dedi, bu senin arkadaşın yüzünden. Ben onun durumunu Atinaya yazdım, o kadar kızmışlar ki isteğime, belki, beni buradan alacaklar dedi ve aldılar."</p>

  <p class="calibre4">"Affını dilerim Sait kardeşim. Ne bileyim başına iş açacağımı, kusura kalma. Bu yüzden sen sefirliğinden olmuşsan, ben çok üzülür, kahrolurum. Ne yapayım, bilirsin, eskiden benim yanımda çok arkadaşım vardı ya sen başkaydın."</p>

  <p class="calibre4">"Üzülme," dedi Sait Rahmi, “ben yakında Trakyada bir çiftlik alacağım, çiftlikte yaşayacağım. Ovada bir çiftlik buldum, Istranca dağının eteğinde."</p>

  <p class="calibre4">"Ben de bir çiftlik aldım, güzel, geniş, denize yakın bir çiftlik. Çiftliğe, çiftliğin ■ eski kahyası İsmail bakıyor. Çiftliğin konağını, ahırlarını Cumhuriyet Halk Fırkasının reisi almış yıkmış.</p>

  <p class="calibre4"><span class="calibre5">Ben şimdilik küçük bir ahır yaptıracak, bir damızlık kısrakla bir aygır satın alacağım."</span></p>

  <p class="calibre4"><span class="calibre5">"Bravo, burda kalacaksın demek Kazım?"</span></p>

  <p class="calibre4"><span class="calibre5">"Kalmayacağım."</span></p>

  <p class="calibre4"><span class="calibre5">Sait Rahmi, Musa Kazım Ağaefendiyle Şükrü Efendiyi kapıya kadar uğurladı, kucaklaşıp ayrılırken Ağaefendiye, nerde kalıyorsunuz, diye sormadı, Ağaefendi buna kızdı:</span></p>

  <p class="calibre4"><span class="calibre5">"Gene Pera Palasta kalıyorum Sait," dedi.</span></p>

  <p class="calibre4"><span class="calibre5">Otele geldiler, kızlar onları heyecanla bekliyorlardı.</span></p>

  <p class="calibre4"><span class="calibre5">"Merak etmeyin çocuklar Sait bizi gene eskisi gibi karşıladı, eski arkadaş. Trakyanın ovasında kendisine bir çiftlik almış, soylu atlar yetiştirecekmiş, bu hayattan bıkmış. Ben de benim de bir çiftliğim olduğunu, döner dönmez bir damızlık aygır, bir kısrak alacağımı, ayrılırken de Pera Palasta kaldığımızı söyledim. Haydiyin şimdi." Şükrü Efendiye döndü, "Neydi o terzi hamının adı?" diye sordu.</span></p>

  <p class="calibre4"><span class="calibre5">"Madam Atina ve Eleni, onlar da bizi bekliyorlar. Bunlar tanıdıklarımdandır. Madam Atinanın kocası İzmirlidir, her yıl bize gelir, buradan Kazdağına gider, orada akrabalar</span>ı <span class="calibre5">vardır. Dağın tepesine kadar çıkar, dağın tepesindeki Sarıkızın makamını oralı Alevilerle birlikte her Hıdırellezde ziyaret eder. Madam Atina ve Eleni İstanbulun en iyi kadın terzileridir."</span></p>

  <p class="calibre4"><span class="calibre5">Otelden yukarıya, Asmalımescit sokağından İstiklal caddesine çıktılar, Galatasaray Lisesini geçtiler, Taksime doğru yürürlerken soldaki kaldırıma geçtiler, geniş, demir kapılı apartmanın ikinci katına çıktılar. Madam Atina onları gelirken görmüş, kapıyı açmış, bekliyordu. Şükrü Efendi bundan çok kıvanç duymuştu. Birtakım kızların çalıştığı salondan geçerek yeşil maroken koltuklu büyük bir odaya Madam Atina önde, onlar arkada girdiler:</span></p>

  <p class="calibre4"><span class="calibre5">"Buyurun efendim, hoş gelip safalar getirdiniz. Nasılsınız Şükrü Bey, sizler de nasılsınız efendim?"</span></p>

  <p class="calibre4"><span class="calibre5">Önlüklü sarışın güzel bir kız geldi, ne içeceklerini sordu, Ağaefendi sade kahve söyledi, Şükrü Efendi de aynını istedi. Kızlar bir şey istemediler.</span></p>

  <p class="calibre4"><span class="calibre5">Madam Eleni geldi, Madam Atina onları tanıştırdı.</span></p>

  <p class="calibre4"><span class="calibre5">"Şükrü Beyi nasıl tanımam, hoş gelmiş, safalar ge^^şsiniz, emriniz başım üstünde var. Paristen yeni elbiseler geldi, son moda. Maşallah kızlarınız da çok güzel, ne giyseler yakışır ama, biz onlara en güzel Paris malı vereceğiz, memnun kalacaksınız. Buyurun gidelim. Beyefendi, ■ siz de görrnek ister misiniz?"</span></p>

  <p class="calibre4"><span class="calibre5">"İstemem, eskiden beri onlar kendi elbiselerini her zaman kendileri seçerler."</span></p>

  <p class="calibre4"><span class="calibre5">Kızlar uzun bir süre içerde kaldılar, sonra da alı al moru mor dışarı çıktılar.</span></p>

  <p class="calibre4"><span class="calibre5">"Ne oldu çocuklar?"</span></p>

  <p class="calibre4"><span class="calibre5">"Çok yorulduk baba. İçerde o kadar elbise giydik çıkardık ki, canımız çıktı baba."</span></p>

  <p class="calibre4"><span class="calibre5">Madam Atinayla Madam Eleni ellerinde elbiselerle odaya geldiler:</span></p>

  <p class="calibre4"><span class="calibre5">"Bakın efendim, kızlarınız ne kadar zevkli, en güzel elbiseleri seçtiler. Buyurun bakın efendim. Hayırlı olsun. Daha birkaç gün önce bu elbiseler Paristen geldi. Tam zamanında geldiniz, -biraz geç gelmiş olsaydınız bu elbiseleri bulamazdınız."</span></p>

  <p class="calibre4"><span class="calibre5">Ağaefendi elbiselere şöyle bir göz attı:</span></p>

  <p class="calibre4"><span class="calibre5">"Paket yapın madam/' dedi.</span></p>

  <p class="calibre4"><span class="calibre5">"Baş üstüne paşam."</span></p>

  <p class="calibre4"><span class="calibre5">Beyaz önlüklü bir kız geldi, elbiseleri madamların elinden aldı, kızlar da onun arkasından odadan çıktılar.</span></p>

  <p class="calibre4"><span class="calibre5">"Ayrı ayrı paket yapacaksınız."</span></p>

  <p class="calibre4"><span class="calibre5">"Ne kadar madam?" diye Rumca sordu Ağaefendi. Madam Atina fiyatı söyledi. Ağaefendi ağır ağır sayarak giyitlerin ücretini kağıt paralarla ödedi.</span></p>

  <p class="calibre4"><span class="calibre5">Pera Palastan üç gün çıkmadılar, oysa kızlar dışarı çıkıp İs-tanbulu gezmek istiyorlardı, Ağaefendiyse kimseye belli etmeden Sait Rahminin kendisini aramasını bekliyordu. Üçüncü günün sabahı sinekkaydı tıraş oldu, giyindi kuşandı aşağı indi, bir otomobil çağırtıp doğru Sait Rahmiye gitti, kapıyı her zamanki üniformalı kapıcı açtı:</span></p>

  <p class="calibre4"><span class="calibre5">"Beyefendi," dedi, "Sait Rahmi Bey Trakyadaki çiftliğine gittiler."</span></p>

  <p class="calibre4"><span class="calibre5">Musa Kazım Bey böyle bir durumla karşılaşacağını biliyordu ya gene de başından kaynar sular dökülmüş gibi oldu. Böyle olacağını bekliyordum, niçin bu hale geldim, diye söylene söylene otele geldi. Kendini biraz toparladı, yukarı çıktı. Kızlar yeni giyitlerini giymişler babalarını bekliyorlardı, onu sevinçle gülerek karşıladılar. Ağaefendi kızlarını böyle görünce, her şeyi unutup onların sevinçlerine, coşkularına katıldı, onlarla birlikte güldü. Bu sırada da kapıyı Şükrü Efendi çaldı, kaç gündür gerilmiş bir yay gibi duran Ağaefendiyi böyle görünce, üç gündür İstanbulda gezmedik yer, görmedik dost bırakmayan Şükrü Efendi onları böyle görünce derecesiz memnun oldu, yeni elbiseleriyle kızlar daha alımlıydı, sevinçlerine katıldı. Özellikle de Ağaefendinin değişmesi onu mutlu etti. Yola çıktılar. Yol boyunca da Ağaefendi bir daha o gergin durumuna dönmedi.</span></p>

  <p class="calibre4"><span class="calibre5">Kasabaya gelir gelmez Ağaefendi kızları Şükrü Efendinin evinde bırakıp postaneye koştu, posta müdürü onu sevinçle karşıladı:</span></p>

  <p class="calibre4"><span class="calibre5">"Mektubunuz var beyefendi," dedi, "mektubunuz var." Zarfı eline verdi. Ağaefendi zarfı alınca sapsarı kesildi. Bir süre gözünü zarfın puluna dikti baktı, sonra zarfı birkaç kez evirdi çevirdi, üstünü, ■ arkasını okudu, ardından da elleri titreyerek zarfı açtı okudu, yüzü sapsarı kesildi. Mektubu evirdi çevirdi bir daha, bir daha okudu, ter içinde kaldı, müdür bu adama ne oluyor, diye korktu, size bir su getireyim, dedi, yan odaya geçti, bir tas suyla döndü, Ağaefendi tası başına dikti bütün suyu bir dikişte içti, sonra da müdüre hiçbir şey söylemeden kalktı iskeleye yürüdü. Onlar gittiği gün Poyraz Kadri Kaptanı, ona bolca para vererek, kasabanın iskelesine göndermiş, onları orada beklemesini istemişti. Ağaefendiyi iskelede gören Kaptan koşarak geldi, Ağaefendinin ellerine sarılarak öptü, Ağaefendi de onun başını okşadı:</span></p>

  <p class="calibre4"><span class="calibre5">"Haydi Kaptan oğlum, çabuk ol, bizim kızlar Şükrü Efendinin evinde, onları al gel de adaya gidelim. Melek Hatun nasıl, Poyraz nasıl, sen nasılsın?"</span></p>

  <p class="calibre4"><span class="calibre5">"Sağ ol efendim, hepimiz iyiyiz efendim, siz gittiğiniz günden beri sizi bu iskelede bekliyorum efendim."</span></p>

  <p class="calibre4"><span class="calibre5">"Şükrü Efendinin evini biliyor musun Kaptan oğlum?"</span></p>

  <p class="calibre4"><span class="calibre5">"Biliyorum efendim, yakındır efendim. Onları hemen alır da gelirim efendim. Hoş geldiniz efendim."</span></p>

  <p class="calibre4"><span class="calibre5">Kadri Kaptan yayından çıkmış ok gibi ileriye fırladı, biraz sonra da yanlarında Şükrü Efendiyle geldiler. Ağaefendi, mektubun acısını unutup çabuk gelmelerine sevindi, onları güler yüzle karşıladı. Şükrü Efendiye teşekkür edip, onu kucakladıktan sonra kızların koluna girdi,,şen şakrak tekneye bindiler.</span></p>

  <p class="calibre4"><span class="calibre5">Kadri Kaptan onların yerlerini başüstüne hazırlamıştı.</span></p>

  <p class="calibre4"><span class="calibre5">"Buyurun efendim, her zamanki yeri size gene hazırladım, yumuşak minderi, belinizi vereceğiniz kuştüyü yastığı da koydum, hanım kızlara da yanınızda yer yaptım."</span></p>

  <p class="calibre4"><span class="calibre5">"Sağ 'Ol evladım, Kaptanım, çok teşekkür ederim, beni burada günlerdir beklediğin için de..."</span></p>

  <p class="calibre4"><span class="calibre5">"Siz de sağ olun, siz de var olun efendim, ben de sizin mübarek ellerinizden öperim efendim."</span></p>

  <p class="calibre4"><span class="calibre5">Onlardan ayrılıp aşağı indi, kolçağı ancak üç kez çevirdi, motor çalıştı, tekne döndü, denizi köpürterek adanın yolunu tuttu, motor az gürültü çıkarıyor, saat gibi tıkır tıkır işliyordu. Musa Kazım Ağaefendi cebinden mektubu çıkardı, Zehraya verdi, Zehra elleri titreyerek zarftan mektubu çıkardı, elleri titreyerek okudu, üzülmüş gibi yaptı, mektubu babasına uzattı, Ağaefendi de Nesibeye verdi, Nesibe de mektubu aldı, elleri titreyerek mektubu zarftan çıkardı okudu, babası, o mektubu okuduğu sürece gözlerini ondan ayırmadı. Nesibenin yüzünden hiçbir şey belli olmuyordu. Ağaefendi mektubu Nesibenin elinden aldı, ceketinin iç cebine koydu. Kızlara, ne diyorsunuz diye sormadan söze başladı:</span></p>

  <p class="calibre4"><span class="calibre5">"İşte böyle kızlarım, işte benim arkadaşlarım budur kızlarım, böyle arkadaşları olana sürgünlük bile koymaz. Ölüm bile vız gelir tırıs gider. Biliyorsunuz, Anadolu savaşında mağlup en büyük generalleri bile hapse attılar, yalnız benim arkadaşıma mağlup bir kumandan olmasına rağmen dokunamadılar. Çünkü o büyük kumandandı. Ordunun emir kumandası tek başına onun elinde olsaydı o bu harbe girmezdi. Onu hapsetmeleri kolay iş değildir. Onun haklı olarak bu harbi istememesi, bunu da bütün Yunanistanın bilmesi, ona kimsenin dokunama-masına en büyük sebeptir. Hapse atılanlar, gözaltında tutulanlar kabiliyetsiz generallerdir. Gördünüz mü çocuklarım, işte babanızın böyle arkadaşları var. Şu dar-ı dünyada, isterse hiçbir şeyin olmasın, aç kal, çıplak gez, böyle arkadaşların olsun, insanın mutlu yaşamasına yeter de artar bile. Hiçbir gün onun bana mektup ■ yazmayacağı aklımın köşesinden bile geçmedi. Hapse giren isterse general, isterse politikacı olsun, hiçbir şekilde ona mektup yazma izni vermezler. Bizim arkadaş nasılsa bir fırsatını bulmuş, her şeyi göze alarak bana bu mektubu, benim ne halde olduğumu bilerek, bana ulaştırmış. Her şeyi, bu mektubu okuyunca anladınız ya çocuklarım? Şimdi size söylüyorum, benim sözlerime güvenin, arkadaşım yakında hapisten çıkacak, ben de Girite döneceğim. Şimdi anladınız mı niçin sizin sandığınızı açtırmadım?"</span></p>

  <p class="calibre4"><span class="calibre5">"Baba biz sandıklarımızı açacağız, Girite de gitmeyeceğiz, değil mi? İstanbuldan aldıklarımız da çok güzel ya biz yine sandıktakileri giyeceğiz, öyle mi baba?"</span></p>

  <p class="calibre4"><span class="calibre5">O konuştuğu sürece ' Ağaefendi yeşil gözlerini Zehranın gözlerine dikmiş, susarak ona bakmıştı. Birden patladı, sesine, aşağıda motora yol veren Kadri Kaptan bile yerinden hopladı, yukarıya çıkar çıkmaz da geriye döndü. Ağaefendi daha gün yüzü görmemiş sesiyle bağırıyordu:</span></p>

  <p class="calibre4"><span class="calibre5">"Ben size demedim mi, arkadaşım general yakında hapisa-neden çıkacak, onu hapsedenleri o hapsedecek, iktidara geçtiği gün de beni Yunanistana çağıracak, demedim mi? Siz istiyorsanız bu adada kalır evlenirsiniz, anneniz beni bırakıp gitmedi mi, ben tek başıma memleketime gidemez miyim, gene çiftliğimi kurup Avrupaya, bütün Avrupaya soylu atlar yetiştiremez miyim, öyle mi sanıyorsunuz?"</span></p>

  <p class="calibre4"><span class="calibre5">Kızlar babalarını, kendilerini bildi bileli, hiç böyle görmemişler, büzülmüşler donup kalmışlardı. Babalarının boyun damarları oluk oluk şişmişti. Kızların içini korku sarmış, ona bir şeyler olacak, diye düşünüyorlardı. Artık sözleri de anlaşılmaz olmuştu, kızlar ne yapacaklarını bilemiyorlar, büzüldükçe büzülüyorlardı. Babalarının gözleri de dışarı uğramış, terden, suya batmış çıkmış gibi olmuştu.</span></p>

  <p class="calibre4"><span class="calibre5">Kızların ikisi birden:</span></p>

  <p class="calibre4"><span class="calibre5">"Baba!" dediler, sesleri o kadar umarsızdı ki, Ağaefendi, dilindeki sözcüğü yarım bırakarak susuverdi. Ortalıkta motor gürültüsünden, dalgaların sesinden başka ses sada kalmadı.</span></p>

  <p class="calibre4"><span class="calibre5">Ağaefendi biraz sonra, ben ne yaptım bu çocuklara, bu öksüzlere, demek gurbet beni de bu hale getirdi, diye düşündü. Ne sağında oturan Zehraya, ne solundaki Nesibeye dönüp bakabiliyordu. Kızlar da öyle oturmuş kalmışlardı.</span></p>

  <p class="calibre4"><span class="calibre5">Hiçbirisi yerinden kıpırdamadı, ada görünene kadar ne konuştu, ne de başını kaldırıp bu yana, o yana bakabildi. Teknenin köpürttüğü denizi bile görmüyorlardı. Ağaefendinin içini onu kahreden bir acıma kaplamış, bu acı gittikçe dayanılmaz bir hal alıyordu. Nerdeyse yüreği orta yerinden çat diye çatlayacaktı. Vah benim dünya güzellerim, vah benim öksüzlerim, ben ne yaptım sizlere, ben mendebur, ben onurunu yitirmiş adam, bundan sonra ben kızlara, öksüzlerime bunu yaptıktan sonra neye yararım ki. Analarıyla birlikte ben de öl-seydim, ölseydim de beni de, beni de denize atsalardı da, ben de öksüzlerime bu cehennem yüzümü göstermeseydim. Kızlarımı öldürdüm. Onlarla birlikte kendimi de öldürdüm. Onları da, kendimi de, ben batayım, onları nasıl diriltirim? Zehra kızım, neden kızım, ben böyle yaptım? İçinden kızlarla konuşmaya başladı. Ananızın ölümünden sonra size elimden geldiğince size böyle bir acı çektirmedim. Ben ömrümce, size değil hiç kimseye böylesine zalim bağırmadım. Bu benim size yaptığım ölünceye kadar içimde ukde olarak kalacaktır. Kendimi size nasıl bağışlatabilirim? Siz bunu bana nasıl öğretebilirsiniz, bunun yolunu bana nasıl gösterebilirsiniz? Sandıklarınızı hemen, adaya varır varmaz, sandıklarınızı açın, artık Girite gitmek yok desem beni dinler misiniz? Size ne yapsam da eski babanız olsam? Bütün bunları düşünerek içindeki acıyı hafifletmeye çalışıyordu. Tam bu sırada da Kadri Kaptan heyecanla koşarak geldi:</span></p>

  <p class="calibre4"><span class="calibre5">"Adaya, adaya bakın, gazı verdim, gazı verdim, sizi gündüz gözüne adaya ulaştırmaya çalıştım."</span></p>

  <p class="calibre4"><span class="calibre5">Uzandı, Ağaefendiyi elinden tuttu kaldırdı, kızlar da kalktılar.</span></p>

  <p class="calibre4"><span class="calibre5">"Bakın, bakın, bakın, bizimkilerin hepsi iskelenin üstünde. Herkes benim teknemi," övündü, "görünce bilir. Benim teknemle de sizin geleceğinizi biliyorlar, çünkü ben kasaba iskelesinde sizi bekliyordum."</span></p>

  <p class="calibre4"><span class="calibre5">Ağaefendi de, kızlar da buna sevindiler. Ağaefendi sağ koluyla sağdaki Zehrayı, sol koluyla da soldaki Nesibeyi kucakladı:</span></p>

  <p class="calibre4"><span class="calibre5">"Beni bağışlayın kızlarım," dedi, "size çok zulmettim. Kendimi nasıl affettiririm bilemiyorum. Bu gurbet, bu zulüm beni insanlığımdan çıkarmış olacak."</span></p>

  <p class="calibre4"><span class="calibre5">"Amaaan baba," dedi, "şu babamın da üzüldüğü şeye bir bakın, en sevinçli gününde sana yaptığım yapılacak iş miydi, tabii senin arkadaşın hapisten çıkacak, seni de Girite çağıracak. Bunu bilmeyen mi var. Sen kusura bakma baba, benim yaptığım zıpırlık."</span></p>

  <p class="calibre4"><span class="calibre5">Nesibe de:</span></p>

  <p class="calibre4"><span class="calibre5">"Ammaaaan baba," dedi, Zehranın söylediklerini yineledi, baba da kucakladığı kızlarını iyice sıktı.</span></p>

  <p class="calibre4"><span class="calibre5">"Sağ olun güzellerim, sağ olun canlarım. General arkadaşım eğer gençliğinden beri tanıdığım o insansa yakında hapisten çıkar, hem de Yunanistanı tir tir titretir, ilk işi de bizi, ne yapar ne eder de, Yunanistana çağırmak olur. Büyük liderlerin vasıflarından birincisi dostluklarına sadakatla bağlı olmalarıdır. Bizim arkadaşın da en büyük hususiyeti dostlarına sadık olmasıdır. Bir lider, bir başkomutan arkadaşlarını ve dostlarını kaybettiği zaman her şeyini kaybetmiş demektir. Ulu ağaçlar dallarıyla gürlerler."</span></p>

  <p class="calibre4"><span class="calibre5">Gittikçe adaya yaklaşıyorlar, iskelenin üstündeki kalabalık da belirginleşiyordu. Tekne iskeleye yanaşmadan Ağaefendi ayağa kalktı, sağ eliyle kamaraya tutundu, kızlar babalarıyla birlikte ayağa kalkmış, iskeledekileri seyrediyorlardı. Yüzleri de asıktı. Zelıranın gözleri Poyrazı arıyordu. En uçta kalabalığın önünde onu görünce yüreği hop etti, tekne iskeleye yanaşınca babasından önce iskeleye atladı, Poyraza doğru yürüdü, göz göze geldiler, Poyrazın yüzü soluktu, bu Zehrayı, babasının üzdüğünden daha çok üzdü. Ne yapıp ne edip onu bir daha görmeliyim, diye içinden geçirdi.</span></p>

  <p class="calibre4"><span class="calibre5">Kalabalık, yolcuları ortalarına aldı, çınarların altına gittiler oturdular. Herkes, hoş geldiniz, dedi, çocuklar bile. Ağaefendinin güzel kızlarıyla birlikte gelmesi onları çok sevindirmişti.</span></p>

  <p class="calibre4"><span class="calibre5">"Biz sizi her gün, gece gelirsiniz diye bekliyorduk, Kadri Kaptanın teknesini gelirken görünce," dedi Salman Sami, "iskelenin üstüne geldik sizi bekledik."</span></p>

  <p class="calibre4"><span class="calibre5">"Sağ olun, var olun binbaşım."</span></p>

  <p class="calibre4"><span class="calibre5">"Siz de sağ olun."</span></p>

  <p class="calibre4"><span class="calibre5">Çeşmenin başında bir süre oturdular. Önce doktorlar sordular İstanbulu. Bu sefer hemen hemen hiç dolaşmamışlardı İstanbulda. Üç yıldır kızların ne üstünde üst, ne başında baş kalmıştı. Onun için de onlarla birlikte İstanbula gitmişler, Şükrü Efendinin tanıdığı bir terziden yeni giyitler almışlardı. İstanbulu görmeyenler bile Ağaefendiden İstanbul nasıl bir yer, diye İstanbulu soruyorlar, o da bildiği kadar İstanbulu onlara anlatıyordu. Özellikle de camiler üstünde duruyordu. Süleymaniye, Sultanahmet, Kızkulesi, Haliçin üstündeki Köprü, Atıneydam konuları içindeydi.</span></p>

  <p class="calibre4"><span class="calibre5">Ağaefendiler bir saat kadar oturduktan sonra doktor Salman Sami ayağa kalktı, "Yoldan gelen arkadaşlarımız yorgundurlar, artık kalksınlar da evlerine gitsinler."</span></p>

  <p class="calibre4"><span class="calibre5">Bu sözleri duyan Ağaefendi hemen ayağa kalktı, kızlar da onu izledi. Evlerine yollandılar. Bavullarını da arkalarından Kadri Kaptan getiriyordu.</span></p>

  <p class="calibre4"><span class="calibre5">O gece adada şenlik şadımanlık vardı. Nedense Ağaefendi-gil adadan hep birlikte ayrılınca onların adaya bir daha dönmeyeceklerini sanmışlar, bu düşüncelerini de biribirlerine bile söylememişler, Melek Hatuna bile sormadan sonucu beklemişlerdi. Sonuçtan da memnundular.</span></p>

  <p class="calibre4"><span class="calibre5">Onlar çınarların altında konuşurlarken Melek Hatunla Lena Ana hemen eve koşmuşlar, Ağaefendilere yemek pişirmeye başlamışlardı. Baytarın kasabadan getirdiği, kavurup teldolaba koydukları kıymayla, evlerin bahçelerinden topladıkları domates ve biberle onlara' dolma doldurmuşlar, ocağa koymuşlar, bir de naneli yoğurt çorbası yapıyorlardı. Poyraz nerden bulmuşsa eve büyücek dört karpuz getirmişti. Karpuzları Kadri Kaptana vermişlerdi, pınara götürsün diye. Pınarın suyu çok soğuktu. Pınarın suyunun içine elini sokamazdın, dondururdu. Kadri Kaptan pınarın içine karpuzları soğusun da buz gibi olsun da anamın piri güzel kızlarıyla yesin, diye koydu. Sonra da pına-nn başına oturdu. Ne tuhaf insan şu Poyraz, şu doktorlar, ne kadar da çok paraları var. İki adımlık yere gönderseler cebine bir avuç parayı koyuveriyorlar. Ne kadar da çok paraları var. Poyraz' beni kasabanın iskelesine gönderirken cebimi parayla doldurdu. Gelirken de, bana Poyraz çok para verdi dedim, Ağaefendi de öbür cebimi parayla doldurdu. Doktorlar da öyle. Bana bu güzel tekneyi bağışlayan usta, ne yaparsan yap, istersen şu adayı sırtında taşı, insana zırnık koklatmazdı, diye derin düşüncelere daldı.</span></p>

  <p class="calibre4"><span class="calibre5">Poyrazı da, Hatunlar Ağaefendiye gönderdiler.</span></p>

  <p class="calibre4"><span class="calibre5">Poyraz:</span></p>

  <p class="calibre4"><span class="calibre5">"Efendim," dedi, "zahmet buyurmayın, Melek Hatunla Lena Ana size yemek hazırlıyorlar efendim, akşam size getirecekler."</span></p>

  <p class="calibre4"><span class="calibre5">Ağaefendi gülümseyerek:</span></p>

  <p class="calibre4"><span class="calibre5">"Akşam yemeğine siz de buyurun evladım," dedi. "Zahmetlerine teşekkür ederim."</span></p>

  <p class="calibre4"><span class="calibre5">"Bana izin efendim, siz de istirahat buyurun. Ben de geleceğim efendim."</span></p>

  <p class="calibre4"><span class="calibre5">Zehranın derin mavi gözleri kıvılcımlanarak onun yüzünden ayrılmıyordu. Bu bir öfke miydi, üzüntü müydü Poyraz bilemedi, nar bahçesine yollandı. Eskiden beri bilirdi, narlar çiçek açtığında dünya daha ■ da güzelleşirdi. Yalnız Toros dağları, Çukurova, bin pınarlı İda değil, her yer böyle olurdu. Toros dağlarındaki sonsuz nar çiçeklerinin alı yanındaki kayalıklara vurur, kayalar apal olurdu. Şimdi de narlar olgunlaşıyordu. İri pespembe narların pembesi bahçelerin yakınındaki kayalıklara, aşağıdaki denize vuruyordu.</span></p>

  <p class="calibre4"><span class="calibre5">Çabuk çabuk yürüyor, çocukluğundaki, Uzunyayladan Çukurovaya inerken yamaçlara dikilmiş, Ermenilerden kalma harap nar bahçelerini gözlerinin önüne getiriyordu. Narlığa gözleri yuvalarından fırlamış bir hayranlıkla girdi. Narların her birisi orta bir karpuz büyüklüğündeydi. Narların pembesi de çiçeklerinin alı kadar güzeldi, dallar iri narları götüremiyordu ve kimi nerdeyse toprağa değecekti. Dalmış gitmiş Poyraz dolaşırken düşünceden düşünceye geçiyor, Çukurovadaki nar bahçelerine gelen yılanları düşlüyordu. Burası ada olduğu için herhalde o kadar karayılan buraya gelemiyordur. Narlar olgunlaştığında değil de çiçek açtığında karayılanlar bahçelere akar gelirler, ağaçların altında biribirlerine sarılarak, kıpkırmızı, ateşten yeni çıkmış demir kırmızısına keserek sevişirler. Uzun uzun seviştikten sonra upuzun yere cansız serilirler, yavaş yavaş renkleri kırmızıdan karaya geçer, onlar da canlanır, yorgun, akar giderler. Bir de bu zamanlar, gene Çukurovada, belki başka yerlerde de böyledir, gene karayılanlar nar bahçesinde kavlarlar. Kavlamak sözünü her yerde bilmezler, bu yılanın deri değiştirmesi demektir. Yılan önce ağacın altına ağır ağır akarak gelir, yukarda dallar pembe narları götüremez, uzun kapkara bir yılandır bu. Çukurovada karayılan öldürmek büyük günahtır. Çukurovada karayılan öldüren lanetlenir. Ağacın altına gelen karayılan önce iki kat olur, sonra açılır açılır kapanır. Ardından da üç büklüm olur, açılır açılır kapanır. Sonra bir top olur, ıslık gibi, inler gibi sesler çıkarır, kapanır, açılır, tortop olur, gerilir, inanılmaz sesler çıkarır. Toparlanır gerilir, toparlanır gerilir. Bu çok uzun sürer. Bir yaratık bu kadar acıya nasıl dayanır, bunu anlayabilmek zor. Onun için Çukurovalılar acı dolu değişimlere yılanın kavlaması gibi derler. Kıvranırken, ıslık gibi acı, ağlamsı sesler çıkarırken yılan birden susar, yere serilir, ölü gibi upuzun yere yatar, biraz sonra da belli belirsiz seğirir gibi eder, usuldan akınaya başlar, biraz akar, birazıcık ilerledikten sonra durur, orada yatar. Gidip başından, kuyruğundan, neresinden tutarsanız tutun kaldırın, yılan ölü gibi cansızdır, hiçbir şey yapamaz ve yılanın az arkasında, kıvrandığı yerde yılan uzunluğunda upuzun bir kav kalmıştır. Kav saydamdır, yattığı yerde öyle cansız epeyi bir süre kalan yılan kendine gelir, gene belli belirsiz, usuldan akarak otların arasında yiter gider.</span></p>

  <p class="calibre4"><span class="calibre5">İşte Zehrayla bizim işimiz de karayılanın kav değiştirmesinden çok daha zor bir iştir. Kızların sandıklarını, yarın öbür gün Girite gideceğiz diyerek açtırmayan, general mi, mareşal mi, her neyse bir adamdan yıllardır mektubu alamayan, Ankaradan kovulan, mektep arkadaşından ses soluk çıkmayan... daha Girit de Girit. Şımarmış, kendisini Osmanlı padişahının, Mısır Firavununun oğlu sayan, burnundan kıl aldırmayan, pir midir, ermiş midir, Melek Hatuna göre Tanrının öz bir oğlu olan, gariban dünya güzeli kızlarıyla, bir çocuğun oyuncağıyla oynar gibi oynayan, yüreği nasır bağlamış bir adam. Ulan sen daha o kadar yaşlı değilsin, kızlara sandıklarını açtırmazsan onlar evde kalır kocar giderler, sen de ölürsen senin ölüne tükürürler. Girit de Girit, ulan seni Girite göndermiyorlar işte. Öldür de kendini, öldürmezsen kızların sandıklarını açmalarına izin ver de Allah da seni cennete göndersin.</span></p>

  <p class="calibre4"><span class="calibre5">Melek Hatunla Lena kapalı kaplarda yemekleri birlikte Ağaefendilere götürdüler. Ağaefendi onlara, "Siz de kalın, birlikte bu güzel yemeklerinizi yiyelim," dedi</span></p>

  <p class="calibre4"><span class="calibre5">"Biz yemeğimizi evde bıraktık. Poyraz efendiyi de davet etmişsin. O da giyinip geliyor."</span></p>

  <p class="calibre4"><span class="calibre5">Melek Hatunla Lena merdivenden inerlerken, aşağıda en güzel giyitlerini giymiş Poyrazla karşılaştılar. Poyraz içeriye girdiğinde Zehrayla Nesibeyi yemek masasını düzenler buldu. Ağaefendi onu ayakta karşıladı, "Buyurun oturun Poyraz Bey oğlum. Vasili Efendiyi unutmuşuz, yoksa size onu da yemeğe beklediğimizi söylememiş miydim?"</span></p>

  <p class="calibre4"><span class="calibre5">"Unutmuşum efendim, evi şuracıkta, ben hemen gider çağırırım."</span></p>

  <p class="calibre4"><span class="calibre5">Zehra:</span></p>

  <p class="calibre4"><span class="calibre5">"Ben gider çağırırım izin verirseniz."</span></p>

  <p class="calibre4"><span class="calibre5">"Haydi git kızım."</span></p>

  <p class="calibre4"><span class="calibre5">Biraz sonra Zehrayla Vasili geldiler. Vasilinin elinde toz içinde kalmış bir şişe kırmızı şarap vardı. Şişeyi Zehraya uzatarak:</span></p>

  <p class="calibre4"><span class="calibre5">"Bunu Ağaefendimize getirdim, Ürgüpteki bir kiliseden bana gönderildi. Anadoluda Ürgüp şarapları üstüne yoktur."</span></p>

  <p class="calibre4"><span class="calibre5">Şarabı masanın ortasına koydu. Zehra elinde bir bezle geldi şişeyi sildi.</span></p>

  <p class="calibre4"><span class="calibre5">Vasili Zehraya, şarap şişesinin tozu silinmez, diyemedi.</span></p>

  <p class="calibre4"><span class="calibre5">Yemekler geldi, konuşmadan yemeklerini yediler. Anadoluda çoğunlukla yemek yenirken konuşulmaz. İster istemez Ağaefendi de buna uyuyordu ya her zaman değil. Bugün nedense yemek süresince hiç konuşmadı. Yemek bitince Zehra elinde ibrik, omuzunda havlu, hamamlığa kadar gitti, arkasından Ağaefendi. Kız sabunluktan aldığı sabunu babasına verdi, eline ibrikten su döktü, çömelmiş olan Ağaefendi elini güzelce bir yıkadıktan sonra da ağzını yıkadı kalktı. Kız ibriği yere koyarak gitti, bir havlu daha aldı geldi, çömelmiş Poyrazın eline su döktü, Poyraz, ürküntüyle sağına soluna bakındıktan sonra, duyulur duyulmaz bir sesle, "Yarın sabah erkenden değirmene," dedi, arkasına döndü baktı, Ağaefendi Vasiliyle Yunanca konuşuyordu, onun Zehraya söylediklerini duymadı. Yüreği yeynidi, güleç bir yüzle gitti yerine oturdu.</span></p>

  <p class="calibre4"><span class="calibre5">"Beni iyi dinle evladım Poyraz Bey, senin başından bu yaşına kadar akıl almaz gaileler geçmiştir. Kaçak Hasanla aynı cephede, Allahuekber dağlarında donanların, bit yiyenlerin içinde değil miydiniz?"</span></p>

  <p class="calibre4"><span class="calibre5">"İçindeydik."</span></p>

  <p class="calibre4"><span class="calibre5">"Ve oradan kurtulan beş on kişiden biriydiniz."</span></p>

  <p class="calibre4"><span class="calibre5">"Daha çok var efendim."</span></p>

  <p class="calibre4"><span class="calibre5">"Bana koca bir ordudan bir avuç insan kaldı dediler de."</span></p>

  <p class="calibre4"><span class="calibre5">"Doğrudur efendim."</span></p>

  <p class="calibre4"><span class="calibre5">"Yani demem odur ki senin başından türlü belalar geçmiştir."</span></p>

  <p class="calibre4"><span class="calibre5">"Bir değil bin bela geçti. Bizim yaşamamız tesadüf."</span></p>

  <p class="calibre4"><span class="calibre5">"İşte o zaman hayatın kıymetini bilirsiniz. Siz siz olun biribirinizin kıymetini bilin. Vasiliyi bu dünyada en çok severim, çünkü sen, ölümü kabul ettin de yurdunu terk etmedin benim gibi. Poyraz Bey oğlumuz da Toroslarını bıraktı, ama Toros dağları bütün Türkiyedir, bütün Türkiye dağlarıdır. Onun için o yurdundadır."</span></p>

  <p class="calibre4"><span class="calibre5">"Size söyledim efendim, benim köyüm kayıp."</span></p>

  <p class="calibre4"><span class="calibre5">"Size söylemek istiyorum ki, dünyada insanın vatanından daha değerli, akrabalarından da, kardeşlerinden de daha değerli olan doğduğu yerdir. Oğlum Poyraz, Vasiliyle senin arkadaşlığına imrendim. Benim bir arkadaşım yok diye içim içimi yiyordu. Çok şükür, çok şükür ki güvendiğim dağlara kar yağmadı. Bütün arkadaşlarım, arkadaşım general de beni unuttu, herkes beni unuttu, derken, dünyanın ortasında tek başıma kalmışken, yalnızlığın acısı yüreğimin köküne bir hançer gibi saplanmışken, yüreğimde bu boşluktan, bu acıdan başka hiçbir şe-yirn kalmamışken general arkadaşımdan bir mektup aldım."</span></p>

  <p class="calibre4"><span class="calibre5">Mektubu Vasiliye uzattı:</span></p>

  <p class="calibre4"><span class="calibre5">"Al bunu Vasili, Türkçe söyle ki, bunu Poyraz oğlum da duysun. Şunu bilelim- ki, şu dünyada arkadaştan, dosttan başka bir şey yokmuş, şimdi artık bu dünyada yalnız değilim ve dünya artık bomboş değil. Oku Vasili."</span></p>

  <p class="calibre4"><span class="calibre5">Heybeliada Papaz Mektebinde epeyce okumuş, oradan, kendi söylediğine göre sebepsiz kovulmuş Vasili, mektubu Türkçeye güzelce çevirerek okudu ve Ağaefendinin gözlerinden yanaklarına yaşlar süzüldü. Mektup bitince Ağaefendi derin soluk aldı. &nbsp;&nbsp;&nbsp;.</span></p>

  <p class="calibre4"><span class="calibre5">"Bakın mektupta ne diyor general, ben seni hiç ihmal eder miydim kardeşim, diyor. Anadolu savaşında yenildiğinden dolayı onu hapsetmişler, oysa o, benim arkadaşım, Yunan askeri yenilmiş, geriye çekilirken o orduya tayin edildi. Mağlubiyette onun hiçbir suçu yok. Yakında hapisten çıkacak, mektubunda yazdığı gibi, başa geçecek, başa geçer geçmez de beni çağıracak. Evet, böyle olacak. Çünkü arkadaşım sadece bir general değil, Yunanistanın gözbebeğidir."</span></p>

  <p class="calibre4"><span class="calibre5">Mektubu Vasilinin elinden aldı, cebine koydu. Vasiliye de:</span></p>

  <p class="calibre4"><span class="calibre5">"Vasili," dedi, "yarın bize gel, seninle işlerim var."</span></p>

  <p class="calibre4"><span class="calibre5">Zehraya döndü:</span></p>

  <p class="calibre4"><span class="calibre5">"Kızım kahveleri yaptınız mı," diye sordu.</span></p>

  <p class="calibre4"><span class="calibre5">"Yaptık, içtiniz baba."</span></p>

  <p class="calibre4"><span class="calibre5">"Birer tane daha yapın."</span></p>

  <p class="calibre4"><span class="calibre5">Ağaefendi iliklerine kadar sevinç doluydu.</span></p>

  <p class="calibre4"><span class="calibre5">"Ben şu dünya cennetindeyim, o şimdi, bir ülkenin gözbebeği olan adam hapisane cehenneminde. O beni yazdığı bir mektupla cennete yolladı, kendi hapisane cehenneminde. Çocuklar, ne biçim bir dünyadır bu böyle?"</span></p>

  <p class="calibre4"><span class="calibre5">Konuklar erkenden kalktılar gittiler. Ağaefendi onlar gider gitmez yatağa girdi, yatak sakız kokuyordu. Ağaefendinin gözlerine sevincinden sabaha kadar uyku girmedi, yataktan gün ışımadan çıktı, bir süre denizin kıyısında yürüdü, gün ışırken nar bahçesindeydi, narların pembesi yer yer denizin dibine çökmüştü. İri narlar, narların pembesi dalgalarla birlikte oradan oraya çalkanıyordu. Kıyıya indi, bir taşın üstüne oturdu. Ayaklarının burnuna, çakıltaşlarının üstüne dalgalar gidip gidip geliyordu. Biraz oturduktan sonra eve döndü. Vasili gelmiş onu bekliyordu. Kızlar hemen kahvaltıyı hazırladılar. Melek Hatun bugün de keçi sütü göndermişti. Ağaefendi süt içti, Vasili de çay. Sofrada Ağaefendinin sevdiği Yörük peyniri vardı. Poyraz da apak Kazdağı balı getirmişti. Keyifli bir kahvaltı yaptılar, çeşmenin başına gittiler, kanepelere karşılıklı oturdular. Ağaefendi Vasiliye soru üstüne soru sordu, önlerinden doktor Halil geçinceye kadar.</span></p>

  <p class="calibre4"><span class="calibre5">"Buyurun Halil Rifat Bey, ben de Vasili Efendiyle size gidiyordum, Salman Sami Bey nerde acaba?"</span></p>

  <p class="calibre4"><span class="calibre5">"O çok erkenden gider muayenehaneye. Buyurun gidelim. Salman Sami Bey sizi görünce çok sevinecek. Günlerdir gözümüz yollarda sizi bekliyorduk. Buyurun."</span></p>

  <p class="calibre4"><span class="calibre5">Doktor Salman Sami onları görünce dışarıya çıktı, yolda karşıladı:</span></p>

  <p class="calibre4"><span class="calibre5">"Nerelerdeydiniz, İstanbuldan gelmeyeceksiniz diye ödümüz koptu mirim, buyurun oturun. Bizim evde çalışan kadınlar güzel çay, kahve yapıyorlar. Ne kadar güzel yapıyorsunuz dediğimizde de, zeytin odunuyla her şey lezzetli oluyor, diyorlar."</span></p>

  <p class="calibre4"><span class="calibre5">“Sağ olun doktor, biz az önce kahvaltıdan kalktık da buraya geldik. Ve ben ikinizin arkadaşlığına hayranım efendim, dünyada her şeyden, hayattan daha değerli bir şey vardır, o da arkadaşlıktır. Bu dünyada ne varsa, hiçbir şey gerçek bir arkadaşlıktan daha değerli değildir. Yunanistandaki, size bahsettiğim general arkadaşımdan bir mektup aldım, bütün gece sevincimden gözüme uyku girmedi."</span></p>

  <p class="calibre4"><span class="calibre5">"Sizi geri Yunanistana mı çağırıyor?"</span></p>

  <p class="calibre4"><span class="calibre5">Ağaefendi doktora karşılık vermeden cebinden zarfı çıkardı, zarftan mektubu aldı, Vasiliye uzattı. ,</span></p>

  <p class="calibre4"><span class="calibre5">"Şu mektubu zahmet olmazsa Türkçe oku beylere," dedi.</span></p>

  <p class="calibre4"><span class="calibre5">Doktorlara döndü:</span></p>

  <p class="calibre4"><span class="calibre5">"Vasili," dedi, "İstanbulda Papaz Mektebinde okumuştur, göreceksiniz şimdi, generalin Yunanca mektubunu size Türkçe, Türkçe yazılmış gibi okuyacaktır."</span></p>

  <p class="calibre4"><span class="calibre5">Vasili uzun mektubu okumaya başladı. Mektubu çeviri gibi değil de Türkçe yazılmış gibi okuyordu. Vasilinin sesi de çok dokunaklıydı. Mektubun sonuna doğru Ağaefendi gene kendini tutamadı, gözlerinden iki damla yaş döküldü, yanaklarından boynuna kadar indi. Mektup bittiğinde Ağaefendi konuşacak bir durumda değildi.</span></p>

  <p class="calibre4"><span class="calibre5">"Haklısınız beyefendi, bu dünyada insanın hiçbir şeyi olmasın, yeter ki böyle bir dostu olsun. Böyle bir dost bir ömre bedeldir." •</span></p>

  <p class="calibre4"><span class="calibre5">"O, Yunanistanın gözbebeğidir."</span></p>

  <p class="calibre4"><span class="calibre5">"Demek Anadolu harbinin, yani İstiklal Harbinin generallerinden sizin arkadaş, o daha Anadolu harbi başlamadan bu harbe karşıydı. Yunan ordusu birkaç savaşı kaybedince onu da cepheye gönderdiler. O da böylelikle, hiçbir suçu olmadan, mağlup generallerin arasına katıldı."</span></p>

  <p class="calibre4"><span class="calibre5">Doktorlara allahaısmarladık deyip yanlarından ayrıldılar. İskeleye Şükrü Efendi üç tekneyle gelmiş, ırgatlar nar bahçesine gitmişlerdi. Şükrü Efendi de çınarların altına oturmuş, yanına Melek Hatun, Şehmus Ağa, Şerife Hatun, Hüsmen, Hançerli Efe, Kadri Kaptan, Sabiha, çocukları, doktorlarda çalışan kadınlar, on iki yaşlarındaki oğulları oturmuşlar, Şükrü Efendiyi dinliyorlardı. Ağaefendiyle Vasilinin geldiğini görünce hep birden ayağa kalktılar.</span></p>

  <p class="calibre4"><span class="calibre5">"Rica ederim, buyurun oturun." Çabucak gitti, Kadri Kaptanın oturduğu yere oturdu. Çeşmenin öbür yanındaki koltukta boş yer vardı, eliyle Vasiliye o boş yeri gösterdi, Vasili de oraya oturdu. Sonra- da ötekiler yerlerine... Hoşbeşten sonra bir ara sustular. Kimse konuşmaya başlayacak bir söz bulamıyordu. Öteden kaçak Hasan geliyordu. Hasan konuşkan bir adamdı. Uçta boş kalmış bir yere oturdu. Ağaefendi ona gözlerini dikti, o da konuşmadı. Bu sefer Şükrü Efendiye gülümseyerek baktı, o da ona gülümsedi:</span></p>

  <p class="calibre4"><span class="calibre5">"Eeee Ağaefendim, Allah izin verirse Girite ne zaman gidiyorsunuz?"</span></p>

  <p class="calibre4"><span class="calibre5">"Ne gitmesi Şükrü Bey, bu nerden çıktı?"</span></p>

  <p class="calibre4"><span class="calibre5">"Hani, postaneden mektup gelmişti size ya."</span></p>

  <p class="calibre4"><span class="calibre5">"Doğru, haklısınız, general arkadaşımdan gelen mektuba çok sevinmiştim, demiştim ki, kardeşten daha ileri bir arkadaş bana boş verdi, buralarda beni tek başıma yapayalnız bıraktı, oysa arkadaşım beni hiçbir zaman yalnız bırakmamıştı. Madem merak ettiniz, beni hayata yeniden kavuşturan, bu dünyada yalnız, tek başına kalmadığımı bana bildiren bu mektubu Vasili size Türkçe okusun."</span></p>

  <p class="calibre4"><span class="calibre5">Mektubu cebinden çıkardı, Vasiliye verdi.</span></p>

  <p class="calibre4"><span class="calibre5">Vasili zarfı aldı, içinden mektubu çıkardı, öksürerek boğazını temizledi. Okumaya başladı. Sesi çok güzeldi. Kutsal bir parça okuyor gibiydi. Dinleyenler de soluk almadan dinliyorlardı. Mektup okundukça da Ağaefendinin her zamanki gibi gözleri doluyordu. Mektup biter bitmez Şükrü Efendi öfkeyle:</span></p>

  <p class="calibre4"><span class="calibre5">"Niçin geldi o da Anadoluya, gelsin de bizi kırsın diye kırmızı götlü, affedersiniz, mektup mu gönderdik ona."</span></p>

  <p class="calibre4"><span class="calibre5">"Rica ederim efendim, bütün Yunanistan da biliyor ki, benim arkadaşım Yunan ordusunun Anadoluya çıkmasına karşıydı. Yunan ordusu yenilmeye başlayınca, neden sonra, benim arkadaşımı Anadoluya gönderdiler, sonra da mağlup öbür generallerle hapse attılar. Size şunu söylemek isterim ki, arkadaşım yakında hapisten çıkacak, başa geçecek, Türkiye ve Yunanistan barışacak, hem de kardeş, biribirlerine saygılı millet olacaklar. Bunu da benim arkadaşım general gerçekleştirecektir. Çünkü o Yunanistanın gözbebeği bir sulhseverdir, insanlığın da gözbebeği olacaktır. Ben de yakında Girite döneceğim. Döneceğime o kadar sevinemiyorum, kanat takıp uçmuyorum Şükrü Bey kardeşim, şu dünyada başı beladayken, ölüm kalım kavgasınday-ken, zindanda bile arkadaşını unutmayan bir insan, bir arkadaş, bir dost insana hayat veriyor, yaşama gücü veriyor. Bu mektuptan sonra beni hiçbir şey yıkamaz. Nerde olursam olayım, nerde ölürsem öleyim gözüm açık gitmez. Anlaşıldı mı Şükrü Bey kardeşim?"</span></p>

  <p class="calibre4"><span class="calibre5">"Affedersiniz Musa Kazım Beyefendi, sizin bu kadar yakın arkadaşınız da başka türlü bir insan olamazdı."</span></p>

  <p class="calibre4"><span class="calibre5">"Teşekkür ederim Şükrü Beyefendi, çok naziksiniz. Bugün de narları toplatmaya, kovanları sağdırmaya geldiniz öyle ya."</span></p>

  <p class="calibre4"><span class="calibre5">"Bu adanın, daha önce de kaç kez söyledim, buranın toprağından mı, suyundan mı, her neyse inciri, üzümü, şeftalisi, nan gibisi hiçbir yerde yok. Balı da öyle. Kovanlar için beş tane usta balcı gönderdim. Ustalar kovanlara teker teker bakmışlar, bana geldiler dediler ki, hiçbir yerde böyle bir bal bulunamaz. Kovanları açar açmaz çiçeklerin kokusu insanın suratma öyle bir çarpıyor ki, insanı sendeletiyor, başını döndürüyor, dediler, böyle ballar her derde devadır, dediler, doğru çıktı."</span></p>

  <p class="calibre4"><span class="calibre5">Baytar biraz önce, mektup okunurken usulca gelmiş, aşağıda bir yere oturmuştu. Şükrü Efendi sözünü bitirince:</span></p>

  <p class="calibre4"><span class="calibre5">"Şükrü Efendi," dedi, "biliyorsunuz, kovanları biz ikimiz maliyeden satın aldık. O sebepten, gönderdiğiniz adamlarla kovanların kapaklarını hep birlikte açtık, yüzlerine balın kokusu çarpınca şaşkına döndüler. Bizim de Vandaki bağımızda kovanlarımız olurdu, arıların içinde büyüdüm, ben de böyle bir balı, böyle bir kokuyu ne gördüm, ne de duydum. Dediklerine göre bizim adadan başka yakın adalarda da öyle çiçekler oluyormuş ki bu kadar kovana değil, bunun on misli kovan olsa bile hepsine yetiyormuş. Arılar bunun on misli böyle kokulu balı oralardan buraya taşıyabilirlermiş. Millet bu adalarda boşuna oturmuyormuş."</span></p>

  <p class="calibre4"><span class="calibre5">Irgatlar narları iki günde topladılar, küfelere doldurdular, iskeleye taşıyıp bir kısmını üç tekneye koydular, kasabaya yolladılar. Nar küfeleriyle dolu tekneler, kasabaya üç sefer yaptılar. Nar bahçelerinin üst başındaki bahçeye dokunmadılar. Orada o kadar pembe, o kadar iri narlar kalmıştı ki, Nişancı Veli, insan bu kadar güzel narları nasıl koparır da yer, yemeye değil insan, bu kadar güzel narları koparmaya bile kıyamaz. İskeledeki küfelere doldurulmuş narlar daha kasabaya taşınmadan adalılar, kendilerini bahçeye attılar. Zehrayla Nesibe de nar toplamaya geldiler, Melek Hatun da onlara yardım etti. Üç büyük sepet nar topladılar. Kadri Kaptan iki büyük sepet toplamıştı. Nişancı, karısı Sultanla birlikte gelmişti bahçeye. Sultan ulu ceviz ağaçlarına çıkıp ceviz toplama ustasıydı, narları, dikenlerine aldırmadan, öylesine çabuk topluyordu ki, gören şaşıp kalıyordu. Torunların her biri de, üçü üç yerden heybelerin iki gözünü birden dolduruyor, doğru evlerine koşuyor, onlar gelinceye kadar Sultanla Nişancının toplayıp bir yere yığdıkları narları heybelerine koyup eve koşturuyorlardı. Nişancı bir ara baktı ki, nerdeyse, böyle giderse ev narla dolacak.</span></p>

  <p class="calibre4"><span class="calibre5">"Çocuklar," diye seslendi, "bizim eve tamam artık. Bundan sonra Poyraz amcanıza götüreceksiniz, onlar yeter deyinceye kadar. Ondan sonra da kilimci başı Şerife Hatuna götüreceksiniz. Onlardan bir kimseye burada gözüm takılmadı. Haydiyin aslanlarım." Akşam oluncaya kadar ağaçlarda bir tek nar bile kalmamış, çok nar toplayanlar az nar toplayanlara kendi topladıklarından vermişler, iş dengelenmişti. Bütün kovanlar kesilip bittiğinde de gene eşit bir biçimde her eve ak petekli bal verilmişti.</span></p>

  <p class="calibre4"><span class="calibre5">Ağaefendinin içinden taşıp gelen sevinç, mutluluk, bütün adayı sarmıştı. Kuşlar başka türlü ötüyor, deniz başka türlü kokuyor, esen yel başka türlü esiyordu.</span></p>

  <p class="calibre4"><span class="calibre5">Zehra hiç kimseden çekinmeden, saklanmadan, zeytinlikten değil açıktan açığa yürüyerek değirmene gitti, kapıyı itip gülümseyerek açtı, Poyraz değirmentaşının üstünde oturuyordu, hemen ayağa kalktı, Zehra değirmentaşının üstüne otururken Poyrazın elinden tuttu, çekti yanına oturttu. Biribirlerine bakamadan bir süre suskun durdular. Poyrazın eli daha Zehranın elindeydi. Eli gittikçe ateş gibi yanıyordu. Zehra içinden, neye varırsa varsın söyleyeceğim, diyordu. Onun benim yüzüme bakmayacağını bilsem, öleceğimi de bilsem söyleyeceğim, ne olursam olayım söyleyeceğim. Babamı bir mektup nasıl değiştirdi. Ben babamı bildim bileli hiçbir zaman böyle görmedim. Dağa taşa, kurda kuşa, insana böylesine bir sevinç onunla birlikte siniyor, deniz mutlulukla dalgalanıyor. Bu adaya geldi geleli yüzü hiç gülmemiş insanların yüzü gülüyor. Hançerli Efenin, bu kapkaranlık adamın bile yüzü gülüyor, Poyrazın bile. bir ara yüzü gülüyordu ya son . günlerde nedense adada bir o gülmeyi unuttu. Böyle düşünürken deminden beri Poyrazın tuttuğu ateş gibi yanan elini bıraktı:</span></p>

  <p class="calibre4"><span class="calibre5">"Poyraz Musa, bu işte ne senin, ne de benim suçum var. Yalnız senin kimseye söylemediğin, seni insanlığından utandıran bir derdin var. Kendine bile söylemediğin bir derdin mi var, savaşta çok mu insan öldürdün, çok mu çocuk kestin, çok mu kadınların ırzına geçip sonra da kadınları, kızları mı öldürdün, bana sarılırken beni bırakıp kaçıyorsun, benden utanıyor, korkuyor musun, bunu bana söyleyeceksin. Yüz kızın ırzına geçip ardından da yüzünü de parça parça ederek öldürmüşsen, bundan da utanıyorsan, sen bensin, ben senim, söyle bana utandığın derdini birlikte utanalım. İçindeki dert altından kalkılmayacak bir acıysa ikimiz birden taşıyalım. Taşıyamayacağımız kadar ağır bir acıysa birlikte ölelim. Sana yazık, bana da yazık, tek başımıza çekmeyelim bu acıyı. Söyle bu derdini Poyraz bana, kurban olsun Zehra sana. Bak sevdiğim, annem öldüğünde, babamın gözünün önünde denize atıldığında babam yaşamaz sandım. Annemin acısıyla yarı ölü, yarı diriydi, uzun sürdü. Sonra arkadaşlarından mektup beklemeye başladı. Mektuplar gelmeyince, bu acı annemin ölümünden ona daha ağır gelmeye başladı. Bu acı babamı öldürecek diye her gün gece gündüz düşünmeye başladım. Sen de biliyorsun hangi dala el atmışsa dal eline geldi. Yaşama gücü kalmamıştı ki hapisteki arkadaşından mektup geldi. Babam o mektubu duyurmadık adam bırakmadı adada. Sevincinden doldu taştı. Şimdi iliklerine kadar, yüreğinin köküne kadar sevinç dolu. Onun sevinci adayı sardı. Herkesin de sevinçten başı dönüyor. Herkes sevinç vurgunu yemiş gibi. Herhalde insanoğlu budur, böyle inişli çıkışlıdır, tam ölüyor derken birden doğruluyor, ayağa kalkıyor babam gibi. Söyle bana derdini sevdiğim, canım. Bu insanların biribirlerine zulmettiği dünyada bizim biribirimizi bulup sevmemiz her insanın başına gelecek bir mutluluk değil. Savaşa girdim diye insanlığından utanıyorsan, o senin suçun değil, sizi savaşa sürenlerin suçudur. Bırak da onlar insanlıklarından utansınlar."</span></p>

  <p class="calibre4"><span class="calibre5">Zehra ter içinde kalmış titriyordu. Poyrazın elini tuttu, el daha yanıyordu. Birden ona sarıldı, bütün gücüyle kucakladı, uzandı onu uzun uzun öptü, kendine geldi, sakin bir sesle:</span></p>

  <p class="calibre4"><span class="calibre5">"Söyle canım, her şeyi söyle bana ki bu yükü seninle birlikte taşıyalım."</span></p>

  <p class="calibre4"><span class="calibre5">Poyraz nasıl başlayacağını arayarak, gözlerini karşı duvara dikerek bir süre düşündükten sonra ağır ağır konuşarak anlatmaya başladı, anlatırken de kısa aralıklarla duruyor düşünüyor, sonra yine ağır ağır, biteviye anlatıyordu. Sözlerini bitirdiğinde kan ter içinde kalmıştı. Bütün bedeni tepeden tırnağa su içindeydi. Zehra da onun kadar terlemişti.</span></p>

  <p class="calibre4"><span class="calibre5">"Sen hiçbir Yezidiyi, erkek olsun kadın olsun, öldürmedin, değil mi?"</span></p>

  <p class="calibre4"><span class="calibre5">"Öldürmedim."</span></p>

  <p class="calibre4"><span class="calibre5">"Hiçbir kadının, kızın memesini kesmedin, değil mi?"</span></p>

  <p class="calibre4"><span class="calibre5">"Kesmedim."</span></p>

  <p class="calibre4"><span class="calibre5">"Hiçbir kadının, kızın ırzına?"</span></p>

  <p class="calibre4"><span class="calibre5">"Geçmedim."</span></p>

  <p class="calibre4"><span class="calibre5">"Eeee, daha ne istiyorsun?"</span></p>

  <p class="calibre4"><span class="calibre5">"Hiçbir şeye karışmadan, kızlar, kadınlar çırılçıplak soyulur, önce memeleri kesilir kumların üstüne, bıçaklanarak atılırken, ben hiçbir şey yapamıyor, sadece olanı seyrediyordum. Donmuş kalmıştım."</span></p>

  <p class="calibre4"><span class="calibre5">"Önüne geçemez miydin?"</span></p>

  <p class="calibre4"><span class="calibre5">"Geçemezdim. Onlar kalabalıktı, bizse birkaç kişiydik. İşte böyle. Unutamadığım, beni bu hale getiren bu."</span></p>

  <p class="calibre4"><span class="calibre5">İkisi de kısık seslerle, kimse bu sözleri duymasın dercesine duyulur duyulmaz konuşuyorlardı.</span></p>

  <p class="calibre4"><span class="calibre5">Zehranın birden dolukmuş gözleri parladı:</span></p>

  <p class="calibre4"><span class="calibre5">"Senin anlattıklarının benzerini bir ay önce Şerife Hatun anlattı, birden kilim dokumayı bıraktı, gelin kızlar, dedi, yüzü allak bullak olmuştu. Bu gözler neler gördü, dedi. Bu gözler neler gördü, bunu size anlatmalıyım. Bu gözler neler gördü, ben de, Şehmus da, o diyardan, Diyarıbekirden kaçtık Kaçmadık, kaçmak istemedik ama kaçtık Bu gözler neler, neler gördü. Bir gündü, harp başlamıştı, harbe giden bir daha geri dönmüyordu. Herkes biribirini öldürüyordu. Bizim mahalle de biribirini kırıyordu. Bu gözler neler gördü. Kardeş kardeşe, dost dosta düşman olmuştu, ben bir büyük kızdım ya daha evlenmemiştim. Şehmusla biribirimize ancak bakışıyorduk. Bu kör olası gözler neler gördü, bizim mahalleden kadınları, kızları, erkekleri, yaşlıları, delikanlıları, erkek çocukları aldılar, biz de gizliden onların ardından gittik, Dicle kıyısına indiler. Biz çalıların içine saklandık, kızların, kadınların arasında yakın komşularımız var, canımız gibi sevdiğimiz arkadaşlarımız. Dicle kıyısına gelince erkekleri, erkek çocukları da kadınlardan ayırdılar, yukarıya götürdüler. Hepsinin kollarını arkadan bağlamışlardı, çocukların bile. Kadınları, kızları suyun kıyısında anadan doğma soydular, onları soyup bitirince memelerini kesip kumların üstüne atıyorlar, memeleri kesilen kadınlar, öyle bir bağırıyorlardı ki bağırtıları gökyüzüne çıkıyordu. Bu gözler, kör olası gözlerim neler gördü ki. Diclenin üstünden çıplak cesetler akıyordu. Dicleyle aşağılara, çöle..."</span></p>

  <p class="calibre4"><span class="calibre5">"Kumun üstüne atılmış memeler seğiriyor muymuş?"</span></p>

  <p class="calibre4"><span class="calibre5">"Bilmiyorum, söylemedi."</span></p>

  <p class="calibre4"><span class="calibre5">"Bu kestikleri insanlar kimlermiş?"</span></p>

  <p class="calibre4"><span class="calibre5">"Bilmiyorum, söylemedi Şerife Hatun. Şerife Hatun dedi ki,hepsinin kim olduklarını bilmiyorum, bizim gibi insanlardı, bizim gibi konuşuyorlardı, bizim can bir dostlarımızdı. Çoğu bizim mahallemizdendi."</span></p>

  <p class="calibre4"><span class="calibre5">"Kartallar gelip kumların üstündeki ölüleri kapmış gitmişler mi?"</span></p>

  <p class="calibre4"><span class="calibre5">"Söylemedi Şerife Hatun. Bu gözler neler neler gördü diyor, başka bir şey demiyordu. Bir kezcik, onlar gavurlardı, dedi."</span></p>

  <p class="calibre4"><span class="calibre5">"Kumların üstündeki kanlı memeler seğiriyorlar mıymış?"</span></p>

  <p class="calibre4"><span class="calibre5">"Şerife Hatun onu da söylemedi, biz çalıların içinden gizlice, titreyerek, ölerek kaçtık, dedi. Sonra hepimiz eve gelip ağladık. On beş kadar kızdık Komşular da bizim eve geldiler ağlaştılar, sonra akşama doğru üstü başı kan içinde erkekler geldiler eve, onlar da bizimle birlikte ağladılar. Bize, sizin çalıların içinde ne işiniz vardı, dediler. Gördüklerinizi kul olana söylerseniz sizin de memelerinizi keserler, leşinizi de Dicleye atarlar, dediler. Biz ondan sonra çok ağladık, gözlerimize uyku girmedi aylarca. Her gece o adamlar geldiler, bizim memelerimizi de kesip cesedimizi Dicleye attılar. ■ Buraya gelinceye kadar ben gördüklerimizi kimseye söylemedim." Sonra da gözlerinden dolu gibi yaşlar akınaya başladı. "Ben gördüğümü o gün bugündür, Şehmusa bile söylemedim. Bugün söyleyeceğim. O da duysun bu gözler neler görmüş. Şehmusla evleninceye kadar, hangi erkeği görsem memelerimi kesecek sanıyordum."</span></p>

  <p class="calibre4"><span class="calibre5">Ayağa kalktılar, kucaklaştılar. Öylesine hırs dolu bir kucaklaşmaydı ki bu, Poyraz kızın göğsüne dayanmış, bastıran memelerinin farkında bile olmadı. Ayrılırlarken:</span></p>

  <p class="calibre4"><span class="calibre5">"Korkma," dedi, "yakında kendime gelir, bu dertten kurtulurum."</span></p>

  <p class="calibre4"><span class="calibre5">"Şehmus Ağaya anlattı mı acaba?"</span></p>

  <p class="calibre4"><span class="calibre5">"Bilmiyorum, bir daha hiç mi hiçbir şey anlatmadı bize kilimcilikten, renklerden, köklerden, kabuklardan, çiçeklerden başka. Şerife Hatunun anlattığına göre dünya ağzına kadar on binlerce renklerle dolu. Sana çok anlatacağım var, ben Atinada İngiliz mektebinde okudum, Nesibe de benim gibi okudu. Kadın erkek- ilişkilerine dair bize her şeyi anlattılar, nasıl çocuk yapılır, nasıl yapılmaz."</span></p>

  <p class="calibre4"><span class="calibre5">Poyraz bu sözleri duyunca dondu kaldı, hiçbir şey konuşamadı. Zehra gibi bir kız böyle bir şeyi nasıl ağzına alabilirdi? Zehra onun yüzünün kasılmasından şaşkınlığını anladı.</span></p>

  <p class="calibre4"><span class="calibre5">"Ben de," dedi, "İngiliz mektebinde profesörden ilk duyduğumda çarpıldım kaldım. Her şeyi en ince noktasına kadar anlatıyordu. Sınıfta Türk, Yunanlı otuz yedi kızdık, ikimiz de Fransız, Nesibe her şeyi benden öğrendiği için, mektepte bunları duyunca hiç şaşırmamış. Profesörü onun şaşmadığına şaşmış. Durumu Nesibeye de anlattırmış. O da güzel güzel anlatmış. Profesör memnun olmuş. Etine dolgun, güzel bir kadındı."</span></p>

  <p class="calibre4"><span class="calibre5">Poyraz mutluydu, ağzı kulaklarına vararak güldü:</span></p>

  <p class="calibre4"><span class="calibre5">"Demek böyle ha!" dedi, gene kucaklaştılar, değirmenin kapısından önce Poyraz çıktı, Zehra değirmende kaldı, ayakta bir süre düşündü, ardından da zeytinli koyağa indi, yaşlı zeytinlerin arasında oyalandı, canı pınara çıkmak istedi, içi yeyni-mişti, içinde hiçbir endişe, acı kalmamıştı. Sürgünü duymadan, buraya gelmeden nasılsa gene öyleydi. Pınarın başına oturdu, suda yüzü, en parlak aynada nasıl gözüküyorsa öyle gözüküyordu. Abbas da ne güzel isim, diye düşündü. Yüzü de, gözleri de apaydınlıktı. İyi ki Şerife Hatun ona o meme olayını anlatmış, o da Poyraza söylemişti. Poyrazı meme yıkımından Şerife Hatunun anlattıkları kurtaracaktı. Pınarın yöresindeki dize kadar çıkmış yarpuzlar küçücük küçücük, üst üste mavi çiçekler açmış, ortalığı yoğun bir yarpuz kokusu almıştı. Pınarın aktığı yol boyunca yürüyen Zehra denize kadar mavi çiçekler açmış yoğun yarpuz kokusu içinde yürüdü. Su da yarpuz kokuyordu. Eve gelir gelmez aynaya koştu. Babası koltuğunda, bilmem kaç günlük gazeteye gömülmüş okuyordu. Onun geldiğini bile duymadı. Yüzü aynada sudakinden aydınlıktı. Gözleri de pırıl</span></p>

  <p class="calibre4"><span class="calibre5">pırıldı. Bu gurbette yüzünün, gözlerinin böyle olması, içinin de böylesine hafiflemesi aklına gelmezdi. Babası Arap harfleriyle yazılı gazeteden başını kaldırdı, dalmış gitmiş Zehrayı boy aynasında kendini seyreder gördü ve hiç ses çıkarmadan kızına baktı. Şimdiye kadar böylesine dalmış aynaya bakan kızını hiçbir zaman görmemişti, demek, diye düşündü, beni hapisanede bile unutmayıp orada bile mektup yazan, o mektubun bana dünyalar bağışladığını anlayan kızlarını hiçbir zaman bu kadar mutlu görmemişti. İçindeki mutluluk adadaki dostlarına bile geçmişti.</span></p>

  <p class="calibre4"><span class="calibre5">Arkasına dönen Zehra, babasının ona hayranlıkla baktığını gördü:</span></p>

  <p class="calibre4"><span class="calibre5">"Baba," dedi, gitti babasına sarıldı, "çok şükür baba ne kadar iyiyiz baba."</span></p>

  <p class="calibre4"><span class="calibre5">"Çok şükür kızım," dedi Musa Kazım Bey, "çok şükür." O da kızına sarıldı.</span></p>

  <p class="calibre4"><span class="calibre5">Değirmenden çıkan Poyraz doğru Şerife Hatuna gitti, Şerife Hatun ıstarının başında kilim dokuyordu. Poyrazı görünce elindeki kirkiti yere koydu kalkh.</span></p>

  <p class="calibre4"><span class="calibre5">"Hoş geldin Poyraz Efendi," dedi.</span></p>

  <p class="calibre4"><span class="calibre5">"Hoş bulduk Şerife Hatun, Şehmus Ağa nerde?"</span></p>

  <p class="calibre4"><span class="calibre5">"Bilmem, ben Hüsmenin yanına gidiyorum, dedi."</span></p>

  <p class="calibre4"><span class="calibre5">"Buyur içeriye otur."</span></p>

  <p class="calibre4"><span class="calibre5">İçeriye girdiler. içeriye girince Poyraz şaşırdı kaldı. Evin içi güzel, o kadar temiz, o kadar düzgündü ki, Şerife Hatunla Şehmus Ağaya saygısı arttı. Evin salonuna salonu kaplayacak kadar büyük bir kilim serilmişti. Toroslarda çok kilim, çok keçe görmüştü ama böyle cennet örneği bir kilimi ömründe görmemişti. Şehmus Ağanın kasabadan aldığı koltuğa oturdu ya gözlerini ki., , limden alamıyordu. Şerife Hatun, o koltuğa oturunca ortadan kaybolmuştu, Poyraz onun kaybolduğunun farkında bile değildi, kilime dalrnış gitmişti. Yoğun ve güzel bir kahve kokusuna başını kaldırdı, Şerife Hatun küçük bir gümüş tepside tüten bir kahve fincanıyla geliyordu. Kahveyi tepsiden alan Poyraz, gözü* ' nü daha kilimden alamıyordu. Kahve elinde öyle kalakalmıştı.</span></p>

  <p class="calibre4"><span class="calibre5">"Şerife Hatun, ben ömrümde bu kilimden daha güzelini hiç görmedim. Bizim dağların Türkmen ve Kürt kadınlan da</span></p>

  <p class="calibre4"><span class="calibre5">güzel kilim dokurlar ya, senin bu kilimin cennet bahçesinden de güzel. Böyle ' cennet bir adaya böyle cennet bahçesinden de daha güzel bir kilim yakışır."</span></p>

  <p class="calibre4"><span class="calibre5">Gözlerini kilimden ayırmadan kahvesini yavaş yavaş içti.</span></p>

  <p class="calibre4"><span class="calibre5">"Ben" dedi, "Yezidilerin kırımına karıştım. Kızların, kadınların önce memelerini kesiyor kumların üstüne atıyor, hançerlediklerini de Dicleye bırakıyorlardı."</span></p>

  <p class="calibre4"><span class="calibre5">"Ben de bizim memlekette böyle bir kırım gördüm," dedi Şerife Hatun, "kadınların, kızların çığlıkları gökyüzüne çıkıyor, hançeri yüreklerinin üstüne yiyince de iki kat oluyorlar tortop kumlara düşüyor, sonra da kaskatı kesiliyorlardı. Çıplak bir kızla da bir erkek çalıların arasından çıkıyorlar, nehrin kıyısına gelince de kızın memelerini yanındaki delikanlıya kestiriyorlardı."</span></p>

  <p class="calibre4"><span class="calibre5">Anlatırken Şerife Hatun titredi, gözleri doldu, sustu. Biraz sonra da yine konuşmaya başladı.</span></p>

  <p class="calibre4"><span class="calibre5">"Şehmus da bıçaklanan kadınları uzaktan görmüştü ya onlara yaklaşamamış, oradan kaçmış. Bir daha kadınların kızların memelerinin kesildiği, sonra da Dicleye atıldığı köprünün altına, Dicle kıyılarına bir daha uğramamıştı."</span></p>

  <p class="calibre4"><span class="calibre5">"Ben de, ben de," dedi Poyraz, "oralara uğrayamaz, Dicle kıyısına ayak basamazdım."</span></p>

  <p class="calibre4"><span class="calibre5">Hikayesine baştan başladı, sonuna kadar Şerife Hatuna anlattı.</span></p>

  <p class="calibre4"><span class="calibre5">Şerife Hatun yaşlı gözlerle:</span></p>

  <p class="calibre4"><span class="calibre5">"Vah Poyraz Efendi vah," dedi, "senin derdin büyük, şimdi bir iyice anladım. Şehmus, o canavarların böyle yaptıklarını uzaktan görünce kaçmış, sen kaçamadın mı?"</span></p>

  <p class="calibre4"><span class="calibre5">"Kaçamadım."</span></p>

  <p class="calibre4"><span class="calibre5">"Kaçsan seni öldürürler miydi o canavarlar?"</span></p>

  <p class="calibre4"><span class="calibre5">"O canavarlar beni öldürürlerdi."</span></p>

  <p class="calibre4"><span class="calibre5">Poyraz Musa bundan sonra doktorlara gitti, bir yolunu bulup başına gelenleri onlara anlattı. Onlar onu dinlediler dinlediler, Doktor Salman Sami, "Savaş insanları daha da canavarlaştırıyor," dedi. Doktor Halil Rifat hiçbir şey söylemedi, yutkunarak öyle kurudu kaldı.</span></p>

  <p class="calibre4"><span class="calibre5">Bir hafta içinde Poyrazın adada başından geçenleri anlatmadığı hiç kimse kalmadı. Şükrü Efendi bile, "Ben demedim mi," dedi, "bu savaşlar sürdükçe, insanın insanlığı ortadan kalkacak, insanlık çürüyecek, çürümekten de beter hale gelecek, kokuşacak. İnsanlığından utanacak hali bile kalmayacak, solu-canlaşacak. Vaaah, vah, vah Poyraz Bey vaaah! Bu kadar korkunç bir zulmü görür de insanoğlu insanca yaşayabilir mi, insan gibi insan."</span></p>

  <p class="calibre4"><span class="calibre5">Şükrü Efendi kovanların bir kısmını kestirip her eve insan başına göre dağıttırdı. Doktorlara da okul için yüklü bir para verdi. Bir tek bağlar kalmıştı. Şu Poyrazın anlattıklarından sonra bu adaya ne zaman gelse üstüne karabasanlar çökecekti. Bu adanın bağlarının üzümleri öyle bir üzümlerdi ki vazgeçilemezdi. İnsanoğludur bu, arsızdır, işine gelmeyen herbir şeyi unutur, yüreğini paramparça eden dinlediği bir olayın karabasanını değil, yaşadığı, boğazına kadar kana gömüldüğü bir olayın karabasanını bile unutur.</span></p>

  <p class="calibre4"><span class="calibre5">Poyraz artık rahattı, rahat uyuyor, geceleri Diclenin, Fıratın kıyılarına, kesilip kumların üstüne atılmış, seğiren, kanayan dolgun memelerin üstüne hışıltıyla, yumulup tortop olmuş kartallar inmiyor, kumların üstünden memeleri çırnaklarına takip uçup gitmiyorlar ve kara bulutlar gibi gökyüzüne yığılışmış kartallar Fırat, Dicle kıyılarına inmiyorlardı. Adaya da gelmiyorlardı. Kulaklarındaki kadınların kızların çığlıklarıyla kartal hışıltılarının uğultusu onu delirtmiyordu. Şerife, kız kadın başıyla gözlerinin önündeki bu kan selinin içinden çıkmış bu insan, gördüklerini soğukkanlılıkla, her şeyi bir masal gibi. anlatırken Poyraz bazı bazı ikircikleniyordu, Şerife Hatun duyduğu bu olayı, görmüş, yaşamış gibi anlatmasın. Yoksa bir insan, bir kadın böyle bir olayı böyle nasıl anlatabilir. Ne olursa olsun Poyraz mutluydu, sağ olsun Şerife Hatun. Gelibolu, Allahuek-ber savaşlarından geriye kalanlar, yaşadıklarından sonra nasıl yaşıyorlar, yürekleri nasır mı bağlamış, anılarını küller mi örtmüş?</span></p>

  <p class="calibre4"><span class="calibre5">Salondaki kanepeye uzanmış Poyraz böyle birçok şeyi düşünürken, aşağıdan Nişancının sesi geldi:</span></p>

  <p class="calibre4"><span class="calibre5">"Poyraz, Poyraz evde misin?"</span></p>

  <p class="calibre4"><span class="calibre5">Poyraz kalktı, pencereye gitti, hızlı bir yel esiyor, pancurlar çarpıyordu:</span></p>

  <p class="calibre4">"Buyur Nişancı, bir şey mi var?"</p>

  <p class="calibre4">"Hele sen in aşağı."</p>

  <p class="calibre4">Poyraz merdivenlerden inerken:</p>

  <p class="calibre4">"Ne var, ne oldu?" diye Nişancıya sordu.</p>

  <p class="calibre4">Nişancı:</p>

  <p class="calibre4">"Baksana iskeleye," dedi, "nerdeyse ada dolacak. Bir tekne dolusu insan iniyor iskeleye."</p>

  <p class="calibre4">Maviye boyanmış tekneden insanlar üst üste, çoluk çocuk, genç yaşlı, yüklerini taşıyarak iniyorlardı.</p>

  <p class="calibre4">İskeleye vardılar, Vasiliyle Hüsmen yaklaşan tekneyi görür görmez iskeleye koşmuşlardı.</p>

  <p class="calibre4">Tekne çabuk boşaldı. İskeleye yanaşmış büyük tekneden bekledikleri kadar çok insan inmedi ya gene de hatırı sayılır bir kalabalık vardı. Erkeklerin hemen hepsi yaşlı, kadınların çoğu gençti. Çoğunluk kız, erkek çocuklardaydı.</p>

  <p class="calibre4">Tekne boşaldı, kalktı gitti, gelenler iskelenin üstünde öyle kaldılar. Yana yöne bakınıyorlar, orada öyle duruyorlardı. Nişancı onlara doğru yürüdü:</p>

  <p class="calibre4">"Ne öyle iskelenin üstünde durdunuz kaldınız, ne istiyorsunuz?"</p>

  <p class="calibre4">İskelenin üstündeki yaşlı erkekler kımıldadılar. Ellerinde, yukarda tuttukları birer kağıt, önlerinde apak sakallı, sakalı göğsüne kadar inmiş uzun bir adam yürüdü, onun yürüdüğünü gören öteki eli kağıtlılar da yürüdüler.</p>

  <p class="calibre4">"Bizler Poyraz Musa diye bu adaya geldik. Poyraz Musa Efendiyi nerde buluruz?"</p>

  <p class="calibre4">"Benim," dedi Poyraz Musa, "hoş gelip safalar getirdiniz."</p>

  <p class="calibre4">Öndeki uzun sakallı uzun adam Poyraz Musaya doğru yürüdü, Poyrazın karşısında hazırola geçip elindeki kağıdı ona uzattı, ötekiler de geldiler, hazırola geçip ellerindeki kağıtları uzattılar. Poyraz Musa:</p>

  <p class="calibre4">"Evlerin tapuları," dedi, arkasını döndü, "al Vasili, ellerinden öperler."</p>

  <p class="calibre4">Vasili tapuları Poyrazdan aldı:</p>

  <p class="calibre4">"Gelin arkamdan," dedi, "size evlerinizi göstereceğim."</p>

  <p class="calibre4">Evleri göstermek ikindiye kadar sürdü. Yeni gelenler Hüs-menin, Vasilinin, doktorların yanında çalışan kadınların çocukla<span class="calibre5">rının, kaptanın, adadakilerin çoğunun yardımlarıyla yüklerini çabuk taşıdılar. Nişancıyla kaçak Hasan vakit kaybetmeden balığa çıktılar. O gün her evde yeni gelenler için yemekler pişti, tepsilerle tencerelerle evlere taşındı. Bütün belalardan kurtulup bu adaya sığınanlar önce bu saray gibi evlere şaştılar. Bu evler onlara mı verilmişti, bir türlü inanamıyorlardı. Tedirgindiler, yakında bir ağa, bir bey gelip bu güzel evlerini nasıl olsa ellerinden alacaklardı. Evlerine yerleştikten biraz sonra da her evden onlara yemekler geldi. Çok acıkmıştılar, karınlarını doyurdular.</span></p>

  <p class="calibre4"><span class="calibre5">Nişancıyla kaçak Hasan livarlar, sepetler dolusu balıkla geldiler. Çınarların önündeki düzlüğe bir ateş yakılmış, közler çınarların altına kadar yayılmış, balıklar teknelerden elbirliğiyle alınmış, ' yeni kızlar kadınlar da içinde gene elbirliğiyle köyün kızları kadınlan balıklan deniz kıyısında çabucak ayıklamış, gene elbirliğiyle çubuklara dizdikleri balıkları közlerin üstünde kızartmışlar, masalara götürmüşler, önce yeni gelenlerin önlerindeki sahanlara, tabaklara koymuşlardı.</span></p>

  <p class="calibre4"><span class="calibre5">Közlerin üstünü saran balık yağlarının dumanları ortalığı almış, aç kişilerin bir iyice iştahlarını artırmıştı. Yarı aç, yarı tok ekin biçenler, pamukta çalışanlar, incir, nar, üzüm, şeftali toplayanlar, adaya geldikleri gün görkemli bir balık şölenine konmuşlar, kendilerini bir düşün unutulmaz tadında bulmuşlar, konuksever komşularıyla, sanki yıllardır mutluluklarda birlikteymişçesine canı yürekten kaynaşmışlardı. Geceki balık şölenine doktor Salman Saminin yanında çalışan Emineyle doktor Halil Rifatın yanında çalışan Esme de gelmişlerdi. Çocuklarını da birlikte getirmişlerdi.</span></p>

  <p class="calibre4"><span class="calibre5">Yemekte kimse içki içmedi. Yemek yendiği sürece de hiç kimse konuşmak için ağzını açmadı. Buradaki yemek yemek biçimine en çok Şerife Hatun şaştı, çünkü Doğu Anadoluda köyde olsun, kasabada, şehirde olsun kadınlarla erkekler aynı sofrada yemek yemezlerdi. Nesine gerek, Şerife Hatun sesini çıkarmadı, bunların da görenekleri buymuş, dedi.</span></p>

  <p class="calibre4"><span class="calibre5">Herkes karnını doyurup masalardan kalktığında kıvançlıydılar, içlerinde masada sandalyaya oturup yemek yemiş bir tek kişi vardı, Aziz, yani uzun ak sakallı uzun kişi. Eminenin köyünden olurdu. Yemek boyunca gözlerini Emineden hiç ayırmadı ama, Emine gözlerini ondan hep kaçırdı. Emine oğluyla el ele tutuşmuş evine gidiyordu. Aziz, onların arkalarından yetişti, ak sakalım sıvazlayarak:</span></p>

  <p class="calibre4"><span class="calibre5">"Emine, beni tanımadın mı?"</span></p>

  <p class="calibre4"><span class="calibre5">Emine tir tir titriyordu.</span></p>

  <p class="calibre4"><span class="calibre5">Sesi boğularak:</span></p>

  <p class="calibre4"><span class="calibre5">"Sen kimsin, seni hiç çıkaramadım."</span></p>

  <p class="calibre4"><span class="calibre5">"Ben Azizim Emine, sen de Temelin kızı değil misin, senin kocan Sarıkamışa gitmedi mi, orada donup kalmadı mı, size de künyesi gelmedi mi?"</span></p>

  <p class="calibre4"><span class="calibre5">"O Emine ben değilim."</span></p>

  <p class="calibre4"><span class="calibre5">"O Emine sensin, niye saklıyorsun kendini, benim şahinim yok muydu, ben o şahinle kuşlar tutmuyor muydum, sana getirmiyor muydum? Orada da senin yanındaki Esme kimdi, biliyor musun, Kastal köyünden Kel Mustanın kızı değil mi, onlar size düşman değil mi? Siz yüz elli yıldır biribirinizi..."</span></p>

  <p class="calibre4"><span class="calibre5">"Ben seni hiç görmedim, hiç bilmiyorum ihtiyar."</span></p>

  <p class="calibre4"><span class="calibre5">Oğlunu hızla çekti, iskeleden yana oradan uzaklaştılar.</span></p>

  <p class="calibre4"><span class="calibre5">Aziz orada sakalım sıvazlayarak kalakaldı. Biraz bekledikten sonra çınarın altında kendisini bekleyen karısının, gelinlerinin, torunlarının yanına geldi.</span></p>

  <p class="calibre4"><span class="calibre5">Karısı:</span></p>

  <p class="calibre4"><span class="calibre5">"Temelin kızı Emineyle ne konuştunuz Aziz Ağa?"</span></p>

  <p class="calibre4"><span class="calibre5">"O beni tanımadı, ben seni hiç görmedim, hiç de bilmiyorum, dedi. Ben de ona dedim, Emine, şahinimin tuttuğu kuşları sana yedirmedim mi, sen niye tanımıyorsun, dedim ona, o yanındaki Esme de sizin yüz elli yıllık düşmanınız değil mi? Yüz elli yıldır biribirlerini öldürenler siz değil misiniz, dedim. Senin kocanın künyesi Sarıkamıştan gelmedi mi, dedim. Gelmedi dedi. Ben de seni hiç görmedim, hiç de seni tanımıyorum dedi. Ben de ona, var da sen de beni hiç tanıma, dedim. Şahinimin tuttuğu, sana verdiğim, senin de hapur hupur yediğin kuşlar sana haram olsun, senin gözüne dizine dursun dedim."</span></p>

  <p class="calibre4"><span class="calibre5">"Gözüne dizine dursun," dedi karısı da.</span></p>

  <p class="calibre4"><span class="calibre5">Gelinler de:</span></p>

  <p class="calibre4"><span class="calibre5">"O yediği kuşlar, o nankörün gözüne dizine dursun," dediler.</span></p>

  <p class="calibre4"><span class="calibre5">Aziz çok konuşkan bir adamdı. Birkaç gün içinde bütün ada Eminenin nankörlüğünü duydu. Esme de onu tanımıyordu. Esmenin köyü de onların köyüne yakın Kastal köyüydü. Esmenin de Emine gibi burnu büyümüş, o da ak sakallı Azizi tanımamış, yüzüne bile bakmamıştı. Oysa Aziz onun babasının yakın dostuydu. Aziz Kastal köyüne gittiğinde onların evinde kalır, Esmenin babası da Yalnızköye geldiğinde onların evinde kalırdı. Ak sakallı Azizi tanımayan bu karılar babalarını tanımasalar bile Azizi, hem de ak sakallı Uzun Azizi tanırlardı. Onların Azizi tanımamaları Azizin o kadar ağırına gitmişti ki, Azizi zıvanadan çıkarmıştı. Önüne gelene "Yani," diyordu, "yani doktorların yanına hizmetçi durmak o kadar büyük bir iş mi ki biri köylüsünü tanımamışçılığa vuruyor, öteki de babasının en ■ iyi dostunu, her gün elini öptüğü amcasını tanımıyor. O iki kadın, iki kaltak biribirleriyle hiç konuşmazlardı. Onlar yüz elli yıldır biribirlerinin soylarını kırmışlardı. O çocuklar, biribirle-rinden hiç ayrılmıyorlar. Bir gün çocuklar öğrenirlerse biribirlerine düşman olduklarını, hemen biribirlerini öldürürler. O orospular, doktorların yanında kuyruk sallıyorlar diye ak sakallı Azizin yüzüne bakmıyorlar, görürler onlar. Bir gün çocuklar kim olduklarını öğrenirlerse o zaman millet görür kızılca kıyameti."</span></p>

  <p class="calibre4"><span class="calibre5">Günler geçtikçe ak sakallı Aziz azıtıyordu, adalılar, en iyi niyetliler bile çocuklara, kadınlara bir tuhaf bakıyorlardı. Bütün adalılar biribirlerine, inşallah kadınlar, Emineyle Esme, inşallah çocuklar, Cemalle Harndi sülalelerinin biribirlerine kan güttüğünü duymazlar, öğrenmezler, diyorlardı.</span></p>

  <p class="calibre4"><span class="calibre5">Emine doktor Salman Samiye dert yandı, "Ben," dedi, "her gün ölüp ölüp diriliyorum, bu çocuklar biribirlerinin düşmanı olduklarını, sülalelerinin biribirlerini öldürdüklerini, kan güttüklerini duyarsa eninde sonunda biribirlerini öldürürler. Şu dünya kurulduğundan bu yana bu iki milletin erkekleri durmadan biribirlerini öldürüyorlar."</span></p>

  <p class="calibre4"><span class="calibre5">Doktor Salman Sami sordu:</span></p>

  <p class="calibre4"><span class="calibre5">"Neden, bunlar biribirlerini neden öldürüyorlar?"</span></p>

  <p class="calibre4"><span class="calibre5">"Bilmem," dedi Emine, "öldürüyorlar işte. Kimse de bilmiyor neden öldürdüklerini, öldürüyorlar işte."</span></p>

  <p class="calibre4"><span class="calibre5">"Hiç kimse sormuyor mu, bunlar biribirlerini niçin öldürüyor, diye."</span></p>

  <p class="calibre4"><span class="calibre5">"Bilmem."</span></p>

  <p class="calibre4"><span class="calibre5">"Sormak kimsenin aklına gelmiyor mu?"</span></p>

  <p class="calibre4"><span class="calibre5">"Benim aklıma gelmedi, sormadım. Kimsenin de aklına gelmemiş. Çocuklar duyarlarsa, onların da, niçin öldürüyoruz, diye akıllarına gelmez, biribirlerini öldürürler. Şimdi sıra Cemalde."</span></p>

  <p class="calibre4"><span class="calibre5">"Ne sırası bu?"</span></p>

  <p class="calibre4"><span class="calibre5">"Hamdinin amucası askerden döndüğü gün, Cemalin amucası onu kasabanın ortasında öldürdü. Sonra harp çıktı, evlerde hiç erkek kalmadı, hepsini askere aldılar. Askerden de hiç kimse dönmedi, kimi Geliboluda, kimi Kanalda, kimi Sarıka-mışta can verdiler."</span></p>

  <p class="calibre4"><span class="calibre5">"Sen bütün bunları kimden duydun?"</span></p>

  <p class="calibre4"><span class="calibre5">"Kimseden duymadım, ben biliyorum. Elini ayağını öpeyim binbaşı beyim, çocuklar duymasınlar. Çocuklar köyde kalsalardı, nasıl olsa kan güttüklerini duyarlar, biribirlerini öldürürlerdi. Sonra bunların da çocukları biribirlerini öldürdüklerini duyarlar, biribirlerini öldürürler, sonra da onların çocukları, sonra da... Şimdi çocuklar her şeyi öğrenirler. Belki de biliyorlar. Bu dinsiz imansız uzun sakallı uzun şeytan bizi, çocukları adada anlatmadık kimseyi bırakmamış, biz bile duyduk. Çocuklar bir-duyarlarsa..."</span></p>

  <p class="calibre4"><span class="calibre5">"Duyarlarsa belki biribirlerini öldürmezler."</span></p>

  <p class="calibre4"><span class="calibre5">"Öldürürler doktor beyim. Biz Esmeylen çok konuştuk, Kadri Kaptana da söyledik, bizi bu gece alacak, kasabaya götürecek, biz de oradan ak sakallı uzun şeytanların ulaşamayacakları bir yere gidip çocuklarımızın canını kurtaracağız. Biz bunu size söylemeden bir yere gidemezdik. Savaş oldu, kocalarımız, kardeşlerimiz, akrabalarımız hep öldü, hiç olmazsa çocuklarımızı kurtaralım. İşte o zaman da arkamızdan bu kafir yetişti. Allah sizden razı olsun doktor bey, sizi çoluğunuza çocuğunuza kavuştursun. Bizi kırmadınız, bize babamızdan iyi davrandınız. Ortada çocuklarımızın canı olmasa sizi bırakıp gitmezdik. Esmeyle iki üç gündür durmadan gözyaşı döküyoruz, bur-dan gideceğiz, diye."</span></p>

  <p class="calibre4"><span class="calibre5">"Dur hele kızım," dedi Salman Sami öfkelenerek. "Dur bakalım, gerekirse o uzun ak sakalı yarın bu adadan sürerim."</span></p>

  <p class="calibre4"><span class="calibre5">"Söylesen de doktor bey bir daha hiç ağzını açmasa. O hiç kötü adam değil. Onu sürersen, nereye sürersen sür, o, bizim çocuklara ulaşır, her şeyi söyler."</span></p>

  <p class="calibre4"><span class="calibre5">Doktor, başını önüne eğdi, Eminenin gözleri onun üstündeydi, bir süre düşündü, başını kaldırdı, gözlerini kadının gözlerinin içine dikti:</span></p>

  <p class="calibre4"><span class="calibre5">"Bak kızım, ben sağken, genç Poyraz sağken çocuklarınız bunu duymayacak, ölünceye kadar kardeş olaraktan yaşayacaklar. Ben Nişancıyla, Poyrazla, uzun sakalla, kaçak Hasanla konuşacağım. Sen hiç üzülme."</span></p>

  <p class="calibre4"><span class="calibre5">Doktor Salman Sam,i, Cemali gönderdi Nişancıyı çağırdı, sorunu uzun uzun onunla konuştu.</span></p>

  <p class="calibre4"><span class="calibre5">Nişancı:</span></p>

  <p class="calibre4"><span class="calibre5">"O uzun Azizi bana bırak doktor bey," dedi, "eğer uzun Aziz kan gütme- sözünü bir daha ağzına alabilirse ben de şu tepeye çıkar köpek gibi üç gece ulur, sonra Kaba Adaya gider, o adanın doruğuna çıkar, Hızır aleyhisselamın keçilerinin gözlerinin önünde kendimi oradan denize atarım. Haa, dur doktor bey kardeşim, kendimi Kaba Adanın denizine atmadan önce, elime bir kerpeten alır, uzunca Azizi zeytinlikte en yaşlı, gövdesi yamru yumru olmuş bir zeytin ağacına sağlam bir iple sara sara bağlar, sonra da onu bağırta bağırta sakalının her telini kerpetenle yolarım. Ona daha da neler yaparım. Şimdi bana izin ver de, ben de gideyim de bir iyice, hem de huniyle onun ağzının orta yerine gelha eyleyim de, felek de bana maşallah desin de."</span></p>
</body>
</html>
