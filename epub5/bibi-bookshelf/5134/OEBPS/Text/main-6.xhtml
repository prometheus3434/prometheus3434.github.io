<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre4"><span class="calibre5">Nişancı gülerek ayağa kalktı.</span></p>

  <p class="calibre4"><span class="calibre5">"Dur Nişancı otur."</span></p>

  <p class="calibre4"><span class="calibre5">Nişancı oturdu:</span></p>

  <p class="calibre4"><span class="calibre5">"Buyur."</span></p>

  <p class="calibre4"><span class="calibre5">"Uzun Aziz senin için bir hiç, onu kolayca halledersin, istersen onu öldürürsün bile."</span></p>

  <p class="calibre4"><span class="calibre5">"Ben adam öldürmem doktor," dedi sertçe Nişancı, "Elimden gelse balık bile öldürmezdim. İnsanoğlu değil insana, Tanrının yarattığı hiçbir canlıya, börtü böceğe bile kıyamamalı. O uzunca Azizin, ağzından kan gütme üstüne bir daha bir tek söz bile çıkarsa, onun o uzun sakalım kerpetenle yolarım, çoluk çocuğuyla onu buradan bir günde askerden kaçtığım yere, Yemene kadar sürerim."</span></p>

  <p class="calibre4"><span class="calibre5">Doktor Salman Sami birden öfkelendi:</span></p>

  <p class="calibre4"><span class="calibre5">"Askerden ne için kaçtın?"</span></p>

  <p class="calibre4"><span class="calibre5">"Adam öldürmemek için kaçtım."</span></p>

  <p class="calibre4"><span class="calibre5">"Çanakkalede, Sarıkamışta herkes ölürken sen nasıl kaçarsın?"</span></p>

  <p class="calibre4"><span class="calibre5">"Ben çok korkak bir adamım, yerdeki karıncadan ürkerim. Öldürülmekten, öldürmekten de korkarım. Onun için de geldim buraya sığındım."</span></p>

  <p class="calibre4"><span class="calibre5">"Haydi çabuk, al da getir şu adamı!"</span></p>

  <p class="calibre4"><span class="calibre5">"Baş üstüne binbaşım, onu şimdi alır getiririm."</span></p>

  <p class="calibre4"><span class="calibre5">Nişancı az sonra uzunca Azizi kolundan tutmuş aldı getirdi.</span></p>

  <p class="calibre4"><span class="calibre5">"Şuraya otur Aziz Ağa, sen de otur Nişancı Veli."</span></p>

  <p class="calibre4"><span class="calibre5">, Gösterdiği yerlere oturdular.</span></p>

  <p class="calibre4"><span class="calibre5">"Biliyorsun, Emine hanım bizim evde çalışıyor. Sen onun köyünden olurmuşsun, onların her bir işlerini bilirmişsin. Doktor arkadaşımın evinde çalışan Esmenin köyünü de bilirmişsin."</span></p>

  <p class="calibre4"><span class="calibre5">Doktor Salman Sami yumuşamıştı, öylesine güzel, yavaş konuşuyordu ki ağzından ballar akıyor derdin.</span></p>

  <p class="calibre4"><span class="calibre5">"Onlar hakkında senden bilgi istiyorum, malum ya onlar bizim evimizde çalışıyorlar, harimi ismetimize girmişlerdir. Onlar hakkında her bir şeyi bilmek zorundayız. Seni bize Allah gönderdi."</span></p>

  <p class="calibre4"><span class="calibre5">Nişancı doktorun yüzüne bakakaldı, ulan sen de neymişsin bre deli doktor, diye düşündü.</span></p>

  <p class="calibre4"><span class="calibre5">"Ben o iki kadını da iyi tanırım. İkisinin de kocası askere gitti geri dönmedi. İkisinin de künyesi geldi. Savaş olmasa, onlar da savaşırlarken vatan için ölmeselerdi, onlar biribirlerini öldürecekler, şehit olmayacaklar, biribirlerini öldürdükleri için cehenneme gidecek, orada yanacaklardı. Allah onlara iyilik etti, Enver Paşa onlara babalık etti, savaş çıkardı, onlar da şehit oldular, doğru cennetin yolunu tuttular. O şehitler cehennemlik olacakken bütün sülalelerini de alıp cennete götürecekler. Burada duydum, Emineyle Esme herkese söylemiş. Adada kim varsa herkes biliyormuş, bunlar yolda karşılaşmışlar. Rus ordusu bizim oralara gelince, bizim hepimiz yurtlarımızı bırakıp kaçtık, sonra da değiş tokuş olunca, Rumların köyleri, çiftlikleri kalınca, hükümet de bunları bize dağıtmaya kalkınca biz de ta buralara kadar geldik. İşte bunlar da yani Emineylen Esme de karar vermişler, buradan, bizi tanımayan diyarlara kaçalım demişler, oğullarımız düşman olduklarını öğrenmesinler, öğrenip de biribirlerini öldürmesinler. Kaçmışlar, kaçmışlar da bu adaya gelmişler. Bunlar beni görünce tanımadılar doktor. Tanımazlıktan geldiler. Ben bunların yedi sülalesini biliyorum, ben bunların yedi sülalelerini söylerim de onlar da biribirlerini öldürürler diye düşünmüşler, beni de sakallı amcaları Uzun Azizi tanımazlıktan gelmişler. Ben durum vaziyeti duyup anlayınca eyvah, dedim, ben dedim ne yaptım. Sonra da düşündüm, onlar da adam olsunlar da biribirlerini öldürmesinler. Asker olup babaları gibi şehit düşsünler de analarını sırtlarına alıp. doğru cennetin yolunu tutsunlar."</span></p>

  <p class="calibre4"><span class="calibre5">"Dur uzun Aziz Ağa, dur! Amma da uzattın ha. Bunların yedi sülaleleri ne yapmışlar?"</span></p>

  <p class="calibre4"><span class="calibre5">Uzun Aziz heyecanlandı, doktor iyi ki bu meseleyi sordu, diye biraz da coştu.</span></p>

  <p class="calibre4"><span class="calibre5">"Bunların sülalesi iki yüz elli yıldır hep biribirini öldürüyor, bütün Karadeniz de bunların vukuatlarını biliyor. Bunlar gibi biribirlerini öldüren çok familya var Karadenizde."</span></p>

  <p class="calibre4"><span class="calibre5">Uzun Aziz bir iyice coştu:</span></p>

  <p class="calibre4"><span class="calibre5">"İşte, söyleyeyim ki binbaşım, doktor beyim, bunun babası onun amcasını öldürdü, onun amcası bunun babasını, bunun büyük , büyük, çok büyük dedesi bunun dedesini, onun, dedesi bunun dedesinin dedesini, her ikisinin dedesi de daha ötesini öldürmüşler. Bunlar askerlik yaşına erişmeden hep biribirlerini öldürdüler, bundan dolayı da hep cehennemlik oldular. Bunlar yürekli, yiğit adamlar. Karadeniz böyle yürekli adamlarla dolu. Bir de Kürtler. Bu çocuklar inşallah kan gütmeli olduklarını bilmezler de, asker olup şehit..."</span></p>

  <p class="calibre4"><span class="calibre5">Doktor ayağa kalkıp gürledi:</span></p>

  <p class="calibre4"><span class="calibre5">"Ayağa kalk ulan mendebur, geveze mahlukat. Her şeyi bok edip bütün adanın diline düşürmüşsün zavallı çocukları, bir de bana öğüt veriyorsun canavar köpek. Çocuklar biribirlerini öldürecek, bu köpek de zevklenecek, varıp çocukların kanlarını yalayacak. Nişancı, al şu köpeği götür de ne yaparsan yap. Bak köpek, sana söylüyorum, çocuklar bu meseleyi herhangi bir şekilde duyarlarsa, ben de seni o anda öldürürüm. Bir köpeği öldürmek mecburiyetinde kalırsam ona üzülürüm de senin gibi kan içmekten hoşlanan bir solucanı öldürürsem sevinir, düğün bayram ederim. Doktorluğumu ayaklar altına alır, sana zehirli iğne yaparım. Nişancı al götür şunu da ne yaparsan yap."</span></p>

  <p class="calibre4"><span class="calibre5">Uzun Aziz sapsarı kesilmiş, donup kalmıştı. Bir iki kez konuşmak istedi, çenesi azıcık kıpırdadı ya konuşamadı. Nişancı onun koluna girip dışarı çıkarmasa yere düşecek, boylu boyunca doktorun ayaklarının dibine uzanacaktı. Dışarda ayakları biribirine dolanıyordu. Nişancı onu çeşmenin başına kadar soluk soluğa kalarak zorla götürdü, kanepeye oturttu, başından aşağı birkaç tas su döktü, biraz su içirdi, uzun adamın yüzünün sarısı geçti. Biraz daha su içip kendine geldi.</span></p>

  <p class="calibre4"><span class="calibre5">Nişancı:</span></p>

  <p class="calibre4"><span class="calibre5">"Kalk, seninle pınarın oraya kadar gidelim. Çok şükür bir şeyin kalmadı. Hadi kalk!"</span></p>

  <p class="calibre4"><span class="calibre5">"Orada beni öldürmeyeceksin değil mi?''</span></p>

  <p class="calibre4"><span class="calibre5">"Öldürmeyeceğim, hadi kalk!" dedi Nişancı, "seni hiç öldürmeyeceğim."</span></p>

  <p class="calibre4"><span class="calibre5">Pınarın "başına kadar Nişancı hiç konuşmadı. O konuşmadıkça Uzun Aziz gerginleşiyor, içindeki korku gittikçe artıyordu. Pınara gelince yere sağılıverdi.</span></p>

  <p class="calibre4"><span class="calibre5">"Beni öldürme Nişancı Ağa," dedi. Sesi ölmekte olan bir insandan çıkıyor gibiydi. "Beni buraya öldürmeye getirmedin, öyle mi? Binbaşı sana beni öldürmek için verdi değil mi?''</span></p>

  <p class="calibre4"><span class="calibre5">Nişancı çok sert:</span></p>

  <p class="calibre4"><span class="calibre5">"Vermedi/' dedi ve konuşmasını aynı kıvamda sürdürdü. O konuştukça Uzun Aziz kızarıp bozarıyordu. Bir ara da üç büyük damla yaş gözlerinden ak sakalına kadar süzüldü. Bundan biraz sonra da Nişancı başını önüne eğdi, suyun üstünde hızla</span> bu yandan o yana, o yandan bu yana kayan kaygan böceklerinin suyun altındaki gölgelerine gözlerini dikti, bekledi. Uzun Azizdeyse konuşacak hal kalmamıştı. Aradan epeyce bir zaman geçtikten sonra Uzunca Aziz önce uzun uzun sakalım sıvazladı, konuşacak duruma geldi:</p>

  <p class="calibre4">"Nişancı kardaş," dedi usullacık bir sesle, "beni binbaşıya götür."</p>

  <p class="calibre4">Nişancı hemen ayağa kalktı, kolundan tutarak uzunca Azizi de kaldırdı, zeytinlikten aşağı pınarın ayağını izleyerek doktor Salman Samiye götürdü. Anlaşılan Salman Sami onları bekliyordu:</p>

  <p class="calibre4">"Buyurun oturun," dedi, hemen koltuklara çöktüler. Onlar oturur oturmaz da Uzun Aziz:</p>

  <p class="calibre4">"Doktor bey, binbaşım," dedi, "yerden göğe kadar hakkın var. Bana Nişancı kardaşım her şeyi tepeden tımağa kadar anlattı. Biz yurdumuzdan çıktıktan sonra başımızdan neler geçti, neler geçti, anlatsam insan olanın yüreği dayanamaz, orta yerinden çat diye çatlar. Başımda çok külfet kaldı. Künyeleri gelen üç oğlumun dokuz yavrusu, üç tane hanımları. Bir de bizim hatun, para yok, pul yok. Bize dediler ki şu kıraç, ot bitmez toprağınızı, şu <span class="calibre5">it</span> barınamaz evlerinizi bırakın da gelin size saray gibi evler, insanı diksen tepesinden ışkın verecek topraklar vereceğiz, dediler, biz de ne güzel, biz de dedik gidip Sarıkamış dağlarında donduğumuza değer, dedik. Biz de düştük yollara. Karadenizin öteki ucundan buraya kadar, hangi boş Rum köyüne girmiş, bağlara bahçelere, verimli tarlalara, kasabalarda, şehirlerde hangi saray gibi evlere yerleşmişsek bizi oralardan kovdular. Orda bur-da, o işte bu işte çalışarak, sürünerek, aç kalarak, bir tek dilenmeyerek, dilenenler de çok oldu, buraya geldik, Allah sizden razı olsun, bizi insanmışız gibi karşıladınız, ben buna karşılık ne yaptım, Emine beni tanımamışlıktan gelince şu kopasıca dilim ne yaptı, siz olmasanız iki çocuğun öldürülmesine sebep oluyordum. Bundan sonra ben herkese derim ki..."</p>

  <p class="calibre4">"Suuus, bundan sonrasına sen karışma, yeter ki sen dilini</p>

  <p class="calibre4">tut."</p>

  <p class="calibre4">"Tutarım, öyle tutarım ki ölünceye kadar tutarım."</p>

  <p class="calibre4">Binbaşıya döndü, ona yalvararak baktı:</p>

  <p class="calibre4"><span class="calibre5">"Sen de beni ne . olursun öldürtme, bak binbaşırn bak, benim kaç baş külfetim var, onlara kim bakar da büyütür, onları kim askere gönderir de şehit mertebesine eriştirir," diyecekti sözünü yuttu. "Onlar nasıl, nasıl, nasıl," dedi, nasılların arkasını getiremedi. "Binbaşım benim suçum büyük , ne olur, sen gene de beni öldürtme. Ben bir yavru kuşum, sen ulu bir çalısın, alıcı kuşlardan kaçıp sana sığındım."</span></p>

  <p class="calibre4"><span class="calibre5">Doktor Salman Sami güldü, her halinden rahatladığı belliydi. "Sen kaç baş nüfussun?" diye sordu. Sesi tatlıydı. Ak sakallı Azizin içindeki korkuları silip aldı götürdü. Uzun Aziz parmaklarını saymaya başladı.</span></p>

  <p class="calibre4"><span class="calibre5">"On üç," dedi sevinerek.</span></p>

  <p class="calibre4"><span class="calibre5">"Sana bir ev daha alalım. Ben Vahap Beye bir mektup yazarım, sana evinin yakınından bir ev daha verir. Sen çok çekmişsin."</span></p>

  <p class="calibre4"><span class="calibre5">"Sonunda ' da iyi insanların sayesinde kurtulduk. Üstelik de cebimiz para gördü. Karnımız da sıcak yemek gördü. Bize verilen ev yepyeni, çok da büyük, bizim köydeki evden de büyük,</span></p>

  <p class="calibre4"><span class="calibre5">0 kadar evsiz barksız insan var ki yazıya yabana düşmüş. Bu ada yakında dolar. Herkes başını sokacak bir delik arıyor. Sağ</span></p>

  <p class="calibre4"><span class="calibre5">01 efendim, var ol doktor binbaşım, Allah sana uzun ömür versin, tuttuğun da altın olsun."</span></p>

  <p class="calibre4"><span class="calibre5">"Sen de sağ ol Aziz Ağa. Yalnız senin söylediklerini bütün ada biliyor, çocuklar şimdiye kadar duymadılarsa bir iki gün içinde duyarlar."</span></p>

  <p class="calibre4"><span class="calibre5">"Hiç merak etme, ben ev ev dolaşır, ben Emineyi başka birisine benzettim derim, olur biter."</span></p>

  <p class="calibre4"><span class="calibre5">"Olmaz," dedi Nişancı, "sen ev ev dolaşırsan işi büyütürsün, herkes merakla biribirine anlatır, çocuklar da duyar, işkillenirler. Siz bu işi bana bırakın, ben hallederim."</span></p>

  <p class="calibre4"><span class="calibre5">"Nişancı halleder," dedi doktor.</span></p>

  <p class="calibre4"><span class="calibre5">Uzun Aziz ilk kez gülümseyerek:</span></p>

  <p class="calibre4"><span class="calibre5">"Nişancı kardaş her bir şeyi yağdan kıl çekercesine, her şeyi halleder," dedi.</span></p>

  <p class="calibre4"><span class="calibre5">Üçü birden güldüler.</span></p>

  <p class="calibre4"><span class="calibre5">Nişancıyla Uzun Aziz dışarıya birlikte çıktılar.</span></p>

  <p class="calibre4"><span class="calibre5">Uzun Aziz, Nişancıya sordu:</span></p>

  <p class="calibre4"><span class="calibre5">"Binbaşı, ben şehit olacak gençler yetiştireceğim, onlar da biz günahkarlan ellerimizden tutup hepimizi cennete taşıyacaklar, dedim, buna çok kızdı, bunda bir yanlışlık var da, o yanlışlığa mı kızdı binbaşı? Biz dünyaya şehit olmaya gelmedik mi?"</span></p>

  <p class="calibre4"><span class="calibre5">"Binbaşı sana ne için, seni öldürecek kadar ne için kızdı sana söyleyeyim, bir kere o Çanakkalede, Geliboluda, bu adada doktorluk yaptı, elinden yüzlerce yaralı, ölü asker geçti. Kendi de ölümcül yaralar aldı. Savaş görenler, savaşanlar, uzaktan yakından savaşın içinde olanlar, savaşı yaşayanlar, savaşın ardında ne olursa olsun, isterse şehitlik olsun, savaşı över gibi edenlere düşman kesilirler. Öteki doktor da Çanakkale savaşında yaralanmış, malulen emekli olmuştur, o da Salman Sami gibi. Doktorlar bu adânın kilisesinde yaralılara baktıklarından ötürü bu adayı sevmişler, ondan sonra gelip buraya yerleşmişler. Onların yanında yalnız be yalnız savaşa, savaş isteyenlere sövülür. Şükret ki doktor seni nedense sevdi de canını bağışladı. Adam öldürmeyi sevmiyor ya bana öyle geliyor ki, ne için olursa olsun, savaşı, şehitliği övenleri bizim doktorlar, babaları, kardeşleri bile olsa öldürürler. Ben de asker kaçağı olduğum için beni seviyorlar. Kaçak Hasanı kaçtığı için asılmaktan kurtardılar. Bir de onun yanında Enver Paşa sözü etmeyeceksin, şehit sözü hiç etmeyeceksin. O, çok şehit görmüş, elinde çok yaralı asker şehitliğe kavuşmuş. Onun yüreği şehit sözüne dayanamıyor."</span></p>

  <p class="calibre4"><span class="calibre5">"Ben de onun yanında Enver Paşa, sözünü, şehit sözünü hiç etmem. Sen bana çocukların yerini söyle, onları hemen bulmalıyım."</span></p>

  <p class="calibre4"><span class="calibre5">"Onların yerlerini biliyorum, hemen git onları bul. Onları bul da söyleyeceklerini söyle. Yalnız şunu bil ki uzunca Aziz, yalanı gerçekten, isterse bir insan, daha inandırıcı söyleyebilir. Şimdi sen çocukların yanına giderken yüreğini bir iyice arındır, söyleyeceklerinin doğru olduğuna kendini bir iyice inandır. Bir an gelir ki sen de yalanının gerçek olduğuna inanırsın. İşte bak çocuklar aşağıda kayalığın üstündeler. Eğer yalanına çocukların yanına varıncaya kadar kendini inandıramazsan onların yanına şimdi gitme. Ne zaman yalanını gerçek edersen o zaman git Bütün yalanlar böyle, benim dediğim gibi söylenir."</span></p>

  <p class="calibre4"><span class="calibre5">"Ben şimdiden sen konuşurken bile yüreğimi arıttım. Çocuklara hiçbir zaman yalan söylemeyeceğim. İnsanoğludur bu, çocuk da olsalar, yalanı gerçeği hemen, derakap anlarlar."</span></p>

  <p class="calibre4"><span class="calibre5">"Haydi yolun- açık olsun, bu çocukları sen öldürecektin, şimdi de sen kurtaracaksın. İnsanın yaman bir yaratık olması, sıkışınca yalanı gerçek yapmasıdır."</span></p>

  <p class="calibre4"><span class="calibre5">"Yaptım gitti," dedi güvenle, aşağıya denize doğru, çocukların üstünde yan yana oturdukları kayaya yürüdü.</span></p>

  <p class="calibre4"><span class="calibre5">Arsen Usta köye gelip Poyrazdan aldığı dükkanın içinde çalışır, öcağını yapar, büyük, manda derisinden körüğünü kurar, örsünü diker, alet, balıkçı gereksinmeleri sandıklarını yerleştirirken ona yardım ettiler. Usta çocuklardan çok memnun kaldı. Onlara birlikçe çalışmayı önerdi. Çocuklar da doktorların eski Rum mektebini yeniden açacağını, kendilerinin de okuyacaklarını söylediler. Arsen Usta onlara para vermek istedi, almadılar. Usta da:</span></p>

  <p class="calibre4"><span class="calibre5">"Durun çocuklar," dedi, "sizin burada canınız çok sıkılıyor, öyle değil mi?"</span></p>

  <p class="calibre4"><span class="calibre5">"Çok sıkılıyor," dediler.</span></p>

  <p class="calibre4"><span class="calibre5">"Durun öyleyse, size, mektepler açılana kadar bir iş bulacağım ki iş derim size."</span></p>

  <p class="calibre4"><span class="calibre5">Çocukların duvarın dibine sıraladıkları sandıkları teker teker açtı. Her birinin içinde türlü büyüklükteki oltalar pırıl pırıl yanıyordu.</span></p>

  <p class="calibre4"><span class="calibre5">Arsen Usta baştaki sandığın önüne sağ dizini koydu, oradan eline iki olta aldı, "Bana yaklaşın," dedi, elindeki oltaları çocuklara uzattı, "Bu oltalar lüfer oltasıdır." Çocuklara lüferin nasıl bir balık olduğunu anlattı. Sonra palamut, zargana, "Zargana çoğunlukla suyun yüzünde dolaşır, zargana yılanbalığı gibi uzun, lezzetli bir balıktır. Öteki balıklara da yem olaraktan kullanılır, mercan, çipura." Bütün balıkları niteliklerine göre uzun uzun anlattı. Sandığın birinden de iki bambu kamış çıkardı. Kamışları uç uca ulayarak iki uzun kamış yaptı, bir başka sandıktan da ipler çıkardı, oltaları, mantarları iplere bağladı, ipleri de kamışların ucuna düğümledi, alın, tamam işte, dedi. Ardından da:</span></p>

  <p class="calibre4"><span class="calibre5">"Balıklar oltaya vurduğunda, balık vurur vurmaz hemen çekeceksiniz..."</span></p>

  <p class="calibre4"><span class="calibre5">İkisi iki yerden:</span></p>

  <p class="calibre4"><span class="calibre5">"Bunları biliyoruz," dediler.</span></p>

  <p class="calibre4"><span class="calibre5">"Nerden biliyorsunuz," diye sordu Arsen Usta.</span></p>

  <p class="calibre4"><span class="calibre5">"Kaçak Hasan, motoruyla çıkmadığı zaman tepenin arkasındaki kayalıklara gidiyor, bir kayalığın üstüne oturuyor, oltasını denize sarkıtıyor, oltaya balık vurunca da birden yıldırım gibi çekiyor, sudan çıkınca çırpınan, titreyen balığı gözlerinin önüne getiriyor, güneşte yanıp sönen balığı bir süre seyrediyor, sonra da ipin ucundan alıyor, kayalığın çukuruna atıyordu."</span></p>

  <p class="calibre4"><span class="calibre5">"Olta değiştiriyor muydu hiç?"</span></p>

  <p class="calibre4"><span class="calibre5">Hemen hemen konuşmamış Harndi aldı sözü:</span></p>

  <p class="calibre4"><span class="calibre5">"Kaçak Hasan gittiği yere göre olacak iki üç kez olta değiştirirdi, biz de onu seyrederdik. Hasan ne yaptıysa hepsini biliyoruz."</span></p>

  <p class="calibre4"><span class="calibre5">Bundan sonra çocuklar aşağı yukarı her gün balığa çıktılar, kimi günler kaçak Hasan da geliyor onların yanına, kayanın üstüne çıkıyor, onlar burada, Hasan orada balık tutuyorlardı. En sonunda Hasan da onların oturduğu kayalıklara geldi, onlarla birlikte balık tuttu. Deniz üstüne, balıklar üstüne, balıkların huyu suyu üstüne çok şeyler öğrendiler. Ah, mektep olmasa ne iyi birer balıkçı olurlar, kocaman ortak bir tekne alırlar, denizde balık koymaz tutar satarlardı. Doktor binbaşı diyordu ki, zenginlik hiçbir şey değil, insan, insan olacaksa okuyup dünyanın ıncığını cıncığını öğrenmeli. Denizin, balıkların huyunu suyunu öğrendik kötü mü oldu?"</span></p>

  <p class="calibre4"><span class="calibre5">Çocuklar oltalarını sarkıtmış kayalığın üstünde otururlar, sepetlerinde az ' önce tuttukları balıklar çırpınırken, arkalarından, "selamünaleyküm," diye bir ses geldi. Arkalarına döndüler. Önce Cemal:</span></p>

  <p class="calibre4"><span class="calibre5">"Aleykümselam," dedi, arkasından Hamdi. Ayağa kalktılar.</span></p>

  <p class="calibre4"><span class="calibre5">Cemal yavaşça:</span></p>

  <p class="calibre4"><span class="calibre5">"Biliyor musun, bu adam bizim köyden olurmuş, anam onu görmüş de tanıyamamış, adı da ak sakallı Uzun Azizmiş. Kaçak Hasan bunu hiç sevmiyor. O bir yalancı, diyor."</span></p>

  <p class="calibre4"><span class="calibre5">Uzun Aziz, Cemal sözünü bitirirken yanlarına geldi. Çocukların oltaları daha denizdeydi. Uzun Azizin, büyük adamlarmış gibi onlara selamünaleyküm demesi çok hoşlarına gitti.</span></p>

  <p class="calibre4"><span class="calibre5">"Oturun arkadaşlar, bereketli olsun. ' Nasıl gidiyor?"</span></p>

  <p class="calibre4"><span class="calibre5">Çocuklar otururlarken, o da bir yere ilişiverdi.</span></p>

  <p class="calibre4"><span class="calibre5">"İyi gidiyor," dedi Hamdi, "böyle giderse akşama kalmaz sepeti doldururuz," derken önce Cemalin, sonra Harndinin oltasına balık vurdu, oltalarını çektiler. iplerinin ucuncl.a orta boy iki mercan kırmızılar, maviler saçarak çırpınıyordu. Cemal önce, onun arkasından da Hamdi, oltalarından balıklarını aldılar.</span></p>

  <p class="calibre4"><span class="calibre5">"Bizim memlekette de çocuklar Karadenizde balık tutarlardı, ben de onları seyrederdim. Bizim köy deniz kıyısında değildi ki biz balık tutmasını öğrenelim. Bizim köy Yalnızköy, Cemalin babasının, dedesinin köyü. Öteki köy bizim köye yakın köy, Harndinin babasının, dedesinin köyü. Analarınız beni tanımadı. Harp bu, insanı değiştiriyor. Harpten önce ben böyle miydim, açlık, yoksulluk işte beni bu hale getirdi. Varsın tanımasınlar, tanınacak halimiz mi kaldı? Babalarınız, dedeleriniz sağ kalsalardı, şehit olmasalardı bizim halimiz böyle mi olurdu? Bu dünyada şaşılacak işler oluyor, sizin babalarınız, dedeleriniz o kadar arkadaş, o kadar dostlardı ki, ben sizi burada el ele, kol kola her gün birlikte görünce kendi kendime kan çekiyor, dedim. Askerden yaralı, sakat bir iki kişi döndü, babalarınızın şehit oluşlarını onlar anlattılar, Sarıkamışta, Allahuekber dağlarında onlar biribirlerine sarılmışlar, öylece de şehit düşmüşler. Sağ kalan arkadaşları da onları yan yana gömmüşler."</span></p>

  <p class="calibre4"><span class="calibre5">Uzun Aziz gözlerini çocuklara dikti:</span></p>

  <p class="calibre4"><span class="calibre5">"Siz bütün bunları biliyor muydunuz da böyle kardeş gibi oldunuz?"</span></p>

  <p class="calibre4"><span class="calibre5">"Bilmiyorduk," dedi Cemal.</span></p>

  <p class="calibre4"><span class="calibre5">"Bilmiyorduk" dedi Hamdi.</span></p>

  <p class="calibre4"><span class="calibre5">"Şimdi bildiniz işte," dedi Uzun Aziz.</span></p>

  <p class="calibre4"><span class="calibre5">Kaçak Hasan gelmiş arkalarında dikilmiş, onlar onun farkında olmadıkları gibi oltalarına takılıp aşağıda çırpınan balıkların bile farkında değillerdi.-</span></p>

  <p class="calibre4"><span class="calibre5">İlk olaraktan Cemal başını kaldırınca gelip başuçlarında duran kaçak Hasanı gördü:</span></p>

  <p class="calibre4"><span class="calibre5">"Buyur Hasan amca," dedi, "nerden geliyorsun böyle, sepetin dolmuş."</span></p>

  <p class="calibre4"><span class="calibre5">"Şu aşağıda kara incirin önündeki kayalığın yöresinde balık kaynıyordu, kısacık bir zamanda sepetim doluverdi."</span></p>

  <p class="calibre4"><span class="calibre5">"Burası da öyle," dedi Cemal, "burası da bugün balık kaynıyor."</span></p>

  <p class="calibre4"><span class="calibre5">Denizde unuttuğu oltasını çekti, daha büyük bir mercan aldı. Mercan nerdeyse ölmüştü, uzun aralıklarla bir iki titredi. Harndi de oltasını çekti, onun oltasında da iri bir mercan takılıydı.</span></p>

  <p class="calibre4"><span class="calibre5">Uzun Aziz ayağa kalktı:</span></p>

  <p class="calibre4"><span class="calibre5">"Sağlıcakla kalın çocuklar," dedi, "bereketli olsun, sepetiniz dolsun."</span></p>

  <p class="calibre4"><span class="calibre5">Hasanla köye doğru yürüdüler. Yolda çocukları konuştular. Uzun Aziz işin gerçeğini Hasana da anlattı. Bundan sonra ağzından böyle sözler, öldürseler çıkmayacaktı. Sarıkamış dağlarında donup donup ölen, Cemalle Harndinin şehit babaları kardeş gibiydiler. Allahuekber dağında donarak ölenler biribirlerine sarılmışlar da öyle ölmüşler. Burada da çocukları kardeş olmuşlar.</span></p>

  <p class="calibre4"><span class="calibre5">"Baksana kaçak Hasan Efendi, baksana arkadaşım, şu çocuklar da burada, bu ıssız adada biribirleriyle kardeşten ileri olmuşlar, biribirlerinden hiç ayrılmıyorlar. Bunlar da asker olurlarsa, Ruslarla harbe Allahuekber dağına giderlerse, bunlar da donup ölürken biribirlerine sarılıp ölecekler."</span></p>

  <p class="calibre4"><span class="calibre5">Kaçak Hasanın gözleri yaşardı, eli ayağı kesildi, bir anda her şeyi birden anımsadı, uzun Azizin elinden tuttu, önüne geçip durdu, gözlerini gözlerinin içine dikti, bir süre baktı:</span></p>

  <p class="calibre4"><span class="calibre5">"Gene Rus savaşı olacak mı," diye karıncalamış bir sesle sordu:</span></p>

  <p class="calibre4"><span class="calibre5">Uzun Aziz gülerek:</span></p>

  <p class="calibre4"><span class="calibre5">"İnşallah olmayacak," dedi.</span></p>

  <p class="calibre4"><span class="calibre5">"Kimse Allahuekber dağına gitmeyecek."</span></p>

  <p class="calibre4"><span class="calibre5">"İnşallah gitmeyecek."</span></p>

  <p class="calibre4"><span class="calibre5">"Ordunun yarısı donup kazık kesilmeyecek."</span></p>

  <p class="calibre4"><span class="calibre5">"Kazık kesilmeyecek."</span></p>

  <p class="calibre4"><span class="calibre5">"Yarısını da bit yemeyecek."</span></p>

  <p class="calibre4"><span class="calibre5">"Bit yemeyecek."</span></p>

  <p class="calibre4"><span class="calibre5">"Oooh, inşallah," dedi Hasan, derin bir soluk aldı, yan yana gelip yürüdüler. Kaçak Hasan köye yaklaşırlarken gene durdu:</span></p>

  <p class="calibre4"><span class="calibre5">"Al şu sepeti," dedi, ''bu sepetteki balıkların hepsi senin. Senin hanım balık pişirmesini bilir mi?"</span></p>

  <p class="calibre4"><span class="calibre5">"Bilmez olur mu hiç, biz Karadenizliyiz. Yanımız yönümüz hep Rum köyüydü, deniz de bize yakındı. Rumlar hep balık yerlerdi. Onlara bakarak biz de yerdik Balıkların yarısı. senin, yarısı benim."</span></p>

  <p class="calibre4"><span class="calibre5">"Olmaz, hepsi senin. Ben balık yiye yiye bıktım. Sende çoluk çocuk var. Kim bilir buraya gelinceye kadar yollarda neler çektiniz."</span></p>

  <p class="calibre4"><span class="calibre5">"Böyle bir göçü Allah kimsenin başına vermesin. Allah böyle bir harbi de kimseciklerin başına vermesin. Bizim çektiğimizi de kimse çekmesin. Ben yıllardır ilk kez insanlığı burda gördüm. İlk olarak da karnım burada doğru dürüst yemek gördü. Gözlerim de insana benzer insan gördü."</span></p>

  <p class="calibre4"><span class="calibre5">Kaçak Hasan:</span></p>

  <p class="calibre4"><span class="calibre5">"Ben de bunca yıldır insana benzer insanları, cennete benzer cenneti burada gördüm. Benim evde benden başka kimse yok. Senin evde külfet çok, al sepeti, al da yarın gene getir. Yarın da doktorlar için balığa çıkacağım, sana da haftada bir iki kez balık getiririm. Al şu sepeti."</span></p>

  <p class="calibre4"><span class="calibre5">"Ver şu sepeti."</span></p>

  <p class="calibre4"><span class="calibre5">"Bu balıklar iki gün dayanır."</span></p>

  <p class="calibre4"><span class="calibre5">"Biz de iki gün bol bol balık yeriz. Allah senden razı olsun."</span></p>

  <p class="calibre4"><span class="calibre5">Bundan sonra bir yandan Nişancı, bir yandan kaçak Hasan, bir yandan Aziz ortada bir yanlışlık olduğunu, Azizin Emineyi başkasına benzettiğini adada kim varsa herkese anlattılar. Kimse de bir daha bu yanlışlığı ağzına almadı.</span></p>

  <p class="calibre4"><span class="calibre5">Birkaç gün sonra çocuklar babalarını tanıyan, onların kardeşten ileri arkadaşlar olduğunu söyleyen Uzun Azize, gün ışımadan varıp oturdukları kayanın dibindeki balık kaynayan denizden tuttukları balıkları götürdüler. Uzun Aziz çocuklardan bunu hiç beklemiyordu. Mutlu oldu.</span></p>

  <p class="calibre4"><span class="calibre5">"Sağ olun, var olun, uzun ömürlü olun, işte, şimdi cennette olan babalarınız da sizin gibiydi. Babalarınız da şimdi cennette olmayıp, burada olsalardı onlar da Aziz amcalarına sizin gibi balık getirirlerdi." Çocuklara dua ederken, duasını kesti, içeriye seslendi, "Gel hele, gel hele hatun, bak, çocuklar bize ne kadar çok, ne kadar çok," derken kadın kapıya çıktı, "balık tutmuşlar da bize getirmişler!"</span></p>

  <p class="calibre4"><span class="calibre5">Kadın geldi Azizin elinden sepeti aldı içeriye götürdü, az sonra da boş sepeti getirdi Cemale verdi, kocasına döndü:</span></p>

  <p class="calibre4"><span class="calibre5">"Bunlar, kardeşten ileri olan, biribirlerine kucak kucağa sarılarak ölen şehitlerin çocukları değil mi?"</span></p>

  <p class="calibre4"><span class="calibre5">"Onlar," dedi Uzun Aziz.</span></p>

  <p class="calibre4"><span class="calibre5">Kadın dualar ettikten sonra, ellerini yüzüne sürdü:</span></p>

  <p class="calibre4"><span class="calibre5">"Allah sizi analarınıza bağışlasın," dedi, "Analarınıza selam söyleyin."</span></p>

  <p class="calibre4"><span class="calibre5">Gene dudakları kıpır kıpır duasını sürdürdü.</span></p>

  <p class="calibre4"><span class="calibre5">Çocuklar, Uzun Azizin, karısının onları böylesine karşılamalarından dolayı utanmışlar, ne söyleyeceklerini bilemiyorlardı.</span></p>

  <p class="calibre4"><span class="calibre5">Cemal:</span></p>

  <p class="calibre4"><span class="calibre5">"Aziz amca," dedi, "sen bizim köyden değilmişsin, babamızı da tanımıyormuşsun, biz balık tuttukça sana da getirece-</span></p>

  <p class="calibre4">İLİ — <span class="calibre7">ff</span></p>

  <p class="calibre4"><span class="calibre5">ğ<sup class="calibre10">iz</sup>.</span></p>

  <p class="calibre4"><span class="calibre5">Hamdi:</span></p>

  <p class="calibre4"><span class="calibre5">"Yarın balık tutarsak, böyle bir sepet, onları da Arsen Ustaya götüreceğiz. Ondan sonra da gene size."</span></p>

  <p class="calibre4"><span class="calibre5">"Sağ olun çocuklar."</span></p>

  <p class="calibre4"><span class="calibre5">Çocuklar konuştuktan sonra biraz açılmışlardı:</span></p>

  <p class="calibre4"><span class="calibre5">"Siz de sağ olun," dedi çocukların ikisi iki yerden.</span></p>

  <p class="calibre4"><span class="calibre5">Evin arkasına geçip biraz uzaklaşınca iskeleye kadar koştular. Şehit, cennetteki babalarını, hem de Yalnızköyden olan uzun ak sakallı Uzun Azizi memnun ettiklerinden dolayı içleri sevinçle dolmuştu. İskeleye büyücek, mavi boyalı bir tekne yanaşmıştı. İskelenin üstünde de Vasili, Hüsmen, Şehmus Ağa, birkaç kişi daha duruyor, yabancı erkekler, kadınlar, çocuklar,</span></p>

  <p class="calibre4"><span class="calibre5">' tekneden iskeleye öteberi taşıyorlardı. Zehra da çeşmenin musluğu altına kovasını koymuş su dolduruyordu.</span></p>

  <p class="calibre4"><span class="calibre5">Cemal, Hamdiye:</span></p>

  <p class="calibre4"><span class="calibre5">"Bu kız var ya," dedi, "babasıyla birlikte çok uzak bir yerden sürgün gelmiş. Bir de bacısı var bunun. Babasının da kırçıl, çenesinde bir sakalı var. Anam senin anana diyordu ki, kızların anası buraya vapurlan gelirlerken ölmüş, ölüsünü de denize atmışlar. O büyük denizlerde çok büyük balıklar varmış, o balıklar da kadının ölüsünü yutmuşlar."</span></p>

  <p class="calibre4"><span class="calibre5">"Biliyorum," dedi Hamdi, "bana da anam söyledi. Anam da, doktorlar biribirleriyle konuşurlarken onlardan duymuş. Şu su dolduran kız var ya onun adı Zehra."</span></p>

  <p class="calibre4"><span class="calibre5">"Biliyorum," dedi Cemal, "herkes diyor ki onun kadar güzel bir kız bu dünyada yokmuş."</span></p>

  <p class="calibre4"><span class="calibre5">"Yok," dedi Cemal, "bunu herkes biliyor, herkes de görüyor."</span></p>

  <p class="calibre4"><span class="calibre5">"Yaaa öyle işte. Zehraya da Poyraz aşık olmuş, aşkından ölüyormuş. Babası da kızı Poyraza vermiyormuş."</span></p>

  <p class="calibre4"><span class="calibre5">"Doğru," dedi Cemal, "sürgünlüğü biterse babası kızını alıp memleketine geri götürecek, onu orada everecekmiş."</span></p>

  <p class="calibre4"><span class="calibre5">"Poyraz demiş ki kızın babasına, sana söz veriyorum, sen sürgünden kurtulursan ben de seninle birlikte senin memleketine gelirim."</span></p>

  <p class="calibre4"><span class="calibre5">"Babası kabul etmemiş."</span></p>

  <p class="calibre4"><span class="calibre5">"Kız da Poyraz da, ikisi de biribirlerine karasevda bağlamışlar. Babası Zehrayı Poyraza vermezse, bir gece ikisi de geleceklermiş o zeytin ağaçlarının içine, birer yaşlı zeytin ağacı bulacak, onlara kendilerini asacaklarmış."</span></p>

  <p class="calibre4"><span class="calibre5">"O Poyraz bir kahramanmış."</span></p>

  <p class="calibre4"><span class="calibre5">"Kız da çok güzel."</span></p>

  <p class="calibre4"><span class="calibre5">"İnşallah babası ins afa gelir."</span></p>

  <p class="calibre4"><span class="calibre5">"İnşallah."</span></p>

  <p class="calibre4"><span class="calibre5">Kovaları dolunca Zehra evine gitti. Arkasından baktılar, sonra da iskeleden yana yürüdüler, kamışlığın önünde durdular. Poyraz geldi, Vasili, tekneden çıkan yaşlı adamın kendisine verdiği kağıdı ona verdi, Poyraz kağıdı okuduktan sonra Vasiliye geri verdi, "Bunları yerleştir. Ondan sonra bana gel."</span></p>

  <p class="calibre4"><span class="calibre5">Adam Poyraza yaklaştı:</span></p>

  <p class="calibre4"><span class="calibre5">"Sen Poyraz Bey misin," diye sordu.</span></p>

  <p class="calibre4"><span class="calibre5">"Benim," dedi Poyraz.</span></p>

  <p class="calibre4"><span class="calibre5">"Vahap Bey bana, Poyraz Beye selam söyle, yakında onun adası dolacak dedi, ona göre hazırlıklı olsun."</span></p>

  <p class="calibre4"><span class="calibre5">"Duydun mu Vasili, bunlar çok yorgunlar, nerdeyse ayakta uyuyacaklar."</span></p>

  <p class="calibre4"><span class="calibre5">"Çok yorgunuz," dedi yaşlı adam, "yıllardır, düşman ordularının önünden kaçtığımızdan bu yana dur durak bilmedik. Nerde bir lokma ekmek bulduysak orada firavun esiri gibi çalıştık. Üç gün önce iş bitti. Pamuk çiftliğinin sahibi iyi bir adamdı. Ne kadar oğlu, yeğeni, köylüsünün ne kadar genci varsa Çanakkalede, Geliboluda şehit olmuş. Onlar şehit olmuş kurtulmuşlar, rezil kepaze olaraktan bu dünyada biz kalmışız. Şimdi ayakta duracak halimiz kalmadı. Yıllardır durmadan yürüyor, iş bulursak çalışıyoruz. Canımız çıktı. İş bulamadığımızda da hırsızlık yaptık. Çok yorgunuz çok. Şu çocuklara bir bakın, boyunları armut çöpü gibi. Kendileri bir deri bir kemik. Harpten önce biz böyle miydik? Çok yorgunuz çok."</span></p>

  <p class="calibre4"><span class="calibre5">"İnşallah adamızda dinlenirsiniz."</span></p>

  <p class="calibre4"><span class="calibre5">"Bu adada mezarlık var mı?"</span></p>

  <p class="calibre4"><span class="calibre5">Bu soruya şaşkınlayan Poyraz bir süre karşılık veremedi, sonra toparlandı:</span></p>

  <p class="calibre4"><span class="calibre5">"Var," dedi, "şehitler mezarlığı var."</span></p>

  <p class="calibre4"><span class="calibre5">"Daha iyi ya biz de şehit mezarlığında dinleniriz."</span></p>

  <p class="calibre4"><span class="calibre5">"Vasili, ağayı al götür evine de dinlensinler. Bir eksikleri varsa onu da öğrenip çabuk gel."</span></p>

  <p class="calibre4"><span class="calibre5">Poyraz, kulaklarında bir tuhaf uğultularla gitti çeşmenin başındaki kanepeye oturdu, bir su içti. Ayakta ölü gibi duran bu insanlar onu yıkmıştı. Kalktı, doktorlara gitti, durumu onlara anlattı. Doktorlar da çok üzüldüler. Salman Samiyi bir öksürük tuttu, nerdeyse boğulacaktı, Halil Rifat bir tas su getirdi, doktor içti, öksürüğü durmadı. Doktorun yüzü kıpkırmızı kesildi, her yerinden kan fışkıracak gibi oldu. Halil Rifat küçük bir şişe açtı, ona koklattı, öksürük yavaş yavaş durdu. Salman Sami tepeden tırnağa ter içindeydi, saçları, yüzü, bütün bedeni su içinde kalmıştı. Gözlerini kapatmış, koltuğun arkasına dayanmıştı.</span></p>

  <p class="calibre4"><span class="calibre5">Neden sonra gözlerini açtı, doğruldu:</span></p>

  <p class="calibre4"><span class="calibre5">"Biraz su Rifat," dedi. "Ne oldu bana böyle?"</span></p>

  <p class="calibre4"><span class="calibre5">Halil ona suyu uzatırken:</span></p>

  <p class="calibre4"><span class="calibre5">"Çok üzüldüğünüzde, ümitsiz ameliyatlarda hep böyle ök-sürürdünüz efendim."</span></p>

  <p class="calibre4"><span class="calibre5">Doktor Salman Sami suyu içerken kapıdan, biraz önce dışarı çıkan Poyraz girdi.</span></p>

  <p class="calibre4"><span class="calibre5">Halil Rifat yandaki koltuğu göstererek:</span></p>

  <p class="calibre4"><span class="calibre5">"Buyur otur Poyraz Bey," dedi.</span></p>

  <p class="calibre4"><span class="calibre5">Poyraz otururken:</span></p>

  <p class="calibre4"><span class="calibre5">"Beni bağışlayın doktor bey," dedi, "onları görünce ben de fenalaştım efendim, beni affedin."</span></p>

  <p class="calibre4"><span class="calibre5">Doktor çok sert:</span></p>

  <p class="calibre4"><span class="calibre5">"Oğlum, harbi sen mi icat ettin de benden özür diliyorsun. Her savaşta yalnız savaşanlar ölmez, onlardan daha çok savaş-mayanlar ölür. Çocuklar, kadınlar, yaşlılar, çocuklar da ölürler. İnsanlık insanlığını kaybeder. Hangi savaş olursa olsun insanın insanlığında hayır bırakmaz. İnsanoğlunda acıma hissi, merhamet bırakmaz, sevgi bırakmaz. İnsanda ne kadar güzellik varsa alır götürür. Savaş, yani harp gelecek insanlığın da insanlığını elinden alır. Savaştan sonraki insan, önceki insan değildir. Savaş sonrası insanlar iflah olmaz yaralar almıştır, insanlığından o kadar, o kadar değer yitirmiştir ki, bir daha onulmaz. Bu savaş dedikleri lanet sürecek olursa sonunda insanlık da tükenecek Kendi etti, kendi buldu derler, insan kendi kendini tüketecekse tüketsin, kendi bilir, kendisiyle birlikte dünyayı da tüketiyor, yok ediyor. Oysa insanlığın iyileşerek sürüp gitmesi ne güzel olurdu, şu güzelim dünyayı her gün biraz daha güzelleştirmesi ne güzel olurdu. Şu insanoğlu niçin bu kadar kendine düşman, dünyadaki bütün güzelliklere, kayan yıldızlara, tepeden tırnağa çiçek açan güzelim dünyanın her şeyine, menekşenin kokusuna, güllerin rengine, kuşların ötüşüne, cerenlerin sıçrayışlarına, her gün binlercesini, milyonlarcasını gördüğümüz ışığa niçin bu kadar düşman şu insanoğlu, acaba ölümlü olduğunu bildiğinden mi? Oysa insanoğlu isterse ölümü bile güzelleştirir. Oysa insanoğlu önce kendisini güzelleştirmek, sonra dünyadaki her şeyi güzelleştirmek için, en güzel işini yapmış, kendini yaratmıştır. Oysa kendini yarattığı gibi her şeyi yeniden yaratabilir, her şeyi böylesine çirkinleştireceğine yeniden güzelleştirebilirdi. İnsanoğlu buradan giderken böyle kan içinde, böyle kula kulluk ederek gitmezdi. Dünyanın, insanın, sevginin, güzelliğin, dostluğun tadı damağında, her şeye doymuş işte böyle giderdi. İşte o zaman ölüm korkusu kalır mıydı, durmadan güzellikler yaşayan, durmadan yaratan insanın ölümü düşünmeye vakti mi olurdu, olsa bile ölümden bu kadar korkar, ölüme yapayalnız gider, uydurduğunu bile bile cennet, cehennem yaratır mıydı?"</span></p>

  <p class="calibre4"><span class="calibre5">Doktor Salman Sami yanındakileri unutup gitmiş gibiydi, sanki kendi kendine konuşuyordu.</span></p>

  <p class="calibre4"><span class="calibre5">"Şu olan bitene inanamıyorum, dayanamıyorum," dedi sustu, cebinden mendilini çıkardı, alnını, saçlarını sildi.</span></p>

  <p class="calibre4"><span class="calibre5">içeriye alı al, moru mor giren Vasili:</span></p>

  <p class="calibre4"><span class="calibre5">"Efendim bunların hepsi hasta, iler tutar yerleri kalmamış, bunların hepsi ha öldü ha ölecek. Bir o yaşlı adam ayakta, gerisi dökülüyor."</span></p>

  <p class="calibre4"><span class="calibre5">Poyraz, birtakım işaretlerle, gözüyle kaşıyla, sus, dedi Vasiliye, Vasili de hemen sustu. Bunu anlayan doktor Salman Sami, emir verircesine sert:</span></p>

  <p class="calibre4"><span class="calibre5">"Sen, konuş Vasili," dedi.</span></p>

  <p class="calibre4"><span class="calibre5">Vasili, onun sözü biter bitmez konuşmaya başladı:</span></p>

  <p class="calibre4"><span class="calibre5">"O yaşlı adam dedi ki, hükümet konağının avlusunda daha çok adam bekliyormuş. Hepsinin de hali bu gelenlerden betermiş. Vahap oradan bizim adaya çok insan gönderecekmiş, bizim ada da insanla dolacakmış. Bizim adada iki tane büyük doktor varmış, bu doktorlar hastalara değil, ölülere bile can verirlermiş."</span></p>

  <p class="calibre4"><span class="calibre5">"Bakarız," dedi Salman Sami, "diriye de bakarız, ölüye de. Bizim başka ne işimiz var?"</span></p>

  <p class="calibre4"><span class="calibre5">"Ne yaparsanız yapın, sizin başımız üstünde yeriniz var."</span></p>

  <p class="calibre4"><span class="calibre5">Doktor Salman Saminin teri kurumuş, doktor kendine gelmişti. Kendini her şeye hazır duyumsuyordu. Doktorlar akşamüstü yeni gelenlerin evlerine gittiler, yaşlı adamdan başka evde kim varsa çullar, eski kilimler, minderler üstünde, kirli yırtık yorganlar altında yatıyorlardı. Bereket versin ki doktorlar durumu bildikleri için epeyce ilaç getirmişlerdi. Evin içini yeni konuklar öylesine kokutmuşlardı ki insanın burnunun direği kırılıyordu. Evden yaşlı adamla birlikte çıktılar.</span></p>

  <p class="calibre4"><span class="calibre5">Salman Sami:</span></p>

  <p class="calibre4"><span class="calibre5">"Bu ne hal," dedi yüzünü buruşturarak, "Bunlar böyle ne zamandır ölmüşler de kimsenin haberi olmamış."</span></p>

  <p class="calibre4"><span class="calibre5">Yaşlı adam:</span></p>

  <p class="calibre4"><span class="calibre5">"Doğru doktor bey, biz ölmüşüz de bizim de, kimsenin de bizden haberi yok. Allah sizden razı olsun. Harp bizi buralara kadar aç susuz, çırılçıplak, sıtmalı bataklık diyarlara sürdü. Yollarda çok insan öldü. Yollar mezarsız ölülerle doldu. Rus askeri geldikçe biz kaçtık."</span></p>

  <p class="calibre4"><span class="calibre5">"Poyraz arkadaşım gayret gene sana düştü," dedi Salman Sami, "bunlar aç susuz. Bunlara içecek çorba gönderebilir misiniz?"</span></p>

  <p class="calibre4"><span class="calibre5">"Olur," dedi Poyraz, "çorbalar hazırlanıyor."</span></p>

  <p class="calibre4"><span class="calibre5">"Siz bizimle gelin, Vasili çorbaya gitsin. Anadolu sürgünlerinin hali Yunan sürgünlerinin halinden bin beter. Ne yapacağız bilmem," dedi, elini Poyrazın omuzuna koyup durdu.</span></p>

  <p class="calibre4"><span class="calibre5">"Vahap Bey öbürlerini de gönderirse?"</span></p>

  <p class="calibre4"><span class="calibre5">"Ne yapmalıyız mı, diyorsunuz?"</span></p>

  <p class="calibre4"><span class="calibre5">Salman Sami bir iki adım attıktan sonra yanındaki yaşlı adama sordu:</span></p>

  <p class="calibre4"><span class="calibre5">"Şimdiye kadar nerdeydiniz?"</span></p>

  <p class="calibre4"><span class="calibre5">"İncir topladık, nar, şeftali, pamuk topladık, bağbozumun-da bize iş vermeyeceklerini söylediler, biz de hükümete başvuru yaptık, onlarda bizi bu adaya gönderdiler. Çok yorulduk. Allah sizden de, onlardan da razı olsun."</span></p>

  <p class="calibre4"><span class="calibre5">Salman Sami, Vasiliye gülümsedi:</span></p>

  <p class="calibre4"><span class="calibre5">"Sen daha delikanlısın Vasili, cephelerde çok bulundun ya delikanlısın, Halil Rifat Beyle git de hastalara ilaç verecek, iğne yapacak, ona yardım et."</span></p>

  <p class="calibre4"><span class="calibre5">"Baş üstüne doktor bey."</span></p>

  <p class="calibre4"><span class="calibre5">"Biz de şu çeşmenin başına oturup biraz konuşalım."</span></p>

  <p class="calibre4"><span class="calibre5">Poyraz:</span></p>

  <p class="calibre4"><span class="calibre5">"Eve gidelim efendim," dedi, "Lena Ana çok güzel çay yapıyor, çay içelim. İyi ki siz burdasınız doktor bey, siz olmasanız biz ne yapardık, bilmem ki."</span></p>

  <p class="calibre4"><span class="calibre5">Poyrazın evine gittiler, doktor Salman Sami evi çok beğendi:</span></p>

  <p class="calibre4"><span class="calibre5">"Ne güzel," dedi. "Bizimkiler de çok güzel ya bu ev daha güzel."</span></p>

  <p class="calibre4"><span class="calibre5">Poyraz:</span></p>

  <p class="calibre4"><span class="calibre5">"Kim bilir, bu evi yaptıran kişi, ömrümün sonuna kadar oturacağım diye, kim bilir bu evi özenip bezeyerek nasıl bir sevinçle yaptırmıştı. Vasili söyledi, adam bu evde ancak bir yıl oturmuş. Lena söylüyor, adam Yunanistana giderken evinden bir türlü ayrılamıyormuş. Tekneye koşarken de, hem koşuyor, hem de dönüp evine bakıyormuş. Tekne kalkıp giderken de, ada kayboluncaya kadar, ayakta durmuş, gözlerini de evinden ayırmamış. İşte biz de bu insanların evlerine konduk."</span></p>

  <p class="calibre4"><span class="calibre5">Herkes konuklara yemek, su taşıdı. Doktorlar hastalarına baktılar. Gelenlere yardım edenler de, yardım görenler de mutluydu.</span></p>

  <p class="calibre4"><span class="calibre5">Üç dört gün içinde adaya insanlarla dolu tekneler geldi, yüklerini boşaltıp gittiler. Adadaki evler hemen hemen dolmuş, yalnız on beş kadar ev boş kalmıştı. Gelenler yorgundular. Bir kısmı hastaydı. Üstleri başları dökülüyordu. Hepsinin de cebin- • de biraz paraları vardı. Buraya gelmeden önce kimi ekin biçmede, şeftali, nar, incir, pamukta çalışmışlar, yemeyip içmeyip ceplerine biraz kışlık para koymuşlardı. Gelen ailelerden ancak beşinin durumları iyiydi. Bunlar mübadil olduğundan hükümet bunlara para yardımı yapmıştı.</span></p>

  <p class="calibre4"><span class="calibre5">Bunlar geldikten, evlerine bir iyice yerleştikten sonra Şükrü Efendi de on sekiz kişiyle bal kesmeye geldi. Bal kesme ustaları, her bal kesiminde, Şükrü Efendi kabala aldığı kovanları bu balcılara kestiriyordu.</span></p>

  <p class="calibre4"><span class="calibre5">Ustalar ilk kovanları yokladılar, Şükrü Efendiye geldiler, şimdiye kadar biz böyle ağzına kadar dolu kovanlar görmedik. Böyle binbir çiçek kokan kovanlar da görmedik, dediler. Şükrü Efendi çok sevindi, yanına doktorları, Poyrazı, Musa Kazım Ağaefendiyi, Vasiliyi, Nişancıyı da aldı, balcılarla birlikte kovanlığa çıktılar. Ağaefendi de balcılıktan anlıyordu. Onun da çiftliğinde kovanları vardı. Onların kovanlara gittiğini duyan Baytar arkalarından koştu, ben de, kendimi bildim bileli, hiçbir yerde böyle ağzına kadar dolu, bembeyaz balı hiçbir yerde görmedim. Ben arıların içinde büyüdüm, dedi.</span></p>

  <p class="calibre4"><span class="calibre5">Poyraz:</span></p>

  <p class="calibre4"><span class="calibre5">"Bakın bu adaya, üstümüzden yaz gelmiş geçiyor, ada ağzına kadar daha çiçek dolu. Şu yakınımızdaki küçücük, ayak basılmamış adalara gidin de bakın, onlar da ağızlarına kadar çiçek dolu."</span></p>

  <p class="calibre4"><span class="calibre5">Balcıların başı, ustası:</span></p>

  <p class="calibre4"><span class="calibre5">"Rumlar niçin daha çok arı yapmamışlar, ıska geçmişler, bunu bir türlü anlayamadım. Bu adalar çiçek dolu, bu kadar kovanı değil, yüzlerce kovanı doldurur."</span></p>

  <p class="calibre4"><span class="calibre5">"föm bilir/' dedi Poyraz, "bunun da bir sebebi olacak."</span></p>

  <p class="calibre4"><span class="calibre5">"Kim bilir," dediler hep birden. Açılan kovanlar öylesine baş döndürücü bir kokuyla kokuyordu ki kimse konuşmak istemiyordu.</span></p>

  <p class="calibre4"><span class="calibre5">Kovanlıktan aşağı inerlerken Poyraz:</span></p>

  <p class="calibre4"><span class="calibre5">"Şükrü Efendi, doktorlar, gelin ne yapalım," dedi durarak. Ötekiler de durdu, doktor Salman Sami, "Ne yapalım," diye sordu.</span></p>

  <p class="calibre4"><span class="calibre5">Poyraz yürüdü:</span></p>

  <p class="calibre4"><span class="calibre5">"Aşağıda oturalım da öyle konuşalım."</span></p>

  <p class="calibre4"><span class="calibre5">. "Daha iyi olur," dedi Şükrü Efendi. Ardından da sordu, "Bu kovanları siz Baytar Beyle birlikte maliyeden satın almıştınız değil mi?"</span></p>

  <p class="calibre4"><span class="calibre5">"Satın aldık," dedi Poyraz.</span></p>

  <p class="calibre4"><span class="calibre5">Doktor Salman Sami:</span></p>

  <p class="calibre4"><span class="calibre5">"Siz," diye sordu, "maaşınızı kasabaya getirdiniz mi?"</span></p>

  <p class="calibre4"><span class="calibre5">Poyraz durup dururken bu adam bu soruyu niye sordu diye düşünürken: ■</span></p>

  <p class="calibre4"><span class="calibre5">"Getirdim," dedi gülümseyerek.</span></p>

  <p class="calibre4"><span class="calibre5">"Biz de getirdik," dedi doktor, "maaşı buradan almak daha bir kolaylık."</span></p>

  <p class="calibre4"><span class="calibre5">Aşağı indiler, doktorların muayenehanelerine gittiler.</span></p>

  <p class="calibre4"><span class="calibre5">Oturur oturmaz Salman Sami:</span></p>

  <p class="calibre4"><span class="calibre5">"Size ne söyleyecektim, ne soracaktım, biliyor musunuz?"</span></p>

  <p class="calibre4"><span class="calibre5">"Bilmiyoruz," dedi Baytar.</span></p>

  <p class="calibre4"><span class="calibre5">"Şimdi Şükrü Beye soruyorum, bu kovanlardan ne kadar bal çıkar?"</span></p>

  <p class="calibre4"><span class="calibre5">"Çok," dedi Şükrü Efendi.</span></p>

  <p class="calibre4"><span class="calibre5">"Buraya kaç aile geldi?"</span></p>

  <p class="calibre4"><span class="calibre5">"Çok," dedi Vasili, "saymadım ya on beş kadar ancak boş ev kaldı."</span></p>

  <p class="calibre4"><span class="calibre5">"Gelenler çok perişan, hasta, yoksul, ne üstte var ne başta, ne yorgan var ne döşek. Bunlara yardım etmezsek bu kışı çıkaramazlar. Bizim cennet adamız da mezarlıklarla dolar. Bunlar, dedim ya çok fakirler."</span></p>

  <p class="calibre4"><span class="calibre5">Vasili:</span></p>

  <p class="calibre4"><span class="calibre5">"Muhterem binbaşım," dedi, "bunlar göründükleri kadar fakir değiller. Bunlar çalışmaktan geliyorlar. Yastık altında bir kış değil, bir yıl yetecek kadar paraları var."</span></p>

  <p class="calibre4"><span class="calibre5">Doktor Salman Sami güldü.</span></p>

  <p class="calibre4"><span class="calibre5">"Yastıkları yok ki altında paraları olsun." Hep birden güldüler.</span></p>

  <p class="calibre4"><span class="calibre5">"Yastıkları yok da koltuk altlarında balmumuyla yaptıkları muşamba keselerinde paraları var. Bu paralar onlara bir kış bir yıl yeter de artar bile."</span></p>

  <p class="calibre4"><span class="calibre5">"Şunlardan birini çağıralım da bir konuşalım bakalım, halleri vakitleri nasılmış, bir soralım," dedi binbaşı.</span></p>

  <p class="calibre4"><span class="calibre5">"Soralım," dedi Poyraz. "Vasili, git de şunlardan aklı başında birini al da getir."</span></p>

  <p class="calibre4"><span class="calibre5">"Var bir tane," dedi, Vasili, "yaman bir adama benziyor, tek bacaklı topal Osman Çavuş. Sarıkamıştan geriye kalmış."</span></p>

  <p class="calibre4"><span class="calibre5">"Ne diyorsun sen Vasili," dedi binbaşı, "ne diyorsun sen, o hem yaman, hem de kahraman. Hem de kahraman oğlu kahraman. Sarıkamış cephesinden bite yenmeden, dağda donmadan, şehit bir bacakla tatlı canı kurtaranlardan biri. Çanakkaleden, Sarıkamıştan canını kurtaranlara yürekten hayranım. Bunların insanüstü varlıklar olmaları gerek. Vasili haydi git de, şu insanüstü insanı getir de hiç olmazsa şu mübarek adamın mübarek yüzünü görelim."</span></p>

  <p class="calibre4"><span class="calibre5">Vasiliyle topal Osman çabuk geldiler.</span></p>

  <p class="calibre4"><span class="calibre5">"Buyurun oturun," dedi doktor Salman Sami, "hoş gelip safalar getirdiniz. Osman Çavuş, sen gelmeden namın geldi buraya. Adamıza hoş geldiniz."</span></p>

  <p class="calibre4"><span class="calibre5">"Sağ olasın binbaşım, var olasın ya başımız belada."</span></p>

  <p class="calibre4"><span class="calibre5">"Ne var, ne olmuş?"</span></p>

  <p class="calibre4"><span class="calibre5">"Hemen hemen evlere hiç kimse girmedi. Evlere giren çıktı, giren çıktı. Evlere koydukları minderlerini, yani yataklarını, kap kacaklarını, öbür öteberilerini de dışarı çıkardılar."</span></p>

  <p class="calibre4"><span class="calibre5">"Nedenmiş?"</span></p>

  <p class="calibre4"><span class="calibre5">“Biz geldik geleli dışarda yatıyoruz."</span></p>

  <p class="calibre4"><span class="calibre5">"Nedenmiş o?"</span></p>

  <p class="calibre4"><span class="calibre5">"Hükümet bu evleri vermeyecekmiş. Yunanistandan mübadiller gelince bizi çıkarıp onlara vereceklermiş."</span></p>

  <p class="calibre4"><span class="calibre5">"Nasıl olur, nasıl olur," diye telaşlanan Salman Sami gene ter içinde kaldı, "Nasıl olur, nasıl, peki Osman Çavuş sen söylemedin mi ki, artık mübadillerin hepsi geldi, onlar bilumum yerleştiler. Bundan sonra da gelecek kimse kalmadı."</span></p>

  <p class="calibre4"><span class="calibre5">"Dedim, her şeyi söyledim, inanmadılar. Aramızda üç mübadil ailesi de var. Buraya gelenlerin çoğu da mübadiller gelince yerleştikleri köyden kovulmuşlardır."</span></p>

  <p class="calibre4"><span class="calibre5">Doktor Salman Sami başını iki eli arasına aldı, düşünmeye başladı:</span></p>

  <p class="calibre4"><span class="calibre5">"Şimdi ne yapacağız," diyerek ellerini yüzünden çekti. "Söyle Osman Çavuş, şimdi ne yapacağız?"</span></p>

  <p class="calibre4"><span class="calibre5">"Kadınlar içeri girmiyorlar, beni de zorla dışarı çıkardılar, bizim avrat da içlerinde. Diyorlar ki bu kış buradan çıkarılırsak rezil, perişan oluruz, Aydın ovasında evsiz barksız kırılırız, dediler. Şimdiden bu adadan çıkalım da kendimize, böyle köşkler değil, başımızı sokacak toprak damlar, kamış huğlar bulalım."</span></p>

  <p class="calibre4"><span class="calibre5">"Eeee, Osman Çavuş şimdi biz ne yapacağız, biz de sizin için neler düşünüyorduk. Şimdi ne yapabiliriz, ben ne yapabilirim."</span></p>

  <p class="calibre4"><span class="calibre5">"Çok şey yapabilirsin, gidip onlarla konuşabilirsin."</span></p>

  <p class="calibre4"><span class="calibre5">"Nasıl?"</span></p>

  <p class="calibre4"><span class="calibre5">"Gidip onlarla konuşabilirsin."</span></p>

  <p class="calibre4"><span class="calibre5">"Haydi gidin onları iskeleye, çınarların altına toplayın."</span></p>

  <p class="calibre4"><span class="calibre5">"Gerek yok," dedi Vasili, "herkes yükünü almış çoktan iskeleye, çınarların altına dolmuş."</span></p>

  <p class="calibre4"><span class="calibre5">"Kalkın gidelim. Ben onlarla konuşur, ikna ederim. Hiç ses çıkarmıyor, hep susuyorlar mı dedin?"</span></p>

  <p class="calibre4"><span class="calibre5">"Şu kayada ses var onlarda ses yok," dedi Vasili.</span></p>

  <p class="calibre4"><span class="calibre5">"Susan kalabalıktan korkulur," dedi Salman Sami, "insanoğlu bir susmayagörsün, onlarla başa çıkılamaz."</span></p>

  <p class="calibre4"><span class="calibre5">"Çıkılır," dedi güvenle topal Osman.</span></p>

  <p class="calibre4"><span class="calibre5">"Nasıl?"</span></p>

  <p class="calibre4"><span class="calibre5">"Binbaşı elbiseni giyip onlarla öyle konuşacaksın. Kadınların başı Karaca Elif, o sana karşı konuşacak, çok dilli bir kadındır. Sen ona, ne derse' desin hiç kızmayacak, onu hep okşayacaksın. Altın yürekli bir kadındır. Onu inandırırsan biz de bu Allahın cenneti adadan, bu , her biri iyilik timsali insanlardan ayrılmayız."</span></p>

  <p class="calibre4"><span class="calibre5">"Siz iskeleye gidin, ben hemen gidip giyinip geleceğim. Üniformamı da özlemişim. Kanlı üniformamı giymeyeceğim, o hatıradır. Hiç giymediğim üniformamı giyeceğim."</span></p>

  <p class="calibre4"><span class="calibre5">İskeleye geldiler, bütün adalılar, eskileri ve yeni gelenler, çoluk çocuk, genç yaşlı herkes iskelede, çınarın altındaydılar.</span></p>

  <p class="calibre4"><span class="calibre5">Binbaşı yepyeni üniforması, parlak çizmeleriyle, sert, geldi iskelenin üstünde durdu, iki elini beline koydu, döne döne önünde duran kalabalığa baktıktan sonra:</span></p>

  <p class="calibre4"><span class="calibre5">"Buraya neden toplandığınızı geldiler bana söylediler. Neden gelip de bana derdinizi söylemediler, bana söylemeliydiniz, söylemeliydiniz. Çünkü biz Çanakkale savaşında," elini yıkık kiliseye doğru uzattı, "işte şu yıkık kiliseyi hastane yaptık, kilise o zaman böyle harap yıkık değildi, Rumlar gittikten sonra bir kafir gelmiş, yıkmış, kiremitlerini, tahtalarını, Hazreti İsa-nın resimlerini, kilisenin içinde ne var ne yoksa almış satmış. İşte biz, Çanakkaleden gelen bütün yaralıları burada tedavi ettik. Biz on dört doktorduk, aylarca uyumadık Bizimle birlikte bu adanın kadınları da uyumadan çalıştılar, hastabakıcılık yaptılar. Biz de savaştan sonra doktor Halil Rifat Beyle bu sevdiğimiz cennete geldik yerleştik. Madem sizi buraya göndermişler, elinizde tapunuz da var, kimse gelip de bu güzel evlerinizi elinizden alamaz. Bakın, bu adam Poyraz, Sarıkamış cephesinde Ruslarla, Urfada Fransızlarla çarpışmış, yaralanmış, bu genç yaşta malulen tekaüt, İstiklal Harbi Madalyalı bir kahramandır. Şu doktor Halil Rifat Beyle Çanakkalede, bu adada birlikte çalıştık. Bakın burada çok insanız, bize güvenin, kimse sizi bu adadan başka yere gönderemez. Haydi doğru evinize gidin, arkadaşımız Vasili efendinin size gösterdiği evlerinize girin, yıkanın, dinlenin. Her evde hamamlık var. Hastalarınıza da biz bakacağız. Şu geldiğiniz kasabada bile iki doktor yok. Biz burada hem doktorluk yapacak, hem de çocuklarınıza mektep açacak, onları okutacağız. Haydi, doğru evlerinize."</span></p>

  <p class="calibre4"><span class="calibre5">"Bak, kurban olduğum doktor, iyisin has konuşuyorsun ya bizi bu güzel, her biri bir saray- gibi evlerde barındırmazlar. Kara kışın ortasında gelirler, bu evler sizin neyinize eeey çingenelerden beter çıplaklar, siktir olun derler, bizi götürürler, kepir taşlı, ot bitmez bir dağın yamacına iskan ederler. Sen iskan nedir biliyor musun, altın yürekli doktor paşam."</span></p>

  <p class="calibre4"><span class="calibre5">Salman Sami bütün söz gücünü toplayarak Kara Elife, öteki kadınlara, kalabalığa konuştu, Kara Elif:</span></p>

  <p class="calibre4"><span class="calibre5">"Sen iskan nedir görmedin doktor paşam, onlar ölürler de bizi bu evlerde oturtmazlar. Yeter ki bu adada güzel, saray gibi evler olduğunu duymasınlar, gelirler, hemencecik elimizden alırlar, bizi de kışın ortasında kim bilir hangi cehenneme gönderirler. Kurban olduğum doktor paşam kış gelmeden, cebimizde kan emek kazandığımız dört beş kuruş kazancımız, üç beş kuruşumuz varken, gidip kendimize kulübeler, kamıştan sazdan evler, toprak damlar bulalım. İyi adamsın, has adamsın doktor. Şunu yap bize de bizi kara kış ortası buradan sürdürüp öldürtme. Zaten yarı ölüyüz."</span></p>

  <p class="calibre4"><span class="calibre5">Doktor kan ter içinde kalarak, yüzü kıpkırmızı olmuş konuşur, durmadan el kol sallarken, başta Kara Elif, yanında öteki kadınlar, çocuklar hep birden ona karşılık veriyorlardı:</span></p>

  <p class="calibre4"><span class="calibre5">"Bizi bırak da gidelim."</span></p>

  <p class="calibre4"><span class="calibre5">"Zaten her birimiz yarı ölüyüz."</span></p>

  <p class="calibre4"><span class="calibre5">"Kışın ortasında bizi buradan atarlar, biz de ölürüz."</span></p>

  <p class="calibre4"><span class="calibre5">"Böyle evleri bize kim verir."</span></p>

  <p class="calibre4"><span class="calibre5">"Yanılmışlar da."</span></p>

  <p class="calibre4"><span class="calibre5">"Yanlışlıkla bizi..."</span></p>

  <p class="calibre4"><span class="calibre5">"Bizi, bizi bu güzel evlerde durdurmazlar."</span></p>

  <p class="calibre4"><span class="calibre5">"Bırak da bizi gidelim."</span></p>

  <p class="calibre4"><span class="calibre5">"Belki hepimiz ölmeden..."</span></p>

  <p class="calibre4"><span class="calibre5">"Biz kendimize uygun."</span></p>

  <p class="calibre4"><span class="calibre5">"Bizi kimsenin bir yere sürmeyeceği..."</span></p>

  <p class="calibre4"><span class="calibre5">"Bir yer buluruz."</span></p>

  <p class="calibre4"><span class="calibre5">"Biz yıllardır oradan oraya atıldık durduk."</span></p>

  <p class="calibre4"><span class="calibre5">"Yorulduk, öldük."</span></p>

  <p class="calibre4"><span class="calibre5">"Kıyma bize, elini ayağını öpelim."</span></p>

  <p class="calibre4"><span class="calibre5">"Sebep olma ölmemize."</span></p>

  <p class="calibre4"><span class="calibre5">"Sebep olma hepimize."</span></p>

  <p class="calibre4"><span class="calibre5">Doktor Salman susmuş, gözleri kocaman kocaman büyümüş, konuşan, yalvaran kalabalığa bakıyor, yüreğinden kan gidiyordu. Birden:</span></p>

  <p class="calibre4"><span class="calibre5">"Allah bin belanızı versin," dedi, kalabalığa arkasını döndü, muayenehaneye doğru yürüdü. Kendi kendine konuşuyordu, "Hep sizin yüzünüzden, sizin ahmaklığınız, sizin korkaklığınızdan değil mi insanlığın bu durumlara düşmesi. Allah bin belanızı versin."</span></p>

  <p class="calibre4"><span class="calibre5">Kapıyı açta, koltuğa kendini attı. Hızlı düşünüyordu, acaba suçun hepsi bizde mi? Onların da bu işte suçları yok mu? Düşündükçe kendine geliyor, teri kuruyordu.</span></p>

  <p class="calibre4"><span class="calibre5">Doktor gidince ortaya Nişancı çıktı. Kaşlarını çatmış, yüzü de asılmıştı. Kalabalık susuncaya kadar, gözlerini onların üstlerinde dolaştırarak bekledi. Onların da susmaları uzun sürmedi. Nişancı eliyle evleri gösterdi:</span></p>

  <p class="calibre4"><span class="calibre5">"Haydiyin, herkes evine. Kimse dışarda kalmayacak. Sizinle konuşacaklarım var."</span></p>

  <p class="calibre4"><span class="calibre5">Sağ ayağını iskelenin tahtalarına var gücüyle vurdu. Sessizlikte ayak sesleri patladı. İskeleden hiç kimseye bakmadan, dimdik indi, evlere yürüdü. Kara Elif onun arkasından baktı, torunlarına, gelinlerine, kocasına bir el salladı, yönünü evine döndü, üç ev dönünce evinin kapısında Nişancıyı bekler buldu. Kalabalık da dönmüş evlerine gidiyorlardı. Biraz sonra Kara Elifin oradan geçenler, onun dışardaki eşyalarını gelinleri, kocası, torunlarıyla birlikte eve taşıdıklarını, Nişancının da bahçenin bir köşesinde durmuş onları seyrettiğini gördüler. Kara Elifin tutumu, Nişancının durumu o anda var hızıyla bütün köye yayıldı. Olanı biteni doktor Salman Sami de az sonra duydu, "Bu adamda şeytan tüyü var," dedi. Eşyaları taşıma işi bitince Nişancı da içeriye girdi. Onu saygıyla karşıladılar. Bu haberi de doktorlara Poyraz götürdü. Bir yandan Poyraz Nişancıyı anlatıyor, bir yandan da üçü üç yerden bu tansıklar yaratan insanın haline gülüyorlardı.</span></p>

  <p class="calibre4"><span class="calibre5">Köye yeni gelenlerle Nişancı üç gün içinde haşir neşir oldu, doktorlara gelip:</span></p>

  <p class="calibre4"><span class="calibre5">"İş tamam," dedi, "herkes her şeyden memnun. Topla tüfekle üstlerine yürüsek, evlerini yıksak da kimse evinden dışarıya bir adım atmayacak Yalnız yarıdan çoğu hasta. Bence bunlar açlık hastası. Aralarında hiç ölümcül hasta yok. Şimdiye kadar ölen ölmüş kalan kalmış."</span></p>

  <p class="calibre4"><span class="calibre5">"Ne dediğini anladım," dedi doktor Salman Sami, "bunların dilinden iyi anlıyorsun Nişancı."</span></p>

  <p class="calibre4"><span class="calibre5">"Sen de çok iyi anlıyorsun doktor. Benden önce sen binbaşı üniformasın giyip ortaya çıkmasaydın, onlar benim yüzüme bile bakmazlardı. Şimdiye evlerine dönmemiş, iskelenin üstüne yığılmış, sırt sırta vermiş, onları alıp götürecek tekneler gelinceye kadar orada uyuyacak, orada yiyip içecek, orada..."</span></p>

  <p class="calibre4"><span class="calibre5">"Ne dediğini anladım," dedi doktor.</span></p>

  <p class="calibre4"><span class="calibre5">"Ben onlara onu da öğreteceğim doktor beyim. Evin içinde ayakyolu olduğunu söylüyorum, söylüyorum, gösteriyorum, kimseye inandıramıyorum. Bütün ada kokuyor."</span></p>

  <p class="calibre4"><span class="calibre5">"Bize kadar gelmedi."</span></p>

  <p class="calibre4"><span class="calibre5">"Vaziyet sürüp giderse, adaya gelenler bize azıcık yaklaşınca kokudan burunlarının direkleri kırılacak."</span></p>

  <p class="calibre4"><span class="calibre5">"Ne yapalım diyorsun?"</span></p>

  <p class="calibre4"><span class="calibre5">"Nasıl başa çıkacağız bilemem. Gene binbaşı, yüzbaşı, paşa üniforması mı gerekecek, bilemem. Bahçelerin içinden vazgeçeceklerini hiç sanmıyorum."</span></p>

  <p class="calibre4"><span class="calibre5">Bundan sonra doktorların, Poyrazın, Melek Hatunun, Ağaefendinin, kızların burunları hep tetikteydi. Bugünlerde bazı ters bir yel esince bir yerlerden, pis bir koku geliyor geçiyordu.</span></p>

  <p class="calibre4"><span class="calibre5">Şükrü Efendinin adaya getirdiği ustaların balı kesmeleri bir haftadan daha çok sürdü. Kovanlardan kaçan arılar köyün içine daldılar, yakaladıklarını soktular. Son günlerde birçok kimse evlerinden dışarıya çıkamaz oldular. Çıkanlar da yürekli kimselerle çocuklardı. Çoğunun eli yüzü şişmişti. Nişancıyla kaçak Hasan şişmiş yüz, şişmiş ellerle teknelerine binip denize kaçtılar.</span></p>

  <p class="calibre4"><span class="calibre5">Kovanlardan çok bal aldılar, fıçılar, tenekeler doldurdular. Şükrü Efendinin etekleri zil çalıyordu. Çıkan bal tartılınca gözle</span>rine inanamadılar. Şükrü Efendi doktorların gözlerinin önünde paraları sayıp Poyraza verdi ve "Sağlıcakla kalın, ben gidiyorum," dedi, "haftaya kalmaz bağbozumu için gelirim. Bağınız öyle bakımlı bir bağ ki böyle bir bağı çok yerde bulamazsınız. Bu bağdan o kadar kaliteli, o kadar çok üzüm alacağız ki parmağınız ağzınızda kalacak. Çok para alacak, zengin olacaksınız. Sizin üzümleri benim bağımda kurutacak, İzmirde satacağım."</p>

  <p class="calibre4">Ağzı kulaklarında dışarıya çıktı, doktorlarla Poyraz onu uğurladılar.</p>

  <p class="calibre4">Şükrü Efendi:</p>

  <p class="calibre4">"Bunca yıl bu işle uğraşının ne böyle çiçek kokan verimli kovanlar ne de bakımlı bir bağ gördüm. Ne biçim adaymış da bu haberimiz yokmuş," dedi teknesine atladı, ötekiler de tekneye atladılar. Onları koltuklara buyur etti, kendisi de oturdu, cebinden bir kese çıkardı, parayı masanın üstüne döktü:</p>

  <p class="calibre4">"Buyurun bu mektep için."</p>

  <p class="calibre4">Doktor Salman Sami:</p>

  <p class="calibre4">"Biz Halil Rifat Beyle konuştuk, okulun her şeyi var, biz bu paraları şu son gelenler için harcayalım, bunların çoğu beş kuruş-suz, nan ekmeğe muhtaç, parayı müsavaten herkese dağıtmaktansa, muhtaç kalanlara veririz. Bura^n kışı yaman geçer. Sibirya gibi derler ya öyle olur. Kışın bunları beslemek gerekir. Bunlar bu elbiselerle bu kışa dayanamazlar, elbise gerekir. Hastalananlara ilaç gerekir. Biz ilaç yardımı yaparız ya ne kadar yaparız. Çok şey gerekecek bunlara. Okula, çocuklara da çok şey gerekecek. Siz bu paradan maliyeye verdiğiniz parayı aldınız mı?"</p>

  <p class="calibre4">"Almadık efendim. Baytar Beyle karar verdik, almayacağız da. Maaşımız yetiyor da artıyor bile."</p>

  <p class="calibre4">"Biz de yardım edeceğiz. Biz de maaşımızı buraya getirdik. Bir de bağın üzümlerinin parasını alırsak bizim yardımımıza bile gerek kalmayacak. Demek, bu dünyada Şükrü Efendi gibi adamlar da varmış. Belki üzümlerden elimize çok para geçer, hiç kimse de sıkıntı çekmez. Bağları da mı siz satın aldınız?"</p>

  <p class="calibre4">"Satın almadık efendim. Bağlar, narlar, şeftaliler, incirler adanın."</p>

  <p class="calibre4">"Haydi hayırlısı. Bir muallim gerek mektebe, İstiklal Madalyanızı takıp bizimle kaymakama gelir misiniz?"</p>

  <p class="calibre4"><span class="calibre5">"Başım üstüne, gelirim ya İstiklal Madalyası niçin?"</span></p>

  <p class="calibre4"><span class="calibre5">"Şunun içindir ki, bu demektir ki, kaymakam bey, bu devleti kuran biziz, şu küçük İsteğimizi yerine getir."</span></p>

  <p class="calibre4"><span class="calibre5">"Haklısınız efendim, madalyamı takarım efendim. Bu devleti biz kurduk, derim efendim. Kaymakam da göğsümde sallanan altın madalyamı heybetle görünce ödü patlar, sizin gibi adamların işlerine bizim gibi küçükler el süremez, sizin işinizi ancak Vali bey halleder, der, işin içinden kolaylıkla çıkar. Çünkü koskocaman vilayetin valisi, Cumhuriyet Halk Fırkasının reisidir. Böyle olunca da bu küçük zabitin madalyasını görünce de, hemen selama durup, emriniz baş üstüne efendim, der. Siz de üniformalarınızı giyecek misiniz?"</span></p>

  <p class="calibre4"><span class="calibre5">"Hangisini dersin Poyraz Bey, kanlısını mı, kan değmemişini mi?"</span></p>

  <p class="calibre4"><span class="calibre5">"İşin orasını ben bilemem doktor. Hangisi tesirli olursa onu</span></p>

  <p class="calibre4"><span class="calibre5">g<sup class="calibre10">i</sup>y."</span></p>

  <p class="calibre4"><span class="calibre5">"Kanlısı etkili olur ya, bu çok savaşta bulunmuş, çok ameliyat etmiş demektir ama, İstiklal Madalyası yeter."</span></p>

  <p class="calibre4"><span class="calibre5">"Ne zaman gideceğiz?"</span></p>

  <p class="calibre4"><span class="calibre5">"Önce Kaymakama, sonra Valiye, daha mekteplerin açılmasına çok var. Biz şimdi yeni gelenlere bakalım."</span></p>

  <p class="calibre4"><span class="calibre5">Birkaç gün ortalık sakin geçti, yalnız yeni gelenlerin kadınları, kızları ellerinde bakraçları, testileri, çam bardaklarıyla üst üste yığılıp hırgürle biribiriyle önce su alma savaşına giriştiler. İtişerek kakışarak, kimin gücü kime yeterse o bakracını, çam bardağını doldurdu. Sonunda saç saça, baş başa geldiler. Bu sefer de Hüsmenle Baytar imdada yetişti. Özellikle kadınları yatıştıran, Baytarın körüklü parlak çizmeleri oldu. Kadınları sıraya koydular, sonradan gelenleri de en arkaya aldılar. Gene de dişli kadınlar öndekilerin önüne geçmeye çalıştılar. Bir süre sonra bunun da önüne geçildi. Sonra da su alma işi düzene girdi, kimse kimsenin yerini almaya kalkmadı. Eski adalılar bundan çok hoşnut kaldılar.</span></p>

  <p class="calibre4"><span class="calibre5">Vasiliyle Poyraz kamışlıkların önündeki denize karşı oturmuşlar sohbet ederlerken uzaktan adaya bir tekne geldiğini gördüler.</span></p>

  <p class="calibre4"><span class="calibre5">Vasili gülerek:</span></p>

  <p class="calibre4"><span class="calibre5">"Gene bizimkiler geliyor," dedi.</span></p>

  <p class="calibre4"><span class="calibre5">"Ne biliyorsun, belki de Hançerli Efe iki öküz bir pullukla geliyordur. Rumların ekinlik dedikleri, yamaçlarına çepeçevre bağ dikilmiş, kuzeye doğru uzanıp giden..." eliyle gösterdi, "şu yukardaki düzlüğün hepsini beş pula almıştır da geliyor. Birkaç yıla kalmaz Hançerli Efe bu çiftlik yüzünden o kadar zengin- olacak ki, ona Hançerli Efe değil, Hançerli Ağa diyecekler."</span></p>

  <p class="calibre4"><span class="calibre5">"Tepeyle birleştiği yerden bir. su çıkar, öbür yana akar. Suyu bizim pınarın suyundan daha gürdür. Bizimkiler gitmeden o pınarın suyunu ekinliğe akıtıyorlar, ekinliğe bostanlık yapıp o suyla suluyorlardı. Orada yetişen kavun karpuz, patlıcan, domates, bamya, biber hiçbir yerde yetişmezdi. Keşki kırk beş dönümlük bir tarlayı da oradan biz alsaydık."</span></p>

  <p class="calibre4"><span class="calibre5">"Belki de hepsini almamıştır o ahmak eşkıya, yarın gider kalanını da ben alırım, yarısını da noter senetli sana satarım."</span></p>

  <p class="calibre4"><span class="calibre5">"Olur," dedi Vasili, "babam denizde boğuldu. Her zaman denize korkarak çıktım, oradan biraz toprak alırsam ben de bostancılık yapar gül gibi geçinirim. Hemen yapar mısın bu işi?"</span></p>

  <p class="calibre4"><span class="calibre5">"Yaparım ya sana bir şey soracağım."</span></p>

  <p class="calibre4"><span class="calibre5">"Sor bakalım."</span></p>

  <p class="calibre4"><span class="calibre5">"Beni kurtarmak için, o dalgaları göğe çıkan denizden korkmadın mı?"</span></p>

  <p class="calibre4"><span class="calibre5">"Bilmiyorum, o anda korku aklıma bile gelmedi. Hiçbir şey düşünemedim."</span></p>

  <p class="calibre4"><span class="calibre5">Sustu, düşünmeye başladı. Poyraz gözlerini onun yüzüne dikmiş bekliyordu. Aradan epeyce bir süre geçti:</span></p>

  <p class="calibre4"><span class="calibre5">"Senin öleceğini görünce hiç korku gelmedi aklıma. Kardeş gibi, ana baba gibi, dost, arkadaş gibi değil, ikimiz bir kişiydik sanki. Bütünleşmiştik sanki. Sen denizde boğuluyor değil de ben boğuluyordum. Seni kurtarırken kendimi kurtarıyordum. Onun için olacak, sen ölürken ben de kendimi denize attım. Ne bileyim ben, neden hiç korkmadım. Ne bileyim, neden korku hiç aklıma gelmedi. Belki de gelip karşısına dayanan ölümden kimsecikler korkmuyor. Ne bileyim ben."</span></p>

  <p class="calibre4"><span class="calibre5">Onlar böyle derinlere dalmış konuşurlarken, uzaklarda gördükleri tekne adaya yaklaşmıştı. Gene konuşmaya başladılar, konudan konuya, insandan insana atladılar, en çok da kaçak Hasanın üstünde durdular. O salt asılmaktan korkuyordu, asılan, dilleri dışarda, donmuş çok asker görmüş, kendini hep onların yerine koymuştu. O, ölmekten korkmuyordu. Ölümü çoktan unutmuştu. O salt asılmaktan korkuyordu. Şimdi tezkeresini aldı. Gerçekten de asker kaçağı değil, bunu o da biliyor. Kimseler onu asmayacak, kimse de onun kılına dokunmayacak, bunu o da biliyor. Eskisi kadar değilse de şimdi de asılmaktan korkuyor. Her gün gece gündüz, ne zaman kendisiyle baş başa kalırsa, durmadan, kendine, korkma Hasan, diyor, korkma arkadaş, tatlı canı ipten kurtardın, ölürken dilin dışarıya upuzun çıkmayacak. Birkaç gün mutlu, sevinç içinde yaşıyor, korku, karlı orman, buz tutmuş apak ağaçlar, ağaçlara asılmış, dilleri dışarda, ayakları çıplak, gözleri pörtleyip dışarı uğramış... O ağaçlardan biri geliyor, kasabanın alanının orta yerinde duran çınar ağacının yerine dikiliyor. Hasan kendini olduğu gibi o ağaca asılı görüyor.</span></p>

  <p class="calibre4"><span class="calibre5">"Hasan bundan kurtulur mu?"</span></p>

  <p class="calibre4"><span class="calibre5">"Tezkereyi alamayıp hep kaçak kalsaydı daha çabuk kurtulurdu. Bundan sonra nafile."</span></p>

  <p class="calibre4"><span class="calibre5">Tekne geldi iskeleye yanaştı. İçinden şişmanca, kısa boylu, dazlak, gözleri fıldır fıldır, şalvarlı, kırışık içinde lacivert ceketli biri çıktı, teknenin ondan sonra iskeleye gelen kaptanına, "Beni burada bekle, işimi az zamanda görecek, sonra gideceğiz," dedi.</span></p>

  <p class="calibre4"><span class="calibre5">"Baş üstüne." Kaptan, teknenin içine girdi. Şalvarlı adamsa Poyrazla Vasiliden yana yürüdü:</span></p>

  <p class="calibre4"><span class="calibre5">"Selamünaleyküm, beni buraya Vahap Beyefendi gönderdi. Bana dedi ki git Karınca Adasına Poyraz Beyi bul, dedi. Ben de geldim işte. Onu nerde bulurum, bana söyler misiniz?"</span></p>

  <p class="calibre4"><span class="calibre5">Poyraz kalktı:</span></p>

  <p class="calibre4"><span class="calibre5">"Buyurun efendim, Poyraz benim. Hoş geldiniz."</span></p>

  <p class="calibre4"><span class="calibre5">Yanından ona yer gösterdi. Adam Poyrazın yanına otururken:</span></p>

  <p class="calibre4"><span class="calibre5">"Benim adım da Salih," dedi.</span></p>

  <p class="calibre4"><span class="calibre5">"Vahap Bey nasıl iyi mi?"</span></p>

  <p class="calibre4"><span class="calibre5">"Size firade firade selam söyledi."</span></p>

  <p class="calibre4"><span class="calibre5">"Sağ olsun," dedi Poyraz.</span></p>

  <p class="calibre4"><span class="calibre5">"Efendim, sizi fazla rahatsız etmeden hemen söze gireyim, size ricaını hemen söyleyeyim."</span></p>

  <p class="calibre4"><span class="calibre5">"Buyurun efendim, söyleyin, elimizden bir şey gelirse Vahap Beyin selamı baş üstüne."</span></p>

  <p class="calibre4"><span class="calibre5">"Geçen gün Vahap Bey beni çağırdı. Biliyorsunuz o İstiklal Harbinin isimsiz, hakkı yenmiş, Yunanı denize döken kahramanlarından biridir. Benim çocuklarımın esir düşüşünü bilenlerdendir. Benim çocuklar Sakarya savaşında esir düştüğünde o da oradaymış, benimkiler yiğitlik gösterirlerken düşman askerlerince sarılıp esir düşmüşler. Bizim çocukların nereye gittiklerini kimse bilememiş. Biz de bilemedik Geçen yıl bizim çocuklar esirlikten kaçıp geldiler. Vahap Bey, savaş arkadaşlarının esaretten kaçtıklarına çok . sevindi. Nasıl sevinmesin, arkadaşları Yunan esaretinden kaçmışlar. O bilir ki bir esaretten kaçıp kurtulmak, düşmanla süngü süngüye çarpışmaktan daha zordur. Ben de bu savaşlar sürerken borca vere vere sıfırı tüketmişim. Harp içinde millet o kadar fakrü zaruret içine düştü ki ben hiçbir alacağımı alamadım, bakkal dükkanıını kapatmaya mecbur kaldım. Çocuklar esaretten dönünce, bizim çocuklar okuryazardırlar, onları büyük şehirlerdeki mekteplere vermiştim, çocukların ikisi de Ankarada hemen yüksek memuriyetler buldular. Bana maaşlarından bir miktar gönderdiler. Biraz da arkadaşlarımdan aldım, kasabada dükkan açacakken Vahap Beyefendi bunu duymuş, savaş arkadaşlarının babasıyım ya, Çanakkalede elli bin Darülfünun mezunu okuryazar şehit olmuş ya, ortada okuryazar kalmamış. Bizim çocuklar iyi ki, şehit olmamış, esir olmuşlar ya... Osmanlı ülkesi gibi bir ülkeden yalnız bir tek savaşta elli bin Darülfünun mezunu şehit düşerse öyle bir ülkede hal mi kalır. Vahap tam bu sırada bana geldi, Karınca Adasında İstiklal Madalyalı bir kahraman yaşıyor, o adadaki bütün dükkanları çil çil altınlar sayarak aldı, dedi, sen ona git, sana bir dükkan versin, dükkanını vakit kaybetmeden aç, dedi. Sana her kolaylığı gösterir, dedi. İşte ben sana bunu teklif etmeye geldim, sen de işine gelirse Poyraz Beye git, dedi. İşte bunun için zatınızı rahatsız etmek cesaretini kendimde buldum."</span></p>

  <p class="calibre4"><span class="calibre5">"Biz bu dükkanları Baytar Beyle birlikte maliyeden satın aldık. Onu şimdi çağıracağıın."</span></p>

  <p class="calibre4"><span class="calibre5">Poyraz Vasiliye:</span></p>

  <p class="calibre4"><span class="calibre5">"Baksana kamışlığın oraya Baytar Bey geliyor mu," dedi.</span></p>

  <p class="calibre4"><span class="calibre5">"İyi olacak hastanın doktor ayağına gelirmiş," dedi Vasili.</span></p>

  <p class="calibre4"><span class="calibre5">Baytar çınarlara yaklaşınca Poyraz:</span></p>

  <p class="calibre4"><span class="calibre5">"Gel hele," dedi, "seni bekliyorduk. Beyefendinin bizden istekleri var, bir bakkal dükkanı kiralamak istiyor bey."</span></p>

  <p class="calibre4"><span class="calibre5">Baytar karşılarındaki kanepeye otururken:</span></p>

  <p class="calibre4"><span class="calibre5">"İstekleri başımız üstüne ya..."</span></p>

  <p class="calibre4"><span class="calibre5">"Her şeyi anladık da ya...sı ne? Bu arkadaşı, Salih Efendiyi, bize Abdülvahap Bey burada bakkal dükkanı açması için yollamış."</span></p>

  <p class="calibre4"><span class="calibre5">"İyi, güzel de kime ne satacakmış burada Salih Efendi?"</span></p>

  <p class="calibre4"><span class="calibre5">Salih Efendi:</span></p>

  <p class="calibre4"><span class="calibre5">"Çok şükür adanız doldu Baytar Bey. Rumlar gitmeden önce burada bir iki dükkan değil, bir çarşı vardı. Adanın o zamanki nüfusu da şimdiki kadar değildi. Bu adanın dükkancıları İstanbul, Atina, Paris, Londra gibi şehirlerden mallar getirtirler, kasabalar da, yakın vilayetler de bu adadan alışveriş yaparlardı."</span></p>

  <p class="calibre4"><span class="calibre5">"Anladım Salih Efendi, bu adadaki eski ticareti bize Hayri Efendi, Cafer çok anlattılar. Siz şimdi, dükkanı açınca kiminle alışveriş edecek, kime ne satacaksınız?"</span></p>

  <p class="calibre4"><span class="calibre5">"Size söyledim, ada doldu ya, bu adadaki kalabalık değil bir tek bakkal dükkanını, on tane dükkanı bile kaldırır."</span></p>

  <p class="calibre4"><span class="calibre5">"Bu çıplaklar mı," diye hayretle sordu Baytar. "Şu Vahap Beyin bize gönderdikleri çırılçıplaklar mı? Biz bu açları, bu çıplakları nasıl doyurur da, hiç olmazsa yarısı ölmeden, bu ölmeyenleri nasıl kurtarırız diye toplantı üstüne toplantı yaptık da, şimdiye kadar onları kurtarabilecek akla uygun bir çare bulamadık."</span></p>

  <p class="calibre4"><span class="calibre5">Salih Efendi gülmeye başladı:</span></p>

  <p class="calibre4"><span class="calibre5">"Bunlar mı çıplak, bunlar mı aç, öyle mi sanıyorsunuz, bunlar buraya nerelerden geldi biliyor musunuz, bunlar, ovalardan, tarlalardan ekin biçmekten, pamuk toplamaktan, şeftali, incir, nar bahçelerinde çalışmaktan geliyorlar. Yıllardır hükümet yer beğendiremedi de, bu Vahap bupların ağızlarından girdi de burunlarından çıktı da nasılsa onları buraya gönderebildi. Bunlar ne kirli çıkındır, ne kirli çıkın! Bunların her biri seni beni parayla tartar parayla."</span></p>

  <p class="calibre4"><span class="calibre5">Baytar bu bakkal eskisinin böyle konuşmasına çok kızınıştı ya belli etmemeye çalışıyordu:</span></p>

  <p class="calibre4"><span class="calibre5">"Madem öyle her biri bir kirli çıkın, isterse biri seni beni altınla tartsın, sen bizim dükkanları biliyorsun, ayda, istersen yılda, bize ne verebilirsin? Kasabada bir dükkanın kirası nedir?"</span></p>

  <p class="calibre4"><span class="calibre5">Salih Efendi, kasabadaki dükkanların aylık, yıllık kiralarını söyledi. Orası canlı bir kasabaydı, kuytu bir adayla aynı kefeye konulamazdı. Onlara kendi dükkanlarına ayda ya da yılda verebileceği kirayı söyledi. Bunlar yıllık kirayı yeğlediler, çünkü bunlar, şu gelen çıplakların topu ölmeden bir kısmını bahara çı-karabilmeyi kafalarına koymuşlardı. Onun için kirayı yıllık ve peşin istediler. Salih Efendi kontratı yanında getirmişti, okuyup imzaladılar. Salih Efendi parayı önlerinde sayarak Poyraza verdi, "Haydiyin gidelim de bizim dükkanı görelim," dedi, "Rumlar buradayken de bu dükkan bakkal dükkanıydı."</span></p>

  <p class="calibre4"><span class="calibre5">Dükkanlara gittiler. Eskiden buraya çarşı diyorlardı. Salih Efendi, "İnşallah gene çarşı derler," dedi. "Benim kiraladığım dükkan çarşının üçüncü dükkanıdır. Bakkal dükkanlarının aya-kaltı olması gerek."</span></p>

  <p class="calibre4"><span class="calibre5">Vasili dükkanın kapısını açtı, dükkanın içi pırıl pırıldı. Raflar, masalar, sandalyalar, terazi, dirhemler, sandıklar olduğu gibi yerli yerince duruyordu.</span></p>

  <p class="calibre4"><span class="calibre5">"Silip süpürmeye, temizlemeye gerek yok," dedi Salih Efendi, "yine de benim çırak o kadar titizdir ki temizler. Bana evi de Vasili Efendi seçecek. Bu köyün de ustası da Vasili efendiymiş."</span></p>

  <p class="calibre4"><span class="calibre5">"Seçeriz Salih Efendi. Satın mı alacaksın, kiralık mı," diye sordu Vasili.</span></p>

  <p class="calibre4"><span class="calibre5">Poyraza baktı:</span></p>

  <p class="calibre4"><span class="calibre5">"Siz ne diyorsunuz?"</span></p>

  <p class="calibre4"><span class="calibre5">"Paşa gönlün bilir," dedi Vasili. "Sen sucuklan pastırma da getirecek misin?"</span></p>

  <p class="calibre4"><span class="calibre5">"Her şey, her şey satılacak dükkanda. Bir tek kuşsütü eksik olursa olacak. O kadar."</span></p>

  <p class="calibre4"><span class="calibre5">"Eksik olma," dedi Poyraz. "Eve gelince, niçin kira verecekmişsin, satın al gitsin, şimdi bir ev bir pulayken."</span></p>

  <p class="calibre4"><span class="calibre5">"Nerde olursa olsun sonra evler artar. Haklısın, şimdi bir pulayken satın almalı."</span></p>

  <p class="calibre4"><span class="calibre5">Dışarıya çıktılar: &nbsp;&nbsp;&nbsp;,</span></p>

  <p class="calibre4"><span class="calibre5">"Şu dükkanın kepengini örtelim mi?"</span></p>

  <p class="calibre4"><span class="calibre5">Vasili gitti kepengi gürültüyle indirdi.</span></p>

  <p class="calibre4"><span class="calibre5">Salih üçünün de önünde durup onların gözlerinin içine teker teker baktıktan sonra usulcana:</span></p>

  <p class="calibre4"><span class="calibre5">"Size söyleyecek sözlerim olacak. Belki işinize yarayabilir. Issızca bir yere yürüyebilir miyiz?"</span></p>

  <p class="calibre4"><span class="calibre5">"Issızca bir yer biraz uzak. Senin de, ıssızca, uzak bir yerimizi görmen gerek. Buraya gelip yerleşince, sen bu ıssız ve uzak yeri her gün bir kez olsun ziyaret edeceksin,” dedi Poyraz.</span></p>

  <p class="calibre4"><span class="calibre5">"Öyleyse önümüze düş de gidelim."</span></p>

  <p class="calibre4"><span class="calibre5">"Gidelim," dedi Poyraz, öne düştü. Pınarın ayağının yanından, mavi çiçeklerini açmış diz boyu yarpuzların içinden, kokulardan başları dönerek pınara çıktılar. Pınarın başına oturup sırtlarını kırmızı damarlı düz kayalığa verdiler.</span></p>

  <p class="calibre4"><span class="calibre5">"O kadar gizli değil söyleyeceklerim ya, hiç belli olmaz, belki birinizin işine yarayabilir. Şimdi söyleyeceklerim şu, bugünlerde dünya da, memleket de karışık. Sizin adaya bir hayli adam geldi. Bunun içinde ermişi de, hırlısı hırsızı da var. İyisi de, kötüsü de, temiz süt emınişi de, haram süt emmişi de var. Onun için böylesi kalabalıklara dikkat edilmesi gerek. Kimin aklına gelirdi ki Hançerli Efe gibi yıllarca dağda gezmiş, Yunana kan kusturmuş bir efenin gelip de bir ıssızca adaya yerleşmesi, şu yukarılardan yüz dönüm toprak alarak çiftçiliğe başlaması. .. Neyse, Hançerli iyi bir adam. Hiç cana kıymamış bir efe. İnsanın gözünün tutmadığı da bulunur gelen kalabalıkların içinde, gözünün tutup hayran kaldığı da olur. Şu dünyada insan insanı tanıdığı kadar hiçbir şeyi tanıyamaz. Şu dünyada neyi en çok tanıyorsa, insanı onun bin misli daha çok tanıyordur. Benim size sözüm şu, yanınıza, yörenize bakın, öyle bir adam, öyle adamlar girmişse aranıza, canınıza, malınıza, ırzınıza kast etmek istiyorsa onu bulursunuz. Belki de bir bakışta bulursunuz. Benim size diyeceğim, dostluğum bundan ibarettir. Çünkü aranızda yaşamaya geliyorum."</span></p>

  <p class="calibre4"><span class="calibre5">"Hoş geldin, safalar getirdin," dedi Poyraz coşkuyla.</span></p>

  <p class="calibre4"><span class="calibre5">Kalabalık gelir gelmez, bu kalabalıkla Poyrazı vuracaklardan biri de gelmiştir, diye düşündü Nişancı, teknelerden inen erkeklerin davranışlarından, yüzlerinden gözlerini ayırmamış-tı. Poyraz da, Vasili de öyle düşündü. Onlar da gelenleri göz hapsine aldılar. Vasili daha da ileri gitti, gözünün ısırdığı, daha önce gördüğünü sandığı bir adama kancayı taktı, evinin önündeki bahçe çitinin dibine oturup sarışın, uzun boylu, yakışıklı gencin dışarıya çıkmasını bekledi. Delikanlıyla birlikte tekneden çocuk denecek yaşta gözüken genç bir kız da inmişti. Kız delikanlıya benziyordu, karısı da, kız kardeşi de olabilirdi. Kim bilir. Delikanlı adaya küçük bir kayıkla gelen, yorgunluktan gelip nar bahçesinin yakınındaki kayalığın dibinde uyuyan, ak benekli lacivert uzun bir yılan üstünde dolaşırken bile uyanmayan, uyanınca da şaşkınlık içinde eli ayağına dolaşarak, "siz kimsiniz," diyerek, korkarak, bağırarak soran.</span></p>

  <p class="calibre4"><span class="calibre5">"Bizi sorarsan biz buranın yerlisiyiz, sen kimsin?"</span></p>

  <p class="calibre4"><span class="calibre5">"Ben de Kerimim."</span></p>

  <p class="calibre4"><span class="calibre5">"Niye gizli geldin buraya?"</span></p>

  <p class="calibre4"><span class="calibre5">"Karşı kıyıdaki köyde beni adaya getirecek birini aradım, beni buraya kimse getirmedi. Ben de bir pula bir eski kayık satın aldım, kürek çeke çeke buraya kadar geldim."</span></p>

  <p class="calibre4"><span class="calibre5">"Buraya yerleşmeye mi geldin?"</span></p>

  <p class="calibre4"><span class="calibre5">"Birini aramaya geldim, gizli gelmedim, Abbası aramaya geldim, onun başı belada. Onu bulursam, buralarda durmamasını, Kafkasyaya kaçmasını söyleyeceğim. Uçan kuşun kanadının altına da saklansa, kaçan yılanın deliğine sığınsa da, nerde olursa olsun, onu bulup öldürecekler."</span></p>

  <p class="calibre4"><span class="calibre5">Abbası sen nerden tanıyorsun, senin neyin olur da onu bu kadar yana yana arıyorsun. Yoksa o senin asker arkadaşın mıdır, diye bir söz çıkmadı ağızlarından.</span></p>

  <p class="calibre4"><span class="calibre5">İskeleye gelirken, "Bu adada bir Abbas var ya o da senin işine yaramaz," demişlerdi.</span></p>

  <p class="calibre4"><span class="calibre5">"Körse de, topalsa da, bin yaşındaysa da onu bana gösterin.</span></p>

  <p class="calibre4"><span class="calibre5">Çınarların altına geldiklerinde Vasili, Abbas gel, dedi, Abbas hemen koşarak, miyavlayarak geldi, Vasilinin bacaklarına başını sürmeye başladı. Vasili onu kucağına aldı, okşadı.</span></p>

  <p class="calibre4"><span class="calibre5">Bu genç o günkü adam mı, değil mi? Adam tekneden inmeden dönmüş gitmişti. Cin gibi Nişancı bu adam, o göz göze geldikleri adam mı değil mi bilirdi. O zaman da bu delikanlının kim olduğunu anlardı. Ondan sonra da Poyraz aklını başına toplar, kim Kafkasyaya gider, kim denizin dibini boylar belli olurdu.</span></p>

  <p class="calibre4"><span class="calibre5">Pınardan indiler, çınarların altına oturdular. "Çocuklar bugünlere dikkat edin, Kavlakzade en çok sizden korkuyor, en çok da size düşman. Ben bu kasabalıları bilirim, herkes biribirinin can düşmanıdır, Hayri Efendi, Cafer, atçı İsmail bunların dışında. Onlar iyi, doğru, yiğit insanlardır. İkiyüzlü değillerdir."</span></p>

  <p class="calibre4"><span class="calibre5">Poyraz ayağa kalktı:</span></p>

  <p class="calibre4"><span class="calibre5">"Aşk olsun Vasili, aşk olsun Salih Efendi, evi unuttuk. Haydi kalkın da dostumuza bir ev seçelim. Vahap Bey bir kalabalık dalgası daha gönderir de, kalan evleri de onlara..."</span></p>

  <p class="calibre4"><span class="calibre5">"Vahap Bey bundan sonra kimseye ev vermez ya gene de biz gidip evimizi seçelim, Vasili ustamız yanımızdayken..."</span></p>

  <p class="calibre4"><span class="calibre5">Kalktılar, boş evlerin hepsine girdiler çıktılar, her evi incelediler, sonunda bahçesinde portakal ağaçları olan bir evde karar kıldılar. Portakal ağaçları öyle bir meyve tutmuştu ki, her bir ağacın üstü şıkırdım gibiydi. Portakallardan yapraklar gö- • zükmüyordu.</span></p>

  <p class="calibre4"><span class="calibre5">Salih Efendi o gün kasabaya döndü, birkaç gün sonra da üç tekne, on bir genç adamla geldi. Önce Poyrazla Vasiliye evin tapusuyla birlikte de elli dönümlük, yukardaki düzlükten, bir tarla tapusu daha gösterdi.</span></p>

  <p class="calibre4"><span class="calibre5">Başlarında Salih Efendi, getirdiği genç işçilerle dükkana bütün getirdiklerini yerli yerince yerleştirdiler. Dükkanda ne bir yer boş kaldı, ne de bir eşya dışarda.</span></p>

  <p class="calibre4"><span class="calibre5">Ter içindeki Salih Efendi çeşmenin başına gelince, su tasını doldurdu başına dikti, dolu tastaki suyu son damlasına kadar içti.</span></p>

  <p class="calibre4"><span class="calibre5">Cuma günü kasabadan, Kaymakam, Belediye Başkanı, Kavlakzade Remzi Bey, Askerlik Şubesi Başkanı, Üzeyir Han, Vahap Bey, Tapucu, Hayri Efendi, Cafer, kasaba eşrafından birkaç kişi daha geldiler, dükkanın açılışına katıldılar, çınarların altına şölen masaları kuruldu, rakılar içildi. Kadri Kaptanın içine koltuklar, sandalyalar konan teknesiyle gece kasabaya döndüler. Karınca Adalılar, bütün kasaba büyüklerinin adalarına geldiklerinden dolayı onurlandılar, yeni gelenler bile... Resmen açılan dükkan hemen alışverişe başladı. Bu kadar yoğun alışverişe Salih Efendi bile şaşırdı. İmanla paranın kimde olduğunu kimse bilmez.</span></p>

  <p class="calibre4"><span class="calibre5">Adanın ileri gelenleri de adalarına bu kadar önemli insanın gelmesinden dolayı kıvançlıydılar. Poyraz adaya gelenlerle birlikte Kadri Kaptanın teknesiyle kasabaya indi, Üzeyir Hanın evinde kaldı. Sabahleyin birlikte çarşıya çıktılar. Kahve içmek için girdikleri kahvede Şükrü Efendiyle karşılaştılar, Poyraz, Şükrü Efendiye:</span></p>

  <p class="calibre4"><span class="calibre5">"Karşılaştığımız iyi oldu," dedi, "ben de seni arayacaktım."</span></p>

  <p class="calibre4"><span class="calibre5">"Hayrola."</span></p>

  <p class="calibre4"><span class="calibre5">"Bizim ada doldu da, onu haber verecektim."</span></p>

  <p class="calibre4"><span class="calibre5">"Haberim var."</span></p>

  <p class="calibre4"><span class="calibre5">"Diyecektim ki, buralardan adaya amele taşımaya gerek kalmadı, hepsi bizim adada. Hepsi de yıllarca şu yakın ovalarda ırgatlık yapmış."</span></p>

  <p class="calibre4"><span class="calibre5">"Onlar bizim işimize yaramazlar."</span></p>

  <p class="calibre4"><span class="calibre5">"Nasıl yaramazlar, bunlar ırgat değil mi?"</span></p>

  <p class="calibre4"><span class="calibre5">"Yaramazlar, çünkü sabıkaları var."</span></p>

  <p class="calibre4"><span class="calibre5">"Ne biçim sabıka, yol mu kesmişler, adam mı soymuşlar, hırsızlık mı yapmışlar?"</span></p>

  <p class="calibre4"><span class="calibre5">"Hiçbirisi değil, girdikleri bağı viran eylemişler, üzümleri ezmişler, dalları kırmışlar, girip çıktıkları bağlarda bir daha ot bitmemiş. İzmirden Aydına, Aydından Manisaya, oralardan bütün kasabalara, köylere kadar Anadolu göçmenlerini nedense hiçbir bağcı bağına sokmaz. Bağlarda yalnız yerli ırgatlar çalıştırılır."</span></p>

  <p class="calibre4"><span class="calibre5">"Ne yaparlarmış ki bu Anadolu muhacirleri de bağlarda bir ot bitirmezlermiş?"</span></p>

  <p class="calibre4"><span class="calibre5">"Vallahi ben bilmem ki arkadaş, bu Anadolu muhacirleri bağlarda ne yaparlarmış. Ben onları aldığım hiçbir bağda çalıştırmadım ki. Bundan sonra da olmaz."</span></p>

  <p class="calibre4"><span class="calibre5">Poyraz çok bozuldu ya bozuntuya vurmadı. Kim olurlarsa olsunlar, bağları ot bitmez bir duruma nasıl sokuyorlarsa soksunlar, o, adanın dolmasından kıvanç duyuyordu, içlerinde kendisinin canına kıyacak birilerinin gelmesine karşın. Bu işi de Nişancıyla derinlemesine bir daha konuşmak gerekti.</span></p>

  <p class="calibre4"><span class="calibre5">Şükrü Efendi kalkarken, "Bir hafta, on gün içinde yerli ırgatlarla sizin adaya gelirim. Göreceksiniz, benim gördüğüm sizin adanın bağları öylesine bir üzüm verecektir ki, herkesin şaşkınlıktan parmağı ağzında kalacak. Kusura kalma arkadaş, ben böyle verimli bağa, ömründe bağ görmemiş, üzüm yememiş kişileri sokamam. Adımı da beş paralık edemem. Ele aleme de rezil olamam."</span></p>

  <p class="calibre4"><span class="calibre5">Kuşluklayın Kadri Kaptanla yola çıktılar. Onları iskelede Nişancıyla Vasili karşıladı. İkisinin de yüzü asıktı.</span></p>

  <p class="calibre4"><span class="calibre5">Vasili:</span></p>

  <p class="calibre4"><span class="calibre5">"Hoş geldin," dedikten sonra, "yukarıya, pınara çıkalım," dedi.</span></p>

  <p class="calibre4"><span class="calibre5">Nişancı da:</span></p>

  <p class="calibre4"><span class="calibre5">"Hoş geldin," dedi, "çıkalım."</span></p>

  <p class="calibre4"><span class="calibre5">Pınarın ayağını izleyerek yukarıya çıktılar, pınarın başına, yarpuzların üstüne oturdular. Onlar mavi çiçeklerin üstüne oturunca, ezilen çiçeklerden yoğun bir koku geldi.</span></p>

  <p class="calibre4"><span class="calibre5">"Vasiliyle konuştuk," dedi Nişancı, "Bu adam, kalabalıkla birlikte teknelerden mi indi, yoksa başka bir yerden adaya mı çıktı?"</span></p>

  <p class="calibre4"><span class="calibre5">"Ne konuştunuz, bunu mu konuştunuz, kalabalıkla teknelerden mi indi, yoksa başka bir yerden mi adaya çıktı, bunu mu konuştunuz?"</span></p>

  <p class="calibre4"><span class="calibre5">"Çok şey konuştuk ya bunu da konuştuk."</span></p>

  <p class="calibre4"><span class="calibre5">"Ne dediniz?"</span></p>

  <p class="calibre4"><span class="calibre5">"Ben dedim ki, Vasili bu adamı, bu sarı oğlanı evine yerleştirmedin mi, dedim. O da bana dedi ki, herhalde ben yerleştirdim ya benim aklımda kalmamış, ya da ona alıcı gözle bakmamışım, dedi. Ben onun evine gittim. Bir şeyden hile kapmasın diye de ondan önce de birkaç komşusunu ziyaret ettim. Ondan sonra da onun evine vardım. Beni sevinçle karşıladı. Evinde kahve bile varmış, oğlan kıza kahve yapmasını söyledi, kız kahveyi dibekte dövdü. Altıma bir minder sermişti, belimi dayayayım diye de arkama bir de yastık koydu. Oğlan da yanıma minderin ucuna oturdu. Kız ateşi çabuk yaktı, iki fincan kahveyi getirdi. Kahvelerin kokusu evin içini doldurdu. Taze, yeni kavrulmuş, dibekte dövülmüş kahveler ancak böyle kokar. Demek ki bu sarı döl dibek kahvesi içen bir evden. Ona dedim ki senin hamının kahveyi çok güzel yaptı, dedim. O benim hanımım değil şimdilik, o daha küçük, dedi. Onunla yolda buluştuk. Dibek buradan mı, dedim, kalktı, kırmızı bir ağaçtan oyulmuş bir dibek getirdi ki ancak beylerin, paşaların evinde bulunur. Senin baban paşa mıydı, dedim, güldü. Askerliği nerde yaptın, dedim, Allah dondurup kazık etmedi, dedi. Nereli olursun, Erzurumlu olurum, dedi. Birden başımı kaldırıp yüzüne bakmışım, konuşması Erzurum ağzına hiç benzemiyordu. Ben başımı kaldırınca onun dudakları titredi, sözler, yarım yamalak ağzından döküldü. Ne iş yapardın, dedim, babamın çiftliği vardı, dedi. Bundan sonra beni konuşturmadı, l).ep o sordu. Biz bu adaya verilince, kime Karınca Adası desek, orada Nişancı var, diyorlardı, dedi. Ondan sonra başladı Nişancıyı nasıl duyduğunu anlatmaya. Şöyle kaçarmış Nişancı, böyle kuyruk tutarmış. Yunanistandan buraya bir muhacir kasabası gelmiş, bizimkiler onlara zulmetmiş, onlar da yarı yarıya sıtmadan kırılmışlar. Hiç çocukları kalmamış. Onlar da, bütün çocuklarımız sıtmadan öldü, biz bu ülkede kalmayız demişler. Biz bu ülkeden gidemezsek ölürüz de bu ülkenin kurduna kuşuna, insanına, karıncasına, yılanına çıyanına, börtü böceğine ağzımızı açmayız. Onları yerleştirmişler bir Rum kasabasına, kasabada biraz da Türk varmış, onlar da Türklerle hiç konuşmamışlar, yönlerini dönüp Türklerden yana bakmamışlar. Aradan aylar, yıllar geçmiş, bunlar hükümet adamlarıyla bile konuşmamışlar. Hepsi de sağır, dilsiz olmuş. Nişancı adında, balıkçı donunda bir Hızır gelmiş, atı Benlibozu, üç mavi donlu keçisini, buralarda Kaba Ada dedikleri bir ada varmış, o adaya bırakmış, adadan dilsiz, sağırlara gitmiş, onlara merhaba, demiş, çıkın evlerinizden, gidin komşularınıza, onlarla konuşun, demiş, onlar da çoluk çocuk, genç yaşlı, hasta sayrı çıkmışlar, kasabanın iskelesine, meydanına gelmişler, onları gören kasabalılar da ortaya dökülmüşler, bunlar sarmaş dolaş olmuşlar. Bu Nişancı, o Nişancı değil mi? O da benim, dedim anasını satayım. Durum böyleyse ne diyorsunuz?"</span></p>

  <p class="calibre4"><span class="calibre5">"Ne diyelim," dedi Poyraz, "senin şu anlattıklarına bakılırsa, biz durup dururken, bu adama ne yapabiliriz, siz ne diyorsunuz?"</span></p>

  <p class="calibre4"><span class="calibre5">Vasili;</span></p>

  <p class="calibre4"><span class="calibre5">"Öldüremeyiz, kaçıramayız, onu ancak kollayabiliriz."</span></p>

  <p class="calibre4"><span class="calibre5">"Siz onu bana bırakın. O beni Hızır aleyhisselam sanıyor. Ben onun kim olduğunu anlayıncaya kadar, ona biraz mühlet vermemiz gerek. Ondan sonra onun akıbetine karar veririz. Hele onu Poyraz bir görsün, Kerim mi, başkası mı, bir de düşüncesini bize o söylesin. Lena o Kerimi gördü mü," diye sordu Nişancı.</span></p>

  <p class="calibre4"><span class="calibre5">"Gördü," dedi Vasili.</span></p>

  <p class="calibre4"><span class="calibre5">"Oldu bu iş. Yaşlı kadınlar genç erkekleri gördüklerinde o erkek hoşlarına giderse yüzlerini unutmazlar. Onların gözlerinin arkasına olduğu gibi fotoğrafları çıkar. Lena da hiç unutmaz. Yedi deniz, dört iklimin kadını, hepsi böyle."</span></p>

  <p class="calibre4"><span class="calibre5">"Bugün ben onu görürüm," dedi Poyraz. "Vasili, bana Kadri Kaptanı çağır."</span></p>

  <p class="calibre4"><span class="calibre5">"Baş üstüne," dedi Vasili.</span></p>

  <p class="calibre4"><span class="calibre5">Biraz sonra Vasili Kadri Kaptanı aldi getirdi.</span></p>

  <p class="calibre4"><span class="calibre5">"Gel Kadri Kaptan, git bana orada sarı bir adam var, Vasili onun evini sana gösterecek, onu al da bana getir."</span></p>

  <p class="calibre4"><span class="calibre5">Vasiliyle birlikte Kadri Kaptan evlerin aralarına daldılar.</span></p>

  <p class="calibre4"><span class="calibre5">Nişancı:</span></p>

  <p class="calibre4"><span class="calibre5">"O gelince, onun ellerine iyi bak, elini ılıktan soğuğa sokmamış. Elleri pamuk gibi. İncir, nar, pamuk, üzüm toplayan, ekin biçen eller böyle mi olur, söyle bana."</span></p>

  <p class="calibre4"><span class="calibre5">"Öyleyse öyle olmaz," dedi Poyraz.</span></p>

  <p class="calibre4"><span class="calibre5">"Bu adamın burada ne işi var? Bu Abbası arayan Kerim değilse bile Kerimdir. Kavlakzade senden bu kadar niçin korkuyor, hiç düşündün mü? Kavlakzade, geçende geldiklerinde,</span></p>

  <p class="calibre4"><span class="calibre5">kendisini buraların kralı sanan adam, seni kucaklayıp, milli kahramanımız diyerek dalkavukluk üstüne dalkavukluğu niçin. yaptı, hiç düşündün mü? Seni hükümetin gizli adamı sanıyor-muş, doğru mu sanıyorsun, doğru değil. Kavlak senin kim olduğunu biliyor da ondan dolayı senden korkuyor. Bu sarı çocuk teknelerin hiçbirinden inmedi. Ben iyiden iyiye baktım. Kalabalığın içinde birdenbire peydah oldu. O evi buna kim satın aldırdı, Kavlak el altından satın aldırmadıysa ben de elimi keserim."</span></p>

  <p class="calibre4"><span class="calibre5">"Öyleyse ne yapalım, o bizim icabımıza bakmadan biz onun icabına bakalım mı?"</span></p>

  <p class="calibre4"><span class="calibre5">"Dur bakalım, işte geliyorlar."</span></p>

  <p class="calibre4"><span class="calibre5">Geldiler, sarı delikanlı selam verdi, "aleykümselam," dediler, "buyur, şuradan otur." Sarı delikanlı, ürkek, oturdu.</span></p>

  <p class="calibre4"><span class="calibre5">"Adını bağışla."</span></p>

  <p class="calibre4"><span class="calibre5">"Adım Kerim."</span></p>

  <p class="calibre4"><span class="calibre5">Ortalık buz kesti. Biribirlerine bakıştılar. Poyraz kendini hemen toparladı.</span></p>

  <p class="calibre4"><span class="calibre5">"Bu adaya daha önce hiç geldin mi, küçük bir kayıkla?"</span></p>

  <p class="calibre4"><span class="calibre5">"Geldim."</span></p>

  <p class="calibre4"><span class="calibre5">"Abbas adında birini sordun mu?"</span></p>

  <p class="calibre4"><span class="calibre5">Güldü:</span></p>

  <p class="calibre4"><span class="calibre5">"Sordum," dedi, "siz de bana Abbas adında bir kedi gösterdiniz." &nbsp;&nbsp;&nbsp;.</span></p>

  <p class="calibre4"><span class="calibre5">Bir daha güldü, Vasiliyi gösterdi:</span></p>

  <p class="calibre4"><span class="calibre5">"Abbas bu arkadaşın kedisiydi. Çok güzel bir kediydi, onu baş göz ettiniz mi?"</span></p>

  <p class="calibre4"><span class="calibre5">"Ettik," dedi Vasili, "ona' kasabadan çok güzel, kız oğlan kız bir gelin getirdik. Gelin şimdi gebe. Gün sayıyor, yakında beş tane nur topu gibi evlatları olacak."</span></p>

  <p class="calibre4"><span class="calibre5">"Bizim Abbastan başka, bir Abbas daha bulabildiniz mi, aradığınız Abbası, bizim Abbastan başka?"</span></p>

  <p class="calibre4"><span class="calibre5">"Bulduk ya bizim arkadaşlar onu öldürmeye kıyamamışlar."</span></p>

  <p class="calibre4"><span class="calibre5">"Niçin kıyamamışlar?"</span></p>

  <p class="calibre4"><span class="calibre5">"Onun orasını ben bilemem, ancak Allah bilir."</span></p>

  <p class="calibre4"><span class="calibre5">Biraz konuştuktan sonra Kerim gitmek için ayağa kalkarken Nişancı:</span></p>

  <p class="calibre4"><span class="calibre5">"Ne güzel Türkçe konuşuyorsun."</span></p>

  <p class="calibre4"><span class="calibre5">"Annem İstanbullu."</span></p>

  <p class="calibre4"><span class="calibre5">"Adamız ilk düğünü ne zaman görecek?"</span></p>

  <p class="calibre4"><span class="calibre5">"Ne zaman Allah izin verirse. Hoşça kalın."</span></p>

  <p class="calibre4"><span class="calibre5">Eve varınca kız:</span></p>

  <p class="calibre4"><span class="calibre5">"Niçin böyle suratın asık," diye sordu.</span></p>

  <p class="calibre4"><span class="calibre5">Kerim:</span></p>

  <p class="calibre4"><span class="calibre5">"Hiç sorma," dedi, "beni çağıran Abbasmış. Beni tanıdı, bana adımı sordu, ben de Kerim, dedim. Sen bu adaya önce geldin mi, diye sordu Abbas, ben de, geldim, dedim. Bir de Abbas, Abbası buldunuz mu, diye sordu, ben de arkadaşlar buldular ama ona kıyamadılar, dedim. Neden kıyamamışlar, diye bir daha sordu, ben de onu öldürmeye gidenin anasının Çerkes olduğunu, Abbasın da Çerkesliğini anlayınca, onun yakışıklı, tuvana, iyi yürekli bir insan olduğunu görünce onu öldürmeye eli varmamış, Abbas da bunu anlayıp onu öldürmeye kalkmamış, Abbas da onu bırakmış, dedim."</span></p>

  <p class="calibre4"><span class="calibre5">"Abbas, ona kıyamayıp öldürmeyen adamın sen olduğunu anladı mı?"</span></p>

  <p class="calibre4"><span class="calibre5">"O anladı mı, anlamadı mı bilmiyorum ya, Nişancı mı ne diyorlar, ne zıknabutsa o şeytan oğlu şeytandan korkulur. Bir bakışı var, insanın yüreğini tam orta yerinden delip geçiyor. Bir bakışta insan ne düşünüyor, insanın içinden ne geçiyor an-layıveriyor. İlk geldiğimde, Poyrazın Abbas olduğunu anladığımda bu adada yoktu, sonradan gelmiş. O zaman o burada olsaydı, beni o dakikada öldürüverir, ölümü de benim ağırlı-ğırnca taşlarla bir çuvala koyar, götürür Çanakkale boğazına atıverirdi. Bu adada beni bir eski mezara gömseler kim arar, kim sorardı beni? Bu adam bundan sonra benim yakamda. Ben bu adada bir adamı öldürmek değil, hele Poyraz gibi bir adamı, bir serçeye bir taş bile atamam, tepemde böyle bir insan var iken. Bu adam benim yakamdan düşmeyecek ölene kadar. Bunlar öyle kolay kolay öleceklerden de değil. Söyle bakalım, biz bu adamdan canımızı nasıl kurtaracağız? Bunlar beni öldürmeye karar verirlerse, ben Abbası öldürmeden, seni de benimle birlikte öldürürler. Beni öldürdükten sonra sana dokunmamaları onların ölümü demektir. Beni öldürtınemek için Abbas çok diretecektir ama gücü yetmeyecektir. Bu cellat adam Abbasa tapıyor."</span></p>

  <p class="calibre4"><span class="calibre5">"Buradan kaçalım diyeceğim ya hemen şimdi olmaz. Bu cin gibi insanın gözleri bizim üstümüzdedir. Ya şöyle ya da böyle. Bizim gözümüz de onun üstünde olacak. Ondan gözümüzü bir an için ayırır, ona fırsat verirsek o anda öldük gittik say."</span></p>

  <p class="calibre4"><span class="calibre5">"Beni bu kadar çabuk tanıyacaklarını sanmıyordum. Unutmuş gitmişler sanıyordum."</span></p>

  <p class="calibre4"><span class="calibre5">"Bu iş gün gibi ortada. Abbası öldürmeye geldiğimiz gün gibi ortada. Tabancan olduğunu kimse bilmeyecek," dedi kız, "tabancanı koltuğunun altına bağlayacaksın. Ben de tabancasız, hiçbir yere çıkmayacağım, öldürelim derken ölmeyelim."</span></p>

  <p class="calibre4"><span class="calibre5">"Gelen adamların içinde feleğin çemberinden geçmiş öyle yaşlı adamlarla yakında tanışacağız ki, bin tane Nişancı zıkna-butunu cebinden çıkarır. Düştük bir belaya yol belli değil. Ava geldik avlanacağız."</span></p>

  <p class="calibre4"><span class="calibre5">"Hele bekleyelim bakalım, bunlar daha tereddüt içinde, bizi kolayca ortadan kaldıramazlar. Senin ne kadar mennin var?"</span></p>

  <p class="calibre4"><span class="calibre5">"Çok."</span></p>

  <p class="calibre4"><span class="calibre5">"Bende de çok vardı, o mermi torbası daha olduğu gibi duruyor mu?"</span></p>

  <p class="calibre4"><span class="calibre5">"Olduğu gibi duruyor."</span></p>

  <p class="calibre4"><span class="calibre5">"Ne dediler bana bir de biliyor musun, dediler ki, adamız ilk düğününü ne zaman yapacak? Ben de Allah izin verirse dedim. Sana bir şey deyim mi, bunlar bu kadar korkmasalar, bunlar bizi bağırlarına basmaya hazırlar."</span></p>

  <p class="calibre4"><span class="calibre5">"Öyleyse bundan sonra hiç telaş, hiçbir korku alameti göstermeyeceğiz hiçbir yerde."</span></p>

  <p class="calibre4"><span class="calibre5">"En küçük korku, telaş ölümümüze sebep olur."</span></p>

  <p class="calibre4"><span class="calibre5">"Olur," dedi kız, "yanımızda kimse olmasa bile, kendi kendimize yalnız kalsak da korku, telaş yerine şen şakrak olacak, adadan hiç ayrılmayacak gibi davranacak, bahçeyle, çiçeklerle uğraşacak, haftada iki gün el ele tutuşarak bütün adayı tasasız, dünyaya boş verir sevgili gibi dolaşacağız, Salih Efendiden her gün alışveriş edeceğiz. Bir sabah da Kadri Kaptanın teknesine binecek, kasabaya inecek, kendimizi kaybettireceğiz."</span></p>

  <p class="calibre4"><span class="calibre5">"Nişancı bizim arkamızı bırakır mı sanıyorsun?"</span></p>

  <p class="calibre4"><span class="calibre5">"Bırakmaz biliyorum. Arkamıza kimi koyar, bilmiyorum. Adada çocukları vazifelendirecek."</span></p>

  <p class="calibre4"><span class="calibre5">"Ne biliyorsun?"</span></p>

  <p class="calibre4"><span class="calibre5">"Biliyorum, çünkü her zaman öyle yaparlar, çocukların arkasında olduğunu kimse akıl etmez de."</span></p>

  <p class="calibre4"><span class="calibre5">"Sen ne biliyorsun bunu?"</span></p>

  <p class="calibre4"><span class="calibre5">"Ben çocukluğumda birçok insanın ardından koşturdum da..."</span></p>

  <p class="calibre4"><span class="calibre5">"Sabır," dedi kız, "sonra da İstanbula gider, onlar kaçtı sanıp ah vah ederlerken biz geriye döneriz. Ondan sonra da onlar çözülürler. Aradan çok geçmeden Kadri Kaptanın teknesiyle sabah erkenden kasabaya iner, pahalı alışverişler yapar, gün batmadan, akşama adada oluruz. Satın aldığımız karyolayı, döşeği, yaldızlı karyolayı, ipekli kuştüyü yorganı, Kadrinin teknesinden çıkarırız. Herkes görür."</span></p>

  <p class="calibre4"><span class="calibre5">"Bu küçük kasabada kuştüyü yorgan ne gezer."</span></p>

  <p class="calibre4"><span class="calibre5">"İpekli pamuk yorganı, kadife kaplı koltukları, değerli halıları, kap kacağı çıkarır iskelenin üstüne koyar, sonra yardıma çağırdığımız insanlarla onları eve taşır, sonra da evlenir, görkemli bir düğün yaparız. Bundan sonra bizim adam öldüreceğimiz kimin aklına gelir."</span></p>

  <p class="calibre4"><span class="calibre5">"Kimsenin aklına gelmez."</span></p>

  <p class="calibre4"><span class="calibre5">Nişancı bundan sonra Kerimle kızı sıkı bir göz hapsine aldı. O evde sinek uçsa Nişancının haberi oluyordu.</span></p>

  <p class="calibre4"><span class="calibre5">Yılancılık oyununu Hüsmenin kızları sürdürmeye çalışıyorlar, korkularından bitiyorlar, ölüyorlardı ya, o gün bugündür, lacivert, benekli yılandan başka yılan görmedikleri için, Nişancının torunları gelip oyunlarına katılmalarına karşın, ne kadar korkmak isteseler de olmuyor, yılancılık oyunu gittikçe tavsıyordu.</span></p>

  <p class="calibre4"><span class="calibre5">Kalabalıkla birlikte adaya çocuklar dolunca Hüsmenin kızlarına da gün doğdu. Büyüklerden önce çocuklar biribirleriyle kaynaştılar, birlikte oyun oynamaya başladılar. Birkaç gün sonra Hüsmenin kızlarıyla yeni gelenlerden utangaç üç oğlan, deniz kıyısında buluştular, yardan aşağı ayaklarını sarkıtıp denize bakmaya başladılar, deniz bomboştu, en küçük bir kıpırtı, bir ses yoktu denizde. Bir denize, bir dönüp biribirlerine bakıyorlardı ya konuşacak bir şey bulamıyorlardı. Hüsmenin büyük kızı:</span></p>

  <p class="calibre4"><span class="calibre5">"Biz bir oyun biliyoruz ki adadaki bütün çocuklar bu oyunu oynuyoruz. O kadar hoş bir oyun ki hep aynı oyunu oynuyoruz. Bizim adanın çocuklarından başka hiçbir adanın çocukları bu oyunu bilmiyor. Nasıl bilsinler, onların adalarında ak benekli, uzun mavi yılanlar yok ki yılancılık oyunu oynasınlar."</span></p>

  <p class="calibre4"><span class="calibre5">Hüsmenin büyük kızının yanına oturmuş, bacaklarını da yardan aşağı sarkıtmış kendi yaşında bir kız:</span></p>

  <p class="calibre4"><span class="calibre5">"Bu yılancılık oyunu nasıl bir oyunmuş, bize göster de biz de öğrenelim de oynayalım."</span></p>

  <p class="calibre4"><span class="calibre5">"Zor bir oyun."</span></p>

  <p class="calibre4"><span class="calibre5">"Zor olsun. Zor oyunlar daha güzel oynanır."</span></p>

  <p class="calibre4"><span class="calibre5">"Narlar çiçek açtığında nar bahçesinin önünde duracaksın, yanındaki kayalıktan bir uzun, ak benekli, parıl parıl eden kıvrılarak mavi bir yılan iner, yılan çocukların üstüne akar, kıpkırmızı çatal dili, kıpkırmızı pörtleyip dışarı fırlamış gözleriyle... Çocuklar bir korkar, bir korkar, bir korkarlar, nar bahçesinin içine kaçarlar, arkalarından da yılan sıçraya sıçraya gelir. Yakalarsa çocukları sokar öldürür. Biz de o kadar korkar, o kadar korkarız ki, donumuza şarıl şarıl işeriz."</span></p>

  <p class="calibre4"><span class="calibre5">"Yılan her zaman gelir mi?"</span></p>

  <p class="calibre4"><span class="calibre5">"Bir kez geldi, biz ondan sonra yılancılık oyununu, korkmayı, korkumuzdan donumuza işemeyi öğrendik. Sonra aynen üstümüze yılan geliyor gibi yaparız, bağırarak narların arasına kaçarız, bir korkarız, bir korkarız, donumuza işer gibi yaparız. Nar bahçesine kadar koşarız, yılan da arkamızdan gelir, tortop olarak bize saldırır, tortop olduğunda kime vurursa onu öldürür."</span></p>

  <p class="calibre4"><span class="calibre5">Utangaç üç oğlan o konuşurken sapsarı kesilmişler, gözleri de dışarı uğramış, şaşkınlıkla donlarına işeyen kızlara bakıyorlardı.</span></p>

  <p class="calibre4"><span class="calibre5">"Haydi canım," dedi, Hüsmenin küçük kızının yanında oturan onun yaşıtı kız, "böyle de oyun olur muymuş?"</span></p>

  <p class="calibre4"><span class="calibre5">Ayaklarını yukarı çekti, kalktı, ötekiler de kalktılar. Hüsmenin kızları iskeleye yürüdüler, öbür çocuklar da aşağı deniz kıyısına indiler. Kıyıda renk renk çakıltaşları vardı, onlarla kaydırak oynadılar, çocuklardan en acemisi, kızlar bile denizin yüzüne attıkları taşı en az üç kez sektiriyorlardı. Yarış uzun sürdü, onlar da karşı yüksek tepenin yamacında tüten yeşilliğe yürüdüler. Yeşilliğe geldiler baktılar ki ne baksınlar, göz alabildiğine küme küme üzüm bağları. Her bağda sarı, toprağa sarkmış üzüm salkımları, her salkımda yüzlerce her biri bal damlası üzüm taneleri. Sarı, buğulu. Çocuklar bağların uzağında durup bal damlası üzümlere baktılar. Şimdiye kadar bağların kıyılarında durmuşlar bakmışlar, baka baka ağızları sulanmış ama, onları kimse bağların yanına bile sokmamıştı. ■ Şimdi bağın içindeydiler, salkımlar buğulanıyordu. Önce yutkundular, ardından ağızları sulandı, bir adım daha atmaya korkuyorlardı. Bundan önceleri bağlara yaklaşanları bile kalın sopalarla omuzu tüfekli adamlar döve döve iyice öldürüyorlardı. Aşağıya baktılar büyük, uzayıp giden deniz, kuzeye baktılar anız parıltıları içinde denize doğru bir kaşık sapı gibi uzayıp giden düzlük, güneyde denize inen baş döndüren bir uçurum. Sağa baktılar, sola baktılar, ne bir kulübe, ne bir çardak, ne bir ağıl, ne bir ağıl duvarı. Gözleri geldi buğulu üzüm salkımlarının üstünde durdu. Bir daha, bir daha yutkundular, ağızlarının suyu boşandı. Yine bir iyice yanlarına yönlerine bakındılar, görünürlerde kimsecikler yoktu, bağlara daldılar. Her biri bir bağın yanına oturdu. Dışardan gözükmüyorlardı. Kocaman, başlarından büyük birer salkım koparıyor ' ağızlarına tepiştiriyorlardı. Her, bir çocuk o kadar üzüm yedi ki, az bir sürede karınları şişti, bir zaman yerlerinden kıpırdayamadılar, yerlerinde oturdular kaldılar. Gün batarken ancak yerlerinden kalkabildiler.</span></p>

  <p class="calibre4"><span class="calibre5">Çocuklardan biri:</span></p>

  <p class="calibre4"><span class="calibre5">"Bu bağın herhalde hiç sahibi yok," dedi, "bakınsana ortalıkta kimsecikler gözükmüyor."</span></p>

  <p class="calibre4"><span class="calibre5">"Var/' dedi öteki çocuk, "hiç sahipsiz bağ olur mu?"</span></p>

  <p class="calibre4"><span class="calibre5">"Olur ya olmaz mı, sahiplerini hapse göndermişler. Evleri, tarlaları, bağları bahçeleri, her şeyleri, değirmenleri de kalmış. Bunların değirmenlerini su değil, yel döndürüyor. Görmedin mi kartal kanatlar gibi dönenleri, işte o dönenler değirmenin kanatlarıymış. Onu da biri satın almış, buğday, mısır öğütüyormuş."</span></p>

  <p class="calibre4"><span class="calibre5">"Öyleyse bu bağı da satın almışlar."</span></p>

  <p class="calibre4"><span class="calibre5">"Almaz olurlar mı, baksana ne kadar tatlı üzümler."</span></p>

  <p class="calibre4"><span class="calibre5">"Hiç üzüm yemedim ki," dedi öbür çocuk.</span></p>

  <p class="calibre4"><span class="calibre5">"Biz de yemedik," dediler öteki çocuklar hep bir ağızdan. "Bizi bağların yakınından bile geçirmiyorlardı."</span></p>

  <p class="calibre4"><span class="calibre5">Bu bağın sahibi var mı yok mu tartışması uzun sürdü, epeyi güç harcadılar. Yine her biri bir bağın başına oturdu, salkım salkım üzümleri yemeye başladılar. Yalnız bu sefer çabuk doydular. Oturdukları yerden kalkmadan, eve üzüm götürelim mi, götürmeyelim mi, diye tartıştılar. Bir kısmı, götürelim ama gece götürelim, diyordu. Bir kısmı, sahibi görürse nereye kaçarız, bizi yakalarlar, bu adanın sahipleri gibi hapse atarlar. Bu bağlara niye ağıl, alaçık, hayma yapmamışlar, niye?</span></p>

  <p class="calibre4"><span class="calibre5">Çocukların en küçüğü karşıladı bu soruyu:</span></p>

  <p class="calibre4"><span class="calibre5">"Bu adada bizden başka hiç kimse yok da onun için."</span></p>

  <p class="calibre4"><span class="calibre5">Düşündüler, düşündüler, neden sonra:</span></p>

  <p class="calibre4"><span class="calibre5">"Yok da onun için," dediler.</span></p>

  <p class="calibre4"><span class="calibre5">"Öyleyse, biz üzümleri yedik, karnımızı bir iyice şişirdik, evdekiler de acından öldüler. Size soruyorum ölsünler mi, bizim yerimizde onlar olsalardı, bu bağı da bizden önce bulsalar-dı, Onlar bir tek üzüm tanesi yemeden hepsini toplayıp bize getirirler miydi, getirmezler miydi?"</span></p>

  <p class="calibre4"><span class="calibre5">Hep bir ağızdan:</span></p>

  <p class="calibre4"><span class="calibre5">"Getirirlerdi," dediler.</span></p>

  <p class="calibre4"><span class="calibre5">"Hem de bir üzüm tanesini ağızlarına atmadan."</span></p>

  <p class="calibre4"><span class="calibre5">Baştaki çocuk buyurdu:</span></p>

  <p class="calibre4"><span class="calibre5">"Öyleyse gömleklerimizi çıkaralım, derhal! Çıplak kalırsak kalalım. Gömleklerin kollarını, boynunu bir iyice bağlayalım, içini en güzel, en tatlı salkımlarla dolduralım."</span></p>

  <p class="calibre4"><span class="calibre5">Kızların uzunu:</span></p>

  <p class="calibre4"><span class="calibre5">"Bizim çıkaracak gömleklerimiz yok, biz de eteklerimizi üzümle doldururuz."</span></p>

  <p class="calibre4"><span class="calibre5">Oğlanlardan biri:</span></p>

  <p class="calibre4"><span class="calibre5">"Bizim de gömleklerimiz yoktu, biz de sizin gibi fistanlıydık. Büyüyünce bize gömlek, şalvar aldılar. Şimdi bizim de fistanımız olsaydı, biz de eteklerimizi bir doldurur, bir doldururduk ki evde herkesin üzüm yiye yiye karınları şişerdi."</span></p>

  <p class="calibre4"><span class="calibre5">"Haydi kalkın bakalım."</span></p>

  <p class="calibre4"><span class="calibre5">Herkes ellerini bastırıp oflayarak puflayarak zorlan kalkabildi Bu sefer bir bağın dibine oturup, herkes önüne gelen bağdan birer ikişer salkım kopararak gömleğini ve eteğini doldurdu.</span></p>

  <p class="calibre4"><span class="calibre5">"Şimdi ■ zeytinlik koyağından aşağı yavaş yavaş inecek, çalıların içine saklanacağız, gün batıncaya, ortalık kararıncaya kadar çalıların içinde saklanacağız. Ondan sonra tamam." ' Zeytinli koyağın dibinden, çalıların arasından aşağı iniyorlardı. Pınarın ayağını gördüler, ayağın her iki yanında mavi çiçeklerini açmış yarpuzlar kokusunu, mavisini dört bir yana dağıtıyordu. Ayağın bazı yerlerinin altında çakıltaşları parlıyor, su burada cığılıyordu.</span></p>

  <p class="calibre4"><span class="calibre5">"Çocuklar yorulduk. Burada bir su içelim, sonra da oturalım yornuk çıkaralım."</span></p>

  <p class="calibre4"><span class="calibre5">Oğlanların hepsi çıplaktı, mintanlarını ağaçların altına, kızlar eteklerindekileri çimenlerin üstüne koydular, ağzı aşağı yatıp su içtiler, ardından da seyrek ağaçlı bir yere geçip çimenlerin üstüne oturdular.</span></p>

  <p class="calibre4"><span class="calibre5">Uzun kız:</span></p>

  <p class="calibre4"><span class="calibre5">"Bu su nerden geliyor, ne tatlı bir su. Su yerine yarpuz kokusu, kokular içiyor insan."</span></p>

  <p class="calibre4"><span class="calibre5">Baştaki oğlan:</span></p>

  <p class="calibre4"><span class="calibre5">"Bu su nerden geliyor bilmiyorum. Yukardan bir yerden geliyor ya, bir kayanın altından çıkıyor olmalı. Nerden çıktığını sen de ben de yakında öğreniriz. Böyle tatlı, binbir çiçek kokusuyla akan sular hep kayalıklardan çıkar. Bizim yaylanın pınarları hep kayalıklardan çıkardı, ayakları da işte böyle kokardı."</span></p>

  <p class="calibre4"><span class="calibre5">Sırtlarını ağaçlara dayayıp her biri birkaç kez su içip dinlendiler, güle oynaya çalılıklara vardılar, karanlığı beklediler. Sabırsızlıktan ölüyorlardı. Bir karanlık kavuşsa da eve varsalar, kim bilir evdekiler onları nasıl karşılayacaklardı? Eve ilk varan baştaki çocuk oldu. Karanlık kavuşur kavuşmaz koşmaya başladı. Arkasından da öteki çocuklar... Baştaki çocuğun anasının yüzü, mintanın içindeki üzümleri görür görmez, sapsarı kesildi, sesi titreyerek:</span></p>
</body>
</html>
