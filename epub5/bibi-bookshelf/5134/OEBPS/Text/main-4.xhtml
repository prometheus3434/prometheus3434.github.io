<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre4">"Biz yok muyuz burada Sultanım, bizim hepimiz seni canımızdan çok severiz. Bizimki gerçek sevgidir."</p>

  <p class="calibre4">Musa Kazım Ağaefendi, "Aaah, Girit, aaah vatanım, aaah cennet kokulu toprağım, sevgilimi, canımı sana gömemedim, onu ulu Akdenizin kucağına attım. Ana baba ■ toprağımda onunla yan yana, el ele yatsaydım, mor salkımlı bir kameriyenin altında. Yaaa Melek Hatun," dedi.</p>

  <p class="calibre4">Sallanarak ayağa kalktı, denize doğru, karanlığın içine yürüdü. Herkes şaşkınlığa uğramış kimse ne yapacağını bilemiyor, salt Zehra, "Baba baba, baba ne yapıyorsun, nereye gidiyorsun," diye bağırıyor, oturduğu yerden de, bağırıyor çağırıyor, bir türlü kalkamıyordu. Bu sırada Poyraz kendisini toparladı, Ağaefendinin arkasından karanlığa seğirtti, denizden şapırtılar geldi. Poyraz bir anda şapırtıya vardı, denizdeki karartıya koştu, su göbeğine kadar geldi, arkasından karartıyı var gücüyle kucakladı sudan dışarıya çıkardı, onu incitmeden koluna girdi. Bu sırada Vasiliyle Hüsmen de geldiler, Ağaefendiyi Poyrazdan aldılar, biri bir koluna, öbürü öteki koluna girdi, kızlar önde onlar arkada eve yürüdüler, merdiveni zor çıktılar. Salonun lambası yakılı bırakılmıştı, Zehra onu babasının yatak odasına götürdü, sehpanın üstüne koydu, yatak odasındaki lambayı da yaktı. Kızlar babalarını soymaya başlarken ötekiler dışarıya çıktılar.</p>

  <p class="calibre4">Ağaefendi yataktan üç gün çıkamadı. Melek Hatun da gözlerine bir damla uyku girmeden, alnına kara yazma bağlamış, Ağaefendinin başını bekledi. Birinci gün doktorlar hastanın başından hiç ayrılmadılar. İkinci gün gülerek,"Musa Kazım Beyefendinin hiçbir şeyi yok, sadece çok üzgün," dediler. Üçüncü günün öğlesinde, "Canım nar ekşili kabak çiçeği dolması istiyor," dedi Ağaefendi, Melek Hatunun gözlerinin içine bakarak.</p>

  <p class="calibre4">"Yarın sabah erkenden çiçekler kapanmadan, bir evin önünde kabak tarlası buldum <span class="calibre5">ki,</span> kabaklar teveklerin uçlarından köklerine kadar çiçekle dolmuş, Sultanıma bir çiçek dolması yaparım ki çiçek dolması derim sana. Çiçek dolmasını yerken beş parmağını da birlikte yersin."</p>

  <p class="calibre4">Melek Hatun daha gün doğmadan kalktı, taaa öteki uçtaki boş evin bahçesine gitti, kabaklar çiçekten sapsarıydı, pampal pampal da açılmıştı çiçekler. Çiçekleri gün değmeden toplamazsan, dolma yapamazsın, gün değince çiçekler yumulur, kapanır, açmaya çalışırsan da kırılır, bozulur.</p>

  <p class="calibre4">O gün öğleyin Ağaefendi, özellikle çağırdığı Poyrazla birlikte nar ekşili çiçek dolmasını yedi. Kızlar da, Melek Hatun da yemek masasındaydılar. Yemek boyunca Ağaefendi üç kez Poyraza sordu, "Nasıl buldun Melek Hatunun çiçek dolmasını," diye, "Çok iyi, çok iyi, çok çok iyi," dedi Poyraz da. Yemekten sonra Ağaefendiyle Poyraz karşılıklı oturdular, taze, mis kokulu dibek kahvesi içerlerken Ağaefendi birdenbire başını kaldırdı, "Yarın seninle İstanbula gideceğiz," dedi. "O Sait Rahmi de adam çıkmadı. O Yunan sefiri de."</p>

  <p class="calibre4">"Baş üstüne efendim."</p>

  <p class="calibre4">"Kabak dolmasını nasıl buldun evlat, bu kabak çiçeği dolmasını yalnız be yalnız Giritliler bilir. Akdenize de kabak çiçeği dolması Giritten yayılmıştır."</p>

  <p class="calibre4">"Bizde çiçek dolmasını bilmezler efendim."</p>

  <p class="calibre4">"Melek Hatun da bizden buraya göç eden Giritlilerden öğrenmiştir çiçek dolmasını. Yarın İstanbula. Görelim bakalım, şu bizim işler ne olmuş bakalım."</p>

  <p class="calibre4">İstanbula gitmeleriyle gelmeleri bir oldu. Sait Rahmi uzak bir ülkeye sefiri kebir olarak gitmişti ya onun evindeki hiç kimse nereye gittiğini bilmiyordu. Babasının da ne olduğunu kimse bilmiyordu. Belki de onun akıbeti hakkında kimse bir şey söylemiyordu.</p>

  <p class="calibre4">İstanbuldan döndüklerinde nerdeyse kızlar bile babalarını tanımayacaklardı. Ağaefendinin avurdu avurduna geçmiş, alnının kırışıkları derinleşmiş, gözlerinin feri kaçmış, saçları, sakalı biraz daha ağarmıştı. Ağzını da bıçaklar açmıyordu.</p>

  <p class="calibre4">Durmadan Atinadaki, Giritteki arkadaşlarına yazdığı mektuplarına da hiçbir karşılık alamıyordu. Bir tek satır yazsalar da onda da küfür etseler, Ağaefendiyi mutlu ederlerdi. İnsan insana, dost dosta, arkadaş arkadaşa bu kadar hainlik yapabilir miydi! O dostlara ki çifte çifte İngiliz atları armağan etmişti... O arkadaşlar ki onlara... Bir kimseye anlatmaya değil, düşünmeye bile utanıyordu.</p>

  <p class="calibre4">Bir mektup, hem de birkaç mektup daha yazayım eski dostlara, kardeşten ileri arkadaşlara, gene bir karşılık alamazsak, bu dünya, bu insanlık böyledir, der işin içinden çıkarız.</p>

  <p class="calibre4">Oturdu, özenerek bir haftada mektupları yazdı, Poyrazı yanına aldı, kasabaya gittiler, mektupları kendi eliyle postaya attı. Gönderdiği bu mektuplara, arkadaşları, komşuları, general dostları taş olsalar, mektupları aldıktan sonra cevap vereceklerdi. Poyraz günlerden beri Ağaefendinin yüzünün açıldığını, belinin doğrulduğunu, yüzünün güldüğünü gördü. Ağaefendi çok seviniyor, mektuplarına karşılık alacağına yüzde yüz inanıyordu. Ya alamazsa diye de Poyrazın ödü kopuyordu.</p>

  <p class="calibre4">Ağaefendinin dimdik yürüyüşü, konuşması, bütün tavırları değişmiş, bambaşka bir adam olmuştu. Kızlar babalarını böyle görseler kim bilir ne kadar sevinirlerdi.</p>

  <p class="calibre4">Bundan sonra iki üç günde bir Poyraz postaneye gitti geldi. Günler geçiyor Musa Kazım Beye mektup falan gelmiyordu. Poyraz her kasabadan gelişinde onun ayak seslerinden, tavrından postadan hiçbir şey çıkmadığını anlıyor, "Üzülme Poyraz evladım," diyordu, "nasıl olsa bir gün bir dostumdan iyi ya da kötü bir mektup alacağım. Bunu adım . gibi biliyorum. Bütün dostlarım, arkadaşlarım insanlıktan çıkmış değiller ya. Nasıl olsa bana bir mektup yollayacaklar, hem de Girit kokulu."</p>

  <p class="calibre4">"Biliyorum yollayacaklar, ne zaman? Ben de çok merak ediyorum."</p>

  <p class="calibre4">"Şu zamanı, bu zamanı bilmem, ama o kadar dosttan, arkadaştan nasıl olsa bir kişi bana, ya şöyle ya böyle bir mektup yollayacak.. Bütün Girit, bütün Yunanistan insanlıktan çıkmış değil ya, dünya kadar insana mektup yazdım, elbet içlerinden biri birkaç satır mektup yazar, tuz ekmek hatırı için."</p>

  <p class="calibre4">Cafer onlara, size haritalar büyüklüğünde kağıt gönderirim, üstelik de size armağanım olur, demişti. Hem de ne kadar isterseniz. Birkaç gün sonra Kadri Kaptanla, istediğinden de daha çok, istediğinden de büyük kağıtlar yolladı.</p>

  <p class="calibre4">Ağaefendi neşe içinde:</p>

  <p class="calibre4">"Efendi oğlum Poyraz Bey, isterseniz sizinle birlikte çiftliğe gidebilir miyiz?"</p>

  <p class="calibre4">"Ne demek efendim, baş üstüne efendim, emredersiniz efendim."</p>

  <p class="calibre4">Buluştukları günden sonra, o gün bugündür, Poyraz Zehrayla her karşılaştığında eli ayağı çözülüyor, başını kaldırıp Zehranın yüzüne bir kez olsun bakamıyordu. Onu her gördüğünde, zaten unutamadığı Fırat kıyısındaki Yezidiler hiç gözlerinin önünden gitmiyor, bu işe girdiğinden dolayı da kendini bir türlü bağışlamıyordu. Önlerine geleni soyup üstlerinde ne var ne yoksa alıyor, ölüleri hançerleyip suya atıyorlardı. Kadınlara, kızlara başka türlü ölüm uyguluyorlardı, onları önce çırılçıplak soyuyor, yan yana diziyorlar, içlerinden en güzellerini seçip bir başka yere götürüyorlardı, sonra da işe girişip kızların, kadınların memelerini kesiyor, memeleri kumların üstüne atıyorlardı, memeler kumların üstünde kanayarak bir süre seğiriyordu.</p>

  <p class="calibre4">Poyraz Vasilinin evinde Zehranın memelerini gördükten sonra kesilip de kumların üstüne atılan memelerin ardından göklere ulaşan çığlıklar daha kulaklarından çıkmıyor, memeleri kesilen kadınların hançerlenip sürüklenerek Fırata atılmaları da gözlerinin önünden gitmiyordu.</p>

  <p class="calibre4">Kumların üstü kanayan, seğiren memelerle dolmuştu ve gökten hışılayarak, tortop olup memelerin üstüne inen kartallar kanlı memelerden birini kapıp, keskin pençeleri dolu, arkadaki mavi dağlara gidiyorlardı. Kartallar memelerin üstünde biribirlerine giriyorlar, bu kavgada parçalanmış kanlı meme bir kartalın pençesinde kalıyordu. Ve çölün üstüne kanlar damlaya damlaya avını uzak dağlara götürüyordu. Poyraz, kederinden ne yapacağını bilmiyor, Zehranın memelerini gördüğünden bu yana kumların üstünde seğiren kanlı memeler gözlerinin önüne geliyor, Zehra Yezidi kadınların sırasında, uzun saçları, iri mavi gözleri, hüzünlü yüzü, gamzeli yanaklarıyla anadan doğma duruyor, bir kılıç geliyor, onun memelerini kökünden kesiyor, çölün kumlarına atıyor, seğiren kanlı memelerin üstüne kartallar iniyordu. Kartallar kanat kanada memelerin üstünde kapışıyorlardı. Kiminde de sıralanmış çıplak kadınlar siliniyor, ulu Fırat suyunun yamnda anadan doğma Zehra kumların üstünde dimdik duruyor, memesini kökünden kesecek kılıcı bekliyordu. Kanayan memelerin içinde Zehranın memeleri de seğiriyor, Zehranın ölü bedeni de Fırata atılıyordu. Kiminde de düpedüz düş görüyordu. Düşünde de kadın kırımları onu bir türlü bırakmıyordu. Düşlerde de hep Zehra. Gördükleri düş müdür, hayal midir, gerçek midir, hepsini biribirine karıştırıyordu. Zehra tepeden tırnağa kan içinde seğiren memesine saldıran kartalın üstüne atılıyor, memesini kapmış kartalın kanatlarına yapışmış... Zehrayla birlikte Poyraz da kartala saldırıyordu.</p>

  <p class="calibre4">Zehrayı düşünmemeye, canını dişine takmış çabalıyor, ona da gücü yetmiyordu. Kimi zaman adadan gitmek, her şeyi, Zehrayı, seğiren memeleri arkada bırakmak, örneğin Kafkas dağlarında, ata yurdunda yaşamak, her şeyi unutmak istiyor, kararını sağlam veriyor. Veriyor ya kararından biraz sonra vazgeçiyor, ardından gene Kafkaslar. Ama Kafkasları bilmiyor ki... Orada bile Zehra gündüz hayalinde gece düşünde olacak. Ne etse neylese her yerde Zehrayı görecek.</p>

  <p class="calibre4">Poyraz, Zehrayla bütünleşmişti. Onu bir an düşünmese kendisinden utanıyordu. Elini ayağını düşünmese olurdu ama Zehrayı düşünmemek olmazdı. Bir ara yöresinde olup biteni bile fark etmiyordu, uyurgezer gibi ortalıkta dolaşıyor, Zehrayı görmek için olmadık sebepler yaratıyordu. Adada da onun bu halini sezmeyen kalmamıştı. Poyraza bir şeyler olmuştu ya, o neydi? Bereket versin Lena her şeyin farkındaydı ve düşündüklerini Poyraza söylüyordu.</p>

  <p class="calibre4">"Sen bu adada durma, derdini bilmiyorum ya senin derdin büyük. Bu dert iflah etmez seni öldürür. Beni düşünme, sen gidince ben İstanbula giderim, orada akrabalarım var. Ankaraya da giderim. Orada Mustafa Kemal Paşam var, onun yanına giderim, oğullarım bana bakarlar. Yeter ki sen bu dertten kendini kurtar, Türkler ne diyorlar, bok yoluna gitme, diyorlar. Sen de bok yoluna gitme. Bu ada sana yaramadı. Yüreğindeki seni öldürecek dertten başka, senin düşmanın Araplar da senin yerini buldular. Sen kendi derdinden ölmezsen bile düşmanların seni burada bulacak, öldürecekler."</p>

  <p class="calibre4">"Nereye gideyim Lena Ana, nereye? Sen de biliyorsun ki ben hiçbir yere gidemem."</p>

  <p class="calibre4">"Sen de Mustafa Kemal Paşanın yanına git. O seni seviyor, sana koskocaman altın madalyası vermiş. Sen de onu seviyorsun. O seni kimseye öldürtmez. Benim çocuklara da dersin ki ben Lenanın oğluyum. Ondan sonrasına karışma. Onlar, Ağaefendiyi Girite gönderirler, Zehrayı da göndermez bu adada bırakırlar. Sen anladın mı ben ne diyorum?"</p>

  <p class="calibre4">Kolundan tuttu çekti:</p>

  <p class="calibre4">"Sen anladın mı?"</p>

  <p class="calibre4">Kolunu çekerek bu sözlerini birkaç kez yineledikten sonra Poyraz:</p>

  <p class="calibre4">"Anladım Ana, anladım güzel anam."</p>

  <p class="calibre4">"Haydi git, o kadar çok düşünme, sen iyi bir çocuk, sen iyi olacaksın."</p>

  <p class="calibre4">"Sağ ol Ana."</p>

  <p class="calibre4">Poyraz merdivenlerden inerken Lena onun arkasından haç işareti yaptı.</p>

  <p class="calibre4">Lena sevinç içindeydi, Poyraz dinleyecek, Ankaraya gidecekti.</p>

  <p class="calibre4">Daha deniz beyazken erkenden uyanıp iskeleye gelmiş Kadri Kaptan onları bekliyordu. Poyrazsa zeytinlerin yakınındaki tepecikte durmuş denizi seyrediyor, geldiği günü, suya yansıyıp denizin dibine çökmüş şeftali çiçeklerini düşünüyor, Zehraların geldiği günü, Zehrayı görüşünü düşlüyordu. Zehra şimdiki gibi gözlerinin önündeydi. Birdenbire gözlerinin önüne anadan doğma çıplak körpe kız bedenleri geldi. Keskin kılıçlar, hançerler parlayıp sönüyorlar ve kanlı memeler kumların üstüne üst üste düşüyor, çıplak, kanlı, körpe bedenler durmadan Fırata atılıyorlardı. Poyraz dayanamadı, başı döndü, genç bedeni onu taşıya-madı, yere oturuverdi. Neyse ki bu sefer ne kesilen memeler arasında Zehranm memeleri, ne de Fırata fırlatılan kanlı gövdeler arasında Zehranın anadan doğma gövdesi... Tam bu sırada Poyraz evinin merdiveninde Ağaefendiyi gördü, ayağa kalktı, baş dönmesi geçmiş gibiydi, ’ Ağaefendinin arkasından Zehranın merdivenleri indiği gözüne çarptı. Kızı görür görmez de ereme-ke, hiçbir şey olmamış gibi Poyraz kendine de, bu hale de çok şaşırdı. Ortada ne azgın akan Fırat, ne ona fırlatılan kana bulanmış körpe kız bedenleri, ne de kurnda seğiren yüzlerce kuma belenmiş kanlı meme. Ağaefendiyle Zehra kol kola iskeleye geldiler, Ağaefendi tekneye bindi, Zehra iskelenin orta yerinde bekliyordu. Poyraz Ağaefendiyi bekletmemeliydi, koşarcasına iskeleye vardı, Zehranın yanından geçerken Poyraz her zamanki gibi, göz göze gelmemek için gene başını yere eğdi. Poyraz yanından geçerken, usulcana, "Seninle konuşmalıyız Poyraz," dedi, "dönüşte seni değirmende bekliyorum."</p>

  <p class="calibre4">Poyraz yüksek sesle:</p>

  <p class="calibre4">"İyi sabahlar, hayırlı sabahlar Zehra Hanım, Ağaefendi geliyor mu?"</p>

  <p class="calibre4">"Tekneye bindi," dedi Zehra, "sizi bekliyor."</p>

  <p class="calibre4">"Geç mi kaldım acaba?"</p>

  <p class="calibre4">"Hayır az önce geldik."</p>

  <p class="calibre4">Poyraz tekneye atladı.</p>

  <p class="calibre4">Ağaefendi, onun elini sıkarken:</p>

  <p class="calibre4">"Bu saatlarda deniz beyaz diyordun da inanmıyordum. Baksana deniz bembeyaz. Ne de güzel," derin soluk aldı, "ne de güzel," dedi.</p>

  <p class="calibre4">"Birazdan deniz menevişleyecek, menevişlemiş balıklar suyun yüzüne atlayacaklar. O zaman göreceğiz işte seher vaktinde kokan denizin güzelliğini. Nerde, ne zaman olursa olsun bu dünya yaşamaya değer."</p>

  <p class="calibre4">"Sağ ol evladım, bana güç veriyorsun. Sarıkamışı yaşadıktan sonra bile böyle düşünebiliyorsun, böyle konuşabiliyorsun. İnsan gibi insan budur işte. Ne kadar ölü görse o kadar hayata sarılır. İnsanın yüreğinde ölüm korkusu diye bir şey kalmaz. Sen Sarıkamışta, oradaydın değil mi?"</p>

  <p class="calibre4">"Oradaydım."</p>

  <p class="calibre4">"Çiftliğe gidiyoruz, ne yapacağız?"</p>

  <p class="calibre4">"Çiftliği ihya etmeliyiz. Bu karışık zamanda bana dostlardan bir haber gelse bile, hayırlı bir haber olmayacak bu.</p>

  <p class="calibre4">Çok düşündüm, Yunanistan bugünlerde o kadar karışık ki, bütün dostlar kendi başlarının dertlerine düşmüşlerdir. Tür-kiyenin de, Yunanistanın da bugünleri çabuk geçer inşallah. Mübadele de, bu gayri insani korkunç felaket de çabuk unutulur inşallah. Biz buradaki atlarımızı, çiftliğimizi satar, daha güzel bir çiftlik alırız. Hiç üzülmeyelim, damızlık atlarımızı satmaz, Girite götürürüz."</p>

  <p class="calibre4">"Bu dünya böyle süremez," dedi Poyraz.</p>

  <p class="calibre4">Ağaefendi sevgi dolu ıslak gözlerle baktı:</p>

  <p class="calibre4">"Sen akıllı, vicdanlı, ince fikirli bir çocuksun evladım, sana vasiyetim, ölürsem benim cesedimi Girite götürecek, babamın mezarının yanına gömeceksin, söz mü?"</p>

  <p class="calibre4">"Söz veriyorum efendim. Yalnız kim öle, kim kala efendim. Sizden sonraya kalırsam, söz efendim."</p>

  <p class="calibre4">"Öyleyse size bir şey sorabilir miyim?"</p>

  <p class="calibre4">"Buyurun efendim."</p>

  <p class="calibre4">"Arsen Ustayla tanıştınız mı?"</p>

  <p class="calibre4">"Tanıştık efendim."</p>

  <p class="calibre4">"Demirci mi o?"</p>

  <p class="calibre4">"Demirci ustası efendim."</p>

  <p class="calibre4">"Çiftliği kurarken bizim işimize yarar belki de. Onu şimdi çağırıp çiftliğe götürebilir miyiz?"</p>

  <p class="calibre4">"Hemen çağırayım efendim."</p>

  <p class="calibre4">Zehra daha iskelenin üstünde ayakta teknenin kalkmasını bekliyordu. Poyraz, önünden geçerken kızın yüzüne yine bakamıyordu.</p>

  <p class="calibre4">Zehra:</p>

  <p class="calibre4">"Nereye gidiyorsun?"</p>

  <p class="calibre4">Poyraz başını yerden kaldırmadan:</p>

  <p class="calibre4">"Demirci Arsen Ustayı almaya gidiyorum. Ağaefendi onu istedi de. Dönüşte ben sabahtan akşama kadar kırlangıçlarla birlikte değirmende olacağım, oraya gel, seninle konuşacakların var." Sesi mırıltı gibiydi, duyulur duyulmaz, ama onu Zehra duydu, bedenini bir titreme aldı, Ustanın işliğine koştu, içeriye girmeden:</p>

  <p class="calibre4">"Arsen Usta, Arsen Usta," diye bağırdı, "Ağaefendi seni istiyor. Çiftliğe gidiyoruz. Gerekli aletlerini alsın da gelsin, dedi."</p>

  <p class="calibre4">"Gel içeriye," dedi Arsen Usta, "otur şuraya." Ona bir san-dalya gösterdi. "Ne çiftliği bu?"</p>

  <p class="calibre4">"At çiftliği. Ağaefendi Giritte soylu atlar yetiştirirmiş, kü-heylan atlar. Bu çiftliğin sahibi olan Rum da burada at yetiştiri-yormuş, hem de soylu atlar. Ağaefendi bu çiftliği maliyeden satın aldı. Burada da soylu atlar yetiştirecek."</p>

  <p class="calibre4">Arsen önündeki yepyeni bir deri çantaya birtakım aletleri koyup ayağa kalktı:</p>

  <p class="calibre4">"Nerde Ağaefendi, evinde mi? Biz onunla komşuyuz da."</p>

  <p class="calibre4">"Biliyorum."</p>

  <p class="calibre4">"Çok mu zengin bir adam?"</p>

  <p class="calibre4">"Kim bilir."</p>

  <p class="calibre4">"Mübadelede gelenlerin bir kısmı o kadar zenginlermiş ki, burada on beş, yirmi bin dönüm çiftlikler vermiş hükümet onlara, Yunanistanda kalan çiftliklerine, mallarına karşılık. Belki Ağaefendi de bu çiftliği böyle satın almıştır."</p>

  <p class="calibre4">"Yok, öyle değil," dedi telaşla Poyraz, "yok yok, benim gözümün önünde Ağaefendi çil çil altınlar döktü mal müdürünün önüne."</p>

  <p class="calibre4">"Demek çok zengin."</p>

  <p class="calibre4">"Belki de. Kadri Kaptanın teknesinde bekliyor bizi."</p>

  <p class="calibre4">Tekneye kadar konuşmadılar. Tekneye biner binmez de Kadri Kaptan motoru hemen çalıştırdı, hızlı tekne sulan köpürttü. Ağaefendi onları ayakta karşıladı.</p>

  <p class="calibre4">"Estağfurullah," dedi Arsen Usta, "rica ederim, buyurun oturun."</p>

  <p class="calibre4">Kamarada karşı karşıya oturdular.</p>

  <p class="calibre4">"Kadri Kaptan, Kadri Kaptan kamarayı güzel yaptırmışsın."</p>

  <p class="calibre4">"Sen sağ ol Poyraz Reis, senin sayende, senin sayende. Dışarıya da çok güzel minderler koydurdum. Ne zaman isterseniz dışarıya çıkar orada rahat edersiniz."</p>

  <p class="calibre4">"Var ol Kadri Kaptan."</p>

  <p class="calibre4">Akşama doğru Topal Ali Çavuşun köyüne varıp iskeleye yanaştılar, çınarın altında onları gören köylüler hep birden ayağa kalktılar, iskelede onları karşıladılar. Ali Çavuş önce Poyrazı, sonra Ağaefendiyi, ardından da Arsen Ustayı coşkuyla kucakladı. Köylüler de hep bir ağızdan, "hoş geldiniz," dediler.</p>

  <p class="calibre4">"Hoş bulduk, hoş bulduk, hoş bulduk."</p>

  <p class="calibre4">Onları örtülü bir masaya çağırdılar. Az sonra da tavşan kanı çaylar geldi. &nbsp;&nbsp;&nbsp;“</p>

  <p class="calibre4">Ali Çavuş Arsen Ustaya baktı da:</p>

  <p class="calibre4">"Seni bir yerden gözüm ısırıyor," dedi.</p>

  <p class="calibre4">"Isırır olmalı," dedi Arsen Usta. "Sen ayağını Çanakkalede yitirdin, öyle değil mi? Gelirken Poyraz Bey söyledi."</p>

  <p class="calibre4">"Öyledir," dedi Ali Çavuş. "İngilizler almışlar da bacağıını krallarına armağan olarak göndermişler, bu Topal Ali Çavuşun bacağıdır, demişler. Duydun mu bunu?"</p>

  <p class="calibre4">"Duydum. Beni gözün bir yerlerden ısırıyor olmalı. Çanakkale ordusunda tüfekçibaşıydım. Tüfekleri, topları onarırdım."</p>

  <p class="calibre4">"Bildim arkadaş senin kim olduğunu."</p>

  <p class="calibre4">"Söyle bakalım ben kimmişim?"</p>

  <p class="calibre4">"Hani hücuma kalkan bir alay vardı, işte o alaydan üç kişi kalmıştı, biri de tüfekçibaşıydı, o tüfekçibaşı sen miydin?"</p>

  <p class="calibre4">"O tüfekçi bendim."</p>

  <p class="calibre4">"Sen nasıl kurtuldun?"</p>

  <p class="calibre4">"Ben mi, daha biz hücuma kalkmadan bir top güllesi geldi tam önüme düştü. Siperin ne kadar toprağı varsa üstüme yığıldı. Kendimden geçmişim. Bir kendime geldim ki yoğun karanlığın içindeyim, her yanım toprak. Üstüme bir de ağaç devrilmiş, ağacın sık dalları üstümdeki toprağı tutmuş. Ben ellerimle toprağı kaza kaza gün ışığını gördüm. Işığı görünce de kendimden geçtim. Ne kadar uyumuşum bilemiyorum. İşte böyle. Sonra sağ böğrümü bir kurşun deldi geçti. Dört kaburgamı parçalamış zalım kurşun. Ben öldüm derken beni bu adaya, yani Karınca Adasındaki hastaneye getirdiler. Ben arada sırada kendime geliyor, öldüm sanıyordum. Böylece öldüm öldüm dirildim. Bir de gözümü açtım baktım ki bir cennetin ortasındayım. Eğer sağ kalırsam, dedim kendi kendime, ben de bu cennette yaşarım ne pahasına olursa olsun. Baktım, bizi iyi e<sup class="calibre10">d</sup>en, bize can veren doktorlar da gelmişler, benden önce bu cennete. Benim bu dünyada Karınca Adasından başka kimim kimsem yok. Anamı, babamı, akrabalarımı ben askerdeyken öldürmüşler. Bu dünyada benim tutunacak bir dalım kalmış, o da benim bu cennetim, ada. Allahtan başka ne isterim ki?"</p>

  <p class="calibre4">"isteme. İstesen bile senin gibi kadersize bir zırnık bile ' koklatmaz Allah. Haydi kalkalım da şu gariban demircinin ağzı bir kabak çiçeği dolmasıyla taze, daha bu sabah denizden çıkmış mercanbalığı görsün. Haydi kalkın. Şu kabak çiçeği dolmasının bugüne rast gelmesine şaşırdım doğrusu. Kısmetinde olanın kaşığında çıkarmış."</p>

  <p class="calibre4">Evin hanımı onları sevinçle bahçe kapısında karşıladı.</p>

  <p class="calibre4">"Hoş geldiniz, hoş geldiniz." Sesi sevinçten şakıyordu. "Bugün kabak çiçeği dolması da var. Keşki Nişancı da burda olsaydı. O, kabak çiçeği dolmasına bayılıyordu. Bizim Ahmet ondan bir balıkçılık öğrenmiş, o kadar balık tutuyor ki her gün, balık yiye yiye balık olduk. Köyün bütün çocukları Nişancı Reisin yanında çalışmak için can atıyor."</p>

  <p class="calibre4">Sofra kuruldu, önce balık, arkasından kabak çiçeği dolması geldi. Biraz sohbetten sonra erkenden yattılar, sabah erkenden uyandılar, kahvaltı yaparlarken akşamdan ısmarlanmış araba geldi. Kahvaltılarını çabuk yaptılar. Bindikleri araba daha boyası kokan yepyeni bir arabaydı. İçine kat kat, kabarmış, yumşa-cık pamuk minderlerin her iki yanına sırtlarını dayamaları için, menekşe işlenmiş uzun pamuk yastıklar konmuştu. Ayakkabılarını çıkararak ayaklarını uzatıp bellerini yastıklara dayadılar.</p>

  <p class="calibre4">"İsmail o gün bugündür çiftlikten ayrılmıyor," dedi Ali Çavuş. "Kendisine ulu ağacın yanında küçük ama güzel bir ev yaptı, yıkılmış köşkün yontulmuş taşlarıyla. Yakın köylerden de taban tahtası, dam kiremitleri getirdi. Kavlakoğlu bütün evleri yık-tırınıştı ya yıkıntılardan çıkan birçok tahtayı, kiremidi götüreme-mişti: O da köy yıkmaktan bıkmıştı. Ata da bir ahır yaptı. Öylesine baktı ki ata, atı şimdi görsen sağrıları ayna gibi parlıyor, bağ dikti, bir bostan yaptı, tavuklar, ördekler kümeslerinde. Dört ineğin dördü de buzağılı, bol da süt veriyorlar. İsmail tüyünü düzeltti. Az sonra çiftliğe vardığımızda göreceğiz ya..."</p>

  <p class="calibre4">Ali Çavuş İsmaili öve öve bitiremiyor, "Onun yerinde kim olsa Kavlakoğlunu bir iki demez öldürürdü. O, Kavlağın bir kez olsun sözünü etmedi. Onun yanında hiçbir kimse de Kavlaktan bir tek sözcük etmedi. Bana kalırsa topçu İsmail münasip zamanı bekliyor. O, benim bildiğim topçu İsmailse bekliyor. Akıllı insan sabırlı insandır."</p>

  <p class="calibre4">Çiftliğin yıkılmış konağının avlusunda indiler. İsmail onları kıvançla karşıladı.</p>

  <p class="calibre4">"Hoş geldiniz," dedi, "atı görmeye mi geldiniz," diye de sordu. "Kendime ev, ata da tavla yaptım. Atı görmeyin, tanıya-mayacaksınız."</p>

  <p class="calibre4">Tavlaya koşarcasına gitti, güzel, tüyleri pırıl pırıl bir atla çıktı.</p>

  <p class="calibre4">"Bu mu bizim aldığımız at İsmail," dedi Ağaefendi ağır, vakur. "Ne de iyi bakmışsın ata İsmail, sağ olasın."</p>

  <p class="calibre4">"Biz bu atı aldığımızda ona hiç bakmamışlar, bunun bir küheylan olduğunu bilememişler. Ata iyi bakınca üç ay içinde bu hale geldi. Bir de hızlı ki inanamazsın. Çok akıllı. Bunca at geçti elimden, böylesi bir ata çokaz rastladım."</p>

  <p class="calibre4">Ağaefendi, ata yaklaştı, boynundan sağrısına kadar atı okşayarak elini götürdü. Sonra gitti, atın ağzını açtı, atın apak dişleri ortaya çıktı.</p>

  <p class="calibre4">Ağaefendi atın ağzına uzunca bakıp ağzı kapattıktan sonra:</p>

  <p class="calibre4">"İsmail, sen bu atın dişlerine baktın mı, yahu bunun yaşı daha dört," dedi.</p>

  <p class="calibre4">"Baktım efendim, daha yaşı dört."</p>

  <p class="calibre4">"Çok güzel bir at, hem de Arap atları içinde en soylusu, cinsi küheylan. Küheylan, dünyadaki atlar içinde de en soylusu. Bunun soy kağıdı var mı sende?"</p>

  <p class="calibre4">"Yok ama efendim, hemen alırız. Böyle bir ata kim soy kağıdı vermez ki, bunun soyu alnında yazılı."</p>

  <p class="calibre4">Bundan sonra başından ne geçerse geçsin, ne kadar acı çekmişse çeksin, şu anki mutluluğu hepsine bedeldi.</p>

  <p class="calibre4">Musa Kazım Ağaefendi atı görür görmez başka bir insan olmuş, yürüyüşü bile değişmişti. Yıkık eve hızla yürüdü, arkasından da ötekiler. Evin cümle kapısının eşik yerinde durdu, sağına döndü, uzun uzun baktı, soluna döndü, önüne, arkasına döndü, bütün yöreyi gözden geçirdikten sonra:</p>

  <p class="calibre4">"Bu adam akıllı bir adammış, konağı en güzel yere yaptırmış. Ne yandan baksan deniz gözüküyor, hem de başka başka denizmiş gibi gözüküyor. Bizim Giritte de öyle yerler vardı ki, hangi yönden baksan bambaşka bir deniz görüyordun. Bakıp da hep aynı denizi görenler, denize aval aval bakıp da tadına varamayanlar. Bizim adada yaramaz çocuklar gibi bir adam var, belki sizler de görmüşsünüzdür, Nişancı Veli."</p>

  <p class="calibre4">"Tanıyoruz, tanıyoruz efendim," dedi Ali Çavuş. "O, bize çok gelir, daha iskeleye çıkar çıkmaz bağırır, Ali Çavuş, Ali Çavuş, diye bağırır, Ali Çavuş kabak çiçeği dolması hazır mı, tarhana çorbası ocakta mı, bizim hatun bacı iyi mi?"</p>

  <p class="calibre4">"İşte bu Nişancı Veli her gün, her seher vakti, her sabah, her kuşluk vakti, her öğlen, her ikindi, her akşam, her akşamüstü, her, gün kavuşurken, her ışıkta, her yıldız ışığında, aylı gecede denizi başka başka görür. O, bir tek denizde değil bin denizde yaşar. Has denizciler böyledir işte. Buraya bu konağı yaptıran kişi de atlarla ne kadar kardeşse, denizle de o kadar kardeşmiş."</p>

  <p class="calibre4">"Bizim çorbacının dedesi yaptırmış bu konağı."</p>

  <p class="calibre4">"Toprağı bol olsun," dedi Ağaefendi, "has adammış. Yalnız atları, denizi sevmek marifet değil, kurdu kuşu, yerdeki karıncayı, petekteki arıyı, dünyada ne var ne yoksa, taşı toprağı, esen yeli, kayan yıldızları, her şeyi, her şeyi taa iliklerine, taa yüreğinin köküne kadar seveceksin. Dünyayı okşamaya doya-mayacaksın."</p>

  <p class="calibre4">Ortadaki, dibinden pınar kaynayan ağaca yürüdü Ağaefendi. Bir coşkunluk fırtınasına kendisini kaptırmış gidiyor, ötekiler de arkasından ona ulaşınaya çalışıyorlardı. Ağaefendi pınarın başında durdu, eğildi suya baktı, suda kendi suretini gördü, yüzü gençliğindeki gibiydi, rahattı, sevgi doluydu.</p>

  <p class="calibre4">"İşte benim dünyam böyle bir dünyaydı. Benim dünyam, her şeyiyle Giritti. Giritte her şeyin kokusu, ağacın, suyun toprağın, uçan kuşun, her şeyin kokusu başkaydı. Giritte her gün, her şey başkaydı. Burada da her şey başka ya daha iliklerime, yüreğimin köküne işlemedi. Bir gün Nişancı Veliye, niçin bu kadar mutlusun, diye sorarsam o da bana diyecek ki, iliklerime kadar dünya sevgisiyle doluyum, her an yüreğim bir sevgi yaratıyor."</p>

  <p class="calibre4">Birden İsmaile döndü, "Bu pınarda, bu ağaçta bir değişiklik var, öyle mi?"</p>

  <p class="calibre4">"Öyle efendim, var efendim, pınarı genişlettim, yöresini ağacın kökünün daha yakınına götürdüm, altını kazdım, pınar üç misli oldu. Dibindeki çakıltaşları yetmedi. Denizden sırtımda çuval çuval çakıltaşı getirdim, suyun altına koydum. Pınar ağacın dibine yaklaşınca gözesinden çok su geldi. Bir havuz kadar, dibi türlü renkte çakıltaşlarıyla döşeli bir pınar azınanı küçük havuz oldu."</p>

  <p class="calibre4">"Bir daha bu pınara dokunma İsmail," diye sert bir emir verdi Ağaefendi. "Bu ağaca da hiç mi hiç dokunma. Tabiat bizden her zaman akıllıdır. O ne istediğini herkesten iyi bilir. İnsanoğlu dedikleri acayip yaratığın işi sadece bozmak, yıkmak olmuştur. Kendi yüreğini bile yürek olmaktan çıkarmıştır."</p>

  <p class="calibre4">"Anladım efendim, dokunmam efendim, bozmam efendim."</p>

  <p class="calibre4">"Şu balıklar nerden geldi bu pınarın içine, daha önce var mıydı?"</p>

  <p class="calibre4">"Yoktu efendim, ben getirdim efendim."</p>

  <p class="calibre4">"İyi halt etmişsin. O aptallar gibi sen de doğayı güzelleştirmeye kalkıyorsun. Pınar isteseydi suya en güzel çakıl taşlarını, en güzel balıkları getirip dibine koyardı. O balıkları götür, nerden aldıysan oraya koy. Bir daha bu pınara çakıl taşlarını sırtında taşıma. Şimdiye kadar getirdiklerin yeter. Götürürken balıkları da öldürme."</p>

  <p class="calibre4">"Baş üstüne efendim, öldürmem efendim."</p>

  <p class="calibre4">Arsen Usta elinde metre konak yerini ölçüyor, elindeki deftere yazıyordu. Poyraz da ona yardım ediyordu. İsmail ve Ali Çavuşla birlikte zeytinliği bölen çayın oraya giderlerken Ağaefendi:</p>

  <p class="calibre4">"Arsen Usta, Arsen Üsta, Arsen Usta, konağı bitirince tavlaları, sonra benim atın ahırını, ardından da gül bahçesini unutma. Hepsini çiz, hepsinin haritasını bana getir. Bütün çiftlik en küçük ayrıntısına kadar elimin altında olacak."</p>

  <p class="calibre4">"Merak etme Ağaefendi, haritacılık da elimizden gelir, çiftliği taşı toprağı, pınarı, ağacı, çayı, zeytinliğiyle getirip önüne koyacağım. Ama benim işim burada birkaç gün da ha sürer."</p>

  <p class="calibre4">"İstersen İsmailin evinde kalabilirsin."</p>

  <p class="calibre4">"Arsen Ustanın başımız üstünde yeri var. Topal Ali Ağa gibi o da bir Çanakkale, Gelibolu kahramanıdır. Kendi buraya gelmeden önce ünü gelmiş, dillere düşmüştü, düşmanın paramparça ettiği topları, eskimiş tüfekleri onararak, yepyeni eden o Arsen Usta, bu Arsen Usta değil mi?"</p>

  <p class="calibre4">Topal Ali Çavuş göğsünü gererek ayağını yere vurdu:</p>

  <p class="calibre4">"O Arsen Usta, işte bu Arsen Ustadır ve Çanakkale, Gelibolu kahramanıdır. Çanakkaleden, Geliboludan geriye kalanlar her zaman onunla onur duyarlar ve onlardan Arsen Ustanın namını duymamış hiç kimse yoktur. Kimilerinin tüfeklerini, kimilerinin toplarını onarmış, üstüne üstlük de mitralyozunun başına geçmiş, çekirge sürüsü gibi üstümüze gelen düşmana aman vermemiştir," diyerek, işte böyle konuştu. "Arsen bizim toprağımızı, bizim adamızı, bizim dostluğumuzu seçmiş, işte bizim hepimiz bundan onur duyuyoruz."</p>

  <p class="calibre4">Ağaefendi önlerine düştü, hırsla yürüdü. Nerdeyse Poyrazla İsmail arkasından yetişemiyorlardı.</p>

  <p class="calibre4">Parlak çakıltaşlarının üstünden ışık gibi akan çaya geldiler. Çayın ipiltileri her iki kıyıdaki zeytin, ılgın, çınar ağaçlarına vuruyordu. Ortalığa gün ışığından çok başka parlakaydınlıklar yayıyorlar ve parlak pullarıyla aydınlıklar saçan balık sürüleri, bir aşağı bir yukarı <span class="calibre7">oynaşıyorlardı.</span> Ağaefendi suyun kıyısına diz üstü çöktü. Bir süre sonra da olduğu yere oturdu, gözlerini de gün kavuşana kadar sudan ayırmadı.</p>

  <p class="calibre4">Orada üç gün kaldılar. Hali vakti epeyce yerinde Topal Ali onları yürekten konukladı. Onlara hiç bilmedikleri, tatmadıkları yemekler yedirdi, bu üç gün içinde Ağaefendi Giritini, atlarını, denize gönderdiği karısını, canı gibi sevdiği kızlarını, her şeyi, her şeyi unuttu, çiftlik, çiftlikten binbir biçimde gözüken deniz, ışık olmuş akan çayın suları, ipilti yumağı olmuş oynaşan, ulu çınarın altındaki pınar, Ali Çavuş, öteki insanlar onu büyülemişlerdi. Büyülenmiş Ağaefendi bu dünyadan ayrılmış, başını almış bir başka dünyaya gitmişti. Cennet düşleri içinde bir uyurgezer olmuş uçup duruyordu.</p>

  <p class="calibre4">Kadri Kaptanın teknesine bindikten sonradır ki kızları aklına düşmüş, bir yanında Poyrazı, bir yanında Arsen Ustayı görünce düşlerinden azıcık da olsa sıyrılmış:</p>

  <p class="calibre4">"Adamıza mı gidiyoruz çocuklar, Ali Çavuş, İsmail nerde kaldılar? İsmaile bir miktar para verecektim, verdim mi?" "Verdiniz efendim," dedi Poyraz.</p>

  <p class="calibre4">Musa Kazım Ağaefendi belini yastığa dayadı, gözlerini kapadı, arada bir gözlerini açıyor, yöreye şaşkın şaşkın bakıyor, hemencecik de kapatıyordu. Tekne iskeleye yanaşınca:</p>

  <p class="calibre4">"Geldik mi," diye sordu Ağaefendi. Elinden tutup onu kaldıran Arsen Usta, "Geldik efendim," dedi, tekneden birlikte iskeleye atladılar. Çiftlikten adaya kadar uyurgezer olmuş dolaşan Ağaefendi, şimdi o Ağaefendi değildi, onun yerini sevinçten taşan, derisinden neşe fışkıran, yerinde duramayan, gençleşmiş, pırıl pırıl gözleriyle yeni bir Ağaefendi almıştı. Sevinçten kanatlanır mıymış bir insan, Ağaefendi kanatlanmıştı. Evine öylesine çabuk gidiyordu ki Poyraz arkasından nerdeyse ye-tişemiyordu. -Daha evin bahçe kapısının eşiğinden ayağını atmadan:</p>

  <p class="calibre4">"Kızlar, kızlar, canım kızlarım, ben geldim, ben, ben."</p>

  <p class="calibre4">Kızlar, "Hoş geldin, baba," diye bağırarak, basamaklardan yuvarlanırcasına bahçeye indiler, babalarına sarıldılar. Babalarının sevinci bedeninden onlara da geçti. Onlarla birlikte Poyraz da bir sevinç fırtınasına düştü.</p>

  <p class="calibre4">"Cennetten geliyorum kızlarım. Ömrümde hiç böyle cennet yaşamadım. Hiç kimse de ömründe böyle bir cennet yaşamamıştır. Bizim çiftliğin neresinden bakarsan denizi başka başka, renk renk, ışık ışık görüyorsun. Hiçbir yerde böyle bir deniz yok. Haydiyin eve gidelim de size bir bir anlatayım." Kızların koluna girdi merdivene yürüdüler. Merdiveni çıkarlarken, "Büyülenmek," diyordu Ağaefendi, "oraya bir varmışsın, biraz ötedeki denize bakmışsın, ulu ağacın dibinden ışıktan pınarı, zeytinlerin arasından apaydınlık bir çay görmüşsün, bütün bedenini, şimdiye kadar hiç bilmediğin, ayaklarını yerden kesen, başını döndüren bir büyü sarmış, sen kendinden geçmişsin. Seni bir sevinç sarmış sarmalamış, sevinçlerin, uçmakların, büyülerin diyarı seni kendinden geçirmiş, ölümsüzlüğe kavuşmuş, ölümsüzlük büyüsünden de kurtulmak istememişsin. İşte ben şimdi ölümsüzlük büyüsünün içinde döneniyorum. İyi ki bu adaya gelmiş, bu insanları görmüş, bu çiftliği satın almışım, siz de çiftliğe giderseniz, insanı büyüleyen bir şeyler var, oralarda, çiftlikte."</p>

  <p class="calibre4">Poyraz, orada basamakların önünde durmuş kalmıştı. Şaşkınlık içindeydi ya içindeki acı kabardıkça kabarıyordu. Zehra, babası merdiveni çıkarken, merdivende durup konuşurken dönmüş ona bakmış, oysa başını kaldırıp Zehraya bakamamış-tı. O da büyülenmiş, onun da ayakları yerden kesilmiş, o da kendini unutmuş gibiydi. Şimdi Lena Ana gelse, onun koluna girse eve götürse, yüzündeki onulmaz acıyı kimsecikler görmese, Zehrayı kurtarsa. Onlar sevgi olmuşlar, sevinç yumağı olmuş uçarlarken Poyraz adanın ortasında tek başına bir öksüz oğlan gibi kalakalmıştı. Ne pahasına olursa olsun yarın erkenden kalkacak, ister gelsin, ister gelmesin, gün kavuşana, karanlık düşene kadar onu değirmende bekleyecekti. Yarın da bunu Vasiliye bir değil, boyuna söyleyecekti.</p>

  <p class="calibre4">Poyraz evine gitti.</p>

  <p class="calibre4">Vasiliyi, iskelenin üstünde buldu Zehra. Balığa çıkacaktı. "Dur Vasili," dedi, "bekle beni." Vasili onu olduğu yerde durup bekledi.</p>

  <p class="calibre4">"Söyle ona, Poyraza, yarın onu değirmende sabahtan akşama kadar bekleyeceğim."</p>

  <p class="calibre4">"Hemen şimdi mi?" diye sordu Vasili.</p>

  <p class="calibre4">"Hemen şimdi," dedi Zehra, "balığa çıkmadan önce."</p>

  <p class="calibre4">Vasili Poyrazın evine gitti, biraz sonra da döndü.</p>

  <p class="calibre4">"Ne söyledi?" diye kıpkırmızı kesilen Zehra sordu.</p>

  <p class="calibre4">"Hiçbir şey söylemedi," dedi Vasili. Yüzü sararmış, şaşkın-lamıştı. "Bir şeyler söyleyecekti ya söyleyemedi. Ben onun huyunu bilirim. Konuşmaz susarsa o sonuna kadar susar. Ben gene yüzüne bakarak sordum: Ne söyleyeyim Zehraya? O gene konuşmadı. Dudaklarını birazıcık kıpırdattı. Ben gene bekledim, gene sordum, o gene bir şey söylemedi."</p>

  <p class="calibre4">Kayığına atladı, küreklere asıldı. Zehra olduğu yerden kı-pırdayamadan bir süre daha durdu, sonra da birden toparlandı, isterse hiç konuşmasın, isterse hiç değirmene gelmesin, ben yarın sabah erkenden onu değirmende bekleyeceğim, dedi homurdanarak. Babam niçin bu kadar sevinç içinde, diye düşündü. Belki bir dönüş haberi aldı da... Öyleyse yeni çiftlik, yeni deniz, yeni insanlar onu niçin, nasıl büyüledi? Nerdeyse bir çift kanat çıkacak koltuklarının altından, uçup Girite gidecek, kapının önüne mor salkımlara konacak. İskeleden çınarlara yürüdü, çeşmenin yanındaki kanepeye oturdu, belki buralarda bir yerde onunla karşılaşırız, dedi. Bekledi. Bekledikçe umudu arttı. Biraz sonra gelecek, biraz sonra gelecek, diye kuşluğu etti. Çeşmeye ne gelen vardı, ne giden. Adada çıt çıkmıyordu. Ne bir kuş sesi, ne arı, ne bir insan, ne dalga sesi... Tam düşünürken önünden Abbas kediyle yeni getirilen haremi dişi kedi geçti. Kediler neşe içindeydiler. Zelıra kedileri sevdiği, çocukluğunda onlarla uğraştığı için, hemen hemen kedilerin her davranışını bilirdi. Kedilerin güldüklerini bile görmüştü. Onların her davranışları, onlarla sürekli arkadaşlık kuran, onlara bakanların huylarına benzerdi. Önünden geçip giden kediler de mutluluk içindeydiler. Zehra kedilere imrendi. Şimdi buradan kalksa, Şerife Hatuna gitse, her zamanki gibi onunla kilim dokusa. Babası bin türlü deniz görmüştü, bin türlü ışık, bin türlü çiçek, bin türlü gökyüzü görmüştü de büyülenmişti. Şerife Hatunun dokuduğu bir tek kilimi görse büyülenir, hem de aklı sıçrardı. İnsanoğlu Allahın yaptığından güzelini mi yapıyordu acaba?</p>

  <p class="calibre4">Ayağa kalktı, musluktan akan aydınlık suya baktı. Bu su da bin, bin ışıkla akıyor öyle bakarsan. Babası böyleydi. Şerife Hatuna giderken ayağı aldı onu evlerine götürdü. Babası, Nesi-beyle coşkuyla konuşuyordu. Zehranın ayak seslerini duyunca arkasına döndü baktı, "Zehra iyi ki geldin," dedi, "gel otur yanıma da sen de gör." Masaya geniş bir kağıt uzatılmıştı. "Bak kızım, burası bizim çiftliğimiz, şurada eski bir konak varmış, bizim Giritteki konak gibi değilse de gene görkemli bir konak."</p>

  <p class="calibre4">Konağı, konağın yerine nasıl konak yaptıracağını, ortadaki, altından pınar çıkan ağacı, zeytinlerin arasından bir ışık seli olaraktan akıp ipiltiler fışkırtan balıklarıyla denize kavuşan çayı bütün kıvrıntılarıyla, çiftlikte ne var, ne yoksa her bir şeyi bütün ayrıntılarıyla ak kağıda resmetmişti. Çiftliği, orada onu etkileyen alçakgönüllü insanları, onlara hayranlığını anlata anlata bitiremiyordu. Bir de Nişancı Veli o yörelerde o kadar ünlüydü ki, dillere destandı. Topal Ali Çavuşun köyünün yarısından çoğuna, giden Rumların evlerine yerleştirilmiş mübadele göçmenlerinin evlerine kapanıp aylarca dışarı çıkmamalarını, bu şaşkınlık verici olaya iki günde Nişancı Velinin nasıl son verdiğine herkesin şaşırdığını köylülerin onlara anlatışını, köylülerin Nişancıya bir ermiş gibi baktıklarını da ballandıra ballandıra söylüyordu. İki gün içinde Nişancı Veli sayesinde Yunanistandan gelen köylülerle öylesine sarmaş dolaş olmuşlardı ki, Nişancı onlara ne söylemiş, onları nasıl bir biçimde büyülemişti ki, o aylarca ortalıkta hiç gözükmeyen göçmenler hemen ortaya, yediden yetmişe kız kızan çıkıvermişlerdi.</p>

  <p class="calibre4">Ağaefendinin çenesi düşmüştü. Durmadan konuşuyor, ikide birde de nasıl büyülendiğini söylemeyi de hiç unutmuyordu.</p>

  <p class="calibre4">Güzel Girit yemekleri yapmıştı Nesibe. Hem de hiç kimsenin yardımı olmadan. Hem de öz be öz Girit yemekleri.</p>

  <p class="calibre4">Ağaefendi yemeği yedikten sonra gene şen şakrak:</p>

  <p class="calibre4">"Çocuklar, ben Poyraz evladımın evine gidiyorum, çabuk gelirim. İnşallah onları rahatsız etmem. Giderken yanıma Melek Hatunu da alırım," dedi.</p>

  <p class="calibre4">Kalktı, hamamlığa gitti, eline kokulu sarı sabunu aldı, Zehra onun eline ibrikle su döktü. Kız, omuzundaki havluyu babasına uzattı, Ağaefendi ellerini kuruladı.</p>

  <p class="calibre4">Ağaefendi masanın üstündeki, çiftliği ve yöresini resmettiği kağıdı eline aldı, dürdü büktü, dışarıya çıktı, Melek Hanımı aşağıdan çağırdı, onun sesini duyan Melek Hatun apar topar aşağıya indi.</p>

  <p class="calibre4">"Melek, Melek, Melek Hatun, bak size neler anlatıp, neler göstereceğim, Poyraz evladıma gidiyoruz. O buldu bana bu çiftliği ya bu sefer üç gün kaldık. Ben de oturdum, çiftliği nasıl bir çiftlik yapacağım, onun resmini yaptım." Elindeki kağıdı gösterdi.</p>

  <p class="calibre4">Poyraz kapıda onları görür görmez önce şaşkınlık içinde kaldı, sonra hemencecik de yüreği sevinçle doldu.</p>

  <p class="calibre4">"Hoş geldiniz, safalar getirdiniz, şeref verdiniz efendim. Buyurun Hatun, buyurun efendim. Hoş geldiniz." Onlara yer gösterdi.</p>

  <p class="calibre4">Lena:</p>

  <p class="calibre4">"Çaylar hazır efendina." Bir süre Rumca konuştular.</p>

  <p class="calibre4">"Ne güzel Rumca konuşuyor sen efendina."</p>

  <p class="calibre4">"Ağaefendimizin Türkçesi de çok güzeldir Lena Ana."</p>

  <p class="calibre4">"Onda her şey güzeldir," dedi Lena.</p>

  <p class="calibre4">Mutfağa koştu, hemen de ince belli çay bardaklarında tüterek, güzel de kokarak tavşan kanı çaylar geldi.</p>

  <p class="calibre4">Ağaefendi sabırsızlıkla, bir eli tüten çayda, "Biz üç gün üç gece bir cennette yaşadık, her yer, yeryüzü gökyüzü bahar kokuyordu. Sanki gökyüzünde çiçekler açmış, gökyüzünden kokular yağıyordu üstümüze. Denizden, hiçbir denizde koklanmamış kokular geliyordu üstümüze. İnsanın bedenini yumşa-tan bir kokuydu."</p>

  <p class="calibre4">Ağaefendi bundan sonra daha çok coştu, al Allah delini, zapt eyle kulunu. Kızlarına anlattıklarının hepsini bunlara anlattıktan sonra başka konulara, sulara, balıklara, kuşlara geçti. İnsanları ballandıra ballandıra anlattı. Ağaefendi sultan öyle şeyler anlattı ki, Poyraz onun anlattıklarının çoğunu görmemişti ya büyülenmişti. Ağaefendi sultan öylesine güzel, coşkuyla, yürekten anlatıyordu ki, insan kendinden geçiyordu. Demek büyülenme bu demekti. Poyraz Ağaefendinin anlattıklarının ardına düşmüş bir cennetten öbür cennete uçup duruyor, cennetlere gidip geliyordu.</p>

  <p class="calibre4">Bu sırada kapı açıldı, içeriye dengbej Uso girdi:</p>

  <p class="calibre4">"Kusur yok bende, ben burdan geçerken tam yüreğime işledi, merdivenin basamağına oturdum, Ağaefendinin konuştuklarının hepsini anlamıyordum ya gene de yüreğime işliyordu. Bizim dengbejimiz Abdale Zeyniki de böyleydi. O türkülerini Kürtçe söylüyor, Türkler, Farslar, Çerkesler, Gürcüler, kim dinlerse, yani yetmiş iki milletten kim dinlerse onun söylediklerini anlıyordu. Kim olursa olsun, dil bilmez bir Arap da olsa Ağaefendinin söylediklerini anlardı. Ağaefendinin dili konuşmuyor, yüreği konuşuyor. İyi, has dengbejlerin dilleri değil de yürekleri söyler. O sözleri de yetmiş iki millet anlar."</p>

  <p class="calibre4">Lena bir gümüş tepside beş ince belli bardakta tüten, kokusu salonu dolduran çay getirdi. Ağaefendi bir yandan çay içerken, bir yandan da anlatıyordu. Poyraz da onunla birlikteydi. Onun anlattıklarının hepsini görmüştü ya Ağaefendi bambaşka anlatıyor, insanı bir ömür boyu orada yaşamaya mecbur ediyordu. Öyleyse böylesi bir yerde yaşamayı niçin kabul etmiyor, ille de Girit diye dövünüyordu?</p>

  <p class="calibre4">Musa Kazım Ağaefendi bir süre konuştuktan sonra masanın üstünde duran dürülü büyük kağıdı önüne serdi, buraya nq_sıl bir çiftlik konağı yapacağım, bahçesine nasıl güller, nasıl ağaçlar dikeceğini, konağın bahçesinde nasıl çimler yeşerteceğini, çimin tohumunu İngiltere'den getirteceğini, konağın tavanı için nerelerden ağaç ustalarım, duvarlar için hat sanatçılarını Acemde, Hindistanda, Arabistanda ne yapıp ne edip bulacağını, bu konağın da dillere destan olacağını anlattı, anlattı. Sonra atlara, at cinslerine, at soylarına geçti. Bu kadar güzel bir yerde öyle güzel Arap atlar, öyle İngiliz atları yetişecekti ki, bu atları duyan, gören atçı Arapların, atçı İngilizlerin parmakları ağızlarında kalacaktı şaşkınlıklarından. Bütün bunlardan sonra da dünyada en güzel yaratığın atlar olacağını söyledi. Her kahraman insanın da arkasında bir kutsal, ermiş atı olduğunu sözlerine ekledi. Hazreti Muhammedin binip miraca gittiği Burak atını kimse unutamaz. İskenderin, Hazreti Alinin, Köroğlunun atları onlarla birlikte yaşarlar.</p>

  <p class="calibre4">At konusu sabaha kadar sürdü. Ağaefendi konuşmaktan o kadar yorulmuştu ki, kimi sözcükler ağzından yarım dökülüyordu. Duruyor bir soluk alıyor yine konuşuyordu, gün doğunca sözünü bitirdi... Yorgun yüzünde mutluluk, yüzünde acı, korku... Masanın üstündeki büyük kağıdı toplar, ayağa kalkarken, "Poyraz Bey oğlum, inşallah Baytar Bey buradadır, yarın onunia buluşup konuşmalıyım, onunla buluşup Anadoludaki bütün haralar dolaşıp oradaki atları göreceğim. Baytarın dediğine göre tarihte en güzel atları Çukurovalılar yetiştirirmiş. Baytar atlardan iyi anlıyor. Atların, Orta Asyadan bu yana tarihini de, atların gelişmesini de çok iyi biliyor. Asuriler Çukurovayı ele geçirdiklerinde Çukurovalılardan ne altın, ne başka değerli şeyler istemişler, sadece üç yüz altmış soylu kır at istemişler. Çukurovayı, oradaki harayı de görmek istiyorum. Urfada da soylu atlar yetişirdi Selahattin Eyyübiden bu yana. Baytar Beyin söylediğine göre Se-lahattin Eyyübiye atlar yetiştiren haraları varmış."</p>

  <p class="calibre4">Merdivene yürüdü, Poyraz telaşla kalktı, yürürken yalpalayan Ağaefendinin koluna girdi, basamakları kol kola indiler. Melek Hatun arkalarından geliyordu. Yukarıya birlikte çıktılar. Kızlar daha uyumamış, babalarını bekliyorlardı. Onlar içeriye girerken kızlar ayağa kalktılar, babalarını onlardan aldılar, yatak odasına götürdüler, hemen soyup yatağına yatırıp dışarıya çıktılar, ötekiler oldukları yerde daha öyle duruyorlardı.</p>

  <p class="calibre4">"Buyurmaz mısınız, oturmaz mısınız, sabah çayını bizde içmez misiniz?"</p>

  <p class="calibre4">Soran Nesibeydi, Zehranın hiç sesi çıkmıyordu. Gözü hep Poyrazdaydı. Poyraz da her zamanki gibi başını yerden kaldırıp hiçbir yere bakmıyordu.</p>

  <p class="calibre4">Melek Hatun "Sağ olun kızlarım," dedi, "ben eve gitmeliyim. Kaptanım uyanınca, benim yatağımı boş görünce, anama ne oldu diye merak eder. Sağlıcakla kalın."</p>

  <p class="calibre4">Poyrazla birlikte çıktılar. Poyraz:</p>

  <p class="calibre4">"Ana," dedi Lenaya, "çay kaynıyor, kokusu da bütün adayı almış da kokuyor. Bana bir çayla biraz kahvaltı. Acele et, ben dışarıya çıkıyorum."</p>

  <p class="calibre4">Lena kahvaltıyı çabuk hazırladı, çayı da getirdi. Poyraz kahvaltıyı çabuk yaptı, hemencecik de çıktı. Koşarcasına değirmene vardı, değirmenin yöresinde üç kez döndü, bir kez-cik değirmen kapısının önünde duramadı bile. Değirmenden zeytinliğe çavarken günün ucu gözüküyordu. Ağaçların gölgesi o kadar uzundu ki burada pınarın üstündeki kayalıkları bile aşıyordu.</p>

  <p class="calibre4">Poyraz pınara kadar yürüdü, kayalığa çıktı, yazılı taşın önüne oturdu, belini taşa dayadı, başı önüne düştü, bir süre öyle kaldı, birden ayağa fırladı, değirmene koştu, bacaklarını çalılar dalayarak, gitti değirmenin kapısında durdu. Bir türlü kapıya yaklaşamadı, sonunda canını dişine taktı kapıya yaklaştı, kulağını kapıya verdi, bir ses, bir soluk duyabilecek mi, diye. Bekledi, bekledi, içerden bir kıpırtı sesi bile gelmedi. Gene zeytinliğe kaçtı, oradan pınara çıktı, pınardan kayaya, kayadan yazılı taşa sırtını dayadı, dayar dayamaz da kalktı, değirmene indi. Sonra da, hiçbir yerde durmadan değirmenden yazılı kayaya çıktı indi. Değirmenin penceresinden bir kırlangıcın çıktığını, sonra dönüp içeriye girdiğini gördü. Kırlangıç delirmişti sanki, hiç durmadan, pencereden içeriye girip girip çıkıyordu. Poyraz orada, kapıda durmuş, gözlerini kırlangıçtan ayıramıyordu. Şimdiye kadar hiç böyle bir şey görmemişti. Uzunyayla-daki büyük evlerinin içinde üç tane kırlangıç yuvası vardı. Kırlangıçlar çok hızlı kuşlardı ya böyle hızlısını hiçbir zaman görmemişti. Kırlangıç son hızla pencereden girerken, Poyrazı da kendisiyle birlikte kendi hızına yakın bir hızla kapıya sürükledi ve kapı kendiliğinden açıldı, kırlangıçla birlikte Poyraz da içeriye savruldu. Zehrayı gördü, değirmen taşının üstüne oturmuş, yüzü sapsarı kesilmiş, kocaman mavi gözlerini açmış, ona tanımıyormuş gibi bakıyordu. Kırlangıcın her içeri girişinde yuvadaki yavruların hepsi birden yuvadan başlarını uzatarak, uzun, tüysüz çıplak boyunları, koskocaman açılmış sarı ağızlarıyla kıyameti koparıyorlardı.</p>

  <p class="calibre4">"Kırlangıcı, kırlangıcı gördün mü, yavrulara bak, nasıl da basıyorlar, yaygarayı." Ne konuştuğunun, farkında değildi Poyraz, sözlerine bir karşılık da beklemiyordu. Değirmentaşının üstüne, Zehranın yanına oturdu, Zehranın yüzüne bir kez-cik olsun bakamadı, başını önüne eğdi, bir daha kaldırmadı. Bir süre hiç konuşmadan sustular. Zehra başını ona çevirmiş hep bakıyordu. Poyrazınsa yüzü hiç değişmiyordu.</p>

  <p class="calibre4">Hep düşünceli, hep utangaç, ne yapacağını bilmez, donmuş gibi öyle bakıyordu. Neden sonra Zehra azıcık kıpırdadı:</p>

  <p class="calibre4">"Ben ne yaptım sana Poyraz, ben ne yaptım da yüzüme bakmıyorsun? Yoksa senin başka bir derdin mi var? Bir karın, bir nişanlın mı var, söyle bana da ben de ona göre davranayım, başımın çaresine bakayım. Karın var desem, seni on altı yaşında askeri mektepteyken evlendiremezler, nişanlın olsaydı, sen de Baytar gibi herkese söylerdin, sen hiç kimseye söylemezsen Vasiliye olsun, Lena Anaya olsun söylerdin, neyin var, neyin yok hepsini söylediğin gibi, nişanlın olduğunu da söylerdin. Başından neler geçmiş, ne yapmışsın, canını Sarıkamışta nasıl kurtarmış, Urfada Fransızlarla savaşmış, Mustafa Kemal Paşanın altın kahramanlık madalyasını nasıl almışsın, Yezidi dedikleri güneşe ve şeytana tapanların kırımına katılmışsın. Sonra Bedevi kabilesini basmış..."</p>

  <p class="calibre4">Zehra Yezidi sözünü eder etmez Poyrazın hiç değişmeyen yüzünün birden sapsarı kesildiğini, arkasından da başını çevirip ona baktığını, kucağındaki titreyen ellerini oradan alıp, sonra da nereye koyacağım bilemediğini gördü. Bunda bir iş vardı. Orada Yezidileri çok öldürüyorlarmış, öldürüp paralarını alıyorlarmış, çırılçıplak da, anadan doğma yapıyorlar, paralarını, saatlarını, kadınların ziynetlerini alıyorlarmış, öldürüyorlar-mış. Yezidilerin kanlarından çölün kumları, ölülerin üstüne inen kartallar kıpkırmızı oluyormuş. Yezidilerin ölülerini, Fırat derler bir ulu su varmış, ona atıyorlarmış!</p>

  <p class="calibre4">Zehra, yerini getirip Yezidi sözü ediyor, öteki de her Yezidi sözünde irkiliyor, her Yezidi sözünde de kuşkuyla Zehraya bakıyordu. Yezidilerle Poyrazın bir alıp veremediği var, diye düşündü Zehra, acaba onların içinde aşık olduğu bir kız mı vardı, onu Yezidiler alıp dağlara mı kaçırdılar, ya da onu Poyrazın gözünün önünde çırılçıplak soyup öldürüp kumların üstünden sonra suya mı attılar? Babasına her şeyi söylemiş, bunu mu saklaınıştı acaba? Bunu Vasili bilmez mi acaba? Yoksa Poyraz Musa onu sevmekten mi bıkmıştı, böyleyse gece sabahlara kadar yağmur altında, denizin içinde, evlerinin önünde yürümek karasevda değil de neydi, bir oyun muydu? Çocuk olur diye mi?</p>

  <p class="calibre4">"Her şeyi biliyorum. Seni seviyorum, sen olmazsan yaşamak da istemem, yarın babama Girite gitme haberi gelse, sen de Girite bizimle gelmesen, ben ya burada seninle kalırım, kalamazsam da ölürüm. Söyle bana, sen bir Yezidi kızına mı aşıksın?"</p>

  <p class="calibre4">Durdu, onun yüzüne uzun uzun baktı, yüzü zavallı, acınacak bir hal almıştı.</p>

  <p class="calibre4">"Yoksa çocuk olur, çocuk olursa da, Girite gitme umudunu iyice kaybeder, kendini öldürür diye mi düşünüyorsun, babam Girite gitmekten çoktan vazgeçti. At çiftliğini öyle anlattı ki, sanki Allah bir tek cennet yaratmış onu da burada yaratmış, iyi ki o çiftliği satın aldı babam. Babam orada büyülenmiş. Büyü-lense de Girite gider, diyelim, ben İngiliz mektebinde okudum. Orada bize..." Utandı, bir süre sustu, "Orada bize nasıl çocuk yapılmaz öğrettiler. Çocuk yapmayız, hiç korkma." Terledi, yüzü kıpkırmızı kesildi, sustu, biraz sonra gene konuşmaya başladı, "Hiç korkma, bizim ilişkimizi babama duyuracak bir kimse yok bu adada. Olmaz ya, çocuğumuz olsa bile bunu babamız hiç mi hiç bilemez."</p>

  <p class="calibre4">Bu sırada yukarda bir yaygara koptu ki, yuva merdivenin üstündeki köşedeydi, kırlangıç yavrularının beşi de başlarını uzatmış ağızlarını açmış basıyorlardı yaygarayı, çırılçıplak boyun etleri... Ayağa kalkmış yavrulara bakan Poyraz değirmen-taşının üstüne sağılıverdi. Taşın üstünde çoktandır buğday taneleri oldukları yerde duruyordu. Poyraz, öfke mi, üzüntü mü, acıma mı, sevda mı olan bir yüzle ona baktı, Zelıra gülümseyerek, "Yezidiler canlarını kurtarmak için dağlara..." dedi, Poyraz ayağa kalktı, dudakları, yüzü mosmordu. Zehranın gülümsemesi dudaklarında dondu kaldı. Poyraz sanki yöresini görmüyor, el yordamıyla kapıyı arıyordu, sonunda buldu,. kapıyı açtı, sallanarak dışarıya çıktı, Zehranın yerinden kıpırdayacak, ayağa kalkacak hali kalmamıştı. Karanlık kavuşuncaya kadar oturduğu yerden kalkamadı, taa, onu merak eden Nesibe gelinceye kadar.</p>

  <p class="calibre4">Nesibe:</p>

  <p class="calibre4">"Haydi kalk Zehra," dedi, "babam merakından ölecek. Durmadan seni sordu. Ben de ona, Zehra Şerife Hatunda kilim dokuyor, her soruşunda Şerife Hatun, diyordum. Öfkeyle, haydi git de onu Şerife Hatundan al getir, dedi. Gece yansına kadar kilim mi dokunurınuş! Ben de koşarak buraya geldim. Ne oldu?"</p>

  <p class="calibre4">"Hiiç, hiçbir şey olmadı. Hep şu kırlangıç yavrularına baktı."</p>

  <p class="calibre4">Tam bu sırada pencereden ana kırlangıç girdi, yukardan yavrularının yaygaraları geldi. Nesibe başını kaldırdı yuvaya baktı:</p>

  <p class="calibre4">"Ağızları sarı, koskocaman, hepsi de koskocaman açmışlar ağızlarını, sapsarı ağızları. Amma da bağırıyorlar. Boyunlarını uzatmışlar, çırılçıplak boyunlar, upuzun birer et parçası."</p>

  <p class="calibre4">Nesibe Zehrayı kolundan tuttu, taşın üstünden kaldırdı, "Bak Zehra," dedi, "taşın üstündeki buğday tanelerine bak. Kim bilir ne zamandan kalmışlar. Değirmenin kanatları da dönüyor. Kanadın birinin bezi yarı yarıya yırtılmış, gene de dönüyor."</p>

  <p class="calibre4">Dışarıya çıktılar. Karanlık kavuşuyordu. Nesibe Zehranın koluna girmişti. Ağır ağır yürüyerek eve geldiler, Ağaefendi kızlarını coşkuyla karşıladı, ikisini birden kucakladı:</p>

  <p class="calibre4">"Çok mu çalıştın kızım, çok mu yoruldun?"</p>

  <p class="calibre4">Zehranın konuşamayacağını, ya da zor konuşacağını anlayan Nesibe:</p>

  <p class="calibre4">"Baba," dedi, "onu ıstarın önünden zor kaldırdım. Melek Hatun kilim tezgahına ıstar diyor. Yaptıkları kilimler o kadar güzel, o kadar güzeldi ki, kim olsa o kilimin önünden kalkamazdı. Şerife Hatun da, Zehra da ben kaldırmasam yerlerinden kalkamıyorlardı, ikisini de tezgahın önünden ben çektim aldım. Ben gitmesem belki de yerlerinden kalkamayacaklardı. Gözlerini dokudukları kilime dikmişler kıpırdamadan bakıyorlardı. Hem yorulmuşlar, hem de kilim, hem de çıplak kırlangıç yavruları onları büyülemişti. Şimdi ben," gülümsedi, "büyülenmiş Zehrayı, büyülenmiş Şerife Hatunu zorla kaldırdım yerlerinden. Şimdi Zehrayı yatağına götürüyorum, öyle yorulmuş ki ayakta uyuyor. Uyanınca yemeğini..."</p>

  <p class="calibre4">"Şerife Hatunun kilimleri yalnız Zehrayı değil, seni, beni değil, bütün insanları büyüler. Git yatır. Yatır gel de yemeğimizi yiyelim."</p>

  <p class="calibre4">Değirmenden yalpalayarak çıkan Poyrazın üstünde kulağını sağır ederek yavrular yaygarayı basıyorlar, yüzlerce kırlangıç da vıcırdaşıyordu. Poyraz bu patırtı gürültü içinde eve nasıl gitti, nasıl soyundu, yatağa nasıl girdi farkında değildi. Lena da onun bu durumundan hiçbir şey anlamamıştı, yaygaralar, vıcır-tılar arasında kendinde değilken Poyrazın başının, bir kavak boyu üstünden kanatlarını sonuna kadar açmış bir atmaca uçuyordu. Poyraz kapıdan içeriye girerken atmaca da gitti evin üstüne, göğsünü de güneyden esen yele verdi.</p>

  <p class="calibre4">Poyraz yatakta bazan inleyerek ha bire dönüyor, akan ulu suyun kıyısındaki kumların üstüne bir yalım parçası gibi yumulup tortop olan kırmızı kartallar hışıltılarla iniyor, yere yaklaşırlarken geniş kanatlarını açıyor, kurnun üstünde sekiyorlardı. Kırmızı kartallar sabaha kadar Fıratın kıyısında kumların üstüne konuyorlar, çöl kırmızı kartala kesiyordu. Gökten kırmızı yalımlar durmadan, durmadan çöle sağılıyor, güneş olduğu yerde duruyor, yerinden de kıpırdamıyordu. Gökten üst üste hışıltılarla inen som sarı kartalar biribirlerine girdiler, öylesine biribirlerine gagalarıyla, çırnaklarıyla saldırıyorlardı ki, kiminin kanadı kırılıp yanına sarkıyor, kiminin gözü çıkıyordu.</p>

  <p class="calibre4">Sabaha karşı Poyraz bağırarak uyandı, doğruldu, boş gözlerle yöresine bakındı. Lena sabaha kadar uyumamış, onun yatağının ayak ucuna bir sandalya koymuş, üstüne tünemişti.</p>

  <p class="calibre4">"Ne oldu yavrusu," diye ayağa kalktı Lena, başucuna gitti, Poyraz ter içinde kalmıştı.</p>

  <p class="calibre4">Poyraz yastığa başını koyarken Lena:</p>

  <p class="calibre4">"Oğlusu sen hasta mısın, doktorlara gideyim mi, onları getireyim mi? Haa ne diyorsun?"</p>

  <p class="calibre4">Elini Poyrazın ıpıslak olmuş alnına koydu:</p>

  <p class="calibre4">"Oğlusu, terden, terden su içindesin. Doktorlara, doktorlara gideyim mi?" Bu sözleri Lena o kadar yineledi ki, Poyraz başını yastıktan kaldırdı:</p>

  <p class="calibre4">"Ana, hiçbir şeyim yok, bırak da uyuyayım. Kartallar, kırmızı kartallar."</p>

  <p class="calibre4">O sabah, hiçbir şey olmamış gibi, Zehra erkenden uyandı, hamamlığa gitti yıkandı, saçlarını taradı, dişini fırçaladı, Nesi-beyle konuştu. Babaları çoktan uyanmış, pencerenin önündeki koltuğa oturmuş, çoktandır menevişlemiş denize bakıyordu.</p>

  <p class="calibre4">"Bak Nesibe, tam sırası, günlerdir ne İstanbuldan, ne de başka yerlerden bir haber geliyor, babam üzülüyor. İki güne, üç güne bir de zavallı Kadri Kaptan eve geliyor, babam içeriye giren Kadri Kaptanı görünce ayağa kalkıyor, heyecanla, 'İnşallah iyi bir haberin var Kadri Kaptan,' diyor, babamın yüzü asılıyor, 'hiçbir şey yok,'ta da kahroluyor, koltuğa çöküyor, can çekişiyor gibi ağzını açıp açıp kapatıyor. Epeydir Kadri Kaptan da gelmedi. Bugünlerde babam da tam büyülenmiş, nerdeyse kanat takıp göklere uçacak. Tam sırası."</p>

  <p class="calibre4">"Tam sırası," dedi Nesibe.</p>

  <p class="calibre4">"Sandıkları açmamıza belki de izin verir."</p>

  <p class="calibre4">"Verir," dedi Nesibe, "niçin vermesin, artık Girite gidemeyeceğiz. Babamızın bütün ümidi kırıldı ki buradaki at çiftliği diyor da başka bir şey demiyor, sandıklarımızı açalım da doğru dürüst giyinelim. Topu topu iki elbisemiz var."</p>

  <p class="calibre4">"Onlar da eskidi. Çingene çarpanasma döndük."</p>

  <p class="calibre4">"Babam bize sandıklarımızı açın diyecek."</p>

  <p class="calibre4">"Biliyorum. Yalnız babama sen söyleyeceksin."</p>

  <p class="calibre4">"Benim söylemem olmaz Zehra, sen büyüksün, sen söyleyeceksin."</p>

  <p class="calibre4">"Ben söylerim ya olmaz, Poyraz işi var."</p>

  <p class="calibre4">"Onu babam bilmiyor."</p>

  <p class="calibre4">"O her şeyi bilir. Gözünü açıp kapamandan bile o ne düşündüğünü anlar. Adım atışından, bakışından her şeyi anlar. Pöyraza durmadan, bizimle Girite geleceksin diyor, kaç kere, onun ağzından sen de duymadın mı?"</p>

  <p class="calibre4">"Duydum," dedi Nesibe, "duydum ya Poyraz burada kalırsa onu öldüreceklermiş. Giritte kim öldürecekmiş onu?"</p>

  <p class="calibre4">"Giritte kimse öldüremez de onu, babam da sevdiği için Poyrazı Girite öldürülmesin diye götürmek istiyor olabilir. Bu sözleri benimle birlikte sana da söylemedi mi?"</p>

  <p class="calibre4">"Söyledi, duydum ya o Poyrazla benim işimi biliyor. Ben söyleyemem. Ben söylersem babam benim Poyrazla burada kalacağımı sanır. İstanbullu, babama karasevda bağlamış annemiz, annesini, babasını, kardeşlerini bırakıp da Girite gelmedi mi? Ölmeseydi, bizimle birlikte Girite dönmeyecek miydi?"</p>

  <p class="calibre4">"Dönerdi."</p>

  <p class="calibre4">"Öyleyse, babama sandıkları açmamızı sen söyleyeceksin, giyecek bir şeyimiz kalmadı, diyeceksin." '</p>

  <p class="calibre4">Tartışma kahvaltıdan sonra da sürdü, sonunda Nesibe sandıklarını açma işini söylemeyi kabul etti. Babaları daha büyülenmiş durumdaydı. Çok da yumuşaktı. Babalarını hiçbir zaman böyle sevgi dolu, sevgisini de dışarı vurmuş görmemişlerdi. Sandıklarını açacak, en güzel giyitlerini giyeceklerdi. Bu kadar güzel giyinen kızlar Atinada bile yoktur. Kızların ikisi de Atinada İngiliz okullarında okumuşlardı. Giyitlerini her zaman Atinanın en usta terzisi dikmişti. Sandıkları açınalarına babaları bir izin verse, Zelıra en güzel giyitini giyecek, Poyrazın karşısına çıkacaktı. Nesibe bunu biliyordu ama, babasını da biliyordu. Babası ne kadar yumşarsa yum-şasın, ne kadar sevgiyle dolu olursa olsun o gene her zamanki babalarıydı.</p>

  <p class="calibre4">Musa Kazım Ağaefendi o büyük koltuğa oturmuş, denize bakıyor, düşünüyordu.</p>

  <p class="calibre4">"Baba!"</p>

  <p class="calibre4">"Söyle kızım."</p>

  <p class="calibre4">"Baba, Zelırayla konuştuk, sandıklarımızı açacağız. Sen burasını çok sevdin. Burası seni büyüledi. Hiçbir yerden de sana ne haber, ne bir mektup geldi. Bizim de ne üstümüzde üst, ne başımızda baş kaldı. Ne yapacağımızı bilmiyoruz, sen burada kalacaksan izin ver de sandıkları açalım."</p>

  <p class="calibre4">Uzun bir süre Nesibeye karşılık vermedi Ağaefendi, taş kesilmiş, denize bakıyordu.</p>

  <p class="calibre4">Nesibe:</p>

  <p class="calibre4">"Baba../'</p>

  <p class="calibre4">Konuşmasını sürdürüyordu. Mademki burada kalacaklardı, çiftlik Giritteki çiftlikten daha güzel olacaktı. Zehra da, kendisi de bu adayı, buradaki insanları sevmişlerdi, o zaman niçin sandıkları açmasınlardı?</p>

  <p class="calibre4">"Baba konuş."</p>

  <p class="calibre4">Ağaefendi taş kesilmiş, bir türlü ağzı açılmıyordu.</p>

  <p class="calibre4">"Baba bir şey söyle."</p>

  <p class="calibre4">Kapının yanındaki koltuğa büzülüp oturmuş Zehra:</p>

  <p class="calibre4">"Baba, elini ayağını öpeyim konuş. Ne söylersen razıyız. Yeter ki konuş."</p>

  <p class="calibre4">Ağaefendi ağır ağır başını onlara döndürdü:</p>

  <p class="calibre4">"Ananız sağken, dördümüz bir araya gelmedik mi, uzun konuşmadık mı, biz Girite dönünceye kadar sandıklar açılmayacak demedik mi? İsterseniz açın sandıkları. Önce ananızın sandığını açın. Nesi var nesi yoksa... Benim sözüm bu kadar. Siz bilirsiniz."</p>

  <p class="calibre4">Ayağa kalktı, kapıya yürüdü. Kızlar önüne dikildiler.</p>

  <p class="calibre4">"Biz, sen büyülendikten sonra burada kalacaksın sandık, onun için de..."</p>

  <p class="calibre4">"Ben burada kalmayacağım, son solukta olsam bile bir yolunu bulacak Girite gideceğim. Size de vasiyetim, buralarda ölürsem benim ölümü ne yapıp edip benim toprağıma, Girite göndereceksiniz. Siz Türkiyeden çıkamazsanız, Poyraz Bey oğlumuz zabittir, hem de İstiklal Madalyalı zabittir. Benim mezarımı alsın çiftliğe götürsün, anamın, babamın mezarının yanına gömsün. Paraya gelince, paranın hepsi üstümde değil, paranın hepsi annenizle benim sandığın altında. Sandığın dibi iki kat, iki tahtanın arasında pamuklar içinde altınlar. Sizin sandıklarınızda da altınlar var. Bütün bu söylediklerimi duydunuz, anladınız mı, hiç üzülmeyin, burada ölürüm, diye. Girite gitmenin yolunu birkaç yıl içinde bulacağım. Belki de yarın, belki de önümüzdeki hafta. Hazırlanın, sizinle yakında İstanbula gideceğiz. İstanbulun en büyük kadın terzisine, size elbiseler ısmarlayacağım, sandık açmanıza gerek yok."</p>

  <p class="calibre4">Kızlar şaşırmışlardı. Babaları bağırmamış, çağırmamış, öf-kelenmemişti. Soğukkanlıydı.</p>

  <p class="calibre4">"Peki baba," dedi Zehra.</p>

  <p class="calibre4">"Peki baba," dedi Nesibe.</p>

  <p class="calibre4">Babalarının önünden çekildiler.</p>

  <p class="calibre4">"Biz ölünceye kadar sandıkları açmayacağız."</p>

  <p class="calibre4">Merdiveni inerken babaları başını arkaya çevirdi:</p>

  <p class="calibre4">"İstanbul güzel şehir, ne güzel değil mi, hepimiz birlikte göreceğiz Osmanlının, Bizansın, Romanın payitahtını."</p>

  <p class="calibre4">Kızların ikisi iki yerden:</p>

  <p class="calibre4">"Ne güzel baba, sağ ol baba," dediler.</p>

  <p class="calibre4">Babaları gittikten sonra kızlar koltuklara karşılıklı oturdular.</p>

  <p class="calibre4">Nesibe:</p>

  <p class="calibre4">"Anlatsana şunu, dün gece ölü gibiydin, yerinden kalkamı-yordun."</p>

  <p class="calibre4">"Anlatacak bir şey yok ki, ben değirmene biliyorsun çok erkenden gittim, onu benden önce oraya gelecek sandım. Vardım ki gelmemiş, değirmentaşına oturdum bekledim. Ortalık ağardı, gün doğdu, kuşluk vaktinin kuşları öttü, bekledim, beklemekten ölüyordum. Gergin yay gibi olmuştum. Birden kapı açıldı, o tir tir titriyor gene yüzüme bakmıyor, yanıma, değirmentaşının üstüne oturdu. Taşın üstünde birkaç buğday tanesi vardı, dudakları kıpır kıpır, onlara döndü baktı, saydı. Yukar-daki kırlangıç yuvasındaki yavrular anaları geldikçe basıyorlardı yaygarayı, o da dönüp onlara bakıyor, baktıkça da yüzü yemyeşil kesiliyordu. Sonra da kalktı, değirmenin kapısını yor-damlayarak buldu."</p>

  <p class="calibre4">"Onun başka bir derdi var, seninle ilgisi yok. Korkma, bir gün sana anlatacak, ondan sonra da her şey bitecek, sen üzülme olur mu, o seni delicesine, ölümüne seviyor."</p>

  <p class="calibre4">"Doğru mu Nesibe, bana derdini söyleyecek mi?"</p>

  <p class="calibre4">"Başka hiçbir çaresi yok. Sana bir gün anlatacak, ondan sonra da her şey bitecek. Bence babam onun derdini biliyor. O da babama, başka bir kimseye derdini anlatamıyor, sonunda sana anlatacak, ondan sonra da her şeyden kurtulacak."</p>

  <p class="calibre4">"Ben de hep Allaha yalvarıyordum, babama şu izin çıksa da Girite gitsek, diyordum. Poyraz Girite sevine sevine gelir."</p>

  <p class="calibre4">Hançerli Efe adanın en güzel evlerinden birinde oturuyordu. Adada hiç kimse ona saygıda, sevgide kusur etmiyordu. O, dağdan düze inip başına birçok milis toplamış, Yunanlılara karşı çetesiyle ilk direnenlerden olmuş, Demirci Efe gibi de suçlu suçsuz demeyip gözünün tutmadıklarına zulmedenlerden biri olmamıştı. Konuştuğunda dağdaki anılarını, Yunanlılara karşı savaşımlarını anlatıyordu. Bunun dışında da hep susuyordu. Konuştuğu zaman da herkes onun nasıl olup da konuştuğuna şaşıyordu. Herkes de onun Poyrazı sevdiği, ona güvendiği için karısını, çocuklarını alıp adaya yerleştiğini biliyor, Poyraza güveniyordu. Kimi geceler elinde tüfeği Poyrazın evinin yöresinde dolaştığını gören oluyordu. Poyrazı birilerinden korur bir hali vardı. İstiklal Harbinde böyle, kendini hiç ortaya atmadan, alçakgönüllü, Yunanlılarla savaşmış, savaşın sonunda da hiç ortaya çıkmamıştı. Bu adayı nasılsa bulmuş, Poyraz Musayla tanışmış, adayı küçük, kendisi için de güvenli bulmamış, nedense bir gün çoluk çocuğunu almış adaya geri dönmüştü. Daha genç bir adamdı, hiçbir işi bilmiyordu. Ne balıkçılığı, ne çiftçiliği biliyordu. Başkaca da elinde hiçbir zanaatı yoktu. Ner-dense, bir birikimi vardı ki, Vasilinin ona bulduğu güzel evi halılarla, kilimlerle, kadife koltuklarla donatmıştı. Karısını, çocuklarını iyi, tertemiz giydiriyordu. Evi alırlarken Poyraz ona yardım etmek istemiş, o Poyrazın kesesini sol eliyle geri itmiş, kendi kesesini çıkarmış, kesesinden aldığı parayı Vahap Beyin önüne koymuştu.</p>

  <p class="calibre4">Hançerli Efe bundan sonra bu adada ne yapacaktı, onu kendisi de, bir başkası da bilmiyordu. Doktorlar, adada okul açacaklardı, Rumlardan kalma okulda. Şimdiden Valiliğe, Ankaraya başvurmuşlar, Geliboluda tanıdıkları, şimdi mebus olan savaş arkadaşları eski subayları da yardımları için adaya çağırmış, nasıl bir okul açacaklarını onlara anlatmışlardı. Yardımlarıyla çocuklar yüksekokullara gideceklerdi. Hançerli Efe de çocuklarını bu okullara verecekti.</p>

  <p class="calibre4">Efe kafasında kendine bir de iş bulmuştu. Tepeden başlayıp incirli koyakta biten düzlüğe ekin ekecekti. Düzlükteki harman yerlerinden, Rumların buraya ekin ektikleri belliydi. Biçilmiş ekinlerin yerde kalmış, bozulmuş anızlarının ortalarında yeşillik yerler kalmıştı. Düzlükte dokuz tane harman yeri vardı. Bu düzlükten Hançerli Efe, hükümetten toprak satın alabilirdi. Ya zeytinlikler, en çok zeytin ağacı olan bir Rumun zeytinlerini de satın alabilirdi. Bir kişinin ağaçları yetmezse beş kişinin ağaçlarını satın alabilirdi. Haydi diyelim ki zeytincilik zor iş, ya yamaca yapışmış, her salkımı kehribar olan bağlar... Bağlardan on, on beş dönüm alsa kolayca evini geçindirebilirdi.- Ya nar bahçesi, ya şeftaliler, ya götlerinden bal damlayan sapsarı, kocaman incirler.</p>

  <p class="calibre4">Hançerli Efe incirli koyaktan şeftali bahçelerine iniyordu. Koyaktaki incir ağaçları ötekilerden daha iriydi. İncirleri de daha büyüktü. Bu ayrı tür bir incirdi. Her yerde böyle ulu incir ağacı olmazdı. On güne ya kalır ya kalmaz incirler olgunlaşır, diplerinden bal akmaya başlardı. Bizim adalılar böyle ne yapıyorlar, diye heyecanlandı, incirler böyle olmuşsa, şeftaliler çoktan geçmiştir. Hiçbir şey bilmiyorlar bunlar, diye homurdanarak şeftali bahçelerine indi, baktı ki, şeftaliler olmuş bile. Vay be, dedi, vay, iyi ki geldim bahçeye, şeftalileri hemen toplamalı. Bugünlerde şeftaliler çok da para eder. O hızla Poyraza gitti:</p>

  <p class="calibre4">"Poyraz kardeş," dedi, "biliyor musun şimdi ben nerden geliyorum?"</p>

  <p class="calibre4">"Nerden geliyorsun?"</p>

  <p class="calibre4">"Şeftali bahçelerinden. Şeftaliler olgunlaşmış, bir haftaya kalmaz ular, dökülür, hiçbir işe yaramaz şeftaliler. İki gün içinde toplamalıyız şeftalileri, toplayacak adamımız var mı?"</p>

  <p class="calibre4">"Bilmem," dedi Poyraz.</p>

  <p class="calibre4">"Benim çocuklar, kadınlar var, sen varsın, ben varım. Ağaefendi var, kızlan var, doktorlar, bahçeler büyük ama biz de çoğuz. Bugünlerde çok para eder şeftaliler. Ya biz toplarız şeftalileri ya da toptan komisyonculara bahçeleri satarız, onlar toplarlar, alır giderler. Biz toplarsak iki misli para kazanırız. Biz toplamaya yetişmezsek, ben gider kasabadan, köylerden ırgat toplar getiririm. Biz götürür kendimiz komisyonculara satarız. Ne diyorsun?"</p>

  <p class="calibre4">Poyraz bir süre düşündükten sonra:</p>

  <p class="calibre4">"Haydi doktorlara gidelim de onlara soralım. Nişancı Veliyi, Hüsarnı, kaçak Hasanı da çağıralım. Melek Hatunu, Ağaefendiyi de..."</p>

  <p class="calibre4">"Bundan bir hafta sonra da incirler olgunlaşıyor. Sonra da narlar, sonra da üzümler. Amma da zengin bir adaymış şu bizim ada."</p>

  <p class="calibre4">"Zengin," dedi Poyraz Musa. "Rumlar nereyi mekan tutmuşsa orası doğurgan, bereketli topraklar. Kalk doktorlara gidelim, vakit geçirecek zaman değil."</p>

  <p class="calibre4">"Vakit geçirecek," dedi Efe, ayağa kalktı. Doktorlara çabucak vardılar. Doktorlar derin bir tartışmadaydılar. Onları görünce sustular, "buyurun oturun," dediler.</p>

  <p class="calibre4">Lena Ana biraz sonra toplantıya çağırdıklarını alıp getirmişti. Onlar da bir yerlere oturdular. Poyraz şeftali sorununu baştan sona kadar anlattı ve "Şimdi size soruyorum, şeftalileri biz mi toplayalım, ya da ağaçtayken toptan komisyonculara mı satalım? Biz bu şeftali işini bilmiyoruz. Şeftalilerin olgunlaştığını, daha doğrusu geçmekte olduğunu bana Hançerli Efe kardeşimiz söyledi. Doğrusu ben şeftalilerin ne nasıl olgunlaştığını biliyorum, ne de nasıl geçtiğini."</p>

  <p class="calibre4">"Komisyoncu ne dernek, ağaçta satmak ne demek, onu bize söylese de Efe, biz de bilsek," diye sordu doktor Salman Sami.</p>

  <p class="calibre4">"Evet efendim," dedi Hançerli Efe, "eveeet, efendime söy-leyirn ki biz kasabadaki sebze, meyve toptancılarına haber veririz, onlar gelirler şeftali bahçelerine bakarlar, toptan şeftali bahçelerine bir fiyat biçerler. Biz onların verdikleri fiyatı ya kabul eder ya da etmeyiz. Kabul edersek paramızı peşin alırız, kabul etmezsek başka bir komisyoncuya gideriz, onunla, işimize gelen iyi bir paraya anlaşırsak, komisyoncu ırgatlarla gelir şeftalileri toplar, sandıklara koyarlar, bize bahçelerimizin şeftalilerinden bir tekini bile koklatmadan alır götürürler. Olgun şeftalileri gören çocukların da ağzının suyu akar."</p>

  <p class="calibre4">"Başka?"</p>

  <p class="calibre4">"Başkası da şu, şeftalileri toptan satmaz, biz kendimiz toplar, sandıklar, kasabaya götürür, gene komisyoncuya verir, ağaçtakinden daha pahalıya satabilirsek satarız. Karınca Adasının şeftalileri çok ünlüdür, herkes havada kapar."</p>

  <p class="calibre4">"Biz şeftali toplama işini beceremeyiz, şeftaliyi toplarken de yarısını, dayanamaz yer, hepimiz ishal oluruz."</p>

  <p class="calibre4">"İshal dedikleri de ne, ishal olmak?".</p>

  <p class="calibre4">"İshal dedikleri de ötürgen, yani ötürgen olmak."</p>

  <p class="calibre4">"Anladım," dedi Efe, "doğru," dedi.</p>

  <p class="calibre4">"Bahçeleri toptan satalım. Hayri Efendi bize namuslu bir komisyoncu bulur ya çocukların ağzının suyunu akıtmamanın yolunu bulamaz mıyız?"</p>

  <p class="calibre4">"Buluruz," dedi Hançerli Efe, gürleyen sevinç dolu sesiyle, ''buluruz, bir köşeden iyi on beş ağaç ayırır, orasını pazarlık dışı bırakırız. İşte o zaman, efendime söyleyim, ne çocukların ağzının suyu akar, ne de bizim."</p>

  <p class="calibre4">"Ne de bizim," dedi doktor Salman Sami. "Birimiz Hayri Beyefendiye gitsin de, o da namuslu bir komisyoncu bulsun. Ve hem de bulur."</p>

  <p class="calibre4">"Ben gidiyorum," dedi Baytar. "Vanda bizim çok ceviz ağacımız vardı, bağımız da, biz de cevizleri ağaçların üstündeyken satardık."</p>

  <p class="calibre4">"Öyleyse sen git," dediler, "senin teknen de var, hem de, hem de fiyakalı."</p>

  <p class="calibre4">"Hemen şimdi," dedi Hançerli Efe, "ne kadar erken satarsak şeftalileri o kadar çok kazanırız."</p>

  <p class="calibre4">"Hemen şimdi yola çıkıyoruz. Hem de teknem yeni, hem de teknem fiyakalı."</p>

  <p class="calibre4">Baytar, bu sözleri söyler söylemez dışarıya çıktı, çabucak iskeleye vardı. Teknesi iskeleye bağlıydı, tekneyi çözdü, sonuna kadar gaz verdi. Tekne uçuyordu. Kasabaya vardığında gün batıyordu, doğru Hayri Efendinin evine gitti. Hayri Efendi evdeydi, onu iyi karşıladı, "Bu gece bizde kalacaksınız, rahat edersiniz."</p>

  <p class="calibre4">"Teşekkür ederim efendim." Akşam yemeğine kadar balkonda oturup konuştular. Hayri Efendi Rus cephesi üstüne durmadan sorular soruyor, o da ona Sarıkamış kırımını anlatıyordu, sesi bozularak, gözleri yaşararak</p>

  <p class="calibre4">"Demek Rus cephesi Çanakkaleden daha zalim, daha korkunçtu."</p>

  <p class="calibre4">Baytar:.</p>

  <p class="calibre4">"İkisi de biribirinden korkunç, ikisi de insanlığın yüz karası."</p>

  <p class="calibre4">Hayri Efendi öfke içinde, elleri titreyerek:</p>

  <p class="calibre4">"Bütün savaşlar insanlığın da, hayvanlığın da yüz karası. Geçmiş gelecek bütün savaşlar da yüz karası."</p>

  <p class="calibre4">"Poyrazın yanında savaşlardan konuşamıyoruz, sapsarı kesiliyor, dudakları morarıyor, kendinden geçiyor. Biz de onun yanında hiç savaş sözü etmiyoruz. Çok genç, on altı yaşında Sarıkamışta savaşa girmiş. Yanındaki Lena kadının söylediğine göre, geceleri sabaha kadar Sarıkamışı sayıklıyormuş."</p>

  <p class="calibre4">Hayri Efendi kaşlarını çattı, bir süre düşündü:</p>

  <p class="calibre4">"Sen ne diyordun, şeftaliler olgunlaştı mı, diyordun?"</p>

  <p class="calibre4">"Olgunlaşmış efendim, eğer toplamazsak bir hafta, on gün içinde geçecekmiş. Biz de karar verdik, biz şeftalileri toplaya-mayız. İçimizde hiç şeftali görmemiş var. Toplasak bile kime, nasıl satarız? Biz de şeftalileri ağaçta satmaya karar verdik. Ağaçta şeftaliyi alacak bir adamı bulasın diye adalılar beni sana gönderdiler. Ben de uçarak sana geldim."</p>

  <p class="calibre4">"Bana gelmekle iyi yaptın. Şükrü Efendi var. Uzaktan da akrabam olur. Rumlar buradayken de Şükrü Efendi bizim vilayetin de, İzmirin de büyük sebze ve meyve toptancısıydı. Yalnız onunla pazarlık etmeyeceksiniz, bu bir. Bu iki, onun yanında Çanakkale, Gelibolu, savaş sözlerini ağzınıza almayacaksınız. Bu üç, onun kardeşi, üç amca oğlu, köyünden de Çanakka-leye giden hiçbir delikanlı, hiçbir çocuk geriye dönmedi. Köyün genç kadınları dul kaldı. O gün bugündür köyün gecesi gündüzü feryadü figan. Bir toptancıya verme aklı iyi akıl. Şükrü Efendi de biçilmiş kaftan. Ona az sonra haber gönderirim, yarın sabah erkenden adamlarıyla birlikte mağazada olur. Amanın aman ona savaş, harp sözleri etmesin kimse. Adayı hemen bırakır, homurdanarak geriye döner."</p>

  <p class="calibre4">• 'Olur efendim, baş üstüne efendim, ona kimse savaş, harp sözleri, Çanakkale, Gelibolu..."</p>

  <p class="calibre4">"Yaralı adam. O şimdi, şu dünya yüzünde yapayalnız bir adam."</p>

  <p class="calibre4">"Ama efendim bizim maruzatımız var. Bizim içimizde hiç şeftali görmemiş insanlar var. Bahçelerin en küçüğünü Şükrü Efendi bize bırakamaz mı, ona göre bize daha az para verir. Şeftali çocukların ağızlarının suyunu akıtır da. Şeftali görmemişler de onlara bakar yutkunurlar da."</p>

  <p class="calibre4">"İyi ki bana bunu söyledin. Ben Şükrüye bunu söylerim, o da bunu kabul eder, hiç küşüm çekme, endişelenme."</p>

  <p class="calibre4">Sabah erkenden birkaç adamla birlikte Şükrü Efendi eve damladı. Hayri Efendi Şükrü Efendiye durumu anlattı.</p>

  <p class="calibre4">"Olur," dedi Şükrü Efendi, "bu yörede Karınca Adalıların şeftalileri üstüne şeftali yok. İncirleri, narları, üzümleri de öyle. Toprağı çok verimli. Düzlükte de öyle ekin oluyor, içine kaplan girse sökemez. Ben onların bütün meyvelerini alır, değerlendiririm. Onlara çok para kazandırırım."</p>

  <p class="calibre4">Şükrü Efendi rahat, işini bilir, yumuşak, alçakgönüllü, ağır ağır konuşan, sesini yükseltmeyen, güven veren bir adam, diye düşündü Baytar. Hayri Efendinin kahvaltı masasını hazırlayan iki de güzel kızı vardı. Şükrü Efendi başını kaldırıp da bir kez olsun bakmadı. Utangaç bir kişiydi de. Suyun ağır akanı, insanın yere bakanı tehlikedir, Şükrü Efendi bunlardan olmasın. Bir . de ekine kaplan girse sökemez, diyor Şü^^ Efendi. Bu sözler, onun konuşma biçimi arasında sırıtıyor. Bu yeğin ekinler için söylenen sözlerdir herhalde. Şükrü Efendi de bunu diline pelesenk etmiş. Konuşması içinde beş altı kez geçti, kaplan girse sökemez sözü.</p>

  <p class="calibre4">"Ben Karıncadan çok buğday aldım, değirmende öğütüp öyle götürdüm kasabaya. Bu adada öyle bir ekin olurdu ki, ekinlerin boyu insanın göğsüne kadar gelir, kaplan girse sökemez."</p>

  <p class="calibre4">Kahvaltı bittikten sonra hep birlikte Hayri Efendinin mağazasına gittiler. Şükrü Efendi fazla kalmadı mağazada, giderken, "Yarın değil öbür gün adaya geliyorum, arkadaşlara selam söyle Baytar."</p>

  <p class="calibre4">"Baş üstüne Şükrü Efendi."</p>

  <p class="calibre4">"Hiç merak etmesinler, şeftali görmemiş, şeftali yememiş çocuklara güzel şeftali bahçesi ayıracağım. O bahçenin parasını da vereceğim, babamın ruhu için, karınları şişinceye kadar yesinler."</p>

  <p class="calibre4">O mağazadan çıkar çıkmaz Baytar da arkasından kalktı:</p>

  <p class="calibre4">"Sağ ol, var ol Hayri Efendi," dedi, "bize bu adamı bulduğun için. Hile, dalavere bu adamın yanına uğramamış."</p>

  <p class="calibre4">"Sen de sağ ol Baytar Efendi. Yalnız, o adamın yanında savaş, Çanakkale, Gelibolu sözü etmeyeceksiniz. Her şeyi anında bırakır kasabaya döner. Sizin de şeftalileriniz dalında çürür. Amanın, amanın, amanın ha. Herkese söyle, bir yanlışlık yapmasınlar."</p>

  <p class="calibre4">"Sağlıcakla kal."</p>

  <p class="calibre4">"Güle güle, uğur ola, Şükrü Efendinin işi de zor, herkesin iki sözünün biri savaş, Çanakkale, Gelibolu. Şükrü bu' yıla kadar, hususiyetle savaşların bittiği yıllar, herkesin ağzında savaş, Çanakkale, Gelibolu vardı o yıllar, Şükrü evinden çıkamıyor, çıkınca da çıldırarak evine dönüyor, günlerce kapanıyordu."</p>

  <p class="calibre4">Baytar adaya gelinceye kadar Şükrü Efendinin başına. gelenleri, çektiği acıları düşündü. Yüreği sızlıyordu. O da savaş sözcüğünü, birkaç yıl önce, duyduğunda nerdeyse deliriyordu. Anası babası, nişanlısı, kardeşleri ne olmuşlar, nereye gitmişlerdi? Ya bomboş kalmış şehri, boş bir şehirden daha korkunç bir şey olabilir miydi, ıpıssız, insansız, hiçbir şeysiz dünyada, sevdiği şehrin ortasında Sofiyle karşılaşmasa, çat diye çatlayıp ölecekti.</p>

  <p class="calibre4">Böyle düşüne düşüne adaya geldi, teknesini iskeleye bağladı, çınarların altına geldi oturdu. O yana bu yana bakındı, ortalıkta kimsecikler yoktu. Arandı, Vasili de yoktu. Kalktı doktorlara gitti, kapıları kapalıydı. Arsen Ustanın işliği üç dükkan ötedeydi, oraya uğradı, onun kapısı da kapalıydı. Sonra teker teker bütün evleri dolaştı. Evlerde de kimsecikler yoktu. Allah Allah, ne olmuştu bu insanlara? Vanı dolaşırken de böyle ıpıssız, çın çın öten bir dünyanın ortasında yapayalnız kalmıştı.</p>

  <p class="calibre4">Koşarak zeytinli koyağa düştü, ağaçlara çarpa çarpa, çalılara dolana takıla tepeye soluk soluğa çıktı. Yazılı taşın yanına geldi, dört bir yana baktı, hiçbir yerde kimsecikleri göremedi. Yazılı taşın yöresinde önce günbatıya, sonra gündoğuya, güneye, kuzeye döndü, kimsecikleri göremedi. Göremedi ya umudunu da kesmedi.</p>

  <p class="calibre4">Gözlerini dört açarak, en kuytu yerlere bakarak araştırmayı sürdürdü. Hiçbir canlı ' yoktu adada. Yazılı taşın önüne otur-ı -du, belini taşa dayadı, düşünmeye başladı. Bunlar nereye gidebilirlerdi. Bütün olasılıkları üst üste kafasından geçirdi. Nar bahçelerine, incirli koyağa, arı kovanlarına, adada bu tepeden hiçbir şey gözükmeyen çok yer vardı. Birden, ordalar diye geçti içinden, ayağa fırladı, tepeden aşağı, çalılara dalanarak, ağaçlara çarparak şeftali bahçelerine inıneye başladı. İncirli koyağı geçti. Nar bahçelerinin orada birtakım kıpırtılar görür gibi oldu. Şeftali bahçelerine inerken direkledi kaldı, o anda da kayalıkların dibindeki, şeftali bahçelerinin kıyısındaki kalabalığı gördü. Yorgunluktan ölüyordu. Bütün köy buradaydı. Biraz soluklandıktan sonra kalktı yürüdü, onun geldiğini hemen gördüler, "Baytar, Baytar gelmiş," diye onu sevinçle karşıladılar. Baytarın ayakta duracak hali kalmamıştı, bir taşın üstüne çöktü, hemen yöresini sardılar.</p>

  <p class="calibre4">"Önce ben sorayım size, meraktan canım çıktı çıkacak, bütün köy burada ne işiniz var?"</p>

  <p class="calibre4">Nişancı Veli kalabalığın arasından öne çıktı:</p>

  <p class="calibre4">"Burada mı?"</p>

  <p class="calibre4">"Burada."</p>

  <p class="calibre4">"Sen kasabaya gittikten sonra biz hepimiz her gün buraya geliyoruz."</p>

  <p class="calibre4">"Gelip burada ne yapıyorsunuz?"</p>

  <p class="calibre4">"Hiiiç."</p>

  <p class="calibre4">"Nasıl hiç?"</p>

  <p class="calibre4">"Öyle hiç."</p>

  <p class="calibre4">"Olmuş mu şeftaliler, hepsini yediniz mi?"</p>

  <p class="calibre4">"Kim el sürebilir ki bir tek şeftaliye?"</p>

  <p class="calibre4">"Kimse el süremiyor da bütün köyün ne işi var burada?"</p>

  <p class="calibre4">"Hiiiç. Seyrediyoruz."</p>

  <p class="calibre4">"Tadına bakmak için bir tane şeftali tatmadınız mı?"</p>

  <p class="calibre4">"Neden?"</p>

  <p class="calibre4">Bu sırada sabrı taşmış Poyraz öne çıktı:</p>

  <p class="calibre4">"Baytar kardeşim, buradaki hiçbir kimse bir tek şeftaliye el sürmek değil, kimse bir şeftali yaprağını koklamadı bile. Sen kasabaya gittin gideli, olgun şeftalilere baka baka, ağzımızda su kalmadı aka aka. Şu senin Nişancı Veli var ya, ortaya çıktı, bir tek şeftaliye dokunmak yok, dedi, alıcıya biz bu bahçeleri kız oğlan kız teslim edeceğiz. Çünküleyim ki alıcı gelip de, ağaçların üstünü şeftaliyle şıkırdım gibi dolu görmezse ya almaktan vazgeçer ya da bütün bahçeleri ucuza kapatır. Biz de bir tek şeftali bile koparıp koklamadık. Sabahleyin gün atarken geliyor, gün batarken, şeftalimizi seyredip gidiyorduk. Sen bir ay bile gelmesen biz burada bekleyecek, şeftalileri koklamadan geri gidecektik, sen şimdi bize kasabada ne yaptın, sen Hayri Efendiye ne dedin, Hayri Efendi sana ne dedi?"</p>

  <p class="calibre4">Baytar kalktığı taşın üstüne oturdu, olanı biteni en ince ayrıntısına kadar anlatmaya başladı. Şükrü Efendiyi, köyünü, korkularını, huyunu söyledi. Bizim adanın şeftalileri, narları, incirleri, ekini bütün bu yörelerin en iyileriymiş, o da bizim mahsulümüzü öbürlerinden pahalıya alır, daha pahalı satarmış.</p>

  <p class="calibre4">"Bir de şeftali duymamış, şeftali tatmamış, şeftaliyi görünce ağzının suyu akanlar için bu iyi bahçelerden birini satın almayacak, o bahçenin parasını verdiği halde adalılara bırakacak. Hayri Efendiye göre Şükrü Efendi sözünün eri bir adammış. Şimdiye kadar onun tükürdüğünü yaladığını hiç kimse görmemiş."</p>

  <p class="calibre4">"Bu savaş sonrasına da bu dünyada böyle adamlar da kalmış mıymış?"</p>

  <p class="calibre4">"Kalmış," dedi Nişancı Veli, "insanoğludur bu, elbet insa-noğludur bu, elbet bu dünyada insan gibi insanlardan da kalacak."</p>

  <p class="calibre4">"Kalmalı," dedi Poyraz, "İnsan kısım kısım, yer damar damar, böyle insanlar da olacak aramızda. Bu savaşa da gene insanoğlu son verecek. Böyle insanlar olmasa nasıl son verecek?"</p>

  <p class="calibre4">"Hangi insanlar son verecek savaşa, bu insanlar mı, ne zaman?"</p>

  <p class="calibre4">Baytar:</p>

  <p class="calibre4">"Durun daha sözüm bitmedi, Şükrü Efendi, birkaç sözü duyunca' delirir, o sözü söyleyen insanın yüzüne bakmaz, o sözü dinleyip de susanları da kınarmış, o sözleri duyduğunda evine günlerce kapanır, dünyaya küsermiş."</p>

  <p class="calibre4">Nişancı:</p>

  <p class="calibre4">"Söyle yahu Baytar Efendi, adamı çatlatacaksın, söyle yahu o sözler ne imiş, söyle de ağzımızı sıkı tutalım da öyle sözler ağzımızdan çıkmasın."</p>

  <p class="calibre4">"Sen de patlama gözünü sevdiğim Nişancı Reis. Ağzımızı açtık ki her bir şeyi anlatalım."</p>

  <p class="calibre4">"Anlat, anlat/' dediler yöreden.</p>

  <p class="calibre4">"Bir hata yaparız da şeftalilerimiz ular, çürür ağaçta. Hemen söyle de ağzımızdan bir hatalı söz çıkmasın."</p>

  <p class="calibre4">Baytar:</p>

  <p class="calibre4">"Bir, hiç kimsenin ağzından savaş sözü çıkmayacak. Onun yanında bu sözü içinden bile söylemeyeceksin. İki, Çanakkale, Şükrü Efendi bu sözü duyunca çıldırıyormuş. Bir de Gelibolu."</p>

  <p class="calibre4">Melek Hatun, yüzü kıpkırmızı olmuş, birkaç adım atıp ortaya çıktı, eli ayağı titriyordu:</p>

  <p class="calibre4">"Hakkı var Şükrü Efendinin, hem de yerden göğe kadar hakkı var. Ben de bu sözleri duyunca tüylerim diken diken oluyor. Vah Şükrü Efendi vah! İki kardeş, üç de amca oğlu, köyden gidenlerden de hiç kimse dönmüyor, vah Şükrü Efendim va-aah!"</p>

  <p class="calibre4">Köye doğru döndü, alnı kırışmış, gözleri dolmuştu, kalabalığı yardı, bir canavardan kaçarcasına, çabuk çabuk, telaşlı, koşarcasına, düşe kalka yürümeye başladı. Kalabalık da onun ardınca, konuşarak, bağrışarak yürüdü. Çınarların altına gelince hep birden kanepelere, sedirlere oturdular, aralarında savaşı, Çanakkaleyi, Sarıkamışı konuşuyorlardı. İçlerinde bu savaşları yaşamamış, en azından savaştan dönmeyen bir kişisi olmayan bir tek kişi bile yoktu. Hepsi Şükrü Efendiye hak veriyordu, ama ellerinden ne gelirdi, bağırlarına taş basıyorlardı.</p>

  <p class="calibre4">Akşam oldu, gün battı, küskün gibi dağıldılar, herkes evine gitti. Bir Dengbej kaldı çeşmenin başında, o kadar çok üzüldü ki, yerinden kalkamıyordu. Yatsı oldu, ay batıya doğru yıkıldı gitti, Dengbej ayağa kalkarken zorlandı, ayakları onu aldı tepeye götürdü, ay ışığında yazılı taşı gördü, üstüne oturdu, önce mırıldanır gibi bir savaş ağıdına başladı, sesi yükseldi, ağıt bir destan oldu, Dengbejin içi içine sığmıyordu. Geldik dünyanın öteki ucundan, Cudi dağının mor çiçekli yamaçlarından, insanlar mutluydu, gökteki kuş, yerdeki karınca mutluydu, mutluydu, mutluydu insanlar, ağız dolusu gülüyordu, sen insanoğlu-sun, sen akıllı, sen vicdanlı, senin yüreğin ağzına kadar sevgi doluydu, savaşı yarattın, yaratmaz olaydın, insanoğlu zaten doğduğu gün ölmüştü. Bir kezcik geldiği, dünya kurulduğundan bugüne kadar bu dünyaya hiç gelmemiş, şu güzelim dünyayı bir kerecik, bir ömürcük, bir daha hiç hiç göremeyecek, bir ömürlük de olsa bu dünyanın sonsuz sevincine kavuşmuş, bu sevinci, ne pahasına olursa olsun sonuna kadar yaşayacak, bu sevince ne için kendi elinle son veriyorsun, diyordu. ■ Karşındakini öldürürken sen kendini de öldürmüyor musun, başkalarını aç koyarken, yüreğindeki yaşama sevincini yüreğiyle birlikte koparırken sen kendi yüreğini de birlikte koparmıyor musun, diyordu. Sen de biliyordun, biliyordun dünya kurulduğundan bu yana bir kez gelmiş, dünyaya gelmenin, yaşamın erişilmez sevincine varmış, mutluluğa erişmiş, bu dünyadan ağız tadıyla gidecek insanı öldürüyor, onu gözü açık, sevince, sevgiye do-yamamış insanoğlunu, yani kendini, ne için, ne için, ne için toprağa gönderiyorsun, o toprak olacak, bir daha hiç hiç bu dünyaya gelmeyecek. Kendini öldüresin diye mi sana verildi bu akıl, bu yürek dolusu sevgi? Sevince, dünyaya doymadan ölmeye gitmek, sana yakışıyor mu ey insanoğlu, diyordu. İşte savaş, savaş sonrası, dağlardan, ovalardan geldik, öldürdük, içimizdeki sevinci, sevgiyi öldürdük. Ağzına kadar çiçeklerle, gün ışığıyla, binbir renkle doluydu bu dünya, binbir ışıkla, bin-bir kuşla, binbir sesle, binbir kokuyla, binbir sevgiyle, binbir merhametle doluydu bu dünya, hepsini öldürmedik mi, diyordu Dengbej Uso. Doğduğumuz toprağı, üstümüzdeki gökyüzünü, akan ak bulutu, gökte süzülerek giden kuşların katarlarını, dünyayı güzelleştiren ne varsa öldürdük. Dünyanın yakışığı, kederli kara gözlü cerenleri de öldürdük. Keşki dünyaya hiç gelmeseydik, ne kendimizi, ne ışığı, ne gökyüzünü, ne cerenle-ri, ne kendimizi öldürseydik, dünya kendi kendine daha güzel olmaz mıydı, diyor, burada sesi çatallaşıyor. İnsansız, sevgisiz dünya neye yarar ki, ışıksız bir dünya neye yarar ki? Sen ne yaptın ey insanoğlu, sen ne yaptın, sen ne yaptın da dünyamızı öldürdün, sevinç ışığımızı söndürdün, dünyamızı yaratıldığı, yaratıldığından da güzel yapmaya, savaşa, kötülüğe harcadığın gücünü, sevgiye harcasan ne olurdu, ey insanoğlu senin yüreğinde öldürme yok, iliklerine kadar sevgiyle dolusun. Seni ölüm korkusu mu bu hale getirdi, eeey insanoğlu, eğer insanlıktan çıkmasaydın, ölüm korkusu gelir çürütecek kadar senin yüreğine yerleşemez, seni kendi kendinin düşmanı, yaratıkların en aşağılığı haline getiremezdi, diyordu. Sen yaptın bu işi, kendi kendine sen yaptın. En çok adam öldürenleri kahraman sen ' yaptın. En çok adam öldürenler, insanlığın kanını içenler mutlu mu oldular? Onları kahraman yapıp başına taç yaptın, mutlu mu oldun? Katilleri insanoğluna örnek gösterdin, diyordu. Al da başına çal örneğini.</p>

  <p class="calibre4">O gür ses türküye başlayınca önce doktorlar uyandı, kalktılar giyindiler, ses yüreklerine işliyor, ses gittikçe gürleşiyor, öfkeleniyordu. Baytar da uyandı, aşağıda Poyraza seslendi, Ağaefendiye gittiler, Ağaefendi kızlarıyla bahçeye inmişti.</p>

  <p class="calibre4">"Yukardaki pınarın başına gideceğiz, ses çıkarmadan oraya oturacağız. Yukardan bizi göremez, haberi olmadan onu dinleyeceğiz."</p>

  <p class="calibre4">Az bir süre içinde adadakilerin hemen hepsi, ezbere bildikleri zeytinliğin koyağındaki yoldan, konuşmadan, çıtırtı çıkarmadan pınarın başına vardılar, hiç ses çıkarmadan da kayanın dibine sıralandılar. Ağaefendi, "Bir sigara yaksam, acaba Uso Dengbej bizi görür mü, sahi, niçin saklanıyoruz ondan?"</p>

  <p class="calibre4">Baytar:</p>

  <p class="calibre4">"Dengbejler Türkmenlerde de, Kürtlerde de kalabalığa başka söylerler, kendi kendilerine başka söylerler. Ben çok dinledim Dengbej Usoyu, onun sesini de sözlerini de böyle duymadım, insanın yüreğini kökünden söküyor."</p>

  <p class="calibre4">Doktor Salman Sami:</p>

  <p class="calibre4">"Cemil Bey, bize baştan tercüme eder misiniz," diye sordu Baytara.</p>

  <p class="calibre4">"Tabii efendim, Dengbej destana başlar başlamaz ben kitap okuyordum, sesi duyar duymaz kitabı bıraktım. Dengbeji dinlemeye başladım. Önce savaşta ölmüş bir asker için anasının yaktığı ağıdı söyledi. Denizin sesine karışan sesini duyuyor, söylediklerini anlıyordum. Sonra sesini yükseltti destana başlayınca, sonra sesi gürleşti. Şimdiye kadar söylediklerini baştan başlayıp buraya kadar söylediklerini mi?"</p>

  <p class="calibre4">"Bundan sonra da," dedi Salman Sami, "buraya kadarkileri hülasa et, sonra da..."</p>

  <p class="calibre4">"Bundan sonra da," dedi Baytar Cemil. Yer yer çevirmeye başladı Dengbejin destanını. Destan seher vaktinden az önce bitti. Destan biter bitmez, Dengbej bu sefer de kaval çalmaya başladı. Destan söylediği sürece en küçük bir ses çıkmamış, pınara gelen çocukların da hiçbiri uyumamıştı.</p>

  <p class="calibre4">Sabaha karşı daha gün ışımasına epeyi varken kaval yavaş yavaş uzaklaşarak bitti. Dengbej kavalını kılıfına koydu, ayağa kendini zorlayarak kalktı, bacakları uyuşmuştu, zeytinli koyağa indi, çınarların altına geldi, sedirlerden birine oturdu. Musluktan akan suyun sesini dinledi. Ortalıkta başkaca hiç ses yoktu. Çeşmeden bir su içti, geldi gene yerine oturdu. Birden sılası geldi aklına. Bu yeni yarattığı destanı memlekette söyleseydi yer yerinden oynar, çocukları Çanakkalede, Sarıkamışta, Yunan savaşında kalanlar gözyaşı dökerler, genç dengbejler' destanı öğrenir, diyar diyar dolaşarak herkese söylerlerdi...</p>

  <p class="calibre4">Dengbej Usonun yüreğinde bu gece sabaha kadar yarattığı destanın mutluluğu vardı. Bu destanı öğrenen her dengbej, destanı söylediği her yerde destana yeni şeyler katacaktı, onu dinleyenlerin katkısıyla. Eski destanları yürekten dinleyenler karşısında ne söylemişse destanı o kadar güzelleştiriyordu ya kendi yarattığı destanı diyar diyar dolaşarak, dolaştığı her yerde yeniden yeniden yaratarak, sonunda destanı ne kadar güzelleştirecekti. Bu öfkeli destanı yarattığından ötürü yüreği bir sevinçten, mutluluktan cennete dönüşüyor, öbür cehennemin ortasında kavruluyordu. Kavrulmasın da ne yapsın, destanını dinleyecek, insanları alıp başka dünyalara götürecek hiç olanak yoktu ki. Hemen bu adadan çıkıp yollara düşmek, taaa memlekete kadar yeni destanı bütün insanlara söylemek. .. Yüreğini bir ateş almıştı ki şu seherin vaktinde, dünyanın koskocaman ıssızlığında yapayalnız kalmıştı. Bir alan olmalıydı, büyük bir alan, o alan insanla ağzına kadar dolmalıydı, yeni destanını onlara söylemeliydi. Ardından da kavalını çalmalıydı. İnsanlar kıpırdamadan, öksürmeden dinleyeceklerdi, seher yelleri eserken, içini birden bir sevinç doldurdu, iliklerine kadar sevince kesti, yüreğindeki cehennem yitti gitti. Gün ışırken sevinci daha da arttı. Türküsünü kurda kuşa, börtü böceğe, geceye, denize, ay ışığına söylemişti, esen yele, kokan çiçeğe söylemişti. Bir gün alanları ağzına kadar doldurmuş insanlara da söyleyecekti, kötülüğü, zulmü, insanın insana yaptıklarını söyleyecekti. Ve kalabalıklar bundan sonra, bu gece kendisinin mutlu olduğu kadar mutlu olacaklardı.</p>

  <p class="calibre4">Tanyerleri ışıdı, deniz beyazken menevişledi, ortalıkta kimsecikler yoktu. Kimse de çeşmeye su almaya inmiyordu. Ortalıkta çıt yoktu. Ne bir pencere açılıyor, ne bir kapı gıcırdıyor, ne bir ses geliyordu. Denizin de sesi olmasa... Ayağa kalktı, Şerife Hatunun evine yollandı, kapı açıktı, Şerife Hatun, Şerife Hatun nerdesiniz, diye bağırdı, hiç ses gelmedi, içeriye girdi kimsecikler yoktu, yukarıya çıktı, orası da bomboştu. Poyraza koştu, Lena Ana bile yoktu. Ağaefendiye, doktorlara, Baytara gitti, köyde bir tek insan bile yoktu, geldi çınarların altına oturdu. Adanın bütün insanları nereye gitmişlerdi? İskeledeki teknelere, kayıklara baktı, hepsi yerli yerinde. Nereye gidebilirlerdi, şaşkınlığı arttıkça artıyordu. Hemen her eve uğramış da kendi evini unutmuştu. İskeleden evine soluk soluğa vardı, basamakları üçer üçer atladı, karısını çağırdı, odalara girdi çıktı. Cebinden kibriti çıkardı lambayı yaktı, ev bomboştu. Köyün boşalmasına, karısının ondan izin almadan evi bırakıp gitmesine bir anlam veremiyordu. Birkaç kez daha odalara girdi çıktı, ne yapacağını bilemiyordu.</p>

  <p class="calibre4">Ev aralarında biraz daha dolaştı, sonra gene geldi çeşmenin başındaki sedire oturdu. Yukarlardan bir yerlerden duyulur duyulmaz sesler duymaya başladı, kulak kesildi, ayağa kalktı, ses gibi bir şeyler duydu, ses yaklaştıkça çoğalıyordu. Bir süre ayakta öylece bekledi. Sesler gittikçe yaklaşıyordu. Seslerin içinden doktor Salman Saminin, sonra Baytarın sesini, sonra</p>

  <p class="calibre4">Melek Hatunun sesini seçti. Bir kalabalığı sezinler gibi oldu. Sesini buradan duymuşlar, duymuşlar da pınarın altına koşup dinlemişler miydi? Saklandığı çalının arkasından, çalıların içinden iki büklüm olarak nar bahçesinin içine kaydı. Gün ışıdı, denizin üstünü incecik bir buğu aldı, bir örümcek bir çalıdan bir çalıya ağını kurmuş, en üst köşeye de yerleşmiş, ağa düşüp ölmüş birkaç sineği seyreder gibiydi.</p>

  <p class="calibre4">Kalabalık köye döndükten epey sonra sesleri kesildi. Dengbej, beni dinlemeye gelmişler, bu sağlam, diye düşündü, kamışlığın içine girsem de onları dinleseydim, bu geceki kılamım için ne diyorlar, dinleseydim.</p>

  <p class="calibre4">Öğleye kadar nar bahçesinin içinde oturdu, içinde dayanılmaz bir özlem vardı, bu onu kahrediyordu. Bu gece yeni destanını söylerken, o dayanılmaz özlemi yüreğinin kökünde duydu acıktı, gene çalıların içinden, sine sine evine gitti. Karısı onu olağanüstü sevgiyle karşıladı, onu kucakladı, şimdiye kadar, ilk günlerinde bile böyle candan, yüreğinin köküne, iliklerine kadar böyle aşkla kucaklamamıştı.</p>

  <p class="calibre4">"Sesini duyunca kimse dayanamadı, biraz burada seni dinledikten sonra zeytinliğin içinden hiç ses çıkarmadan pınarın oraya kadar çıktık, sen Kürtçe söyledin, Baytar Türkçe söyledi. Çoluk çocuk hepimiz birden ağladık. Nereye kaçtın, sana güzel yemekler yaptım. Doktorlar eve kuzu' eti gönderdiler. En çok da o büyük doktor ağladı."</p>

  <p class="calibre4">Yer sofrası serilmiş bekliyordu. Kadın yel yepelek yemekleri getirdi sofraya koydu, karşılıklı oturdular, konuşmadan yemeklerini yediler, Türklerde olsun, Kürtlerde olsun yemek yerken Anadoluda çoğunlukla konuşulmaz. Yemekten sonra kadın yatağı yaptı, Uso soyundu yatağa girdi, uzun süre döndü durdu, akşama doğru uyandığında gün ışığını görünce sabah oldu sandı.</p>

  <p class="calibre4">"Gece ne oldu?" diye Uso karısına sordu.</p>

  <p class="calibre4">"Çoluk çocuk herkes ağladı," dedi karısı, sustu. Bir daha da hiç konuşmadı.</p>

  <p class="calibre4">"Herkes mi ağladı?"</p>

  <p class="calibre4">"Doktorların ikisi de, Ağaefendi de, yaa koskoca başıyla o da, Melek Hatun da, Şerife Hatun da... Şerife Hatunun gözyaşları hiç kurumadı. Çocukların hepsi de... Onlar sen çalarken çok çok ağladılar."</p>

  <p class="calibre4">"İşte verdiğin en iyi haber bu. Demek, çocuklar burunlarını çeke çeke ağladılar."</p>

  <p class="calibre4">"İşte tam öyle, burunlarını sile sile baştan sona kadar ağladılar."</p>

  <p class="calibre4">"Bu demektir ki bu benim yaptığım kılarn dillere destan olacak. Dengbejler dilden dile aktarıp kıyamete kadar şehir şehir, köy köy dolaşarak söyleyecekler. Benim yüreğimden çıkan kılama her dengbej, dinleyenlerle birlikte, benim kılarnıma güzellikler katarak söyleyecekler. Bir daha da savaş olmayacak. Benim destanımı duyanlar savaşı akıllarından geçirmeye bile utanacaklar. Çocuklar benim kılarnımı uyumadan dinlediler. İşte dengbejlerin en büyük ölçüsü budur. Türklerin bir sözü var, çocuktan al haberi derler."</p>

  <p class="calibre4">"Kürtlerin de bir sözü var: Zarık akılen."</p>

  <p class="calibre4">"İşte ben çocuklara bu kadar güveniyorum. İçime bir özlem ateşi düştü ki,. yüreğim çat diye ortasından çatlayacak."</p>

  <p class="calibre4">"Benim de çatlayacak."</p>

  <p class="calibre4">"Benim de. Buralar bize göre değil.Benim kılarnımı Türkçe söyleyen bir Türk dengbeji olsa kim bilir nasıl söyler, nasıl gü-zelleştirirdi benim kılamımı. Baytarın dilinden bu kadar sevinişlerse benim kılamımı, kim bilir, Türk dengbejinden dinlese-ler ne kadar severlerdi. Çok yakında Türk dengbejler... Zarık akılen. Ben çocukların akıllarına, temiz, yıpranmamış yüreklerine güveniyorum. Bundan sonra herkes savaş üstüne kılarnlar söyleyecek, yetmiş iki milletin dengbejleri. Yetmiş iki milletin insanları da onları dinleyecek, savaş yapmak isteyen insanlıktan çıkmış insanları yetmiş iki milletten kimse insandan saymayacak, onların yüzlerine bile kimse tükürmeyecek İnsan öldürenin dört kitapta katli vaciptir, diye kimse demeyecek, çünkü insan öldürmek, ne için olursa olsun, insan öldürmek kimsenin aklından bile geçmeyecek İşte böylece insan insan olacak."</p>

  <p class="calibre4">"Buralar bize yaramaz," dedi kadın, "al sazını eline git İrana, Turana; karış yetmiş iki milletin içine, seni bu gece böyle dinledikten sonra, burada kalırsak, benim yüreğim de orta yerinden çat diye çatlar. Git söyle yetmiş iki millete."</p>

  <p class="calibre4">Karı koca gece yarısına kadar konuştular. Sabah sevinç içinde uyandılar. Yıllardan beri onları böyle sevinçten uçuran bir sabaha uyanmamışlardı. Çınarların altına gidip oturdular. Onları böyle, değişmiş, pırıl pırıl yüzle görenler ne diyeceklerini bilemiyorlardı. Hele çocuklar birer birer çınarların altına geliyor, faltaşı gibi açılmış gözlerle Dengbej Usoya bakıyorlar, gözlerini ona dikmişler, hayran hayran gülümsüyorlardı. Derken arka arkaya üç tekne geldi iskeleye yanaştı, baştaki teknenin içinden Şükrü Efendi çıktı. Baytar onu iskeleye karşılamaya gelmiş herkesle tanıştırdı, hep birlikte çınarların altına gittiler. Dengbej Uso ayağa kalktı, eline sarıldı, öpecekti, Şükrü Efendi elini hızla çekti. Dengbej Uso. üzüldü, bu mübarek eli öpmeliy-di. Savaş sözü duymak istemeyen bir insanın eli öpülmez miydi? Dengbej Uso buna şaştı. Çınarların altında biraz oturdular, kahvelerini içtiler. Tekneler boşalmış, işçiler iskelenin tahtaları üstünde bekleşiyordu. Şükrü ayağa kalktı, "Burada bahçeler hakkında kimlerle konuşabilirim," diye Baytara sordu.</p>

  <p class="calibre4">Baytar, Poyrazı, Nişancıyı, Hüsmeni, Hançerli Efeyi gösterdi. Şükrü Efendi:</p>

  <p class="calibre4">"Haydiyin gidelim de bizim teknede görüşelim," dedi.</p>

  <p class="calibre4">"Bizim eve gidelim," dedi Poyraz.</p>

  <p class="calibre4">"Olur, sizin eve gidelim," dedi Şükrü Efendi.</p>

  <p class="calibre4">Poyrazın evine gittiler, rahat, güzel koltuklara oturdular. Şükrü Efendi bu adada böyle bir ev göreceğini düşünmemişti.</p>

  <p class="calibre4">Baytar, Şükrü Efendinin şaşkınlığını yüzünden anladı, "Poyraz Bey bir zabittir Şükrü Efendi. Sarıkamışta bitlere yenmekten ve hem de donmaktan kurtulmuş bir avuç askerden biridir. Hem de efendim İstiklal Madalyalı bir kahramandır," dedi. İstiklal Harbi madalyalı demedi. Harp sözcüğünü kullanıp bir çuval inciri berbat etmedi. Buna karşın gene de Şükrü Efendinin yüzü asıldı, "Şeftali bahçeleri burası," dedi Poyraz.</p>

  <p class="calibre4">"Bana müsaade, şu bahçeleri dolaşayım, şeftaliler ne kadar eder onu hesaplayayım, şeftali tatmamışlara bir bahçe ayarlayayım da size göstereyim. Bu yıllarda, insanlar bir tuhaf oldu, insanlar hastalandı, insanlıktan çıktı."</p>

  <p class="calibre4">Poyraz, Şükrü Efendi de Dengbej Uso gibi konuşuyor, diye düşündü. Dengbej, o savaş sözünü duymak istemiyor, diye onun elini öpmeye kalktı. Poyraz böyle düşünürken Şükrü Efendi bahçelerin içine dalmış gözleri şeftalilerde tek başına gidiyordu. Poyraz, ötekiler ayakta durmaktan vazgeçip yandaki kayalığa gidip taşların düz yerlerine oturdular. Neden sonra Şükrü Efendi döndü, yüzü gülüyordu. Poyraz ve ötekiler Şükrü Efendi gelirken kayalıklardan inip onu karşıladılar.</p>

  <p class="calibre4">Şükrü Efendi:</p>

  <p class="calibre4">"Çok güzel, çok güzel, şeftaliler iyi cins, olgunlaşmış, şeftali tatmamışlara, tatmışlara, çocuklara iyi bir bahçe bıraktım. Size bir kere daha söyleyeyim, böyle bir şeftali dünyada bile az var. Şeftalinizin kıymetini bilin."</p>

  <p class="calibre4">Kayaların oraya çekildiler, Şükrü Efendi şeftali bahçelerine biçtiği pahayı söyleyince Poyrazın nutku tutuldu. Bu fiyat beklemediği kadar çok bir fiyattı.</p>

  <p class="calibre4">"İşçiler hemen şimdi toplamaya başlayacaklar. İki günde biter, parayı kime vereceğim?"</p>

  <p class="calibre4">"Poyraz Beye."</p>

  <p class="calibre4">"Poyraz Bey parayı aldığınıza dair bana bir kağıt verir misiniz?"</p>

  <p class="calibre4">"Veririm tabii. Baş üstüne. Köye gidelim, doktorların muayenehanelerinde kağıt var, kalem var."</p>

  <p class="calibre4">Doktorlara gittiler, doktorlar karşılıklı koltuklara oturmuşlar tartışıyorlardı. Onlar içeriye girince ayağa kalkıp, "hoş geldiniz," dediler, yer gösterdiler.</p>

  <p class="calibre4">"Şeftalilerin parasını aldığıma ' dair bir kağıt vereceğim Şükrü Efendiye."</p>

  <p class="calibre4">"Buyurun masaya, kağıt da var, kalem de. Buyurun."</p>

  <p class="calibre4">Doktor Halil Rifat kalktı, Poyraza koltuğu gösterdi. Poyraz koltuğa oturdu, Şükrü Efendiden şeftali bahçeleri karşılığı para aldığını yazdı, yazdığım da okudu.</p>

  <p class="calibre4">"Adadaki bahçelerin hepsini bu paraya satın aldınız," diye güldü doktor Salman Sami.</p>

  <p class="calibre4">"Hayır efendim, sadece ağaçların üstündeki bu yılki şeftalileri satın aldım."</p>

  <p class="calibre4">"Bu ne kadar çok para."</p>

  <p class="calibre4">"Şeftaliler çok değerli bir şeftali türü. Güzel kokulu bir türdür. İnsan bu şeftaliden bir tane yerse bütün bedeni mis gibi şeftali kokar. İnsan çiçek açmış bir şeftali ağacı gibi yürür. Efendim, ben kalkayım da ırgatlara toplama haberini vereyim. Bir de şeftali tatmamışlara, tatmışlara, çocuklara ayırdığım şeftali bahçesini göstereyim de o bahçeyi toplamasınlar, çocuklara da söyleyin çok yemesinler ne olur, bütün adayı kokuturlar, onların ötürüğünü doktorlar bile kesemezler. Bizim buralar ishal sözcüğünü bilmezler. Bizde buna ötürük derler. Şeftali ötürüğü de üzüm ötürüğünden bin beterdir."</p>

  <p class="calibre4">Hep birlikte iskeleye geldiler. Irgatlar kanepelere, sedirlere, yerlere yayılmışlar, Şükrü Efendiyi bekliyorlardı. Gelenleri görünce hep birden ayağa kalktılar.</p>

  <p class="calibre4">Şükrü Efendi:</p>

  <p class="calibre4">"Şu iskeledeki meyve sandıklarını, küfeleri alın da şeftali bahçelerine gidelim, hemen toplamaya başlayalım," diye buyurdu. Irgatlar koşuşup teknelerden çıkardıkları küfeleri, sandıkları yüklendiler, bahçeye yürüdüler, hemencecik de şeftalileri toplamaya koyuldular. Uzun boylular:. şeftalileri dallardan alıyor, ellerindeki sepetlere dolduruyor, yanlarında gelen ırgata veriyor, ırgat da küçük sepetteki şeftalileri küfelere sandıklara yerleştiriyordu. Irgatlar şeftalileri dallardan ustalıkla alıyorlar, yanlarındaki küfeye, sandıklara şeftalileri yerleştiren ırgatlara veriyorlardı.</p>

  <p class="calibre4">Birden öteki- uçtaki bahçeden bağrışmalar, çocuk çığlıkları, kadın sesleri geldi. Torbasını, kazanım, tenekesini, herkes evinde ne bulmuşsa almış şeftali bahçesine gelmişti. Çocukların kimi ağaçların üstünde, kimi yerde, kimi ağaçların gövdesine tırmanmakta. Kadınlar yetişemedikleri dalı eğmekte, kimi kamış kargılarla dallardan şeftalileri koparıp yere • düşürmekte. Bu hayhuy günbatımına kadar sürdü. Irgatlar da bahçelerin yarıya yakınının şeftalilerini toplamışlar, kayaların altındaki düzlüğe geçmiş dinlenıneye başlamışlardı. Biraz sonra yanlarında getirdikleri azıklarını yiyecekler, oturdukları toprağın üstüne uzanıp uyuyacak, yarın sabah da erkenden uyanacaklardı.</p>

  <p class="calibre4">Şükrü Efendiyle doktorlar, Ağaefendi, Nişancı, Baytar, ötekiler, başta Melek Hatun, öteki kadınlar, ırgatların yanından yukarıya, daha çok kadın, çocuk bağırtıları gelen adalılara bırakılmış şeftali bahçesine gidiyorlardı. Bahçeye yaklaştılar baktılar ki ağaçlarda ne şeftali, ne yaprak, ne dal kalmış, bahçe bir kırıma uğramış gibi.</p>

  <p class="calibre4">Doktor Salman Sami, cık cık yaptı, başını bir o yana, bir bu yana salladı, yüzü kırıştı:</p>

  <p class="calibre4">"Bu bahçeden Cengiz Hanın orduları geçmiş," dedi. "Bir ırgatların topladıkları yere bakın, bir tek yaprak bile kopup yere düşmemiş. Bir de..."</p>

  <p class="calibre4">Önlerinden ellerinde şeftali dolu sepetler, torbalar, tenekelerle iki büklüm kadınlar, çocuklar geçiyordu.</p>

  <p class="calibre4">Doktor Salman Sami:</p>

  <p class="calibre4">"Şunlara bakın, Cengiz Hanın askerleri mübarekler. Şeftali bahçesini harap bahçe yapmışlar, yakında göreceksiniz," diyordu. Ne diyordu bu Cengiz Hanın ordusu için, "ötürgen," diyordu. "Ötürgen olacaklar ötürgen." Doktor, ötürgen sözünü söylemeyi çok sevmişti.</p>

  <p class="calibre4">''Doğru, yarın bütün adayı kokutacaklar. Vay başımıza gelenlere!"</p>

  <p class="calibre4">Çınarların altına geldiler.</p>

  <p class="calibre4">Ağaefendi:</p>

  <p class="calibre4">"Bu akşam bize buyurmaz mısınız? Bu geceyi bizde de geçirebilirsiniz. Bizde misafir odası da var. Poyraz Bey, muhterem doktorlar, Baytar Bey, sizler de buyurmaz mısınız?"</p>

  <p class="calibre4">"Baş üstüne," dediler.</p>

  <p class="calibre4">Ağaefendi sevindi.</p>

  <p class="calibre4">"Nişancı sen de, Efe sen de."</p>

  <p class="calibre4">"Bizim işimiz var efendim."</p>

  <p class="calibre4">Şükrü Efendi:</p>

  <p class="calibre4">"Affınızı dilerim efendim, ben ancak teknemdeki yatağımda uyuyabilirim."</p>

  <p class="calibre4">Ağaefendinin evine yemeğe çağrılılar, oraya yürüdüler.</p>

  <p class="calibre4">Hançerli Efe Nişancının elini tuttu, kulağına eğildi:</p>

  <p class="calibre4">"Onu gördüm," dedi, "o adamı."</p>

  <p class="calibre4">"Abbası arayan kişi mi?"</p>

  <p class="calibre4">"Ona benziyordu."</p>

  <p class="calibre4">"Nereye gitti?"</p>

  <p class="calibre4">"Irgatların içindeydi."</p>

  <p class="calibre4">"Bu adamlar gelip gelip gidiyorlar. Her gelişlerinde de Abbası arıyorlar. Abbas kim?"</p>

  <p class="calibre4">"Bilemem ya buraya gelenlerin hepsi biribirine benziyordu, çarktan çıkmışlar gibi. Bir seferinde beş mi, altı mı, yedi mi adam geldi, hepsi de kapkara giyinmiş, hepsinin de yüzü kapkara, hepsinin de gözleri, kulakları, burunları, saçları, bıyıkları, elleri biribirine benziyordu. Konuşmaları, yürümeleri, gülüşleri, bütün hareketleri biribirine benziyordu. Teker teker gelenler de biribirlerine tıpatıp benziyordu. Sarı saçlı, sarı bıyıklı, burunları da kemerli. Bence hepsi de çöl adamı. Ehemmiyetli bir adamı arıyorlar. Poyraz, Sarıkamıştan sonra Urfa çölünde Fransızlarla döğüşmedi mi?"</p>

  <div class="calibre1"><img alt="" class="calibre11" src="../Images/main-4.png" /></div>

  <p class="calibre4">"İstiklal Harbi Madalyasını orada almadı mı?"</p>

  <p class="calibre4">"Aldı."</p>

  <p class="calibre4">"Kedinin adını Abbas olarak kim koydu?"</p>

  <p class="calibre4">"Kedi Vasilinin, Poyraz adaya gelmeden o kediyle bu Vasili adadaymış, buraya saklanmış, kamışların içine, Poyraz da adaya gelince üçü burada buluşmuşlar, kedi, Vasili, Poyraz kardeş olmuşlar."</p>

  <p class="calibre4">"Öyle olmuşlar ya o belli, Poyraz kim yok kimse yok ıssız adaya ne için gelmiş de sığınmış? Poyraz, söyle, İstiklal Harbi Madalyalı bir zabit, bir kahraman, istediği yerde yaşar, istediği yerde çalışırdı. Hem de yaşı küçük, niçin gelmiş bu ıssız adaya?"</p>

  <p class="calibre4">Poyrazın yaşı üstünde epeyce tartıştılar, sonunda yirmi bir yaşta anlaştılar.</p>

  <p class="calibre4">Şeftali bahçelerine yürüdüler. Bahçelere dalmış ırgatlar bütün hızlarıyla şeftali topluyor, şeftaliler küfelere, sandıklara dolduruluyor, teknelere götürülüyordu. Bahçelerin dışında bir süre bekledikten sonra bahçelere yürüdüler, ırgatların arasına daldılar, her ırgata baktılar. Irgatların içinde o adama benzer hiçbir adam yoktu. Bahçelerden yukarıya, adalılara ayrılmış bahçeye çıktılar. Daha çocuklar şeftali ağaçlarının üstündeydiler. Bu gidişle ağaçlardan düşecekler, eeh, birazıcık telefat vereceklerdi ya olsun, hiçbir kıymeti yoktu. Savaşlarda her aile kim bilir ne kadar telefat vermişti. Büyük bir ağacın üstüne çıkmış bir çocuk çabuk çabuk şeftalileri dallardan koparıyor, aynı hızla da ağzına sokuyor, çekirdeği de uzaklara fırlatıyordu. Orada bir süre durdular, bu çocuğu hayretle seyrettiler, çocuğun elleri, ağzı makina gibi işliyordu.</p>

  <p class="calibre4">"Bu çocuğun hali duman," dedi Hançerli. "Bu gece yarısı yataktan çıkıp doğru deniz kıyısına."</p>

  <p class="calibre4">"Niye deniz kıyısına," diye sordu Nişancı.</p>

  <p class="calibre4">"Niye olmasın, bu çocuk akşama, üstüne çıktığı ağaçta bir tek şeftali koymayacak, hepsini gövdeye indirip eve gidecek, gece yarısı karnı ağrıyacak, ötürgen olacak, deniz kıyısına sabaha kadar inip çıkacak"</p>

  <p class="calibre4">"Niye deniz kıyısına, yıkanmak için mi?"</p>

  <p class="calibre4">"Yok canım, götünü çakıltaşlarıyla silmek için."</p>

  <p class="calibre4">"Niçin denizde yıkamıyorlar?"</p>

  <p class="calibre4">"Köyde akarsu, çay, ırmak varsa çakıltaşıyla, çakıltaşı yoksa otla, yaprakla, yalnız aptes alan yaşlılar ibrikle çatlamaya çıkarlar."</p>

  <p class="calibre4">Gülüşerek köye dönerken iki kayanın arasına oturmuş bir adam gördüler, ona doğru döndüler, adam onları gördü, gelip başında durdukları halde, çenesini dizinin üstüne koymuş adam, başını kaldırıp da onlara bakmadı.</p>

  <p class="calibre4">"Selamünaleyküm."</p>

  <p class="calibre4">"Aleykümselam," derken adam istifini bozmadan, başını kaldırmadan: "Birini mi arıyorsunuz?" diye sordu. Adam, karşılık vermeden ayağa kalktı.</p>

  <p class="calibre4">"Seni geçen geldiğinde de görmüş, sonra gözden yitirmiştik"</p>

  <p class="calibre4">"Ben buraya ilk olaraktan geliyorum."</p>

  <p class="calibre4">"Ben de ikinci olaraktan görüyorum. İlk olarak diyorsan, öyle olsun."</p>

  <p class="calibre4">"Ben seni ırgatların arasında görünce şeftali toplamaya gelenlerin başı sandım," dedi Hançerli Efe. Adam Hançerli Efeye dalmış gitmiş, onu tepeden tırnağa süzüyordu.</p>

  <p class="calibre4">"Sen bizim adamıza ne için geldin, bir hacetin varsa söyle de görelim."</p>

  <p class="calibre4">"Sağ olun kardeşler, size söylemeyim de kime söyleyim, ben bir zabiti arıyorum."</p>

  <p class="calibre4">"Hııım, sen Abbası mı arıyorsun, geçen sefer gelen adam, sana benziyordu, hık demiş de sen onun burnundan düşmüşsün, ne yapacaksınız Abbası?"</p>

  <p class="calibre4">Adam bir süre duraladı, düşündü, sonra da konuştu:</p>

  <p class="calibre4">"Abbas anasına babasına küsmüş, -ondan sonra da terki diyar etmiş."</p>

  <p class="calibre4">"Sen onun neyi olursun?"</p>

  <p class="calibre4">Adam hazırdı, hemen cevap verdi:</p>

  <p class="calibre4">"Amcası oğlu olurum."</p>

  <p class="calibre4">"Senden önce gelen adam?"</p>

  <p class="calibre4">Adam bu soruya hemen cevap veremedi, bocaladı, "O da, o da," dedi durdu düşündü, "o da, o adamı tanımıyorum, bilemiyorum."</p>

  <p class="calibre4">"Abbası görmek mi istiyorsun?"</p>

  <p class="calibre4">Adam heyecanlandı, sevindi, sevincini belli etmek istemiyordu:</p>

  <p class="calibre4">"İstiyorum." Biraz kendine geldi, "Onu bulursam, anası babası, kardeşleri, herkes sevinecek."</p>

  <p class="calibre4">"Haydi gidelim."</p>

  <p class="calibre4">Nişancı önde, ötekiler arkada çınarların altına yürüdüler, çeşmenin öbür yanına oturmuş Vasiliyi gördüler. Yaklaşınca onun ayak bileklerine sürünen Abbası da gördüler.</p>

  <p class="calibre4">"Abbas nerde Vasili?"</p>

  <p class="calibre4">Vasili bacaklarına sürünen Abbası eğilip kucağına aldı, "Al sana, işte Abbas. Abbası evlendireceksen, hava aldın, Abbasın çoktan gül gibi bir karsı oldu. Yakında da çocuklar olacak. İstersen birisini sana veririm. Abbası ne yapacaksın?"</p>

  <p class="calibre4">Nişancı eliyle, iyi giyinmiş, sivri bıyıklı, yeşil gözlü, uzun boylu adamı gösterdi:</p>

  <p class="calibre4">"İşte Abbası bu arkadaş soruyor, Abbası."</p>

  <p class="calibre4">"Ne yapacakmış Abbası, bu arkadaş geçen sefer geldiğinde de Abbasla tanışmak istemiş, ben de tanıştırmıştım, o da memnun olup gitmişti."</p>

  <p class="calibre4">"Bu o arkadaş değilmiş. Tıpkı geçen sefer gelen arkadaşa benzemiyor mu?"</p>

  <p class="calibre4">Elini adamın ceketine attı, ucundan tuttu kaldırdı, "Bak," dedi, "tabancası geçen sefer gelen adamın tabancasının tıpkısı."</p>

  <p class="calibre4">Vasili:</p>

  <p class="calibre4">"Geçen seferki adam kedinin adını kimin koyduğunu sormuştu. Bu da sordu mu?"</p>

  <p class="calibre4">"Öyleyse ben de şimdi soruyorum," diye, bu iki büklüm duruşundan beklenmeyecek bir biçimde dikeldi adam, "şimdi soruyorum, kedinin isim babası kim?"</p>

  <p class="calibre4">Vasili ayağa kalktı, onun karşısında dikeldi:</p>

  <p class="calibre4">"Sana ne be arkadaş, benim kedimin adını kim koymuşsa koymuş, sana ne be birader."</p>

  <p class="calibre4">Yabancının dikelmesi sönmüş, sesi inmiş, omuzları düşmüştü.</p>

  <p class="calibre4">"Kusura kalma birader, merak işte."</p>

  <p class="calibre4">"Geçende gelen sana tıpatıp benzeyen adam da sormuştu."</p>

  <p class="calibre4">"O da benim gibi insan adından kedi adı olur mu, diye merak etmiştir. Ne var bunda?"</p>

  <p class="calibre4">"Meraksa söyleyeyim. Meraksa merak. Tabancası senin tabancana benzeyen adama da söylemiştim, sana da söyleyeyim, ben Çanakkalede savaşırken benim arkadaşım vardı, biribiri-mizi çok seviyorduk. Ben yaralandım, ölüyordum. Kanım seller gibi akıyorrnuş, o beni sırtına almış, çok uzakta kalmış hastane çadırına yetiştirmiş. Hastanede kanımı durdurmuşlar, canımı kurtarmışlar, o Erzurumlu arkadaşımın adı neyirniş, o canımı kurtaran adamın adı Abbastı, Abbas, anladın mı, bu kedinin adı Abbas. Onun adını her daim anmak için Abbas koydum adını. Kediye Abbas, Abbas dedikçe Abbas geliyor aklıma."</p>

  <p class="calibre4">"Anladım birader, sağ ol birader."</p>

  <p class="calibre4">"Buyur otur."</p>

  <p class="calibre4">Nişancı:</p>

  <p class="calibre4">"Siz oturun, biz şeftali bahçelerine kadar gidip döneceğiz, çocuklar bizim bahçeye ne yaptılar, bir bakıp da gelelim."</p>

  <p class="calibre4">Yola düştüler:</p>

  <p class="calibre4">"Söyle efem, bu adam tıpkı o adam, o ama o değil. Bu adam bizim yakamızı bırakmayacak. Belki de Poyrazı bir yerde kıstırıp onun icabına bakacak. Ya da bu gelenlere benzer başka adamlar gönderecekler. Kim fırsatını bulursa. Bu Poyrazın da sözüm ona her şeyi apaçık, bir de kapalı, öyle kapalı ki mübarek sır küpü. Bütün geçmişini önüne gelene anlatıyor da, bu adamlar neci, biribirlerine benzeyen kara adamlar, sarı adamlar gelip gelip gidiyorlar, hepsi de tabancalı, hepsi de Abbası soruyor, bu neci, Abbas kim?"</p>

  <p class="calibre4">Hançerli Efe bir süre konuşmadı, uzun adımlarla şeftaliliğe yürüdü, Nişancı arkasından geliyordu. Neden sonra, şeftaliliğe yaklaşırlarken Hançerli durdu, geriye döndü:</p>

  <p class="calibre4">"Bu iş çok ciddi bir iş ben bilirim, Abbasın kanına susamışlar. Ben buraya gelmeden de bu adamlar buraya geliyorlarmış. Senin adın Abbas mı, Abbasa çok benziyorsun da."</p>

  <p class="calibre4">"Benim adım Abbas değil, hiçbir zaman da Abbas olmadım."</p>

  <p class="calibre4">"Kim bu Abbas, benim burnum bu adada bir Abbas kokusu alıyor."</p>

  <p class="calibre4">"Belki doktorlardan biri Abbas, onlar Abbas değilse koskocaman doktorlar, bu avuç içi kadar adaya neden gelmişler de yerleşmişler?"</p>

  <p class="calibre4">"Burada doktorluk yapmışlar, bu adayı da çok beğenmişler."</p>

  <p class="calibre4">"Yurtlarını yuvalarını bırakmışlar, bunun için de buraya gelmişler, öyle mi?"</p>

  <p class="calibre4">"Onlar buraya ne için gelmişler bilemem."</p>

  <p class="calibre4">"Şu kayalığın oraya gidelim de, şu ağacın altına oturalım da konuşalım."</p>

  <p class="calibre4">Kayalığa gittiler, kayalara sırtlarını dayayıp oturdular, konuşmaya başladılar. O kadar konuştular ki, vaktin nasıl geçtiğini bilemediler.</p>

  <p class="calibre4">"Anlaşıldı," dedi Hançerli Efe, "anlaştık. Şimdi adamın yanına varacak, onu pınarın başına götürecek, orada onun ifadesini alacak, bu adamların burada neden dolaştığını anlayaca<sup class="calibre10">ğ</sup>ı<sup class="calibre10">z</sup>."</p>

  <p class="calibre4">"Oldu," dedi Nişancı, "tamam, onun ifadesini ben alacağım. Ona, ne biliyorsa az bir zamanda söyletirim. Dayak atmadan, işkence etmeden, kötü bir şey söylemeden, onu bülbül gibi söyleteceğim."</p>

  <p class="calibre4">"Nasıl söyletirsin Nişancı, insanoğlunu konuşturmak kolay mı sanıyorsun?"</p>

  <p class="calibre4">"Ben insan ııstasıyım, insanoğlu nasıl, niçin konuşur bilirim."</p>

  <p class="calibre4">"Sen bir de balık, bir de deniz ustasısın Nişancı. Sen balıklarla, denizle karşı karşıya oturur da konuşurmuşsun. Daha da neler neler anlatıyorlar senin için. Hele senin Sultan Hatun bizim hatuna neler anlatmış, sen bir sihirbazmışsın, istediğin insanı büyüler, yılanı, kaplanı, valiyi, paşayı, padişahı ele geçirirsen, onu bile büyülermişsin. Doktorları büyülemişsin de onun için burada kalmışlar."</p>

  <p class="calibre4">"Bu söylediklerin doğru değil," dedi Nişancı, "yalnız, balıklarını bana göndersin diye denizi büyülediğim gerçektir."</p>

  <p class="calibre4">"Bir de denizle konuşurmuşsun, o da sana en çok balık olan nişanların yerini söylermiş. Sen de gider denizler ermişi Hızır Aleyhisselamdan da daha çok balık tutar, tekneni ağzına kadar doldurur gelirmişsin. Demek koskocaman denizi büyüledin ha?"</p>

  <p class="calibre4">"Büyülerim ben, denizler ermişi Hızır bana el verdi, ben de denizi büyüledim."</p>

  <p class="calibre4">"Peh, peh, peh, aşk olsun, sana bu hüneri demek Hızır verdi öyle mi?"</p>

  <p class="calibre4">"Öyle diyorlar."</p>

  <p class="calibre4">"Bıreh, bıreh, bıreh, aşk olsun sana."</p>

  <p class="calibre4">"İşte ben o adamı da konuştururum, adam neyin nesiymiş öğreniriz."</p>

  <p class="calibre4">"Bari, elin değmişken, şu Poyrazı da konuştur da, başında ne belalar dönüyor, onu da öğrenelim."</p>

  <p class="calibre4">"O kolay."</p>

  <p class="calibre4">"O adamı hemen aramıza alıp pınara gidelim."</p>

  <p class="calibre4">Hançerli EfeNişancıya çok güvenmişti, o sarışın adamı konuşturacak, böylelikle de sarı adamların gizine varacaklardı. Bir koşu çınarların altına vardılar o adam yoktu. Bir sedire uzanmış Vasiliyi kaldırdılar:</p>

  <p class="calibre4">"O adam nereye gitti?" diye böğürürcesine sordu Hançerli</p>

  <p class="calibre4">Efe.</p>

  <p class="calibre4">"Buradaydı," dedi Vasili gözlerini oğuşturarak, soğukkanlı.</p>

  <p class="calibre4">"Nereye gitti bu adam?"</p>

  <p class="calibre4">"Kim?"</p>

  <p class="calibre4">"Kediyi soran. Sen söylemedin mi ona Abbas kedinin adı, senin canını kurtaran Erzurumlu arkadaşının adı olduğunu. Bunlar, bir Abbas arıyorlar ya yana yana, karşılarına da hep şu uykucu Abbas kedi çıkıyor. Nereye gitti o?"</p>

  <p class="calibre4">"Az önce buradaydı, nereye gider, kuş olup da havaya uçmadı ya. O işçilerle gelmedi mi?"</p>

  <p class="calibre4">"İşçilerle birlikte geldi," dedi Vasili. "Ben onu iskelenin üstünde işçilerin arasında gördüm, bu adam bu işçilerin arasında ne geziyor, diye de düşündüm. Sonra da kendi kendime dedim ki, bu belki Şükrü Efendinin ortağıdır, ortağı değilse de akrabasıdır. Şükrü Efendiye sormalı. Bir de bahçelerde çalışan işçilerin arasına bakmalı, orada yoksa Şükrü Efendiye sormalı. Nereye gidecek, buradadır."</p>

  <p class="calibre4">Üçü birden, arkalarında da Abbas kedi, bahçelere yollandılar, üçü üç yerden çalışan işçilerin aralarına daldılar. Şeftaliler kopanldığında işte böyle güzel kokar. Ne kadar işçi varsa, adam kılık değiştirmiş diye, her işçiye teker teker baktılar. Çalışanlar, bu tuhaf üç adama bir hoş bakıyorlardı.</p>

  <p class="calibre4">Üç adam bahçelerden çok bozuk çıktılar, çınarların altına gelince Şükrü Efendiyi doktor Salman Samiyle oturur buldular. Hemen adamı sordular, Şükrü Efendi böyle bir adamı görmediğini söyledi. Onlarla birlikte teknelerden iskeleye çıkmıştı adam, Abbası sormuştu, onlar da Abbas kediyi göstermişlerdi. Adamın kılığını kıyafetini, saçını, bıyığını, gözlerini, onu tepeden tırnağa tarif ettiler, Şükrü Efendi böyle bir adamı hiç görmemişti.</p>

  <p class="calibre4">Şeftaliler toplandı bitti, teknenin biri tepeleme şeftali küfeleri, meyve sandıklarıyla doldu. Bu tekneler adaya birkaç sefer daha yapacaklar, geriye kalan şeftalileri de alacaklardı.</p>

  <p class="calibre4">Bu adam nereye gitmişti? Böyle bir adam adada nereye saklanabilirdi? Adada herkes, kadınlar, çocuklar, işi gücü bırakmışlar, köşe bucak, bütün adayı tarıyorlardı. Bu aramalar üç gün sürdü, yel değirmeninin, çalılıkların altına, ağaçların doruklarına, büyük küçük mağaralara, boş evlerin hepsine, her yere baktılar. Yer yarılmış da adam yerin dibine batmıştı. Herkes adamı adada bulmaktan umudu kesmiş, yalnız Hançerli Efe umudunu şu kadarcık olsun yitirmemişti. O adam bir yerlerden nasıl olsa çıkacaktı. Sabahları erkenden çıkıyor, keskin gözleri her yerde, kulağı kirişte, en küçük bir çıtırtı duysa soluğu orada alıyordu.</p>
</body>
</html>
