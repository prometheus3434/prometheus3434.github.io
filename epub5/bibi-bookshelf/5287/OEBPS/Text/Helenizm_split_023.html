<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Helenizm</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h1 class="h2baslik" id="calibre_toc_10">EK 1: BİLİMDE "HELEN-MISIR" SAVAŞI</h1>

  <p class="normal">Martin Bernal'in aşağıdaki makalesi "Bryn Mawr Classical Review" adlı yayında yayımlandı. Makalede Bernal, Mary Lefkowitz tarafından kendi tezlerine yöneltilen eleştirilere cevap veriyor. Lefkowitz, Avrupa merkezciliğin büyük ölçüde tarih tahrif edilerek kurulduğunu ve bu amaçla uygarlık tarihi içinde Mısır'ın, Samilerin ve bir bütün olarak Afrika mirasının silindiğini ileri süren Martin Bernal'i ve diğer Avrupa merkezci olmayan tezleri Afrika merkezci olmakla suçluyor.</p>

  <p class="normal">Bernal'in çalışmasının ilk cildi Kaynak Yayınları arasında <span class="ideitalik">Kara Atena</span> adıyla yayımlandı. Bernal'in temel tezlerini bu çalışmadan izlemek mümkündür. Lefkowitz'in Bernal'i eleştiren çalışması ise "Afrika'dan Değil: Afrika merkezcilik, Tarihi Mit Olarak Öğretmenin Nasıl Mazereti Oldu?" başlığını taşıyor.</p>

  <p class="normal"><span class="idebold">Martin Bernal'den Mary Lefkowitz'e cevap</span></p>

  <p class="sagitalik">Martin Bernal   <br class="chapter" />
  Cornell Üniversitesi   </p>

  <p class="normal">Mary Lefkowitz, 1991'de Afrika merkezcikle ilk karşılaşmasında hayal kırıklığına uğramıştı. Çünkü Yunan uygarlığının Mısır'dan türediğini, hatta Mısır'dan çalındığını öğreten veya böyle kitaplar yazan kişilerin varlığını keşfetmişti. Bunlar eski dünyanın Sokrat, Kleopatra ve diğer önemli kültürel figürlerinin Eski Mısırlılar gibi siyah olduğunu iddia ediyorlardı. M.Ö. II. binyılda Yunanistan'ın Afrika'nın hükmü altında olduğunu, Yunan din ve gizem sistemlerinin Mısır model alınarak kurulduğunu ve Yunan felsefesi denen şeyin aslında masonik tipteki Mısır localarının gizli öğretisi olduğunu öne sürüyorlardı. Ayrıca bu iddialarına destek olan fikirler büyük tarihî hatalarla doluydu. Örneğin Aristoteles'in İskenderiye Kütüphanesi'ni kendi geniş çaplı felsefi ve bilimsel çalışmaları için talan etmesi gibi. Aslında, İskenderiye Kütüphanesi, Makedonyalı Yunanlar tarafından, Aristoteles'in ölümünden en az otuz yıl sonra kurulmuştu.</p>

  <p class="normal">Eğer Mary Lefkowitz tüm bunların fantezi olduğunu ve modern klasisistler ile eski tarih uzmanlarının onca özenle toparladıkları gerçeklere uymadığını biliyorduysa buna cevap vermek için neden bu kadar zahmete girmişti? Kendi açıklamasına göre, "Çünkü Afrika merkezci edebiyat sadece belli birkaç bölgedeki okulda değil, üniversitelerde bile yaygın olarak okunmakta ve öğretilmekte"ydi. Ayrıca kendi kampusunda de Afrika merkezci görüştekilere sorular yönelttiğinde kabaca terslenmişti. Daha da kötüsü meslektaşları yardımlarını rica ettiğinde ona destek vermemişlerdi. Bu gönülsüzlüklerinin görünürdeki nedeni "tüm tarih zaten bir kurgu iken, farklı bakışlardaki öyküler için yeterince yer olduğu" şeklindeki izafi görüşleriydi. Bu nedenle de Afrika merkezci tarih yaklaşımı Yunan uygarlığının kökeni hakkındaki klasist yaklaşımdan daha az doğru sayılamazdı. Ancak Mary Lefkowitz'e göre, meslektaşlarının yardımcı olmayışlarının ardında başka bir önemli neden yatıyor: Irkçı olarak yaftalanmak korkusu.</p>

  <p class="normal">Lefkowitz, Afrika merkezcileri dış bilgiden yalıtılmış entelektüel bir gettoda yaşayan ve öne sürdükleri görüşlerin doğruluğundan çok, sadece "iyi hissetmek" faktörü ve Afrika kökenli Amerikalıların cılız öz güvenlerini güçlendirmekle ilgilenen kişiler olarak görüyor. Bu saik için bir miktar saygı duysa da daima nesnel olması gereken tarihi yazarken veya öğretirken bu tip yaklaşımların yeri olmadığını savunuyor. Bu yüzden Afrika merkezcilerin eğitimin temel ilkelerine, hakikate, mantıksal tartışmaya ve açık münazaraya verdikleri hasarın karşısında kendisini siper ederek mücadele etmek zorunda olduğunu hissediyor.</p>

  <p class="normal">Bu nedenle bu mitler üzerinde birbirini yineleyen birçok makale yazmıştır. Bu yazıda incelenen kitap, bu makalelerin bazı madde ve tartışmalar ilave edilmiş bir derlemesidir. Kitabın amacı Afrika merkezci saçmalıkları bir seferde herkes için ortaya çıkarmaksa da, bu saçma görüşlerin çürütülmesi başta sandığından çok daha karışık bir hal almış olmalı ki kitap oldukça uzun tutulmuş.</p>

  <p class="normal">Daha fazla ilerlemeden önce "Afrika merkezcilik" ile ne kastedildiğine bakmak istiyorum. Mary Lefkowitz'in de işaret ettiği gibi terim, dünyaya bir Afrikalı gözüyle bakmanın Avrupa merkezci görüşten ve onun uzantılarından kaçış için bir yol sağlayacağını düşünen Molefi Asente tarafından bulunmuş. O zamandan beri "Afrika merkezci" etiketi entelektüel bir yelpaze içinde "Tüm iyi şeyler Afrika'dan çıkmadır" veya Leonard Jeffries'in deyimiyle "Afrika yaratır, Avrupa taklit eder" gibi görüşlerden, aralarında kendimi de saydığım, Afrikalıların ve Afrika kökenlilerin dünyanın gelişmesine hatırı sayılır bir katkıda bulunduğu ve bunun son iki yüzyıldır sistematik olarak Avrupalı ve Kuzey Amerikalı tarihçilerce yok sayılmaya çalışıldığı görüşüne dek birçok farklı görüşü içeriyor.</p>

  <p class="normal">Mary Lefkowitz, bu yelpazenin tamamından hazzetmiyor. Frederick Douglass, Edward Blyden ve W.E.B. Du Bois'ye Afrika kökenli Amerikalıların, Eski Mısır'la ortak bir Afrika mirasını paylaştığını iddia ettiği için sataşıyor. Ancak temeldeki itirazı, Nil Vadisi ve Mısır üzerine odaklanan ve diğer Afrika bölgelerini ve uygarlıklarını göreli olarak ihmal eden ve bazı Afrika kökenli Amerikalılarca "Nilocentric (Nil merkezci)" olarak adlandırılan 20. yy grubuna yönelik. Karşı çıktıkları arasında, ben de dâhil olmak üzere John Henrik Clark, Cheikh Anta Diop, Yosef Ben-Yochannan ve tüm bunların üstünde George G. M. James de yer alıyor.<sup class="calibre3"><a href="../Text/Helenizm_split_297.html#footnote-21416-274" id="footnote-21416-274-backlink">[274]</a></sup></p>

  <p class="normal">Lefkowitz, daha baştan karar vermiş ki Afrika merkezciler birçok hata yapmış olmalıdır. Çünkü Afrika merkezciler düşman bir dünyayla kuşatılmış oldukları ve mutlak, genel gerçeğe sahip oldukları sanısındadırlar. Bu da kişiyi detaylara özen göstermemeye iter. Bundan da önemlisi gerekli dilleri öğrenmek için eğitim imkânı, araştırmalarını sürdürmek için yer ve zaman, kitap almak; hatta kütüphanelere erişim sağlamak için para, akademik kontrol ve redaksiyon yapacak kişileri ayarlayacak yayıncılar bulmak konusunda karşılaştıkları olağanüstü zorluklardır. Bu zorlukların hiçbiri elbette Latin ve Yunan dillerinde (Eski Mısırca hariç!) layıkıyla eğitim almış olan, zengin bir kolejde çalışan ve Afrika merkezci görüşe karşı saldırılarını yazabilmesi için büyük vakıflardan mali destek alan Mary Lefkowitz için söz konusu değildir. Aslında asıl şaşırtıcı olan Mary Lefkowitz'in birçok nazari hata yapmış olmasıdır.</p>

  <p class="normal">Örneğin Pelops, onun yazdığı gibi (s. 13) Argos'un efsanevi kurucusu değildi. Onun Yunanistan'daki faaliyetleri Elis ve Pisa'da odaklanmıştı; Argolid'de değil. Hiyerogliflerin 1836'da çözüldüğünü (s. 35) belirtiyor. Hâlbuki hiyeroglifleri çözen kişi, Champollion, 1831'de ölmüştür. Hiyerogliflerin çözüldüğü yıl olarak genelde Champollion'un büyük buluşunu gerçekleştirdiği 1821-1822 yılları veya <span class="ideitalik">Precis du Systeme Hieroglyphique</span>… eserini yayımladığı yıl olan 1824 verilir. Lefkowitz s. 77'de ise Nil'in bolluk veren suyunun Güney rüzgârları ile eriyen karın sonucu olduğu teorisinin gerçeğe hiç de uzak olmadığını yazıyor. Oysaki bu yanlıştır ve büyük Yunan bilim adamı Eudoxos'un da farkına varmış olduğu gibi Nil'in suyu Etiyopya'daki yağmurlar sonucu oluşmuştur.</p>

  <p class="normal">Hepimiz bu tipte yanlışlıklar yapabiliriz ve bu hatalar göreli olarak önemsiz ve zararsızdır. Ancak Lefkowitz'in diğer hataları daha az masum. Örneğin Eudoxos'un Mısır'a Pers işgali altında iken gittiğinin sanıldığını yazıyor. Lefkowitz, onun Mısır'a gitmişliğinden şüphe etmekte tek başına kalmaktadır. Genel olarak kabul edilen görüş, Eudoxos'un Mısır bağımsız iken<sup class="calibre3"><a href="../Text/Helenizm_split_298.html#footnote-21416-275" id="footnote-21416-275-backlink">[275]</a></sup> yani M.Ö. 380 veya 370'lerde Mısır'a gittiğidir. Bu hata da Lefkowitz'in savruk yaklaşımından kaynaklanmış görünebilir. Ancak bu hata Eudoxos'un Mısır'a gitmediğini, gittiyse bile Mısır hakkında edindiği bilginin Pers yönetimi nedeniyle dolaylı ve muğlâk bir bilgi olduğunu veya kendi deyimiyle "bilgi edinmekte çok ciddi problemlerle karşılaşmış olabileceğini" öne sürerek onun genel davasına, yani Eski Yunanlıların Mısır hakkında çok az şey bildiği iddiasına hizmet etmektedir.</p>

  <p class="normal">Daha asli ve önemli bir hata ise "Bu ülkenin (ABD) kuruluşundan beri, Eski Yunan ile demokrasinin idealleri yakından bağlantılı olmuştur." şeklindeki ifadesidir. Aslında alıntı yaptığı tek kaynak çok farklı şeyler söylemektedir:</p>

  <p class="normal">…1787 ve 1788'de Anti federalistlerin dayanabilecekleri hiçbir klasik dayanak yoktu. Faydalanabilecekleri herhangi bir temsili demokrasi geleneği oluşmamıştı ve Atina gibi doğrudan demokrasi örnekleri ise istikrarsızlık, şiddet, çürümüşlük ve adaletsizliği çağrıştırdığı için Amerika'daki birçok demokrasi yanlısı bile demokrasi kelimesini telaffuz etmekten kaçınıyordu. Karma hükümetin savunucuları gibi onlar da "cumhuriyet" sözcüğünü kullanıyorlardı…<sup class="calibre3"><a href="../Text/Helenizm_split_299.html#footnote-21416-276" id="footnote-21416-276-backlink">[276]</a></sup></p>

  <p class="normal">Mary Lefkowitz'in buradaki hatası önemsiz görünebilir ama aslında onun genel iddiasında çok önemli bir amaca hizmet etmektedir. Bu da Eski Yunan'ı saygı ile öğrenmeyen birinin özgürlük veya demokrasiye sahip olamayacağı imasıdır, bu sönmeyen hürmet meşalesi bizim korkularımızı körüklemektedir. Bu yüzden -ima etmektedir ki- Afrika merkezciler özgürlüğün düşmanıdırlar.</p>

  <p class="normal">Bu iddia, Batı geleneği için bile doğrulanamaz. 17 yy. İngiliz "devrim"i İncil'in kraliyet karşıtı yönleri üzerine ve Sakson özgürlük mitlerine dayanırken, 18. yy. Amerikan ve Fransız devrimleri Cumhuriyetçi Roma'yı model olarak almıştır. Kuşkusuz ki 1820'lerden beri Eski Yunan'ın -özellikle de Atina'nın- imgeleri olumlu bir işleve hizmet etmiştir. Diğer yandan, iç savaştan önce Güneyli yazarlar Eski Yunan ve Atina'yı köleliğin politik ve kültürel faydalarını göstermek için kullanmışlardır<sup class="calibre3"><a href="../Text/Helenizm_split_300.html#footnote-21416-277" id="footnote-21416-277-backlink">[277]</a></sup> ve birazdan Mary Lefkowitz'in de yakinen bağlantılı olduğunu göreceğimiz, günümüz aşırı muhafazakârları Eski Yunan imgelerini kendi politik gündemleri için kullanmaktadırlar.</p>

  <p class="normal"><span class="ideitalik">Afrika'dan Değil</span> kitabında bulunan diğer bir hata da, yazarın istediğini keşfettikten sonra daha fazla kontrol etmeyi ihmal etmesi. Örneğin, Mısırlı rahiplerin Sicilyalı Diodoros'a I. yy'da verdikleri bilgilere atıfta bulunurken Yunanistan üzerindeki Mısır etkilerine dair iddialardan alıntı yapıyor ve şunu ekliyor:</p>

  <p class="normal">…"Bunların kanunları birçok Mısırlı âdetlerini içermektedir". Ancak Diodoros bu kanunların tam olarak neler olabileceğini söylemiyor, muhtemelen de bunu kimse bilmiyordu. Erken dönem Yunan kanunlarının Mısır kanunlarından esinlendiği tarihsel bir kurmacadır. (s.75)<sup class="calibre3"><a href="../Text/Helenizm_split_301.html#footnote-21416-278" id="footnote-21416-278-backlink">[278]</a></sup></p>

  <p class="normal">Lefkowitz, bir sonraki sayfada Diodoros'un spesifik bilgi vermekteki yetersiz olduğu iddiasını tekrarlıyor. Diodoros'tan alıntı yaptığı pasaj I. 98. 2. no.lu bölüm. Eğer Lefkowitz biraz daha geriye<sup class="calibre3"><a href="../Text/Helenizm_split_302.html#footnote-21416-279" id="footnote-21416-279-backlink">[279]</a></sup> I.77. 5. no.lu bölüme gitseydi, Diodoros'un veya onun bilgi kaynaklarının herkesin gelirini beyan mecburiyeti ile ilgili Solon kanununun Mısır'dan uyarlandığını söylediklerini görecekti. Bölüm I.79. 3'te Diodoros, Mısır'dan uyarlandığı düşünülen bir başka Solon kanununu, meşhur "seisachteia", yani "borçların ödenmesi" kanununu açıklıyor. Bu kanuna göre bir kimse borcundan dolayı hapse atılamaz veya köleleştirilemez. Diodoros'un iddialarının doğru olup olmadığını bir yana bırakırsak -ki bu sonuncusu bazı kronolojik sorunlara rağmen 20. yy. da oldukça ciddiyetle ele alınmıştır- bunlar, Lefkowitz'in öne sürdüğü gibi belirsiz değildir ve spesifik örnekler içermektedir.<sup class="calibre3"><a href="../Text/Helenizm_split_303.html#footnote-21416-280" id="footnote-21416-280-backlink">[280]</a></sup> Açıktır ki yazarın Diodoros'u muğlâk ve yeterince sarih olmayan bir kaynak olarak gösterme arzusu, kendi iddiasını zayıflatabilecek referansları gözden kaçırmasına neden olmuş.</p>

  <p class="normal">Mary Lefkowitz'in bazen iddia ettiğim şeyler yerine iddia etmediklerime saldırmayı tercih etmesini bir iltifat kabul ediyorum. Örneğin, benim Yunanca hikesios (duacı) kelimesini -ki sonraları Yunanlılar hyksos olarak telaffuz etmişlerdir- Mısırca HK3 h3st "yabancı tepelik ülkenin reisleri"nden türettiğime inanmaktadır. Bu insanlar, M.Ö. 18. yy.da Mısır'ı Kuzeydoğudan işgal ettiler ve bazıları Ege'ye devam etmiş olabilirler. Aslında "hikesios"dan türetilmiş görünen hiko veya hikneomai kelimelerinin etimolojisi hakkında bir açıklama yapmıyorum. Sadece hyksos ve Hikesios arasında bir ilişkinin varlığını ve Mısırca ismin, Tanrı Zeus'un yerel adı olarak Hikesios'un temelini oluşturmuş olabileceğini söylüyorum.</p>

  <p class="normal">Yaptığım iddialara saldırdığında ise tam olarak Afrika merkezcileri suçladığı şeyi kendisi yapıyor: İspatını argümanlarını desteklemeyen verileri reddederek yapıyor. Örneğin Athena isminin Mısırca HtNt'den (Sais şehrinin dinî ismi, bakire Tanrı Neit kültünün merkezi) türetildiği konusundaki teklifimin "ustalığını" kabul etmektedir. Fakat başka bir alternatif vermediği gibi benim teklif ettiğim etimolojinin fonoteğini de sorgulamıyor. Ancak bu iddiamı reddediyor; çünkü iki ilahe arasında benzerlik olmadığını düşünmektedir (sayfa 65). Etimoloji için kanıtın ana hatları ki -III. ciltte daha detaylı olarak vereceğim- I. ciltte belirlenmiştir (sayfa 51-52). Burada Platon'un da iki ilahe tanıladığını, ikisini bağlayan güçlü ikonsal ve resimli kanıtların olduğunu ve HtNt'den türetilmesinin, ismin ilahe ve onun şehri için çift kullanımını açıkladığını net bir şekilde yazmıştım.</p>

  <p class="normal">Birçok Afrika merkezcinin bahanesi olan eğitim ve kaynak yetersizliği kendisi için söz konusu değilken Mary Lefkowitz niçin bu kadar çok hata yapsın ve bu kadar kaygan argümanlar kullansın? Nedenlerden biri, 1991'den bu yana dört yıl geçmesine rağmen kitabın aceleyle yazılmış olmasıdır. Kaynağının, popüler ve yarı-popüler basın için fazla akademik gezintiler yapmadan tutkulu bir aciliyet içinde yazılmış makalelerin bir araya getirilmesinden ibaret olduğunu gösteren işaretler bulunmaktadır. Ancak bunun, diğer iki etkenin etkisinden daha az önemli olduğuna -ki ilginçtir aşırı Afrika merkezcilerle paylaştığı bir durum- ikna oldum. Bunlardan birincisi spesifik kısımları önemsememesine izin veren mutlak genel bir doğruya haiz olduğuna dair olan inancıdır. İkincisi ise kendisinin ve ittifakçılarının kuşatılmışlık hissidir ve bu nedenle bazen açık akademik bir tartışmanın gereklerini terk etmeye mecbur hissetmektedirler.</p>

  <p class="normal">Onun genel gerçeği, Yunan medeniyetinin herhangi önemli bir kısmının Mısır'dan alınmadığıdır. Bunda Yunan ve Roma geleneğini geçtiği gibi çoğu klasikçi meslek arkadaşlarından da daha ileri gider. Örneğin Platon'un Mısır'a gittiği hakkında aşırı şüphecidir; çünkü ziyaretlerin sadece geç Helenistik dönemde (M.Ö. I. yy) ortaya çıktığına dair olan kaynakları göz önüne alır. Fakat konu üzerindeki en son çalışmalara göre yolculuk geleneği Platon'un yeğeni ve ondan sonra Akademi'nin<sup class="calibre3"><a href="../Text/Helenizm_split_304.html#footnote-21416-281" id="footnote-21416-281-backlink">[281]</a></sup> başı olan Speusippos'a kadar geri gider. Aynı şekilde Mary Lefkowitz XIX ve XX. yüzyıldaki klasik akademik çalışmalara da meydan okumaktadır:</p>

  <p class="normal">"Bildiğim her İngilizce çeviri ( Heredot II 43. 2'nin) Heracles'in uzaktan Mısır'dan geldiğini söylemektedir. Fakat çeviri yanlış. Heredot, Aegyptus adındaki adamı kastetmektedir, ülke olan Aigyptos'ı (Mısır) değil." (s.25).</p>

  <p class="normal">Onun geleneksel sağduyudan bu sapışının dayanağı daha önceki çalışanların ön ek "apo"yu yanlış tercüme etmelerinden gelmektedir. Ona göre apo öneki bu bağlamda sadece "soyundan gelmek" anlamında kullanılabilir ve "Eğer ülke olan Mısır'ı kastetmiş olsaydı ek kullanmış olmalıydı." (s. 181). Tüm çevirmenlerin Egypt'i Aigyptos'a tercih etmelerinin üç nedeni var. Birincisi hiçbir mitografiker Aigyptos'un yaşayan tek oğlu Lynkeus ile Herakles'in ebeveynlerinden<sup class="calibre3"><a href="../Text/Helenizm_split_305.html#footnote-21416-282" id="footnote-21416-282-backlink">[282]</a></sup> biriyle bile arasında bir bağ olduğunu göstermemiştir. İkinci olarak herhangi bir ayrım yapmaya gerek yoktu; çünkü Danaos'un ikiz erkek kardeşi, efsanevi Aigyptos'un direkt Mısır'dan geldiği varsayılmaktaydı. Üçüncü nedense, önceki bilim adamları Heredot'un burada apo'yu kullanmasıyla ilgilenmiyorlardı. Lefkowitz o (cansız şeyler için o) ve ek arasındaki farkı abartıyor. Heredot'un apo'yu bir yerden hareket olan orijinal anlamında kullandığı yüzlerce örnek var. Ap'Aigyptou tümcesi birkaç bölüm sonraki mısralarda iki kez görünüyor; Melampos, Mısır'da öğrendiği şeyleri Yunanistan'a getirdi ve "Neredeyse tüm tanrıların isimleri Yunanistan'a Mısır'dan geldi." <sup class="calibre3"><a href="../Text/Helenizm_split_306.html#footnote-21416-283" id="footnote-21416-283-backlink">[283]</a></sup></p>

  <p class="normal">Mary Lefkowitz'in buradaki zorlama iddiası Yunan'ı Mısır'dan ayırma konusundaki istekliliği ve Afrika merkezcilerin gözünü korkutmak üzere dil bilgisini kullanma arzusu ile kolaylıkla açıklanabilir. Lefkowitz'in Yunanca ve Latince bilgisi şüphe götürmez. Diğer taraftan, bu dilleri bilmesine rağmen, dilbilim hakkında fazla bilgisi yoktur ve Mısır ile Yunan arasındaki ilişkilere bakarken alakalı bir alan olan dil ilişkisinden de hemen hemen hiç anlamamaktadır. Örneğin şöyle der:</p>

  <p class="normal">"Gerçek Mısırcayı okuyabildiklerinde... Mısır ve Yunan kültürü arasındaki ilginin düşündüklerinden daha az yakın olduğunu açıkça gördüler. Mısırca Afrika-Asya ailesine aitken, Yunanca Hint-Avrupa dili olup Latince gibi Sanskrit ve Avrupa dillerine akrabadır. (s 57-8)"</p>

  <p class="normal">Dil ailesi ilişkileri şüphesiz doğru; ancak bildiğim kadarıyla hiçbir Afrika merkezci Mısırlılar ile Yunanlılar arasında genetik bir ilişki olduğunu iddia etmemiştir. Onların ve benim iddia ettiğimiz şey Eski Mısır kültürünün Yunan kültürü üzerinde yoğun bir etkisi olduğu ve bunun Yunancadaki Mısırcadan alınan çok sayıda kelimelere yansıdığıdır.<sup class="calibre3"><a href="../Text/Helenizm_split_307.html#footnote-21416-284" id="footnote-21416-284-backlink">[284]</a></sup> Mary Lefkowitz, başka bir dilden kelime almanın genetik ilişkilerden çok dönemsel ilişkileri yansıttığını anlamamış görünüyor. Örneğin, Çinliler genetik olarak Koreli ve Japonlara, Mısır ve Samilerin Yunanlılarla olduğundan çok daha uzak olmakla birlikte, Korece ve Japonca Çinceden alınmış kelimelerle doludur.<sup class="calibre3"><a href="../Text/Helenizm_split_308.html#footnote-21416-285" id="footnote-21416-285-backlink">[285]</a></sup></p>

  <p class="normal">Bir başka yerde ise şöyle yazıyor:</p>

  <p class="normal">"Muğlâk benzerlikler, sözcükler arasında herhangi bir bağlantı olduğunu kanıtlamaz. Ses kaliteleri birbirine benzeyen ünlü ve ünsüz harflerle sözcükler bir dilden diğerine geçerken asimile olduğu için değişir ve hatta başka dilden alınan ödünç kelimeler bile değişime uğrar: Mesela Latinleşmiş Yunanca kelime episcopus M.S. 9.yy'da Saksonların ağzında Bishop'a dönüşmüştür.(s.23-4)"<sup class="calibre3"><a href="../Text/Helenizm_split_309.html#footnote-21416-286" id="footnote-21416-286-backlink">[286]</a></sup></p>

  <p class="normal">Son cümle, okuyucularını onun bilgisi hakkında etkileyebilir, fakat aslında bu onun temel argümanını zayıflatmaktadır. Eğer birbirine benzemediği açıkça görülen episcopus ve bishop gibi iki kelime ilişkilendirilebiliyorsa, bu da semantik paralelliklerin, muğlâk benzerliklerin dikkate alınmasını gerektirir. Ayrıca Mısır ve Yunan gibi binlerce yıl kültür alışverişinde bulunmuş iki ülke söz konusu olduğunda olta atacak alan çok daha genişlemektedir ve birçok fonetik benzerlik bulunacaktır.</p>

  <p class="normal">Şunu söyleyerek devam ediyor: "Linguistler epeydir göreli olarak çok az Mısırca sözcüğün Yunancaya girmiş olduğunun farkındadırlar." Temel Yunan lugatının yarıdan fazlasının Hint-Avrupa kökenli sözcüklerle açıklanamadığından bahsetmiyor veya <span class="ideitalik">Kara Athena I</span> kitabımda uzun uzun tartıştığım fikirleri göz önüne almıyor. Bunlar a) Yunanca sözlük hazırlayanlar Eski Mısırcayı bilmiyorlardı. b) Hiyerogliflerin ilk kez çözüldüğü 1820'lerden beri önemli veya temel Yunanca sözcükler için Mısırca kökenlerin bulunmasının istenmeyişinin ideolojik sebepleri vardır. Belirtmek gerekir ki çalışmamın geniş kabul görmüş olan kısmı da tarihsel ve ideolojik olarak kesinlik taşıyan bu kısmıdır.<sup class="calibre3"><a href="../Text/Helenizm_split_310.html#footnote-21416-287" id="footnote-21416-287-backlink">[287]</a></sup> Fakat Mary Lefkowitz, Mısır ve Yunan arasında Mısır'ın Büyük İskender tarafından fethine kadar kayda değer bir temas olmadığından emindir ve genel doğrusuna sadakati onu iddiasının tüm kıvrımlarına sıkı sıkıya asılı tutuyor.</p>

  <p class="normal">Dil bilgisi ile etkileme ve gözdağı vermek amacı, daha kitabın en başında çalışma arkadaşı Guy MacLean Rogers'a yaptığı Latince ithaftan anlaşılıyor. Satırlar çevrilmemiş ve kaynağı belirtilmemiştir. Aslında Horace'nin (I vii) Yunan Salamis'inden kovulduktan sonra yeni ve daha büyük bir Salamis kurmak için Kıbrıs'a yelken açan Truvalı efsanevi kahraman Teucer için yazdığı bir methiyeden alınmıştır.<sup class="calibre3"><a href="../Text/Helenizm_split_311.html#footnote-21416-288" id="footnote-21416-288-backlink">[288]</a></sup> Son beyitte şöyle denmektedir:</p>

  <p class="normal">"Evet, cesur kahramanlar, benimle kalıp beter talihsizliklere katlananlar, şimdi endişeyi kovun şarapla! Yarın yine kadir yelkenimizle yola çıkacağız." (Mary Lefkowitz sadece italik kısımları alıntı yapmış.)<sup class="calibre3"><a href="../Text/Helenizm_split_312.html#footnote-21416-289" id="footnote-21416-289-backlink">[289]</a></sup></p>

  <p class="normal">Şimdi, bu hangi kişisel bağlantılara veya içki partilerine atıfta bulunuyor bilmiyorum ama siyasi mesaj basit. Afrika merkezcilik açısından bakınca, bu "hakkını arama mücadelesi" olarak adlandırılabilir. Mary Lefkowitz şuna inanıyor ki kendisi ve yoldaşlarına birçok iftira ve onun deyimiyle "çamur" (s. 10) atılmıştır, ama er ya da geç haklılıkları ispatlanacaktır.</p>

  <p class="normal">Mary Lefkowitz'in mantıksızlığa ve "politik doğruluk" denen iblisin güçlerine karşı savaşan küçük bir direnişçi gruba ait olduğu hissiyatı Afrika merkezcilikle karşılaşmasından öncedir. 1991'den önce klasiklerde feminist saçmalık olarak gördüğü şeye musallat olmuştu [17 a]. Her iki mücadelesinde de aşırı sağdan kuvvetli yardımcıları olmuştur. <span class="ideitalik">Afrika'dan Değil</span>'in önsözünde Wellesley Koleji'ne ve Bradley ve Olin vakıflarına bağışları için teşekkürlerini sunmuştur.<sup class="calibre3"><a href="../Text/Helenizm_split_313.html#footnote-21416-290" id="footnote-21416-290-backlink">[290]</a></sup> Son ikisi Ulusal Gözden Geçirme, Miras Vakfı ve Ulusal Bilim adamları Birliği (NAS) gibi birçok sağ örgüte en cömert katkıları sağlayan kurumlar arasındadır. Mary Lefkowitz, NAS'ın danışma kurulunda Jeane Kirkpatrick, Peter Diamondopoulos ve 3 düzine kişiyle daha beraber yer almaktadır ve bu birliğin Akademik Sorular isimli dergisinde aktif bir rol oynamaktadır. Tüm bu organizasyon ve dergilerin başlıca derdi, üyelerinin ve katkı sağlayanların görüşüne göre sadece toplumu değil, eğitimi ve entelektüel medyayı da içine alıp sürükleyen liberalizm ve çok kültürlülük dalgalarından geri dönmektir.<sup class="calibre3"><a href="../Text/Helenizm_split_314.html#footnote-21416-291" id="footnote-21416-291-backlink">[291]</a></sup> Bu kendilerini neden kuşatılmış sandıkları ve düşmanlarını gerçek ya da gelecekteki kurbanları olarak gördüklerini açıklar.</p>

  <p class="normal">Bu durum birçok zenci Afrika merkezci tarafından da tecrübe edilen izole edilme ve eziyet hissine benzer. Zira Afrika merkezcilerin Mary Lefkowitz gibi dışarıdan ve düşman olanlardan gelen müdahalelere karşı gösterdikleri hoşgörüsüzlük bu şekilde açıklanabilir. Ancak temel bir fark bulunmaktadır: Afrika merkezciler gerçekten sosyal ve akademik bir gettonun içindedirler. Hâlbuki o ve destekçileri büyük ölçüde hayali bir gettodalar. Afrika merkezci zenci bilginlerin aksine -ya da beyaz liberallerin- çok geniş maddi fonlara sahiptirler ve birçok prestijli dergiye erişimleri vardır.<sup class="calibre3"><a href="../Text/Helenizm_split_315.html#footnote-21416-292" id="footnote-21416-292-backlink">[292]</a></sup><span class="ideitalik">Afrika'dan Değil</span> kitabı Lefkowitz'in New Republic, The Wall Street Journal, Partisan Review, The Chronicle of Higher Education and Academic Questions gibi dergilerde çıkan makalelerinden oluşmuştur. Bu nedenle o ve onun tutucu yoldaşları araştırma yapmak, bulguları yayımlamak ve akademik tartışmalarda özgürce yer almak için her türlü fırsata sahiptirler. Tüm bunlara rağmen kendisi aşırı uçtaki Afrika merkezciler kadar hoşgörüsüzdür.</p>

  <p class="normal">Kişisel bir örnek vereyim: O ve meslektaşı Guy Rogers (yukarıda adı geçen) <span class="ideitalik">Kara Atena Revisited</span> isimli kitabın yayımlanmasını organize ettiler. 520 küsur sayfalık bu oldukça kalın kitap, Kara Athena için yazılmış kitap eleştirilerinden -özellikle kitaba düşman içerikli olduğu için seçilenlerden- oluşmuştu.<sup class="calibre3"><a href="../Text/Helenizm_split_316.html#footnote-21416-293" id="footnote-21416-293-backlink">[293]</a></sup> Kitabın yazarı olmama rağmen, bu projeden haberdar edilmedim ve kitabı durumdan rahatsız olan bir katılımcıdan aylar sonra öğrendim. Bir cevap yazabilmek için derlenen parçaları bir an önce görmek istediğimi belirttiğim bir e-postayı derhal Mary Lefkowitz'e gönderdim. Bana, benden bir cevap istemediklerine karar verdiklerini açıklayan bir yanıt aldım. Saygın bilimsel çalışmalarda söz konusu yazarın hayatta ve cevap verme arzusunda olduğu halde böyle bir cevap yazısını koymamanın çok tuhaf olduğunu yazdım kendisine. O da çoğu parçanın zaten başka yerlerde çıkmış olduğunu ve onları zaten yanıtlamış olduğumu söyledi. "Peki, bunlar kitapta bulunacak mı?", "Hayır, onların konulmamasına karar verildi." Fikirlerin serbest piyasası için çok bile fazla!</p>

  <p class="normal">Lefkowitz'in Afrika merkezci iddialara karşı başlıca hücumlarına geçmeden önce, yaklaşım ve yöntemle ilgili olarak iki önemli konuyu göz önüne almak gerekiyor. Bunlardan ilki Mary Lefkowitz, ön yargılarının olabileceğini kabul ettiği; ancak bunların "belirli bir politik amaca ulaşmak için bilinçli olarak koyulan bir ön yargı"dan çok farklı olduğunu söylediğinde ortaya çıkıyor (s. 161). Kendi ön yargılarının neler olduğunu söylemiyor; ancak bunlardan en önemli iki tanesi kitap boyunca gayet açık olarak ortaya çıkıyor. İlki, Avrupa Afrika'ya, Yunanistan da Mısır'a hiçbir şey borçlu değildir ve ikincisi, eğitimsiz yabancılar eğitimli ve salahiyetli kişilerin vardığı sonuçları sorgulayamazlar. On yıl önce, "belirli bir politik amaca ulaşmak için bilinçli olarak koyulan bir ön yargı" sahibi olmakla suçlanmaktan kaçınabilirdi; çünkü o zaman Mary Levkowitz ve onun gibiler eksiksiz bir akademik güce sahiptiler. Bu duruma ulaşmaları da 19. yy boyunca Avrupalı ve Ari kültürün Afrika'ya ve "Sami"lere borçlu oluşunu inkâr etmekte açık ideolojik ve politik emelleri olan Kuzey Avrupalı bilginler sayesinde olmuştur.<sup class="calibre3"><a href="../Text/Helenizm_split_317.html#footnote-21416-294" id="footnote-21416-294-backlink">[294]</a></sup> Fakat 1991''den beri Mary Lefkowitz'in kendisi, benim ve Afrika merkezcilerin çalışmalarını itibardan düşürerek "politik bir amaca ulaşmak için bilinçli olarak ön yargılar koymak"tadır. Muhafazakâr gündemin maddelerinden biri olan bu politik amaç, çok kültürlülük (veya kültür çeşitliliği) görüşünden geri dönmektir.</p>

  <p class="normal">İkinci konu, Mary Lefkowitz'in kendi deyişiyle "doğrulanmış gerçekler" ile "kabul edilebilir iddialar" arasında kati bir ayrım yapılmakta olduğuna dair ısrarıdır (s. 51). Bu benim "kanıt" ve "akla uygunluk" tanımlamalarımla paralel görünüyor. Mesela altı milyondan fazla Yahudi ve diğer kökenden insanın Naziler tarafından öldürüldüğü bir soykırıma dair kesin kanıtlar olduğunu kabul ediyorum. Hâlbuki Mary Lefkowitz bu yaygın olarak dokümante edilmiş olayın 2500 yıl önceki Yunan uygarlığının karanlık kökenlerinin yeniden yaratılması ile aynı düzlemde ele alınmasının saçma olduğunu düşünüyor. Oysa bu noktada kanıt veya "doğrulanmış gerçekler" sathında değil, "akla uygun görüş" sathında hareket etmekteyiz. Ayrıca, kendisi genelde muhafazakâr, genelde beyaz okurlarının karşısında makullüğe veya kabul edilebilirliğe sık sık başvuruyor, en azından Afrika merkezcilerin başvurduklarından çok daha sıklıkla.</p>

  <p class="normal">Mary Lefkowitz, Yunan kültürünün Mısır'a yüklü borcu olduğuna inanmış çok sayıdaki Yunanlı ve Romalı yazarı inkâr eden modern klasik yapıyı takip ettiği için, eski çağa ait bu tanıklıkların üstesinden gelmek üzere sık sık "görünüşe göre", "açıkça", "görünmüyor", "Ya eğer…?", "…Neden olmasın?" gibi kelimeler ve tümleçler kullanmak zorunda kalıyor. Bunun uçtaki bir örneği, Platon'un <span class="ideitalik">Cumhuriyet</span> eserini idealize edilmiş bir Mısır hayali üzerine kurduğu hakkındaki eski bir geleneği ele alış tarzıdır. Şöyle yazıyor:</p>

  <p class="normal">"Bernal hikâyeyi… olduğu gibi alıyor. Ama gerçek kaynak büyük olasılıkla bir komedideki, sonradan ciddiye alınmış bir espriden geliyordur." (s. 82)</p>

  <p class="normal">Bu "garanti bir gerçek" mi, yoksa "kabul edilebilir bir iddia" mı? Her ikimiz de "rekabetçi bir inandırıcılık" zemininde hareket ediyoruz.</p>

  <p class="normal">Afrika merkezci iddiaları yıkmak üzere Lefkowitz'nin bazı girişimlerine dönersek; Hannibal'ın oyun yazarları, Terence Afer ve St. Augustin'in zenci olmalarına inanmanın çok çok güç olduğunu iddia ediyor, eğer "zenci" kelimesiyle Batı veya Orta Afrikalı görünümüne sahip kişi demek isteniyorsa. Kartacalı Afrika nüfusunun yüzde 20'sinin "zencimsi"lerden oluştuğuna ve İtalya'da Hannibal'ın paralı askerlerine üzerinde "zenci" başı ve filler olan madeni paralar ödediğine dikkat çekmek gerekiyor.<sup class="calibre3"><a href="../Text/Helenizm_split_318.html#footnote-21416-295" id="footnote-21416-295-backlink">[295]</a></sup> Fakat üst sınıftan bir Kartacalı olan Hannibal, büyük ihtimal soyunun Levant'taki Tyre metropolisine giden izini sürdü. Terence ve Aziz Augustine Kuzey Afrika'da doğup büyümüşlerdi ve onların Kuzeybatı Afrikalı soyundan geldiklerine inanmak için her türlü neden var.</p>

  <p class="normal">Sokrat'ın zenci olduğu iddiası ile ilgili olarak Mary Lefkowitz daha önceki bir makalesinde, herhangi bir şekilde onun Afrika kökenli olma olasılığını şu sözlerle çürütür: "Komedi şairleri, Sokrat'la bir Etiyopyalı olduğu için dalga geçme şansını atlamazlardı." Buna cevap vermekten kendimi alıkoyamadım: Sokrat kendi öğrencileri Platon ve Xenophon tarafından bir "silenus" olarak tasvir edilmişti ve daha sonraki dönemde heykeltıraşlar bunu, onun çok kısa bir burun, geniş burun delikleri, geniş bir ağız ve fırlak gözler olarak portresini yaparak yorumlamışlardı. Bu nedenle Sokrat'ın Atina vatandaşı olduğu açık ve Yunan kültürüne ait olmasına rağmen, bu onun "mükemmel" Avrupalı hatları olmasını gerektirmez. Kitabında, bu iddianın "ustaca yapılmış" olduğunu kabul ediyor, fakat yanlış olduğunu söylüyor: "Eğer bir silenusa olan benzerliğini kökeninin nereden olduğunu bulmak için kullanacaksak, aynı şekilde onun at kulaklı ve kuyruk sakallı insanlardan geldiğini çıkarmak da aynı derecede mantıklı olurdu." (s. 30) Bir kez daha o eski çağın insanlarını -bu sefer heykeltıraşları-yanlış yapmış olarak görüyor. Bilmeleri gerekirdi ki bir Afrikalı yüz siması önermek onu at uzuvları ile tasvir etmekle aynı absürtlüktedir.</p>

  <p class="normal">Madeni paralar üzerinde yer alan gösterimleri dışında Kleopat-ra'nın çağdaş bir portresi yoktur. Fakat görünüşünün Akdenizli tipinde olduğuna inanmak için her türlü sebep bulunmaktadır. Bu nedenle ne Afrika merkezcilerin resmettiği gibi Batı Afrikalı ne de Elizabeth Taylor gibidir. Kleopatra'nın büyükannesinin etnik kökenleri hakkında bazı şüpheler vardır. Mısırlı veya Nubyalı olmuş olabilir ve böyle bir durum, eğer Viktoria İngilteresinde ya da 20. yy başlarında İngiltere veya Amerika'da yaşasaydı Kleopatra'yı beyazlar arasında "evlenilemezler" sınıfına sokardı. Ancak Mary Lefkowitz, bu olasılığın uzak olduğunu söylemek hakkına sahiptir.</p>

  <p class="normal">Şimdi Mary Lefkowitz'in saldırı ve öfkesinin özüne geliyoruz: Yunanlıların Mısır dinini, felsefesini ve bilimini çaldıkları suçlamasına. Burada birinci yüzleşilecek konu Hermetik külliyatla ilgili sorundur. Çoğu tinsel kabul edilme törenleri ile ilgili olan ve gizemli bilgelik figürü veya ilahi Hermes Trismegistos üzerinde yoğunlaşan bu tasavvufi ve filozofik diyaloglar, Mısır'da M.Ö. I. yüzyıldan itibaren ortalıkta dolaşıyordu. Yunanca yazılmasına, Platoncu ve Neo-Platoncu yazılarda bulunan birçok fikir ve özellikleri taşımasına rağmen, tasvir edilen karakterler Mısırlıdır. Bu konuda Lefkowitz 20. yy'ın başlarında geçerli olan standart yorumu benimser. Bu yoruma göre 17. yy başlarında bu metinlerin sahte oldukları ortaya çıkarılmıştı. Aslında Yunanca yazılmışlardı; ancak yazarlar, ünlerini artırmak için kendilerini edebî bir kendini beğenmişlikle bir Mısırlı olarak tanıtmışlardı. Yukarı Mısır'daki Nag Hammadi'de aslında 1945 yılında bulunan Koptik Gnostik Metinler Kitaplığı'nın 1970'lerde yayımlanmasından beri bilimsel düşüncenin tam tersine döndüğünü göz ardı etmektedir. Bunlarla Hermetik Korpus arasındaki gayet açık olan paralelliklerin sonucu -çağdaş bilim adamı Garth Fowden'ın kulak verirsek- şöyledir:</p>

  <p class="normal">"Geleneksel Mısır düşüncesine ve gnostizme daha yakın bir ilişkiler çerçevesinden bakıldığında hızla artan sayıda birçok bilimsel çalışmanın konusu Hermetizmin entelektüel bağlamı ve kökenleri olmaktadır."<sup class="calibre3"><a href="../Text/Helenizm_split_319.html#footnote-21416-296" id="footnote-21416-296-backlink">[296]</a></sup></p>

  <p class="normal">Hermes'in Mısır'daki dengi, bilgelik tanrısı Tot'tur ve Hermes Trismegistos isminin "Büyük Tot Thrice"' şeklinde güzel bir Mısırca prototipi vardır.<sup class="calibre3"><a href="../Text/Helenizm_split_320.html#footnote-21416-297" id="footnote-21416-297-backlink">[297]</a></sup> Ancak, Mary Lefkowitz gayet sertçe, "Mısır dilinin kökeninin nereden türediğine dair yazılı herhangi bir kayıt yoktur." demektedir (s. 101). Kıptice metinlerdeki yakın paralellik dışında, aslında Toht ile bir havari arasındaki tamamen Hermetik tarzda bir diyoloğun büyük bir kısmını kapsayan çok sayıda Demotik (geç Mısır dönemi) papirüs vardır. Ayrıca, Mary Lefkowitz iddiasını büyük Mısır bilimcisi Sir William Flinders Petrie tarafından ileri sürülen fikirlerle bağdaştırmıyor. Bu iddiaya göre Hermetik külliyattaki bazı metinler M.Ö. 6.yy'daki Pers dönemi kadar eskiye gider.<sup class="calibre3"><a href="../Text/Helenizm_split_321.html#footnote-21416-298" id="footnote-21416-298-backlink">[298]</a></sup> Bu nedenle gerçekte Hermetik metinlerle Platonik ve neo-Platonik felsefe arasındaki en azından bazı benzerliklerin Platon ve onun yandaşlarının Mısırca kaynaklardan yararlanmalarının bir sonucu olabilir.<sup class="calibre3"><a href="../Text/Helenizm_split_322.html#footnote-21416-299" id="footnote-21416-299-backlink">[299]</a></sup></p>

  <p class="normal">Bu bizi, ana sorun olan <span class="ideitalik">Çalınmış Miras</span>'a getirir. Mary Lefkowitz, fikirlerini mason geleneğinden aldıkları için -ki bu iddia 18. yy romanlarına, özellikle Abbe'nin Sethos'una dayanır- George James ve diğer Afrika merkezci yazarlara çok fazla vurgu yapar. Bu da onun Ortodoks klasikçiler tarafından öğretilen "gerçekler" ve Afrika merkezcilerce ortaya atılan "kurgu" arasında yaptığı ayrımı çok güzel bir şekilde destekler. Kuşkusuz, <span class="ideitalik">Çalınmış Miras</span>'ta ve diğer Afrika merkezci yazılarda ileri sürülen masonluktaki mertebelerin ve kabul edilme törenlerinin birçok detayı bu romanlardan türetilmiştir. Ancak Mary Lefkowtiz'in itiraf ettiği gibi bu romanlar bilimsel niteliğe sahipti ve eski Yunan ve Latin kaynaklarına dayanıyorlardı ki Yunan gizemlerinin ve bilgeliğinin Mısır orijinini vurgulamaktaydılar. Fakat gene de kendisi Herodot'u özel bir durum olarak değerlendirip yok sayabilmektedir. Yine Diodoros, Strabo ile Helenistik ve Roman dönemlerde yaşayan diğer yazarları "geç" dönem olarak nitelendiriyor ki 20.yy'da yazan birisinden böyle bir şeyi duymak biraz şaşırtıcı geliyor. Şöyle yazıyor:</p>

  <p class="normal">"Mısır Gizem Sistemi diye bir şey hiçbir zaman olmamıştır. Gizem kavramı ya da kabul edilme ayinleri temel olarak Yunan'a aittir ve Mısır gizemleri hakkındaki bilgilerimiz Mısır'ın Yunanlılar ve Romalılar tarafından işgal edilip onlardan etkilendiği döneme denk düşer." (s.157)</p>

  <p class="normal">Gizemler, doğaları gereği gizemlidirler ve çok nadir olarak doğrudan tanımlanırlar. Ayrıca Mısır kabul törenlerinin iki detaylı tasviri Roma döneminden gelmektedir. Biri, Kuzey Afrikalı yazar Apuleius tarafından yazılan Latince roman <span class="ideitalik">Altın Eşek</span>'deki bir tasvirden gelmektedir. Diğeri ise eski ibadet merkezlerinden Abidos, Busiris ve Karnak'ta yer alan Horsiesis adlı bir rahibin kabul törenlerini tasvir eden Mısırca metnin bulunduğu papirustur.<sup class="calibre3"><a href="../Text/Helenizm_split_323.html#footnote-21416-300" id="footnote-21416-300-backlink">[300]</a></sup> Her iki ayinde de üç çarpıcı özellik vardır. Birincisi, tamamen Mısır geleneğine dayandıkları görünmektedir. İkincisi, pasajların birçoğu <span class="ideitalik">Ölüler Kitabı</span> ya da orijinal ismiyle <span class="ideitalik">Gün ile İlerlemek</span>'te bulunan pasajlara benzemektedir. Üçüncüsü de, en ünlü Yunan gizemlerinin icra edildiği yer olan Atina'nın kuzeydoğusundaki Eleusis'te yapılan ayinlerin birçoğu ile bu ayinler arasında bir paralellik görülmektedir.</p>

  <p class="normal">Şüpheci bilim adamı, Profesör Gwyn Griffiths, bu üç benzerliği bağdaştırmaya çalışmıştır. İddiasına göre mevcut hayatta ruhun yeniden doğuşu temasının temeli Eski Yunan ve Elevsis'e özgüdür. Ancak şunu da eklemek zorunda hissediyor: "Fakat Mısır'da da Helenistik dönem esnasında aynı tema çok eski bir cenaze merasimi geleneğinin uzantısı olarak geliştirilmiş olabilir."<sup class="calibre3"><a href="../Text/Helenizm_split_324.html#footnote-21416-301" id="footnote-21416-301-backlink">[301]</a></sup> Yani Eski Yunan ve geç dönemlerindeki Eski Mısır, her ikisi de birbirinden bağımsız olarak yaşayanlar için ölü ruhların yoluculuğunu temsil eden ayinler icat etmişlerdir. Ancak Mısır ritüellerin uygulanmasıyla eski Mısır ayinleri yeniden can bulmuş ve Yunan ayinleri bunlar üzerinde gelişmiştir şeklindeki Mısır delisi fantazyanın yayılması ile bu gerçek, zaman içinde karıştırılmış. Bu, Yunan ayinlerinin Mısır ayinlerinden türemiş olduğunu düşünen eski görüşü açıkça kabul etmek varken oldukça kullanışsız bir iddiadır.</p>

  <p class="normal">En azından yüzeysel bir seviyede bile, Demeter'e tapınmak için yapılan tören ve ayinler Abidos'ta ve Mısır'ın diğer kutsal merkezlerinde Osiris için yapılanlarla benzerlik taşımaktadır. Ayrıca Elevsis'te M.Ö. IX veya VIII. yüzyıla ait bir mezarda Mısırlıların kutsal saydığı bokböceği tılsımları ve İsis'in -Eski Yunan'daki muadili Demeter- bir sembolü bulunmuştur.<sup class="calibre3"><a href="../Text/Helenizm_split_325.html#footnote-21416-302" id="footnote-21416-302-backlink">[302]</a></sup> Bu nedenlerle, klasisistlerin büyük çoğunluğunun inkârına rağmen, XX. yüzyılın önde gelen uzmanları Demeter kültünün Truva Savaşı öncesinde veya bugün Geç Bronz Çağı diye adlandırdığımız dönemde Mısır'dan alındığında hemfikirdirler. Bunlar arasında XX. yüzyılın ilk yıllarındaki Elevsis çalışmalarını yürüten ve detaylı çalışması muhafazakârlar tarafından bile saygı gören Paul Focart en çok itibar edilen kişidir.<sup class="calibre3"><a href="../Text/Helenizm_split_326.html#footnote-21416-303" id="footnote-21416-303-backlink">[303]</a></sup> Charles Picard Foucart'ı çürütmeye çalışmasıyla bilinir, buna rağmen VIII. yüzyıl öncesinde Elevsis ayinlerinin büyük derecede Mısır etkileri taşıdığını kabul etmiştir.<sup class="calibre3"><a href="../Text/Helenizm_split_327.html#footnote-21416-304" id="footnote-21416-304-backlink">[304]</a></sup> 1971 yılında İngiliz bilim adamı A. A. Barb da temel benzerliklerin farkına varmıştır.<sup class="calibre3"><a href="../Text/Helenizm_split_328.html#footnote-21416-305" id="footnote-21416-305-backlink">[305]</a></sup> Hatta katı bir ayrımcı olan Jean Hani bile İsis ve Demeter'den bahsederken "Görünen odur ki tarih öncesinden bu yana Eski Mısır ve Yunan arasında bir çeşit karşılıklı kavrayış olmuştur." itirafında bulunmuştur.<sup class="calibre3"><a href="../Text/Helenizm_split_329.html#footnote-21416-306" id="footnote-21416-306-backlink">[306]</a></sup></p>

  <p class="normal">Mary Lefkowitz, ruhun mevcut hayatta yeniden doğuşunun sadece Eski Yunan'a özgü bir kavram olduğunu ve <span class="ideitalik">Ölüler Kitabı</span>'nda ruhun yolculukları ile ilgili anlatılan Mısır tasvirlerinin sadece tasvir olduğunu ve ayinlerle bir alakası olmadığını iddia eden muhafazakâr çizgiyi takip ediyor. Hâlbuki Apuleius ve Horsiesis kaynaklarının sağladığı delillerden başka I. Seti (M.Ö. 1309-1291) için yapılan bir yeraltı anıt mezarı mevcuttur. Bu yapı, <span class="ideitalik">Ölüler Kitabı</span>'ndan bölümler ve hiyeroglifler işlenmiş karmaşık geçitleri ve gizemli bir dinî oyunun metinleri ile süslenmiş bir hol ile tuhaf bir yeraltı adası gibidir.<sup class="calibre3"><a href="../Text/Helenizm_split_330.html#footnote-21416-307" id="footnote-21416-307-backlink">[307]</a></sup> Yapının ayinler için kullanıldığını düşünmek oldukça mantıklıdır. Bunlara ilaveten, M.Ö. 17.yy'a dek geri gidildiğinde, hayatta olmasına rağmen "m3'hrw" veya "Sesin Gerçeği" diye adlandırılan -ki bu isim, genelde ölümsüz ölüler için kullanılır- kişilere yapılan atıflar vardır.<sup class="calibre3"><a href="../Text/Helenizm_split_331.html#footnote-21416-308" id="footnote-21416-308-backlink">[308]</a></sup> Hatta <span class="ideitalik">Ölüler Kitabı</span>'nda anlatılan ritüellerden birine katıldığını söyleyen bir kişiden söz edilmektedir.<sup class="calibre3"><a href="../Text/Helenizm_split_332.html#footnote-21416-309" id="footnote-21416-309-backlink">[309]</a></sup> Bu durumda kanıtların uyumu göstermektedir ki <span class="ideitalik">Ölüler Kitabı</span>, yaşayanların yaptığı ayinler için de kullanılmıştır; Yunan gizemleri ve bunlarla ilişkili ayinlerin Mısır'dan türediğini savunan antik görüşü kabul etmek gerekir. Bu iddianın kesinlik içeren kanıtlara dayanmadığını kabul ediyorum; ancak bu, diğer iddialara göre çok daha akla uygun bir görüştür. Fakat Mary Lefkowitz'in Yunan gizemleri ve ritüelleri üzerinde Mısır etkisi olmadığını iddia etmesi ve bunun da ispatlanmış gerçeklere dayandığını söylemesi saçmadır.</p>

  <p class="normal">Memphis'te ve diğer Mısır şehirlerinde "kolej"ler veya "üniversite"ler olup olmadığı konusu ise tanımlamanın nasıl yapıldığına bağlıdır. En azından Eski Krallık döneminden (M.Ö. 3000 yılları) beri uzmanlaşmış kâtipler, hekimler ve büyücülerden meydana gelen ayrıntılı bir bürokratik kurumun varlığı ve Orta Krallık döneminde (M.Ö. 2000 yılları) "pr'nh" yani "Hayat Evi" diye adlandırılan bir kurumun varlığı bilinmektedir. Mısır uzmanları "Hayat Evi"nin nasıl değerlendirileceği konusunda ikiye bölünmüşlerdir. Alan Gardiner gibi bir kısım uzmanlar bunun sadece bir nevi "scriptorium" yani papirüslerin saklandığı bir arşiv olarak tanımlamaktadır.<sup class="calibre3"><a href="../Text/Helenizm_split_333.html#footnote-21416-310" id="footnote-21416-310-backlink">[310]</a></sup> Diğerleri ise "Hayat Evi"nin bir çeşit üniversite olduğu kanaatindedirler. Örneğin, Mısır uzmanı P. Derchain, Pers işgalinin ilk döneminde M.Ö. 525-404 yılları arasında bu kurumlarda tıptan, astronomi, matematik, efsaneler ve mumyalama yöntemlerinden coğrafyaya kadar birçok alanda yazılmış papirüsler bulunduğunu, yani bu kurumların Mısırlıların tüm felsefi ve bilimsel bilgilerinin eksiksiz bir toplamının bir arada bulunduğu yerler olduğunu söylüyor.<sup class="calibre3"><a href="../Text/Helenizm_split_334.html#footnote-21416-311" id="footnote-21416-311-backlink">[311]</a></sup> Bu konu, elbette tartışmaya açık bir konudur, ama aynı derecede açıktır ki Mary Lefkowitz, Antik dönem ve 18.yy araştırmacılarının ve Afrika merkezcilerin tarif ettiği "Mısır Kolejleri"nin tamamen kurmacaya dayandığını iddia ederken hata etmektedir.</p>

  <p class="normal">Eski Mısırlılarda bilim var mıydı ve eğer var idiyse bunun Yunanlar üzerinde kayda değer bir etkisi olmuş muydu? Birkaç yıldır bu iki görüş üzerinde çalışmakta ve muhakeme yapmaktaydım. Bu görüşler üzerindeki argümanlarımı Harvard ve Cambridge üniversiteleri bilim tarihi ve felsefesi bölümlerine sunduğumda bazı dinleyiciler bana katıldı, kimileri katılmadı; ancak sunduğum görüşler akademik bir tartışma için mantığa uygun bir konu olarak kabul gördü. Hatta Rönesans bilimi tarihçisi Robert Palter ile aramızda bu konu üzerinde bir polemik doğdu.<sup class="calibre3"><a href="../Text/Helenizm_split_335.html#footnote-21416-312" id="footnote-21416-312-backlink">[312]</a></sup> Kimin üstün geldiğini söylemek bana düşmez; ancak Yunan matematiği uzmanı Victor Katz bu tartışma hakkında şunları yazdı: "Matematik söz konusu olduğu sürece, Palter birçok spesifik noktada Bernal ile tartışmasına ve Bernal'in her iki iddiasını da reddetmesine rağmen, bu iddialara açık ve kesin bir karşılık vermedi."<sup class="calibre3"><a href="../Text/Helenizm_split_336.html#footnote-21416-313" id="footnote-21416-313-backlink">[313]</a></sup> Bu konuda da Mary Lefkowitz Afrika merkezci görüşleri absürt diyerek göz ardı etmek de yanlıştır.</p>

  <p class="normal">Bu, Eski Yunan'da gelişen Helenistik bilimin tamamen Mısır bilgisinden oluştuğu ve onun üzerine hiçbir şey eklemediği anlamına gelmemektedir. Aynısı felsefe için de geçerlidir. "Felsefe" terimi olağanüstü nazik ve değişken bir terimdir; ancak Sokrat'ın "merak, hakikat üzerinde düşünmek ve gerçeklik" tanımından yola çıkarsak, felsefenin Eski Mısır'da var olduğunu varsaymamız için her türlü neden mevcuttur. Aslında, Eski Yunanlar ve Romalılar arasında felsefenin Mısır'dan türediği, geleneksel bilgeliğin bir parçasıydı.<sup class="calibre3"><a href="../Text/Helenizm_split_337.html#footnote-21416-314" id="footnote-21416-314-backlink">[314]</a></sup> Ayrıca, Afrika merkezci bakış açısı Yunan felsefesinin bazı detaylarını anlamamız için bir imkân olabilir. Örneğin Mary Lefkowitz, G.G.M. James'in <span class="ideitalik">Çalınmış Miras</span> kitabında Democritus'un bulduğu "atom" kelimesinin "bölünemezlik" anlamındaki kelimeden değil, Mısır Tanrısı Atum'dan türemiş olduğu iddiasına dudak büküyor (s.149).<sup class="calibre3"><a href="../Text/Helenizm_split_338.html#footnote-21416-315" id="footnote-21416-315-backlink">[315]</a></sup> Bu kutsal isim, hem "doluluk" ya da "var olma" hem de "var olmamak" anlamlarına geliyor. Mısır uzmanı Erik Hornung böyle bir kavramı tercüme etmenin zorluklarından söz ettikten sonra şöyle bir sonuca varıyor:</p>

  <p class="normal">"Atum 'başlangıçta her şey olan' tanrıdır; yekvücut, tek bir varlık olarak bütündür ve aynı zamanda mevcut olmayandır; çünkü mevcudiyetin onun yaratma işinden önce olması mümkün değildir."<sup class="calibre3"><a href="../Text/Helenizm_split_339.html#footnote-21416-316" id="footnote-21416-316-backlink">[316]</a></sup></p>

  <p class="normal">Felsefeci Anthony Preus şunu savunuyor: "Eğer bu ifadeyi ünlü 'DK156—MH\MA=LLON TO\DE\NH)\TO\MHDE\N EI)=NAI' ifadesinin yanına koyarsak, şu sonuca varabiliriz ki Demokritus, Mısırlı 'Atom'un belirsizliğinin farkındaydı ve bu kavramı Yunancaya ithal etti."<sup class="calibre3"><a href="../Text/Helenizm_split_340.html#footnote-21416-317" id="footnote-21416-317-backlink">[317]</a></sup></p>

  <p class="normal">James'in, Klasisist Geoffre Kirk'e göre Mısırlılar ve Mezopotamyalılardan önemli derecede etkilenmiş olan Sokrat öncesi filozoflar yerine, düşüncesi ayırt edici şekilde Yunan sayılan Aristoteles üzerinde yoğunlaşması gariptir.<sup class="calibre3"><a href="../Text/Helenizm_split_341.html#footnote-21416-318" id="footnote-21416-318-backlink">[318]</a></sup> Benzer şekilde Mısır'dan çok fazla etkilenmiş olan ve 2000 yıldan beridir Platoncuların onun düşüncesini Mısır'a doğru geri giden zincirde şanlı bir halka olarak gördükleri Platon üzerinde odaklanabilirdi.<sup class="calibre3"><a href="../Text/Helenizm_split_342.html#footnote-21416-319" id="footnote-21416-319-backlink">[319]</a></sup></p>

  <p class="normal">Mary Lefkowitz'in rasyonel bir Yunan ve irrasyonel bir Mısır olarak kategorik bir ayrım olduğu kanaati, nedenselliğin ancak Aristo'nun formel ikili mantığı ve Öklid'in aksiyomatik geometrisi ile başladığına -ki bildiğimiz kadarıyla her ikisi de Eski Mısır'da yoktu- inanılırsa geçerli olabilir. Fakat bu iddia, bu konu hakkında çok daha yetkin ve detaylı çalışan bazı araştırmacıların çalışmalarına göre yeniden işlenmelidir. Bunlardan ilki E. R. Dodds, "Yunanlar ve İrrasyonellik" adlı parlak çalışmasında çılgınlık ve Şamanizmin Yunan yaşamında ve düşüncesinde nasıl bir merkez olduğunu göstermektedir.<sup class="calibre3"><a href="../Text/Helenizm_split_343.html#footnote-21416-320" id="footnote-21416-320-backlink">[320]</a></sup> İkincisi, klasisist bilim tarihçisi Heinrich von Staden geçenlerde şöyle yazmıştır:</p>

  <p class="normal">"…Modern tarihçilerin seçimlerini ve dikkate almadıkları konuları şekillendiren kültürel şartlar hakkında yürütülen fikirler eksik ve kifayetsizdir. Bu kültürel şartlar temelde, karşılıklı birbirini takviye eden iki kolektif deneyimi içermektedir: Birincisi, Antik Yunan'ın kültürümüzün kaynağı olarak görüldüğü modern algılayıştır, ikincisi ise modern Batı biliminin yol gösterici ilke oluşudur. Bu kaynak ve yol göstericinin esas olduğu, zamanla oluşmuş kolektif yapılar, modern bilim tarihinde kalıplaşmış ve kolay kolay değişmez sabit fikirlere yol açmıştır. Bu nedenle <span class="ideitalik">Kutsal Hastalık Üzerine</span> adlı eserinde Hipokrat'ın yazdığı tezlerde büyüyü eleştirmesi ve hastalığın nedenlerini öğrenmek için kutsal tanrılara başvurulmasını sorgulaması antik bilimi inceleyen tüm tarihçiler tarafından bilinmekte ve bu eser, Yunan biliminin 'başkalığı'nı anlatan görüşlerle dolu olarak sık sık tercüme edilmekte ve hatta daha da sık derlenmektedir. Bu da Hipokrat üzerine yazılmış külliyatın büyük bir kısmını teşkil etmektedir, hâlbuki Hipokrat'ın jinekolojik hastalıklar üzerine tezlerinin hiçbir İngilizce tercümesi yoktur."<sup class="calibre3"><a href="../Text/Helenizm_split_344.html#footnote-21416-321" id="footnote-21416-321-backlink">[321]</a></sup></p>

  <p class="normal">Mısır'da da rasyonalite alanları vardı -sofistike ve kuvvetli bir matematik, süper bir geometri, tıbbi semptomlar hakkında harika gözlemler, kusursuz bir cerrahi vs. mevcuttu- ancak bunların tamamını şimdi büyü ve hurafe olarak değerlendirmeliyiz. Böylelikle, Mary Lefkowitz'in bu iki kültür arasındaki kategorik ayrımını onun sandığında çok daha kolay ve hızlı yapabiliriz.</p>

  <p class="normal">Şimdi Mary Lefkowitz'in nihai korkusuna, Afrika merkezcilerin <span class="ideitalik">Çalınmış Miras</span> iddialarına gelelim. Yukarıda da bahsedildiği gibi, kitapta Afrika merkezcilerin birçok konuda yanılmış olduklarından şüphe edilmemektedir. Ayrıca, Mısırlıların sahip olmadığı bir bilgiyi, mesela Aristo mantığını veya Öklid geometrisini Yunanlıların çalmış olması zaten mümkün değildir. Fakat Afrika merkezciler büyük bir antikite geleneğinde gedikler açmaktadırlar ve en azından din ve bilim alanlarındaki görüşlerinde bir miktar doğruluk payı da vardır.</p>

  <p class="normal">M.S. I.yy'da Yeni Pisagorcu Tyanalı Apollonios Hindistan'ı ziyaret etmişti. Onun biyografi yazıcısı Philastros'a göre Hintliler Apollonios'un bilgeliğini görünce çok şaşırmışlardı. Çünkü Mısırlılar, onlara "Yunanlılar arasında revaçta olan kurban törenlerinin ve ritüellerin" Mısırlılar tarafından kurulduğunu ve Yunanlıların haydut olduklarını söylemişlerdi.<sup class="calibre3"><a href="../Text/Helenizm_split_345.html#footnote-21416-322" id="footnote-21416-322-backlink">[322]</a></sup> Yunanlıların Mısır dinini örnek aldıkları fikri Hermes külliyatının bir pasajında da geçmektedir.<sup class="calibre3"><a href="../Text/Helenizm_split_346.html#footnote-21416-323" id="footnote-21416-323-backlink">[323]</a></sup> M.S. 100 yılları civarında Bybloslu Philo Yunanlıların Finike ve Mısır'ın eski efsanelerini alıp kendi versiyonlarını geliştirerek diğer insanlara benimsettiklerini iddia etmiştir.<sup class="calibre3"><a href="../Text/Helenizm_split_347.html#footnote-21416-324" id="footnote-21416-324-backlink">[324]</a></sup> M.S. 2.yy'da Asurlu Christian Tatian, Yunanlıların Finike alfabesi, Mısır geometrisi ve tarih yazımı dâhil tüm kültürlerini "barbar"lardan aldığını söylemiştir.<sup class="calibre3"><a href="../Text/Helenizm_split_348.html#footnote-21416-325" id="footnote-21416-325-backlink">[325]</a></sup> Kilise pederi İskenderiyeli Clement daha da ileri gitmiş ve Yunanlıları "hırsızlar" olarak nitelemiştir.<sup class="calibre3"><a href="../Text/Helenizm_split_349.html#footnote-21416-326" id="footnote-21416-326-backlink">[326]</a></sup></p>

  <p class="normal">Hristiyanların ve Yunanlı olmayan diğer yazarların aleni taraflılığına ve diğer yandan Heredot, Platon, Aristoteles ve diğerlerinin Mısır'ın kendi kültürleri üzerindeki merkezî önemini kabul etmekteki samimiyetlerine rağmen yukarıdaki iddialar tümden mantık dışı da değildir. Mesela, Pisagor üçgenlerinin Yakın Doğu'da Pisagor'dan bin yıl öncesinden beri kullanılmakta olduğunu biliyoruz.<sup class="calibre3"><a href="../Text/Helenizm_split_350.html#footnote-21416-327" id="footnote-21416-327-backlink">[327]</a></sup> Arşimet'e göre piramitlerin hacmini hesaplayan ilk kişi olan Eudoxos'tan çok zaman önce piramitlerin hacmi, hemen hemen eşit şekilde hesaplanmaktaydı.<sup class="calibre3"><a href="../Text/Helenizm_split_351.html#footnote-21416-328" id="footnote-21416-328-backlink">[328]</a></sup> Arşimet'in "terazi"si ve "vida"sı daha Yunanlı bilginler doğmadan asırlar önce Mısır'da kullanılmaktaydı.</p>

  <p class="normal">Akademisyenler, daha zarif olan "kendine mal etme" sözcüğünü tercih edebilirler; ancak bu gibi vakalarda "çalmak" kelimesi de tamamen uygunsuzdur denemez.</p>

  <p class="normal">Bu noktada daha geniş bir tarihî kapsam içinde her iki tarafın da pozisyonlarını netleştirmek istiyorum. Bazı deformasyonlara rağmen Afrika merkezciler <span class="ideitalik">Kara Atena</span>'da yer alan ve Yunan uygarlığının kökenini benim "Eski Çağ Modeli" olarak adlandırdığım modelle açıklayan görüşü savunmaktadırlar. En azından, M.Ö. 5. yy'dan sonra Yunanlılar ve diğer halklar şuna inanıyorlardı: Mısır, Finike ve diğer Asya ülkelerinden insanlar Yunanistan'a gelip şehirler inşa etmişler, hanedanlar oluşturmuşlar, din ve gizem öğretilerini aktarmışlardı. Sonraları Yunanlılar Mısır ve daha az oranda Doğu üzerinde çalışmaya başladılar ve felsefeyi, matematiği ve bilimi ithal ettiler.<sup class="calibre3"><a href="../Text/Helenizm_split_352.html#footnote-21416-329" id="footnote-21416-329-backlink">[329]</a></sup> "Eski Çağ Modeli"nin Afrika merkezciler tarafından özellikle üzerinde durulan kısmı 19. yy bitiminde oldukça ses getirmiştir. Bu görüş masonik gelenek ve romanları kısmen esas almakla beraber temelde Charles François Dupuis, Constantin de Volney ve A. H. L. Heeren gibi bilginlerin çalışmalarına dayanmaktaydı. Bu üç kişi Eski Mısırlıların zenci olduğunu; Avrupalıların da uygarlıklarını Afrika'dan geliştirdiklerini iddia ediyorlardı ve bu görüş o dönemde köleliğin kaldırılmasını savunanlar tarafından ırk kökenli köleliğe karşı çıkmakta kullanılıyordu.<sup class="calibre3"><a href="../Text/Helenizm_split_353.html#footnote-21416-330" id="footnote-21416-330-backlink">[330]</a></sup></p>

  <p class="normal">Eski Çağ Modeli'nin yorumlanışındaki bu değişiklik klasikler için modern bir disiplinin yaratıldığı 1820'den sonraki çeyrek yüzyıllık dönemde yaşanan değişiklikten daha keskin değildir. Bu dönemde genç bilim adamları "Eski Çağ Modeli"ni bir kenara attılar ve Eski Yunan'ın Mısır'dan büyük bir kültürel miras aldığını inkâr ettiler. Bu inkâr, hiyerogliflerin çözülmesinin bir sonucu değildi; çünkü klasisistler Chompallion'un çalışmalarını ancak 1850'lerde kabul etmişlerdi. 1870'lerden önce başlamamış olan Bronz Çağı Yunanistan'ı için yapılan kazılardan da bu sonuca varamazlardı.</p>

  <p class="normal">Eski Çağ Modeli, ideolojik nedenlerden dolayı reddedilmişti. Avrupa uygarlığının beşiği olarak görülen Yunanistan'ın, artık yeni "ırk temelli bilim"in daha aşağı olarak kategorize ettiği Afrikalılar ve Asyalılar tarafından uygarlaştırılması mümkün görünmüyordu. 1840'larda yeni bir model, "Ari Modeli" ortaya çıktı. Buna göre Yunan uygarlığı kuzeyden gelen "Hint-Avrupa" ya da "Aryan" dili konuşan Helenlerin fetihleri sonucunda gelişmişti. Bunlar, Ege'nin -artık isimleri kaybolmuş olan ve bu nedenle basitçe "Pre-Helen" (Helen-öncesi) olarak adlandırılan- eski yerlilerini hükümleri altına almışlardı. Bu "Ari Modeli"nin bilimsel dayanağı o dönemde Hint-Avrupa dillerinin incelenmesi ve Yunan dilinin de bu ailenin bir üyesi olduğunun anlaşılmasına istinaden, erken bir dönemde Hint-Avrupa topraklarından Kuzey Ege'ye önemli göçler veya kültürel etkilerin gelmiş olması gerektiğiydi. Ancak Yunan dilinin Hint-Avrupa dilleri ile açıklanamayan yüzde 50'lik kısmını izah edebilmek için "Pre-Helen"lere ihtiyaç vardı.</p>

  <p class="normal">Yunanistan'ın temelde "Hint-Avrupa"lı olduğu gerçeğinin Mısırlı ve Sami etkilere dair onca belge içeren "Eski Çağ Modeli" ile uzlaştırılamamasının hiçbir mantıki nedeni yoktur. Fakat Ari Modeli'ni kuran ve günümüzde de Mary Lefkowitz gibi Yunan üzerindeki önemli bir Mısır etkisi olmadığında ısrar eden romantik ırkçılar için böyle bir kültürel ve linguistik karışım tahammül edilemezdir.</p>

  <p class="normal">Bu, komik bir ironi ortaya çıkarmaktadır. Mary Lefkowitz, Arthur J. Schlesinger'in Afrika merkezciliğin sadece grup öz güvenini geliştirmek üzere bir çaba olduğunu, hâlbuki tarihin "tarafsız analiz, yargı ve perspektif"<sup class="calibre3"><a href="../Text/Helenizm_split_354.html#footnote-21416-331" id="footnote-21416-331-backlink">[331]</a></sup> açıklamalar içermesi gerektiği görüşünü tekrar ediyor. Fakat aslında, böyle bir tarih, okullarda öğretilen - her zaman milliyet ile vatanın vurgulandığı ve diğerlerininkine göre daha üstün görüldüğü- tarih anlayışından çok uzaktır. Mesela 17 yaşımda Fransa'ya gönderildiğimde Fransız arkadaşımla ben İngiltere-Fransa arasında yapılan savaşların tamamen farklı iki listesini biliyorduk. Her birimiz kendi ülkemizin zaferlerini öğrenmiştik, yenilgilerini değil. Bu nedenle Afro-Amerikan çocukların Afrika'nın ve dünyaya yayılmış Afrika kökenlilerin zaferlerini öğrenmesi, ırkçı bir toplumda sürekli psikolojik tacize maruz kaldıkları düşünülürse özellikle faydalı olacaktır.</p>

  <p class="normal">Diğer yandan Schlesinger ve Lefkowitz'e tarih araştırmacılarının mümkün olduğunca bulundukları çevreyi aşıp nesnelliğe ulaşmaya çalışmaları gerektiği konusunda katılıyorum. Ancak "Ari Model"in antik geleneği reddi ve saf beyaz, saf Avrupalı bir Yunan fikrinde ısrarı beyazların "iyi hissetme"sine yarayan bir ilim ve eğitimin aşırı uçta bir örneğidir.</p>

  <p class="normal">Mary Lefkowitz, kitabının son bölümünü George Orwell'in <span class="ideitalik">1984</span>'üne, eski kültürün sistematik yıkımının ve bu kültürün 2050 yılında tamamen ortadan kalkacağının anlatılışına dokunaklı bir gönderme yaparak bitiriyor. Şöyle devam ediyor:</p>

  <p class="normal">"Orwell'in 2050 yılı için tahmin ettiği şey, 1954'te <span class="ideitalik">Çalınmış Miras</span>'ın basılması ile aslında bir asır önce gerçekleşmiş oluyor. Çünkü George G. M. James bu kitapta tarihi öylesine baştan aşağı yeniden yazmıştır ki artık bilinen tarihten tamamen farklı ve onunla çelişen bir tarih yaratmıştır." (s. 154)</p>

  <p class="normal">Aslında hesabında bir asırlık bir hata vardır. Tüm yanlışlarına rağmen, James eski tarihî geleneği takip ediyordu. Eski Yunan'ın oluşumu ile ilgili bilinen tüm eski tarihi apaçık bir kopuklukla yeniden yazanlar, Mary Lefkowitz'in sıkı sıkıya bağlı kaldığı Ari Model'in kurucularıdır.</p>

  <div class="calibre1" id="calibre_pb_24"></div>
</body>
</html>
