<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Helenizm</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <div class="chapter">
    <p class="normal">Kurtuluş Savaşı'nda Anadolu'da Türk var mıydı? Yakup Kadri'nin <span class="ideitalik">Yaban</span>'ına göre yoktu. Halk, Türklerin Haymana'da yaşadığına inanıyordu ama bu rivayetin nereden kaynaklandığı karanlıktadır. Sonuç itibarıyla "Kurtuluş zaferini" de Haymanalıların hanesine yazana rastlanmamıştır. Öyleyse? "Eğer bize zafer nasip olursa bile kurtaracağımız şey, yalnız bu ıssız toprakla, bu yalçın tepelerdir. Millet nerede? O henüz ortada yoktur ve onu, bu Bekir Çavuşlar, bu Salih Ağalar, bu Zeynep Kadınlar, bu İsmailler, Süleymanlarla yeni baştan yaratmak gerekecektir." Peki, ama bu durumda Kurtuluş Savaşı'nı kim kazanmış oluyor? Kimdir bu "Yaban", kimdir henüz ortada olmayan bir millet için savaşan?</p>

    <p class="normal">Türk'ten önce, Türkçülük var; bu görülüyor. Ancak Türk'ten önce Türkçü olan "Yaban" hakkında henüz yeterince bilgi sahibi değiliz. Onu dışarıdan gelmiş sayabiliriz, "yabanlık" durumu budur. Yaban, her durumda dışarıdan gelendir.</p>

    <p class="normal">Ancak aradan geçen uzun zamanda, Yaban'ın bir tarihe sahip olmaması düşündürücüdür. Belki yazılması istenmemiştir, belki yazılması imkânsız bir tarihtir bu. Bir sırdır, henüz ortada olmayan milletin bilmemesi gereken.</p>

    <p class="normal">Biz bu durumda, "kurtuluş"u bir millet yaratma savaşı sayabiliriz. Öyleyse Yaban'ı yaban görmenin de bir sakıncası yoktur. Millete, millet olduğunu öğretenler yabanlardır. Yakup Kadri'nin "aydınlar" suçlaması yerindedir. Yaban, dağ taş dolaşırken onlar devleti kurtarmak peşindedir. Maaşlı memurdur çoğu, olup bitenin farkında değillerdir. Yaban, Harman Vambery, "derviş kıyafetinde" Orta Asya'yı turlarken, Fransa'dadır, Almanya'dadır. Yaban, onların içinden kafasında intihar kurşunuyla dolaşan, gelgitleri bol Mehmet Ziya'yı ikna edebilmiştir bir tek. "Türkçülük" su üzerine yazılmış bir yazıdır henüz.</p>

    <p class="normal">Ama dönüp dolaşıp imkân olmuştur. Hepsi, Yeni Osmanlılık, İslamcılık yenilmiştir çünkü. Parvus'un yazdıkları var, Yaban'ın gördüğünü biliyoruz. Nasıl oldu? Kimdir bu ıssız toprakları, bu yalçın tepeleri kurtarmayı iş edinen? Soruyu tersinden sormayı deniyoruz.</p>

    <p class="normal">Tersinden sormak, soruyu Bekir Çavuşlar, Salih Ağalar, Zeynep Kadınlar, ikinci adı olmayan İsmailler ve Süleymanlar tarafından sormaktır. Kimdir bu bize kim olduğumuzu öğretmeye çalışan? Türkler Türk değilken, onlara Türklük aşılamaya çalışan kimdir?</p>

    <p class="normal">Yabandırlar, bunu biliyoruz. "Hangi yurdun insanlarıydılar?" diye sorarak başlıyoruz.</p>

    <p class="normal">Artık "Türkçülerin Türk olmadığı"nı biliyoruz. Büyük bir bölümü bu topraklara göçüp gelmişler ve sonradan "Türk" olmuşlardır. Bir de Türk olup göçmüşler var ki, Rusya'ya tepki hareketi olarak ortaya çıkmış olmakla birlikte etkilerini en çok bu topraklarda hissettiğimiz için konumuz dâhilindedir. Rusya sınırlarında yaşayanlar arasındaki etkileri ile burada ilgilenmiyoruz. Ancak görünen Batı Türkleri ile ilişkilerinin de son derece sınırlı olmasıdır.</p>

    <p class="normal">Rusya'ya bir tepkileri var ve "Türkçülük" onlar için bu tepkinin adıdır. Akçuraoğlu Yusuf ve Gaspıralı, Panslavizmin baskısı altında başlarına vuruldukça "Pantürkist" olanlardandır. Pantürkizmlerinin, Panslavizmden, ezilmişlerin ideolojisi olma dışında ve ötesinde bir farkı belirtilmiyor. Pantürkizmleri bütünüyle bir "tepki" hareketidir ve ideolojilerinin birleştiricilik iddiasının karşılık bulmadığını biliyoruz.</p>

    <p class="normal">Bizde "ırki birleşmeler" hep kuşkuyla karşılanmıştır. Geçmişte, ibadethanelerin daha birleştirici olduğu açıktır. Aynı tanrıya tapınmanın tutkal olduğu yerde başka tutkala neden ihtiyaç duyulsun? Sınırların var olmadığı, dolayısıyla sınırları zorlamanın da bir anlamı olmayan zamanlardır bu. "Sınırötesi ırkçılık" Doğu'ya Batı'dan ithaldir. Doğu'da "saf ırk" bulunamamış ve Batı kendini saflaştırdıkça, Doğu'da bir ırk imal etmek durumunda kalınmıştır. "Türkçülük" ile sıkıntılarımızın önemli bir kısmı bu zorlamadır. Aslında Panslavizm de, Pangermanizmin tepkisidir ve Doğu'daki "ırkçılık" akımının kökünü böylece izlemiş oluyoruz. Pangermanizmi, Avrupa ırkçılığının kökü saydığımızı; Fabrika'nın geçmiş sayılarında "Aydınlanma Tarikatı" yazılarında belirtmiştik. Hem Hint-Avrupa ve Hint-Hitit masallarının kökeni buradadır hem de Batı'nın "Helenizm"i buradan kaynaklanıyor. "Dil"den çıkıp "ırk"a varıldı mı, pusulanın sizi nereye çıkaracağından emin olamazsınız; Helen kim, Cermen nere?</p>

    <p class="normal">Bir "uydurma" hali hep var ve bir "saf ırk" oluşturmak için uydurmak şarttır. Şimdi bu topraklarda olanlar, gelenlerle aynı mıdır bilemiyoruz. Ama Orta Asya'dan baki kalan pek çok şeyin içimizde olması da yadırgatıcı değildir. Bunları gelirken getirdik, fakat burada bulduklarımız içinde yitirdik. Bizanslılığımızın, Asyalılığımızdan daha değerli olduğunu gösteren bir ölçü bulamadığımız sürece; biraz o, biraz bu olmamız da kaçınılmaz. Ölçü yoksa bu tarihi birilerinin uydurmuş olduğunu kabul etmek durumundayız.</p>

    <p class="normal">Uydurulmuştur; başlangıçta daha temelsiz, giderek "Deli Dumrul" hikâyesindeki gibi uymayan yerleri törpülenerek. Dolayısıyla, Türklükle ilgili efsanelerin çıkışında, aşağılama tonu yüksek fikirlerle bulaşık olması da doğaldır. Ayıklanarak geldiler ve uydurmalar saflaştıkça "ırkımız" da saflaşmıştır. Cemil Meriç, hem bu bulaşıklığa hem de kaynakların bulanıklığına dikkat çekerken haklıdır: "Bu milliyetçilik hareketi iki kaynaktan geldi bize. Birisi Batı kaynağı. Batı'dan gelen bu tehlikeli fikir birkaç isim etrafında toplanabilir: Josephe De Guignes, Leon Cahun, Vambery. De Guignes XVIII. asırda yaşamış, o devrin kifayetsiz bilgileriyle Çin uzmanıdır. Kendisi hariciyeye, Fransız polisine mensup bir adamdır. Ve Çinlilerin, Mısır'dan gelen bir koloninin devamı olduğunu söyleyecek kadar bilgisizdir bu konuda. De Guignes bizi bizden fazla düşünmüştür, çok eski bir mazimiz olduğunu; Hunların, Moğolların çocuğu olduğumuzu sekiz cilt halinde yazmış. De Guignes İslamiyete, Osmanlı'ya düşmandır. Güya bizi Osmanlı'dan ve İslamiyetten kurtarmak için Hunlarla, Moğollarla akraba yapmış.</p>

    <p class="normal">Hakikatte bu, tarihen hiçbir zaman sabit olmamıştır. Ve Avrupa, onun bizi kardeş yaptığı bu kavimleri lanetle yâd eder. En son tarihler, Hunlardan 'Medeniyetin kendilerine yalnız harabeler borçlu olduğu Hunlar' diye bahseder. Medeniyet tahripçileri, yırtıcı, hunhar bir sürü olarak bahseder. De Guignes'den Süleyman Paşa bahsetmiştir. Eserinde De Guignes'den parçalar nakletmiştir. Süleyman Paşa, De Guignes'yi nereden tanıdı? Nasıl tanıdı? Hangi karanlık kaynaktan geliyor De Guignes'yi tanıması? Belli değil. Ondan sonra Ziya Gökalp'in tavsiyesi ile Hüseyin Cahit tercüme etmiş. Hunlarla, Tatarlarla, ismini bilmediğimiz birçok milletlerle, Vizigotlarla, Ostorogotlarla vs. tanımadığımız atalarımızIa münasebetlerimizi De Guignes'den öğrendik.</p>

    <p class="normal">Bir diğeri de Leon Cahun'dur. Leon Cahun Yahudidir. <span class="ideitalik">Asya Tarihine Giriş</span> diye bir kitabı var. Türkiye'de milliyetçiliğin kaynağıdır bu kitap. Önsözünü tercüme ettim. Diyor ki: "Türkler hiçbir medeniyet kurmamışlardır. Kuramazlar da. Bilakis yıkarlar. O kadar budaladırlar ki Çin medeniyeti ile uzun zaman temas etmişler. Fakat bu medeniyeti bir türlü nakledememişlerdir. Düşünce kabiliyetleri yoktur bunların. Sadece yıkmışlardır." Bu kitap Türk milliyetçiliğinin Kur'an-ı Kerim'i oluyor. Bütün Türkçülerin üzerinde birleştikleri isimlerin başlıcalarından biridir Leon Cahun. XIX. asır sonu, XX. asrın başında yaşamıştır. Vambery doğrudan doğruya casustu zaten."<sup class="calibre3"><a href="../Text/Helenizm_split_136.html#footnote-21416-113" id="footnote-21416-113-backlink">[113]</a></sup> Bu bulanıklığın içinde, yine de bir yön sezilebiliyor. Gelirken getirdik, fakat burada bulduklarımız içinde yitirdik. Bu bakışın, bizi hem geldiğimiz yere itmeye çalıştığı hem de bulduklarımızı unutturmaya çalıştığı açıktır. Demek ki "kök"ümüzün geldiğimiz yerde olduğunu söylemekte bir "siyaset" var. Orta Asya'ya doğru itilmemizin "kök" bulmaktan başka sebepleri olsa gerektir.</p>

    <p class="normal">Bir "kurgu"yu sezebiliyoruz. Ezilmişlerin, kurguya inanmakta öncü olması da doğaldır; Batı Türkleri içinde soğuk ve kayıtsız karşılanması da. Bu hikâyelere inanmaya teşne olanlar; Osmanlılardan çok, Rusya'dan kaçan aydınlardır. Meriç, onlara da kuşkuyla yaklaşır: "Şimdi bir de Rusya'dan gelen Türklerin telkinleriyle kuvvetleniyor bu hakikat. Rusya'dan gelen Türkler, Osmanlı'ya hem dostturlar hem düşman. Dostturlar; çünkü aynı medeniyet camiası, aynı ruh iklimi içindedirler. Düşmandırlar; çünkü Osmanlı kendi dışlarındadır. Kırım'dan ayrıldıktan sonra onlarla bir münasebetimiz kalmadı. Bu itibarla Türkler İslam medeniyetinde, İslam faktörü üzerinde değil, daha çok Türk motifi üzerinde durmuşlardır. Ve Milliyetçi hareket, Türk Yurdu etrafında halkalanmış, Türk Yurdu etrafında gelişmiştir. Yusuf Akçura, ayrıca Ağaoğlu Ahmet'i -garip bir milliyetçimiz- anlatmak bütün Rusya'dan gelen Türkleri anIatmak için kâfidir. Prototipidir onların. Hepsi aynı vaziyetteler. Çünkü Rus terbiyesi görmüşler, Rusya'da yetişmişler. Orada Türklük gururları kırılmış. Burada yeni bir vatan bulmuşlar. Fakat bu vatanda söz sahibi olmak, büyük söz sahibi olmak arzusuna kapılmışlar. Yusuf Akçura, biliyorsunuz, Tarih Kurumu'nun başkanı oldu Mustafa Kemal devrinde. Milletvekiliydi. Mustafa Kemal'in çok sevdiği bir adamdı ve bütün emellerine sadakatle hizmet etti. Osmanlı'nın yıkılışında onun büyük rolü vardır, hissesi vardır."<sup class="calibre3"><a href="../Text/Helenizm_split_137.html#footnote-21416-114" id="footnote-21416-114-backlink">[114]</a></sup></p>

    <p class="normal">Meriç, Rus göçmenlerinin Batı Türkleri ile bir kan uyuşmazlığı çektiğini söylüyor ki bu, tarihleri ile uyumludur. Onları ayırıyoruz. Yaban'ın, bu topraklara onlardan daha yakın olduğu bellidir.</p>

    <h3 class="solbaslik">VADEDİLMİŞ TOPRAK: TURAN</h3>

    <p class="normal">Rus göçmenleri ayırdığımızda Türkçülüğün içinde ne kalıyor? İki kaynak var: İlki Macaristan'dır. "Turan" davası Macar asıllıdır. İkincisi Polonya'dan Osmanlı topraklarına göçüp zorunlu Müslüman olanlardır ki biyografileri, Türkçülüklerinin Türk olmalarından önce ortaya çıktığını belirtmektedir. Geride kalan yabanların kökenleri budur ve ne yazık ki henüz bu eğilimlerinin nedenlerini açık ve net olarak göremiyoruz. Bu iki kaynaktan gelen Türkçülük içinde milletten çok, bir "siyaset" var ve bu "siyaset"in kendini "Türkçülük" olarak kodladığını düşünebiliriz.</p>

    <p class="normal">Macarların "Turan" hikâyesi karışıktır. Eski kaynaklara göre Macarlar "Batı Türkleri"ndendirler ve "Şarkiler" ise Hazarlar olmaktadır. Doğudakiler, Hazar Devleti sona erdikten sonra batıya göçmüştür ve Macarlar bunda bir kök bulmaktadırlar. "Hun" kökenlilik iddiası biliniyor; Hungary'nin kökeni budur. Turan dernekleri kurduklarını ve dernek aracılığıyla Orta Asya'da bir kök aradıklarını öğreniyoruz.</p>

    <p class="normal">Macaristan'daki bu Türkçülük temeline karşın, Osmanlı'ya göçüp gelmiş Polonya yurttaşlarının Osmanlı olduktan sonra çok hızlı bir biçimde Türkçülük davası gütmeleri şaşırtıcıdır. Çünkü Macarlardan farklı olarak Polonyalılarda kök-Türklük iddiasına rastlamıyoruz. Buna karşılık Macarların ve Polonya göçmenlerinin ortak bir hareket geliştirdiklerini, göçenler ve göçmeyenlerde bir Türklük merakı uyandığını teşhis edebiliyoruz.</p>

    <p class="normal">Kök-Türklük iddiası bulanık olmakla birlikte Macaristan'daki Türkçü hareket içinde ve Polonya göçmenlerinin bütününde bir "Yahudi etkisi" net olarak görülüyor. Macaristan'da Vambery ve Polonyalı göçmenlerde Konstantin Borzencky bu etkinin temsilî karakterleri olarak biliniyorlar.</p>

    <p class="normal">Psikolojik bir hazırlık var; merak bunun üzerine geliyor. Kaynaklara göre, ilk modern Türk dili gramerini II. Mahmut zamanında genç bir İngiliz olan Arthur Lumley Davids yazmıştır. Genç yaşta ölen yazarın annesi bunun Fransızca çevirisini 1833'te padişaha sunmuştur.<sup class="calibre3"><a href="../Text/Helenizm_split_138.html#footnote-21416-115" id="footnote-21416-115-backlink">[115]</a></sup> Ne tür bir ilgi gördüğü not edilmiyor; ancak Akçura, Davids'in bir Yahudi oryantalist olduğunu belirtmektedir.<sup class="calibre3"><a href="../Text/Helenizm_split_139.html#footnote-21416-116" id="footnote-21416-116-backlink">[116]</a></sup> Herhalde bu tür çabaların ilgi toplaması için bir "Orta Asya" gezisi gerekiyordu.</p>

    <p class="normal">Bu geziyi yapan ve kapıyı aralayan Herman Vambery'dir. Fransız Leon Cahun'un edebî çalışmaları ise herhalde kapıyı sonuna kadar aralamıştır. Alman Aleksandır Helpland Parvus'un dış desteği daha sonradır. Bu ilginin şimdiye kadar şaşırtıcı bulunmaması çok ilginçtir. Hiçbiri Türk değildir ve Türklükle ilgilendikleri zaman aralığında Türklerde Türklüğe bir ilgi yoktur.</p>

    <p class="normal">İlgi görünmeye başladığında da bir kök sorunu ortaya çıkmıştır. Mehmet Ziya bir yana, içeridekilerin de bu eğilimle bir uyumu var. Munis Tekinalp veya diğer adıyla Moiz Kohen'in Türkçülüğünü çok militan bir biçimde hayata geçirdiğini biliyoruz. Mehmet Ziya'yı, sonraki adıyla Ziya Gökalp'i en çok etkileyenler arasındadır. Avram Galanti'yi ise Türkçülük militanlığında Munis Tekinalp'ten geri kalmamakla birlikte, çok kaypak olması sebebiyle, ciddiye alınmamış bir Türkçü saymamız daha uygundur. Türk değildiler. Peki, neden Türkçü idiler, sorumuz budur.</p>

    <h3 class="solbaslik">TÜRK AMA "JÖN"ÜNDEN</h3>

    <p class="normal">Osmanlı muhalefeti neydi? Jön değildiler, Türk olduklarını kabul etmedikleri yönünde de işaretler var. "Yeni Osmanlılık" durumlarına daha uygundur. Ancak hem jön hem de Türk olmaları yönünde sonradan oluşan bir tazyiki saptayabiliyoruz: "...jeune'lük Avrupa'da ulusçuluk ve meşrutiyetçilik, hatta cumhuriyetçilik yanlısı olmak anlamına geldiği halde, Türkiye'de bu hem din hem de devlet düşmanlığı anlamına geliyordu. Bu yüzden, Avrupa'ya giden 'genç'ler, 'Türkistan'ın erbab -ı şebabı', 'civan' gibi sözcükleri bırakarak, fakat ne jeune, ne de Türk sözcüğünü alarak kendilerine en uygun ad olarak nizamnamelerine ve mühürlerine Yeni Osmanlılar adını koydular. Bu, rastgele bir sözcük oyunu değildir; çünkü onlar için ne jeune'lük ne de Türklük bir anlam taşırdı."<sup class="calibre3"><a href="../Text/Helenizm_split_140.html#footnote-21416-117" id="footnote-21416-117-backlink">[117]</a></sup></p>

    <p class="normal">"Milletçi olmadıkları anlaşılmıştır", böyle tercüme edebiliriz. Karşılaştıkları sıkıntılar bununla mı ilgiliydi? Namık Kemal ve arkadaşları Paris'e geldiklerinde devrimci basın tarafından alkışlanmışlardır. Ancak, bir süre sonra sıkıntı ortaya çıkmıştır ve sıkıntının ardından Namık Kemal ve arkadaşlarının Avrupa karşıtı, İslamcı ve "Müslümancı" olduklarına karar verilmiştir. Leon Cahun, ilk tanışıklıktır ve Yeni Osmanlılar hakkındaki haberimizi ona borçluyuz.<sup class="calibre3"><a href="../Text/Helenizm_split_141.html#footnote-21416-118" id="footnote-21416-118-backlink">[118]</a></sup> Kemal ve arkadaşlarının sürgün günlerinde İngiltere ve Fransa'nın, Rus tehlikesi karşısında, Osmanlı hükümetini destekledikleri notunu da alıyoruz ki bu, Osmanlı muhalefetinin açılması için henüz ortamın olgunlaşmadığı anlamındadır. Buna karşın Cahun'un ilgisi bakidir ve bu ilginin hiç eksilmediğini söyleyebiliyoruz.</p>

    <p class="normal">Milliyetçi tonunun düşük bulunmasına karşın Yeni Osmanlıların Polonya'dan da sıcak bir ilgi gördüğü belirtilmektedir. Berkes, Yeni Osmanlılar Cemiyeti'nin nizamnamesinin yapılışında ve cemiyetin propaganda faaliyetlerinin yürütülmesinde Polonyalı göçmenlerin "yardımcı" olduğunu haber veriyor.<sup class="calibre3"><a href="../Text/Helenizm_split_142.html#footnote-21416-119" id="footnote-21416-119-backlink">[119]</a></sup> Ancak "nizamname yazılmış" ve "propaganda kolaylaştırılmış" ise durumu anlatmak için seçilen "yardım" sözcüğü kifayetsiz kalmaktadır. Berkes'in sözlerini, "Cemiyeti onlar kurdu" diye çevirebiliriz. Biliyoruz, cemiyeti var eden nizamnamesidir ve yaptığı iş de eninde sonunda propagandadır.</p>

    <p class="normal">Yeni Osmanlıların her adımda bunlarla karşılaşmasını rastlantı saymak artık yersizdir. Aranıp bulunuyorlar ve arayanlar Yeni Osmanlılar değildir. Arayış içindedirler ve Namık Kemal'i buluyorlar. Önce "Fransız" yurttaşı Leon Cahun yakınlık kuruyor. Kemal'in, Cahun'un aracılığıyla Viyanalı Simon Deutsch ile tanıştığını da öğreniyoruz. Deutsch, Komün Devrimi'ne katılmış ve Marx'tan sonra Uluslararası İşçiler Birliği başkanı olmuştur. Ancak, komünist fikirlerini Namık Kemal'e hiç açmamış olmalıdır, bir etki göremiyoruz. Hem komünist hem de "Polonya milliyetçisi" miydi? Bir kısmı Marx'ın da çevresindedir ve Berkes, Marx'ın çevresindeki Polonya milliyetçisi görüşlere "Rus düşmanlığı" yüzünden yüz vermediği haberini veriyor ki bu iddia Marx'ın genel tutumu ile tutarlıdır. Ancak, Marx'ın tavrının "Rus düşmanlığı"ndan kaynaklandığı bir iddiadır. Deutsch ve Cahun'a Marx'ın itirazının başka sebepleri de olabilir. Berkes, çalışmasının dipnotunda Deutsch'un Viyanalı bir Musevi olduğunu belirtmektedir.<sup class="calibre3"><a href="../Text/Helenizm_split_143.html#footnote-21416-120" id="footnote-21416-120-backlink">[120]</a></sup> Namık Kemal'in yakını Deutsch'un, Paris Komünü'nden önce 1867'de, Yeni Osmanlılarla yakınlığı olduğu ve İstanbul'da öldüğü de notlar arsındadır. Namık Kemal'in yardımıyla geçirdiği İstanbul günlerinde de geriye "ihtilalci" bir miras bırakmamayı tercih ediyor. Yeni bir İsrail'in peşinde olduğunu düşünebiliriz. Namık Kemal ilgisi ise karanlıktadır.</p>

    <p class="normal">Namık Kemal'in başını çektiği Osmanlı muhalefeti denildiği gibi "jön" değildi, Türk olduklarını kabul etmediklerini de artık biliyoruz. Namık Kemal'in portresi, Deutsch ve Cahun'un sıkıntısını anlamamıza yardımcı olacak ipuçları taşıyor. Muhalefettirler ve muhalefetlerini ancak devlete tutunarak yapabilmektedirler. Sert yazılar yazdıkları zaman gazeteleri kapatılan ve imparatorluğun bir köşesine memur yapılan bir muhalifliktir bu. Cahun ve Deutch'a çok devletçi göründükleri açıktır.</p>

    <p class="normal">Namık Kemal'in babası Mustafa Asım Bey, Sultan İkinci Abdülhamid'in müneccimbaşıydı. Şinasi'nin çıkardığı Tasviri Efkâr gazetesinde yazmaya başladı. Şinasi'nin 1865 yılında Paris'e kaçması üzerine, gazetenin yayınını üstlendi. Yeni Osmanlılar Cemiyeti'ne kazanılması da o günlerde. Yazıları ve gazetesi sakıncalı bulununca kapatıldı. Bu, o zamanlar "zorunlu memuriyet" anlamına geliyordu. Muhalif Namık Kemal, 1867 yılında Erzurum vali muavinliğine tayin edildi. Osmanlı ile ilişkisi sorunlu Mısır Valisi Mustafa Fazıl Paşa'nın çağrısı üzerine, arkadaşı Ziya Paşa ile Paris'e kaçtı. Bir süre sonra da Londra'ya geçiyor. Bu arada maaşlarının Mustafa Fazıl Paşa tarafından ödendiğini ve Londra'da cemiyet adına bir dergi çıkarılması için gereken sermayenin de aynı kaynaktan sağlandığını öğreniyoruz. Ali Suavi'nin yönetimindeki Muhbir gazetesidir bu. Namık Kemal ve Ziya Paşa, Ali Suavi ile anlaşamayınca Londra'da Hürriyet gazetesini çıkarmaya başlıyor. Her adımını devlet izni ve yardımıyla atabilen bir muhalefet portresidir bu.</p>

    <p class="normal">Leon Cahun ile dostluğu da herhalde devlet maaşlı o muhalefet günlerinde gelişti. Paşalar olmadan adım atamayan bir muhalefet portresi en çok onları şaşırtmış olmalı. Kemal, Ziya Paşa'nın Hidiv İsmail Paşa'yı tutması üzerine, Hürriyet gazetesinden ayrıldı. Zaptiye Nazırı Hüsnü Paşa'nın çağrısı üzerine, 1870'te İstanbul'a döndü. Mahmud Nedim Paşa'nın sadrazamlığı sırasında Avrupa'dan dönen Nuri, Reşad ve Ebüzziya Tevfik beylerle İbret gazetesini kiralıyorlar. Gazete, Namık Kemal'in "Garaz Marazdır" adlı yazısı üzerine dört ay süre ile kapatılıyor. Yine memuriyet günleri... Bu yazıyı yazıp gazetenin kapatılmasına neden olan Namık Kemal Gelibolu mutasarrıflığına gönderiliyor. Dönüyor, aynı gazetede Babıali'yi eleştirmeye devam ediyor, gazete bir ay daha kapatılıyor.</p>

    <p class="normal">Gelibolu'da iken yazmaya başladığı "Vatan Yahut Silistre" adlı piyesinin oynanması sırasında çıkan olayların İbret gazetesinde yayımlanması üzerine gazete kapatılıyor. Namık Kemal, Ebüzziya Tevfik; Nuri, Hakkı beyler ve Ahmed Midhat bu kez tutuklanıyor. Namık Kemal Magosa'ya sürülüyor. V. Murad tahta çıkınca 1876 yılında İstanbul'a dönüyor ve "Şurayı Devlet üyesi" oluyor. Kanun-i Esasi'yi hazırlamakla görevlendirilen kurulda çalışıyor. Sonra tekrar tutukluluk ve Midilli adasına sürgün. Kemal'i orada da Midilli mutasarrıfı olarak görüyoruz. Şikâyet üzerine Rodos mutasarrıflığına gönderiliyor. Bir süre sonra Sakız mutasarrıfı oluyor. Orada ölüyor. İstibdat bu kadar derindir! Hem Kemal'in hem de Yeni Osmanlıların Türkçülük iddialarına yüz vermemesi ve Osmanlıcılıkta ısrar etmesi için birden çok sebep görünüyor.</p>

    <h3 class="solbaslik">CAHUN'UN TÜRK YARATMA HAYALİ</h3>

    <p class="normal">Yani, yeni dostları açısından ne Kemal'in ne diğerlerinin Avrupai anlamda ihtilalci olmalarının ihtimali bulunmuyor. İhtilalci komünist fikirleri yaymak için değilse, yabanlarımızın Yeni Osmanlılardan beklentisi nedir? Kuşku var: "Leon Cahun gerçek anlamıyla bir Türkolog değildi. Fransız kaynaklarında da kendisi 'edebiyatçı' olarak tanıtılmaktadır... Avrupa'daki Osmanlı muhalefeti ile uzun temasları olan ve onları etkilemeye çalışan L. Cahun'un siyasal bir misyonu var mıydı? Bu dikkatle incelenmesi gereken bir konudur."<sup class="calibre3"><a href="../Text/Helenizm_split_144.html#footnote-21416-121" id="footnote-21416-121-backlink">[121]</a></sup> Timur, Cahun'un Osmanlı aydınlarına "gerçek Türk ruhunun" İslamın dışında ve Orta Asya'nın içinde olduğunu öğretmeye çalıştığını ileri sürüyor. Demek ki Macar yurttaşı Vambery ve Fransız yurttaşı Leon Cahun'un Türkçülük merakı ile Yeni Osmanlılarla ilgisi arasında bir bağ kurulması yersiz değildir.</p>

    <p class="normal">Rusya'ya bakabilir miyiz? Rus göçmeni Akçura'nın, "Türkçülük hareketinin 1820 tarihlerine doğru İstanbul'da ortaya çıkmış olmasına bir sebep de, o tarihlerde Doğu Türklerinin başına gelen felaketli olaylarla Rusların genişlemesine karşı İngiliz siyasetinin bu olaylardan Batı Türklerini haberdar kılmaya ve etkilemeye çalışması olmuştur."<sup class="calibre3"><a href="../Text/Helenizm_split_145.html#footnote-21416-122" id="footnote-21416-122-backlink">[122]</a></sup> sözlerini takip ederek iz sürmek mümkündür. Ancak görüldüğü gibi bu felaketli olaylardan etkilenenler arasında Türk yoktur. Vambery ve Cahun ön saflardadır ve demek ki Türkçülüğün ortaya çıkması ile Rusya'nın yayılmasını durdurmak arasında bir ilişki kurmak yadırganmamaktadır.</p>

    <p class="normal">Vambery ve Cahun, İngiliz casusu mudur? Buna kesinlikle evet diyebileceğimizi biliyoruz. Demek ki ilgideki siyasetlerden biri budur. Hepsininki bu mudur? XIX. yüzyıl boyunca Rusya'da sadece Doğu Türkleri değil, 5 milyona yakın Yahudi nüfus da felaketli günler yaşamaktadır. Her ikisinin de siyonist misyonlarını bildiğimize göre, bu noktada Türk tarihine değil, Yahudi tarihine bakmamız daha ilerleticidir. Türkçülük operasyonu sırasında Rusya'da pogrom var ve Yusuf Basalel'in <span class="ideitalik">Yahudi Tarihi</span>'ne göre, Rusya dünya Yahudi nüfusunun yarısı olan 5 milyon Yahudiyi barındırmaktadır.<sup class="calibre3"><a href="../Text/Helenizm_split_146.html#footnote-21416-123" id="footnote-21416-123-backlink">[123]</a></sup> Ancak buna karşılık Çarlar, Yahudi nüfusunu çok sert bir baskı altında tutmaktadır. Askerlik süresi Yahudileri asimile etmek için 25 yıla kadar uzatılabilmektedir. Ele geçirilen topraklardaki Yahudilerin yer değiştirmelerine izin verilmemektedir. Bu arada Yahudilerin pogroma karşı savunma milisleri oluşturmakta, ancak bunlar savunma için yeterli olamamaktadır.<sup class="calibre3"><a href="../Text/Helenizm_split_147.html#footnote-21416-124" id="footnote-21416-124-backlink">[124]</a></sup> İngilizlerin genişlemesini durdurmak istedikleri Rusya, siyonizm için de büyük bir sorun haline gelmiştir. Rusya'daki 100 yıllık uygulamalar şöyledir:</p>

    <p class="normal"><span class="ideitalik">1824: Yahudiler Rus köylerinden sürülüyor.</span></p>

    <p class="normal"><span class="ideitalik">1835: Çar I. Nikola antisemitik düzenlemeler yapıyor.</span></p>

    <p class="normal"><span class="ideitalik">1821, 1859, 1871: Odessa'da pogromlar.</span></p>

    <p class="normal"><span class="ideitalik">1881-1884: Güney Rusya'da pogromlar.</span></p>

    <p class="normal"><span class="ideitalik">1882: Köylerde ikamet yasağı, kent dışında toprak satın alma yasağı, yeni antisemitik düzenlemeler.</span></p>

    <p class="normal"><span class="ideitalik">1887: Yahudiler için lise ve üniversite kotası.</span></p>

    <p class="normal"><span class="ideitalik">1891-1892: Yahudi zanaatçılar Moskova ve Petersburg'dan sürülüyor.</span></p>

    <p class="normal"><span class="ideitalik">1903: Kiev'de pogrom.</span></p>

    <p class="normal"><span class="ideitalik">1905: 700'ü aşkın yörede pogrom.</span></p>

    <p class="normal"><span class="ideitalik">1906: Pogromlar sürüyor.</span></p>

    <p class="normal"><span class="ideitalik">1909-1910: Polonya'da Yahudilere karşı ekonomik boykot.</span></p>

    <p class="normal"><span class="ideitalik">1910: Kiev'den sürgün.<sup class="calibre3"><a href="../Text/Helenizm_split_148.html#footnote-21416-125" id="footnote-21416-125-backlink">[125]</a></sup></span></p>

    <p class="normal">Yukarıdaki verilerin yer aldığı kaynak, 1880 ile 1929 yılı arasında Rusya'dan göçlerin sayısını 2.285.000 olarak vermektedir.</p>

    <p class="normal">Rusya'yı durdurmak; bu, herhalde Yahudiler için İngilizlerinkinden daha hayati bir sorundu. Vambery'nin Orta Asya seyahati raporlarını İngilizlere götürmesi için casus olmasına hiç gerek yoktur.</p>

    <p class="normal">Bu durumda Cahun-Vambery ikilisinin Rusya siyasetine karşı bir Osmanlı siyaseti geliştirdiklerini düşünebiliriz. Polonya ve Macaristan üzerinden yürütülen bu operasyonun önemli bir parçası Rusya'nın kıyılarında, onu kemirecek bir etnik dalga yaratmaktır. Asya içlerinde Türk aramanın başka bir açıklaması bulunmuyor. Akçura'ya göre "Vambery, Reşit Efendi adıyla ve derviş kıyafetiyle Orta Asya'da üç yıl dönüp dolaştıktan sonra, yine İstanbul üzerinden Macaristan'a dönmüş ve oradan doğru Londra'ya gitmiştir."<sup class="calibre3"><a href="../Text/Helenizm_split_149.html#footnote-21416-126" id="footnote-21416-126-backlink">[126]</a></sup> Sahte derviş, ilmî ve fennî incelemelerinin ürünlerini ilk önce Macarlara değil, İngilizlere sunmuştur. Paraya ya da casusluğa ihtiyacı olmamakla birlikte, bu hizmeti karşılığında büyük servet edindiğini biliyoruz.</p>

    <p class="normal">Bu durumda Yeni Osmanlılar için de bir siyaset ortaya çıkmaktadır. Yeni Osmanlıları ya da onların deyişiyle jeune'leri -genç demektir- genç bir iktidar odağı olarak düşünmeleri ve dolayısıyla Osmanlı'da bir iktidar değişikliği hedeflemeleri Rusya'yı durdurma siyasetine uygundur.</p>

    <p class="normal">İktidar hedefi radikaldir ve Cahun-Vambery ikilisinin "Türkçülük" konusunda, Yeni Osmanlılardan daha radikal olması şaşırtıcı değildir. İkincilerin kayıtsızlığına karşın Vambery bütün Orta Asya'yı derviş kıyafetiyle dolaşıp Türk kavmi aramaktadır. Buralar, Rusya topraklarıdır ve bulunacak her Türk kavminin Rusya'yı sıkıntıya sokması kaçınılmazdır. Cahun ise gitmediği toprakları ve o toprakların insanlarını şehvetle yazmaktadır. Ancak ne yazık ki Türkler henüz Türkçü değildir ve Yeni Osmanlıların "Türk" soydaşlarına karşı oldukça kayıtsız oldukları anlaşılmıştır. Berkes, keşfi karşısında bir türlü ikna olmamış görünen Yeni Osmanlılar için Vambery'nin şunları yazdığını not etmektedir: "Bunlar iktidardaki Paşa ve efendileri eleştirirler; onların kötü yönetimlerinin Kur'an yargılarına ve padişah iradesine aykırı olduğunu ileri sürerlerdi. İslavcılığa ve Avrupacılığa karşı İslamcılıkla karşı konulabileceğine inanıyorlardı. Avrupa devrimcilerini taklit ederek birtakım soyut ilkeleri tekrarlamakla birlikte, Osmanlı cetlerine karşı olduğu kadar şimdiki padişaha da bağlılıklarını sürdürüyorlardı. Bunların devrimcilikleri, başında bir grandük olmak şartıyla cumhuriyet isteyen bazı saf Almanların devrimciliğine benziyordu."<sup class="calibre3"><a href="../Text/Helenizm_split_150.html#footnote-21416-127" id="footnote-21416-127-backlink">[127]</a></sup></p>

    <p class="normal">Bunları yazan Vambery'nin hem İngilizler lehine casusluk yaptığı hem de "Jeune" Türkleri gammazlamak üzere Abdülhamid'ten para aldığını biliyoruz. Abdülhamid'le Filistin pazarlığına giden Teodor Herzl'in de kılavuzudur ki yaptığı her işin ötesinde hep bir siyonist olarak kaldığı tartışmasızdır.<sup class="calibre3"><a href="../Text/Helenizm_split_151.html#footnote-21416-128" id="footnote-21416-128-backlink">[128]</a></sup></p>

    <p class="normal">Peki, Türkçü Vambery, İngilizlere neyin bilgisini verdi? İngilizler, Türklerin Orta Asya'dan geldiğini bilmiyordu da Vambery'den mi öğrendi? Yoksa gezi, bizzat bir casusluk faaliyeti miydi? Sorular ortadadır; ama arada Vambery'nin "Kuleli Vakası" ile de yakından ilgili olduğunu öğreniyoruz. Görünüşe göre bu gerici kalkışmanın başaktörlerinden biri olan Hüseyin Daim Paşa, evinde Fransızca öğretmeni olarak Vambery'yi tutmaktadır. Yakalananlardan Şeyh Ahmet Efendi de onun tanıdıkları arasındadır. Berkes'in verdiği dipnot bilgilerine göre<sup class="calibre3"><a href="../Text/Helenizm_split_152.html#footnote-21416-129" id="footnote-21416-129-backlink">[129]</a></sup> paşa konaklarına Avusturya-Macaristan'da iki önemli zattan aldığı tavsiye mektupları ile girebilmiştir. İstanbul'da altı yıl kalmış ve bir Türkçe-Almanca sözlük hazırlamıştır. Bu arada olayın sorumlusu olarak tutuklanan Ferhat Paşa'nın da bir Macar mülteci olduğunu öğreniyoruz.<sup class="calibre3"><a href="../Text/Helenizm_split_153.html#footnote-21416-130" id="footnote-21416-130-backlink">[130]</a></sup> Tanzimat karşıtı hareketlerin ne kadar içindeydiler? "Semitik" kaynaklara göre "Kuleli Vakası" gerici bir olay sayılmamalıdır. Eninde sonunda bir halk hareketidir ve bu halkın kim olduğunu artık bilemiyoruz.</p>

    <h3 class="solbaslik">MACARLAR</h3>

    <p class="normal">Orta Asya'da Hazarları mı arıyorlardı? Osmanlı'da bulmayı umdukları şeyle, buldukları arasında korkunç bir acı mı görmüşlerdi? Peki, Hazarları bulsalar ne olacaktı? Arthur Koastler <span class="ideitalik">Onüçüncü Kabile</span>'de bir hikâye anlatır. Hazaryalı bir Mesih, Filistin seferi çağrısı yapmıştır. Amacı Filistin'i fethetmektir. Hareketi başlatan Solomon ben Duji ya da Süleyman oğlu Ruhi ya da Roy adlı bir Hazar Yahudisidir. 20 yıl sonra oğlu David al-Roy Kürdistan'a geçip büyük bir ordu toplamıştır. Bu orduyla Musul'un kuzeydoğusunda stratejik bir kale olan Amadie'yi ele geçirmeyi başarır. Suriye içlerine ilerleyip kutsal toprakları ele geçirmeyi planlamaktadır. Habercilerinden biri Bağdat'ı ayaklandırmış, Yahudilere dama çıkıp beklemelerini, o gece damdan alınıp bulutların üzerinden Ruhi'nin yanına uçurulacaklarını söylemiştir. Koestler, o gece Yahudilerin damda sabahladığını söylüyor. Ancak Bağdat'taki Hahamlar bu olaylardan çok rahatsız olmuştur ve Davut Ruhi gece uyurken tanrısının yanına uçurulmuştur."<sup class="calibre3"><a href="../Text/Helenizm_split_154.html#footnote-21416-131" id="footnote-21416-131-backlink">[131]</a></sup> Bu hikâyeyi bilip bilmediklerini bilmiyoruz. Ancak Filistin pazarlığı hep var ve Polonya ile Macaristan'da bu hikâyelerin çok canlı olduğunu öğreniyoruz.</p>

    <p class="normal">Hem Macaristan'da hem de Polonya'da bir Hazar bakiyesi var. Bunu her iki ülkede Yahudilerin kurucu atalardan sayıldığı anlamında alabilir miyiz? Polonya için bir bağlantı da Sabatay Sevi hareketidir; Osmanlı topraklarında başlayan bu olayın en çok onları etkilemiş olduğu ileri sürülüyor.<sup class="calibre3"><a href="../Text/Helenizm_split_155.html#footnote-21416-132" id="footnote-21416-132-backlink">[132]</a></sup> Bu iki kaynağın Türkçülük merakı için açıklayıcıdır. Bu arada Basalel'den Macaristan'da Theodore Herzl'in doğduğu evin bir müze haline getirildiğini öğreniyoruz. Kök var ve Vambery'nin, Herzl'i Abdülhamid'e götüren kişi olduğunu biliyoruz. Türkçülüğün, bir Yahudi hareketi olarak başlamasının nedenleri bunlardır.</p>

    <p class="normal">Öğretim Üyesi Erol Tasnadi, Türk-Macar ilişkilerinin tarihî derinliklerine dalan çalışmasında çok geniş bir etkileşimin haberini veriyor. Bazılarını aktarıyorum: "1848-49'da demokratik özgürlük hakları ve ulusal egemenliği için verdiği savaş, Rusya çarından yardım isteyen Avusturya İmparatorluğu tarafından yenilgiye uğratılınca, Lajos Kossuth ve yanında bulunan birçok arkadaşı Sultan Abdülmecit'ten sığınma hakkı elde etti. Önder Lajos Kossuth, Kütahya'da bir buçuk yıl yaşadı ve çalışmalarını sürdürdü. Kral naibine yaraşır bir biçimde yaşamı düzenlendi. Günde 10-12 saat çalışıyor, Türk devlet adamlarıyla elçilere uzun politik mektuplar gönderiyor, Macaristan'ın yeni anayasasını hazırlıyor. Macar özgürlük davası uğrunda görüşmelere hazırlıklar yapıyor, aynı zamanda Türkçe öğreniyordu. Yazdığı <span class="ideitalik">Türk Grameri</span> adlı eser Türk dil tarihi araştırmaları için değerli malzeme içeriyor.</p>

    <p class="normal">Macar mültecilerini, yalnız mülteci olarak düşünmek doğru değil. Hemen hepsi iyi öğrenim görmüş, Batı'yı gezmiş ve Türkiye'de kalmış olanlar; 1849'dan sonra bir seri ıslahat hareketlerine geçen Osmanlı Devleti'nin modernleştirme sürecinde destekleyici olmuştur. Bilhassa Müslümanlığı kabul etmiş Macar subayları, Osmanlı ordusuna katılmıştır. Örneğin Erdel savaşlarının efsanevi kumandanı Jozsef (Yozef) Bem, Murat Paşa adıyla Halep'e yerleşmiş, 1850'de isyan eden Araplara karşı kendisine âdeta tapınan birçok subay arkadaşlarıyla birlikte savaşmış, şehit düştükten sonra mezartaşı İstanbul yakınından götürülüp başucuna dikilmiştir. Başka özgürlük savaşçılarımız, başka yerlerde Osmanlı'ya hizmet etmiş; örneğin birçokları Kırım harbine katılarak Osmanlı kuvvetlerine güç katmıştır.</p>

    <p class="normal">Albay Jozsef Kollmann, Kırım Savaşı'nda Feyzi Paşa adıyla savaştı. Yüzbaşı Jozsef Taschler, Kırım Savaşı'nda yarbaylığa yükseldi. György Divitsek üsteğmen olup 1864'te Osmanlı ordusunda Albay Ali Bey oldu. Yüzbaşı Janos Derecskey -Osmanlı ordusunun İskender Paşa'sı- Selanik'teki Rum ayaklanmasında öldü. Macar Özgürlük Savaşı'na yarbay rütbesiyle katılan Kassel doğumlu August Ludwig Wegler; Osmanlı ordusuna Albay Tefik olarak girdi, sonra paşa oldu ve Beduinlere karşı savaşta öldü. Kssuth'un generallerinden György Kmety; İsmail Paşa, Kars kalesinin kahraman koruyucusudur, 1856'da orgeneral oldu. Kırım Savaşı'na katılıp 11 Ekim 1856'da ölen Kont Richard Gruyon ise, Haydarpaşa İngiliz Mezarlığı'ndaki kitabesinde ise "Türk Paşası, Fransa'nın çocuğu, İngiltere doğumlu, fakat Macar milliyetçisi" şeklinde ifade edilmektedir. Macar Özgürlük Savaşı'nın başçavuşlarından Sandor Farkas; Harbiye'de uzun yıllar hocalık yaparak, Macar Osman Paşa adını aldı. Nigar Hanım'ın, İlk Türk kadın şairi Nigar binti Osman'ın babasıdır.</p>

    <p class="normal">Bu noktada Macar Türkologlarına geldik. Bilindiği gibi Macar Türkolojisi, Macarların kökenlerini arayışlarından doğdu, ayrıca Macaristan'da 150 yıl süren Osmanlı hâkimiyeti dönemi de her zaman Türkologlarımızın ilgi odağında idi. Bu Türkologlarımızı çok iyi tanıdığımız için, zamanın kısıtlı olması nedeniyle ancak kısaca hatırlatayım: Janos Repiczky, Gyula Meszaros, Frigyes Vineze, Vilmos Pröhle, Gabar Balint Szentkatolnai, Janos Pastinszky. Özellikle Ignac Kunos, aslında dilci olup filoloji çalışmalarının yan ürünleri olan derlemeleri, zengin antolojileri ile Türk divan ve halk edebiyatı eserlerine dikkatleri çekiyordu. Budapeşte'de Türkoloji kürsüsünü kuran, Reşit takma adıyla Türk dünyasını gezen "Topal Derviş" Armin Vambery Türkoloji'nin hemen hemen her alanında öncülük yaptı. İstanbul arşivlerinde öncü çalışmalar yapan Imre Karacson, diğerleri arasında Evliya Çelebi'nin el yazmalarını buldu, yayımlanmalarında da katkısı var. Aynı zamanda <span class="ideitalik">Seyahatname</span>'nin Macaristan'a ait bölümlerini Macarcaya da çevirdi.</p>

    <p class="normal">Ankara Üniversitesi Dil ve Tarih-Coğrafya Fakültesi'nin Atatürk'ün özel talimatı üzerine kurulmuş Hungaroloji Enstitüsü; Laszlo Rasonyi, Janos Eckmann ve Tibor Halasi- Kun gibi profesörlerimiz sayesinde Türk bilim hayatında yerini almıştır. Yeni Türk alfabesinin oluşturulmasında Macar uzmanlarının da Türk dilcilerine yardımcı olduğunu biliyoruz.</p>

    <p class="normal">Müzik alanından da örnek vermek gerekirse, dünyanın her yerinde olduğu gibi konserleriyle İstanbul'da da olay yaratan Macar besteci ve piyanisti Ferenc Liszt'in yanı sıra yüzyılımızın evrensel müzisyeni Bela Bartok'u anmalıyız. Bartok, 1936'da Güneydoğu Anadolu'da yaptığı halk türküleri derlemeleriyle Türk halk müziği araştırmalarının temelini atmış; genç yol arkadaşı A. Adnan Saygun'a da yol göstermiştir.</p>

    <p class="normal">Macarlarının bir kısmının Yahudi olduğu açıktır; ancak Türklerle derin bir bağları var ve bu bağın Hazar mirası ile mi yoksa Hunlarla mı kurulduğunu bilemiyoruz.</p>

    <h3 class="solbaslik">EFENDİ PARVUS</h3>

    <p class="normal">Peki, Osmanlı'yı yıkmakta ve Rusya'yı durdurmakta başarısız mı olmuşlardır? Birinci savaştan önce, Rusya bir taraftadır; "siyonizmin koruyucu meleği" Almanya diğer tarafta. Osmanlı, Almanya lehine ve Rusya aleyhine savaşa sokulmuş ve yenilmiştir. Rusya da "anti-semit" iktidar ise bir iç ihtilalle yıkılmıştır.</p>

    <p class="normal">Rusya'yı durdurma siyaseti ise -artık biliyoruz- en çok Yeni Osmanlılar ve Jeune Türkler içinde örgütlüdür. Hem Rusya için bir plan geliştirdiklerini hem de İttihat ve Terakki içinde güçlü bir hizip olarak "Milliyetçiliği" desteklediklerini ve Osmanlı'yı Rusya karşısında ve Almanya'nın yanında savaşa teşvik için ellerinden geleni yaptıklarını biliyoruz. Örgütün en ilginç simalarından Parvus Efendi'nin 1914'te hazırladığı iki bildirinin anlamı budur.<sup class="calibre3"><a href="../Text/Helenizm_split_156.html#footnote-21416-133" id="footnote-21416-133-backlink">[133]</a></sup> Rusya'yı durdurma siyaseti Ekin Devrimi öncesinin bütün siyasal muhalefet hareketlerinde de örgütlüdür ve Lenin'in ağabeyinin de içinde olduğu Çar'a suikast olayının da taraflarından biri olduklarını biliyoruz.</p>

    <p class="normal">Parvus'un siyasal öngörülerinin isabeti hep şaşırtıcı bulunmuştur. Müthiş bir siyasal deha olduğu tartışılmıyor; ancak şimdi "siyaset"inin, komünist siyasetinden daha erken başlamış ve daha olgunlaşmış olmasının dehadan başka nedenleri olduğunu anlıyoruz.</p>

    <p class="normal">1905 Devrimi başarısız olunca Alexandre Helpland Parvus, 1910 yılında Türkiye'ye gelip hem İttihat ve Terakki'ye hem de Türkçü akıma desteğini sunuyor. Parvus Efendi adıyla bu çevrelerde ünleniyor. Bu çabasından önce, Rusya'nın "devrimle yıkılacağı"nı tahmin etmiş ve yeteneklerini devrimin hizmetine sunmuştur. Şöyle diyor 1914 yılında: "Savaş sonunda, Rusya'nın yenik düşme olanağı varsa da Çar hükümetinin, ulusu tutsak cahil, sefil tutması ve böylece ulusal gücün gelişimini kendi eliyle engellemesi gibi nedenlerden doğmaktadır bu. Bununla birlikte, Rusya'nın yönetim biçimi er geç, kesinlikle değişecektir. İşte o zaman Rus ulusunda içkin olarak var olan siyasal ve ekonomik güç kendini gösterecektir. ...Rusya, değil yalnız Cermen hükümetlerinin, bütün Avrupa'nın bile baş edemeyeceği bir güç olacaktır."<sup class="calibre3"><a href="../Text/Helenizm_split_157.html#footnote-21416-134" id="footnote-21416-134-backlink">[134]</a></sup> Bu, genel olarak, büyütecin Rusya üzerine tutulduğunun işareti sayılmalıdır. Yalnızca işaret mi, bir de operasyon var. Parvus, aynı zamanda Lenin'in trenle Almanya'dan Rusya'ya geçişine Alman hükümetini ikna eden kişidir. Hedef Rusya ise, Osmanlı İmparatorluğu'nun Almanya yanında savaşa katılacağını da öngörmüş olması gereklidir. Siyasetin planı budur ve artık önemli bir kısmının gerçekleşmiş olduğunu biliyoruz.<sup class="calibre3"><a href="../Text/Helenizm_split_158.html#footnote-21416-135" id="footnote-21416-135-backlink">[135]</a></sup></p>

    <p class="normal">Rus muhalif çevreleri ile ilişkisinin sadece bir devrim hizmeti olmadığı, Parvus'un bu operasyonun ardından birdenbire zengin olmasından bellidir. Bu büyük hizmeti karşılığında Almanya'dan Türkiye'de vagon ticareti, Avrupa'da kömür ve çelik işleri tekeli alıyor. Büyük bir servet ediniyor. Almanya-Rusya ve Türkiye arasında dolaşan bu adam, başlangıçta Rus devrimci hareketinin önde gelen simalarından biridir. Iskra'nın ve Arbaiter Zeitung'un başyazarı. Weimar Cumhurbaşkanı Ebert'in akıl hocası. Parvus'un bir de Fransızca olarak yayımlanan Jeune Turc adlı bir derginin yazarı olduğunu öğreniyoruz. Türkçü Celal Nuri ve Ahmet Agayef de bu derginin yazarları arasındadır. Kaynaklarda gazetenin sahibinin Sami Hirtzberg veya Günzberg adlı bir Musevi olduğu not edilmektedir.<sup class="calibre3"><a href="../Text/Helenizm_split_159.html#footnote-21416-136" id="footnote-21416-136-backlink">[136]</a></sup> Bir başka kaynak ise Le Jeune Turc'un, İbranice Ha-Mevaser ile birlikte siyonistler tarafından yayımlandığını haber vermektedir.<sup class="calibre3"><a href="../Text/Helenizm_split_160.html#footnote-21416-137" id="footnote-21416-137-backlink">[137]</a></sup> Troçki'nin deyişiyle "daima garip ve kararsız bir hal" sergileyen bu adam, Alman Ordusu ile de gizli kapaklı işler çeviriyordu. Payının ne kadar olduğunu bilemiyoruz; Rus rejimi bir ihtilalle yıkıldı ve Osmanlı'da iktidar değişimi sağlandı. İki ülkenin kaderi de Yahudi siyasetinin öngörüsü doğrultusunda gelişti. Rusya'dan üçüncü Aliya dalgası başladığında, Filistin artık Osmanlıların değildi.</p>

    <p class="normal">İngiltere nezdinde yapılan girişimler sonucunda Blafour Bildirisi yayımlandı. Siyonist bir devlet için kapı aralanmıştı. Bildiri, Lonr Arthur James Balfour tarafından ünlü Yahudi para babası Lionel Walter Rotschild'e kişiye özel bir mektupla bildirilmişti.<sup class="calibre3"><a href="../Text/Helenizm_split_161.html#footnote-21416-138" id="footnote-21416-138-backlink">[138]</a></sup> Rotschild, Osmanlı borçlarını da üstlenecek kişiydi ve Alyans okullarının finansmanını da o sağlamıştı. Türkçülük arayışlarında heyecan tükeniyordu. Yeni bir yurt ufukta görünmüştü ve herhalde Türkiye artık geri plana düşmüştü. İkinci savaşa doğru giderken ortaya çıkan kafatasçı ve ırkçı yaklaşımın büyük bir yanlış anlama olduğu hiç anlaşılamayacaktı. Ölçüsüzdür; Türkçülüğün bir ölçü sorunu vardı ve ölçülerimiz Topal Derviş'in uydurduğu ölçülere bir türlü uydurulamayacaktı.</p>

    <h3 class="solbaslik">İÇERİDEKİ YAHUDİLER</h3>

    <p class="normal">İçeridekiler mi? Mustafa Celaleddin Paşa'dan başlayalım. Polonyalı. Asıl adı Konstanty Borzecki. Bütün diğer Türkçü Macar ve Polonyalılarla birlikte 1848 Devrimi'ne katıldıklarını ve devrimin bastırılması üzerine Türkiye'ye sığındıkları not ediliyor. Rusya bunların iadesini isteyince Müslüman oluyorlar. Celaleddin, orduya giriyor ve kısa sürede kurmay subay oluyor. Sonra Paşa. Karadağ Savaşı'nda şehit düşüyor.</p>

    <p class="normal">Arada yazdıkları ile Türklerin Ari olduğunu, İslamlaştıktan sonra Sami medeniyetiyle birleşerek ana medeniyetlerinden ayrıldığını iddia ediyor. "Mustafa Celalettin Les anciens turcs'de eski Yunan ve Latin kaynaklarına dayanarak İlk Çağ kavimleri arasında Türklerin çok geniş bir yeri olduğunu iddia ediyordu. Filolojik bazı kayıtlara dayanan yazar İlk Çağın kökleri bilinmeyen birçok kavminin Türk kökünden geldiğini söylüyor."<sup class="calibre3"><a href="../Text/Helenizm_split_162.html#footnote-21416-139" id="footnote-21416-139-backlink">[139]</a></sup> Celaleddin Paşa Türklerle ilgili eserini Türkçe yazmamamış olsa da Türk Tarih Tezi'nin erken habercisidir. Görüşlerinin takipçisi, oğlu Ferik Enver Paşa'dır. Mütareke yıllarında çıkardığı "Edebiyat-ı Umumiye" dergisinde babasının tezlerini takip ediyor. Celalettin de tıpkı Cahun gibi bir jeune'dür. Bu, onların "devrimci milliyetçi" olduğuna işaret ediyor. Ancak ne Cahun'un ne de Celalettin'in ne milliyetçisi olduğu saptanamıyor. Polonya'da, Macaristan'da denedikleri, başaramayınca Türkiye'ye yöneldikleri açıktır.</p>

    <p class="normal">Yusuf Akçura, fırtınalı yaşamına karşın Celalettin'in münzevi bir hayat yaşadığını yazıyor. Erkânıharbiye mirlivalarından Ömer Paşa'nın kızıyla evleniyor. Seferde değilse Üsküdar'da Karacaahmet Mezarlığı'na bakan küçük bir evde münzevi bir Türk aile hayatı yaşıyor. Bu, vaktiyle çok sevdiği musiki ve dans partilerinden uzak durduğu anlamındadır.<sup class="calibre3"><a href="../Text/Helenizm_split_163.html#footnote-21416-140" id="footnote-21416-140-backlink">[140]</a></sup></p>

    <p class="normal">İçeridekilerin hepsinin siyonizmle ilişkisi var mı, bilemiyoruz. Ancak, 1908 tarihinin -bu Jöntürk devrimi demek oluyor- siyonizm açısından önemli olduğu açıktır. "Dünya Siyonist Örgütü içindeki belli başlı akımlar, Herzl'in Filistin'in akıbetini Osmanlı sultanıyla görüşmesi örneğinde olduğu gibi, öteden beri kendilerine Filistin'in kapılarını açacak anahtarın İstanbul'da olduğuna inanmaktaydı. Ne var ki II. Abdülhamid'in istibdat rejiminde bu konuda somut bir başarı elde edilememişti. 1908 Devrimi'yle durum değişti."<sup class="calibre3"><a href="../Text/Helenizm_split_164.html#footnote-21416-141" id="footnote-21416-141-backlink">[141]</a></sup> Aynı kaynakta bildirildiğine göre bundan 3 yıl sonra İstanbul'daki Yahudi gençlerinin yüzde 90'ı siyonist olmuştu.</p>

    <p class="normal">1908 Devrimi'nin ardından özellikle Meclisi Mebusanda bir siyonizm tartışması açıldığını, tartışmada siyonizme sert tavır alanların Gümülcineli İsmail liderliğinde Ahali Fırkası'nı kurduğunu<sup class="calibre3"><a href="../Text/Helenizm_split_165.html#footnote-21416-142" id="footnote-21416-142-backlink">[142]</a></sup> öğreniyoruz. 1909'da yapılan İT Kongresi'nde de hararetli siyonizm tartışmaları yaşanmıştır.</p>

    <p class="normal">Devrimin hemen ardından İstanbul'daki İngiliz Elçiliği'nin hazırladığı raporda, İttihatçılarla ilgili olarak şunlar söyleniyor: "...Türkiye'nin görünmeyen hükümetinin Talat Bey'in yönetimindeki Büyük Doğu olduğu anlaşılmaktadır... Genç Türk hareketini şu anki durumuyla incelersek, içinde Araplar, Rumlar, Bulgarlar ve Ermeniler gibi Osmanlı azınlıklarından ziyade Türk ve Yahudi olduğunu görürüz... Yahudilerin, ekonomi kafasına sahip olmayan Türkleri tuzaklarına düşürüp şaşırttıktan sonra... Filistin ya da Babilonya'da bir özerk Yahudi devleti kurulması amacıyla, İsrail'in kutsal saydığı toprakların sahibi olan Türkler üzerinde nüfuz sahibi olmak istemeleri doğaldır. Türklere Yahudilerin bu ülkeye şartsız göçünü kabul ettirebilirlerse bir taşla iki kuş vurmuş olacaklardır. İsrail'in yıllardır kurduğu hayal; Rusya ve Romanya'da esaretteki milyonlarca dindaşını Türkiye'ye getirmek, oradan da Mezopotamya'ya aktarmaktı. Yabancı Yahudilerin bu şartsız göçüne karşılık, Yahudilerin de özverileri, kendi ana dillerinden vazgeçmek, Türkçeyi kabul etmek ve Türk borçlarının hemen tamamını üstlenmek olmuştur. Selanik komitesinin en nüfuzlu üyelerinden biri olan ve Yahudi asıllı olduğu söylenen Dr. Nazım Bey, sadık adamı olan Selanikli dönme Faik Bey (Toledo) ile birlikte ICA'nın (Yahudi Kolonizasyon Cemiyeti) Paris şubesini ziyaretle açıkça Romanya'dan 200 bin Yahudiyi Makedonya'ya ve birkaç milyon Rus Yahudisini Mezopotamya'ya yollamak tezini açıklamıştır."<sup class="calibre3"><a href="../Text/Helenizm_split_166.html#footnote-21416-143" id="footnote-21416-143-backlink">[143]</a></sup> İngiliz raporuna göre Osmanlı parlamentosundaki dört Yahudi milletvekili korkunç derecede anti-siyonisttir. Ancak bu, Filistin'in yurt seçilmesine itiraz anlamını taşımaktadır. Osmanlı milletvekilleri, yurdun Mezopotamya olmasını savunmaktadır. Türkiye'de kalmak fikrinin ağır bastığı bellidir. "Vatandaş Türkçe konuşacaktır." ve Türkçe konuşan Yahudiler artık Türk olacaktır. Paylaşımda geç kalmış Almanya bu siyonist projenin arkasındadır. Rusya'da şiddetli bir anti-semit dalga vardır. İngiltere Yahudi finans çevrelerinin ve Osmanlı'ya nüfuz etmiş Yahudilerin Alman çıkarlarına hizmet ettiğine inanmakta, ajanları aracılığıyla her yerde siyonistleri izlemektedir.<sup class="calibre3"><a href="../Text/Helenizm_split_167.html#footnote-21416-144" id="footnote-21416-144-backlink">[144]</a></sup></p>

    <p class="normal">İngiliz istihbarat raporu şöyle devam ediyor: "Genç Türklerin hedefi... İran, Mısır, Yunanistan, Bulgaristan'a karşı şoven politika izlemektir, ama bunların hepsi Avrupalı, yani çoğunlukla Yahudi bankerlerin orduyu beslemeye gerekli para yetiştirmesine bağlı. Rusya'daki Yahudi ve aşırı Ermeni (Taşnak) ihtilalcileriyle de ilişkileri var. Bunlar aracılığıyla Rusya'yı zayıflatmayı tasarlıyorlar. Turanlı Macar kardeşleriyle de Yahudiler aracılığıyla temasta olup Afganistan ve Hint Müslümanları arasında sempatik akımlar yaratmaya çalışıyorlar."<sup class="calibre3"><a href="../Text/Helenizm_split_168.html#footnote-21416-145" id="footnote-21416-145-backlink">[145]</a></sup> Goloğlu'nun fikri de hem dönmelerin hem de Yahudilerin siyasal eğilimlerinin anti-Slav ve anti-Yunan olduğu yönündedir. Sempatileri ise Avusturya-Macaristan ya da Türkiye'ye yöneliktir.<sup class="calibre3"><a href="../Text/Helenizm_split_169.html#footnote-21416-146" id="footnote-21416-146-backlink">[146]</a></sup> Yunanlılarla tarihsel sıkıntıları vardır, Slavlar ise Yahudilere yönelik en büyük tehdittir.</p>

    <p class="normal">Bu dönem içinde Rotschild'in parasıyla kurulan Alyans okullarında da siyonizme karşı bir tepki olduğunu biliyoruz. Bu bir iç savaştır ve ittifakların cephede kurulup, cephede bozulduğunu düşünmek gerek. Yunan idaresi altında kalan Alyans okulları sıkıntı yaşıyordu; Helenler ile Yahudiler arasındaki rekabet ise Helenlerin Yahudilere pek hoş duygularla bakmamasına neden olmuştu. Ege'de Yunan işgali sırasında yaşananlar, farklı bir iç savaş tasviri vermektedir: "Türk Kurtuluş Savaşı, Yunanlıların yenilgisiyle sonuçlandı. Küçük Asya'nın batısındaki kentlerde yaşayan Yahudi nüfusun çoğu, savaş sırasında İzmir'e kaçtı. Aydın, Turgutlu, Manisa ve Urla'daki Alliance okulları tahrip edildi ve bir daha açılmadı. İzmir'deki okullar ise, 1922 yılında Yunanlıların geri çekilmesi ve Türk askerlerinin kente girmesi esnasında gerçekleşen büyük yangından mucize eseri kurtuldu."<sup class="calibre3"><a href="../Text/Helenizm_split_170.html#footnote-21416-147" id="footnote-21416-147-backlink">[147]</a></sup> Mucizenin bir de Selanik'te ortaya çıktığını görüyoruz. Bütün İzmir yanarken, bir tek Rum ve Ermeni evinin kurtulamamasına karşın Yahudi binasına zarar gelmemesinin nedeni de bu mucizede saklıdır: 1917'de Yunanlılar Selanik'teki Yahudi mahallerini yakacaklardır.<sup class="calibre3"><a href="../Text/Helenizm_split_171.html#footnote-21416-148" id="footnote-21416-148-backlink">[148]</a></sup></p>

    <p class="normal">Bu hava içinde, Osmanlı Yahudilerinin gelgitler içinde olmaları ve çelişkili bir tutum sergilemeleri doğaldır. Her biri Macar, Polonya ya da Türk milliyetçiliği yaparken, aslında Yahudiliğe hizmet ettiği kanısındadır. Bunun en tipik örneklerinden biri Türkçü Avram Galanti'dir. Bir yandan Alyans okulları ile bağlantı içinde Fransız kültürüne angaje olmuş iken, öte yandan bu okullarda eğitim dilinin Fransızca olmasını eleştirmiştir. Bir yandan Abdülhamid'in sansür görevlisi olarak çalışmış, bir yandan da Mısır'a kaçarak Jön Türklerin adamı olmuştur. Bir yandan Türkçe eğitim için çırpınmakta, öte yandan İspanyolca'dan "milletinin mesut günlerinin hatırası" olarak söz etmektedir. Biyografisinin yazarı, Türkçü Galanti'nin aynı zamanda siyonist olduğunu belirtmektedir.<sup class="calibre3"><a href="../Text/Helenizm_split_172.html#footnote-21416-149" id="footnote-21416-149-backlink">[149]</a></sup> "Vatandaş Türkçe Konuş" kampanyasının bu en ateşli militanı, Mustafa Kemal'i ancak "Musa"ya benzeterek övebilmektedir. "... Mustafa Kemal, 'Türk peygamber'inden çıkarak İbranilerin dur-bin(uzağı gören) peygamberlerinden Eremiya'nın vasfına layık oluyor. Eremiya kitabındaki 'Seni milletlere peygamber nasb ettim' sözleri kendisine yakışır... 'Kanunlarımız, ancak dünyevi ihtiyaçlardan mülhem olacaktır' diyen Mustafa Kemal, peygamberlik sahasında Musa'ya benziyor."<sup class="calibre3"><a href="../Text/Helenizm_split_173.html#footnote-21416-150" id="footnote-21416-150-backlink">[150]</a></sup></p>

    <p class="normal">Osmanlı İmparatorluğu içindeki siyonist hareket, nazik bir dünya dengesi içinde faaliyete girişmiştir. Türkçülüge birkaç bakımdan mecburdular, Türkçü oldular. "İttihadı İslamcılar'dan İngilizler, Turancılardan Ruslar ürküyordu. Fakat her ikisi de Almanların işine geliyordu. Bunun için Almanya'nın Orta Doğu politikasında Türklerin bir yandan İttihad -i İslamcı bir yandan Turancı olmalarını istiyorlardı. Nitekim iki fikir de Almanya'nın Doğu siyasetini kuvvetlendirmek için Almanya'da besleniyordu. 'Der İslam' dergisi Prusya'nın himayesi altında idi. Kurucusu Prusya maarif nazırı oldu. Macarlar ve Almanlar 'Turan' fikrini filolojik ve tarihî bakımdan beslediler. Birinci Dünya Savaşı içinde Berlin'de Almanların toplandıkları 'Türk Kavimleri Kongresi'ne Türkiye'den Hüseyinzade Ali, Yusuf Akçura vb. katılmışlardı."<sup class="calibre3"><a href="../Text/Helenizm_split_174.html#footnote-21416-151" id="footnote-21416-151-backlink">[151]</a></sup> İslamcı hareket içindeki rollerinin ne kadar olduğunu da henüz bilemiyoruz. Ancak Yalçın Küçük, tekke ve tarikatlar içinde Yahudi asıllıların oldukça etkili olduğunu ileri sürmektedir.</p>

    <h3 class="solbaslik">MUNİS MOİZ KOHEN</h3>

    <p class="normal">Moiz Kohen, Türkleşme akımının ileri saftaki neferlerindendi. Bir hahamın oğluydu, kendisi de hahamlık eğitimi almıştı. Selanik Alyans Okulu'ndan yetişti. İsmini Munis Tekinalp diye değiştirdi. Yazar, gazeteci, avukat ve tüccardı. Pek Kemalist ve kimilerine göre de pek fırsatçıydı. Yakın zamanda hakkında yazan Liz Behmoaras, "Kitabımda da belirttim. Kohen'in yaptıklarında her şey iç içe. Çıkar da var, ülkesine hizmet isteği de, inanç da..." diyor.<sup class="calibre3"><a href="../Text/Helenizm_split_175.html#footnote-21416-152" id="footnote-21416-152-backlink">[152]</a></sup> Gazetede Behmoaras'ın anlattıkları şöyle:</p>

    <p class="normal">"- Kürt olup da <span class="ideitalik">Türkçülüğün Esasları</span>'nı yazan Ziya Gökalp ile <span class="ideitalik">Türkçülük</span>, <span class="ideitalik">Türk Ruhu</span> adlı kitapları kaleme alan Moiz Kohen'in buluşmasını nasıl yorumluyorsunuz?</p>

    <p class="normal">-Moiz Kohen, Ziya Gökalp'i yeni bir Kabalist olarak görüyor. Onun Kürt kimliğinden haberi bile yok bence. Gökalp'in ideolojisi, kendini arayan bir adama çok cazip geliyor.</p>

    <p class="normal">- 20'li yaşlarındayken, 'Türkçe konuşalım, Türkleşelim...' demeye başlıyor Moiz Kohen. Bunu bütün hayatı boyunca da sürdürüyor. Ne kadarı, yaşadığı ülkeye vefa, ne kadarı kendince cemaatine iyilik?</p>

    <p class="normal">-Hepsi var. Ayrıca o dönemde, Osmanlı Yahudilerinde Türkleştirme akımı yaygın. Moiz Kohen onların en ileri saftaki neferlerinden. Çünkü Türkleştirme söz konusu dönemde Yahudiler için moda bir şey.</p>

    <p class="normal">- İttihat ve Terakki'nin çalışmalarına da katılıyor ki dernekte Sabetaycılar da var. Zaten Selanik, Sabetaycılığın üssü durumunda. Ama onlardan hiç söz etmiyorsunuz kitapta...</p>

    <p class="normal">-Çok pratik bir sebepten dolayı... O kadar çok söz edildi ki Sabetaycılardan, benim kitabımda da eksik kalsınlar diye düşündüm. Elbette Kohen'in de Müslüman arkadaşları içinde Sabetaycılar vardır. Özetle Kohen'in biyografisinde vazgeçilmez bir ayrıntı olmadığı için ilgilenmedim.</p>

    <p class="normal">- Kendine hayrı olmayanın başkasına hiç olmaz denir. Kime hayrı dokundu Moiz Kohen'in sizce?</p>

    <p class="normal">- Kendine hayrı dokunduğunu söylemek zor. Belki uzun vadede Yahudi cemaatine, yaşadığı ülkeyle uyum içinde yaşama yollarını gösterenlerden biri: Ya kalk git ya da burada yaşayacaksan, buranın bir vatandaşı gibi hisset diyenlerden...</p>

    <p class="normal">- Kohen'in samimiyeti konusunda ne düşünüyorsunuz?</p>

    <p class="normal">- Attığı her adım için samimi olduğunu söyleyemem. Ama bazılarında, <span class="ideitalik">Kemalizm</span> kitabında ve bu konuyla ilgili düşüncelerinde samimi bence.</p>

    <p class="normal">- Tarihçiler bu kitabı nasıl değerlendiriyor, araştırdınız mı?</p>

    <p class="normal">- Kemalistler, Moiz Kohen'in iyi bir Kemalist olduğunu düşünüyor. Konuştuğum tarihçilerin çoğu, bu kitabı son derece ciddiye alınması gereken bir inceleme olarak görüyor.</p>

    <p class="normal">- Millî ekonomiyle ilgili yazılar yazarken Varlık Vergisi'ne maruz kalıyor. Evini satmak zorunda kalıyor. Niye onu koruyan kimse çıkmadı, onca çalışmasından sonra?</p>

    <p class="normal">- Onu koruyanı, kollayanı çıkmıştır belki de, biz bilmiyoruz. Varlık Vergisi öylesine keyfi bir uygulamaydı ki belki aksi takdirde varlıklı olmamasına rağmen daha da büyük bir miktar tarh edilirdi ona; 60 yaşını geçmiş olmasına rağmen Aşkale'ye de yollanırdı.</p>

    <p class="normal">- İki kez aday olduğu CHP'yi, Varlık Vergisi söz konusu olunca, gerçekten partiye duyduğu inanç yüzünden mi savundu?</p>

    <p class="normal">- Kitabımda da belirttim: Her şey iç içe; çıkar da var, ülkesine hizmet isteği de, inanç da... Mutlaka tavır alınacaksa hadi diyelim ki burada çıkar ağır basıyor; çünkü hayatta en çok istediği şeylerden biri politikaya atılmak.</p>

    <p class="normal">- Moiz Kohen'in, yazmayı düşündüğünü günlüklerinde belirttiği son kitabının adı <span class="ideitalik">Musevi Mucizesi</span>. Ömrü yetseydi yazacaktı kitabı. Bu size ne ifade ediyor?</p>

    <p class="normal">- Kitabın ismine bakılırsa Museviliği ön plana çıkaracak bir kitap yazmayı planlıyordu.</p>

    <p class="normal">- Bu durumda yeğeninin e-postası doğru olamaz mı sizce?</p>

    <p class="normal">- Belki de bütün o hayal kırıklıklarının sonunda köklerine dönme kararı almış olabilir. Ama 'Yahudiden konsolos olmaz' sözünü o e-posta dışında doğrulatamadığım için gene de kesin bir şey söyleyemem."</p>

    <p class="normal">Samimi olduğundan kuşku duyulmayacaksa, hem Türçülük yapmanın hem de siyonist olmanın samimiyete halel getirmediğine inanmak gerek. Tekinalp, 1909 yılı Aralık ayında Hamburg'ta yapılan Dünya Siyonist Kongresi'ne Selanik Delegesi olarak katılıyor.</p>

    <p class="normal">Teorisine göre: "Türk'üm diyen her ferdi ırkına bakmaksızınTürk kabul etmeli." Oğuz Çetinoğlu'na göre "Ziya Gökalp'in sözlerini; 'Irken Türk olmayanların da Türk kabul edilmesi gerektiği' şeklinde yorumlaması, kendi konumu ile ilgili bir değerlendirme olarak kabul edilebilir. Ancak Tekinalp'in samimi bir Türkçü olduğunda şüphe yoktur. Tavsiyeleri ve yönlendirmeleri ile Türk milletine ve Türkçülüğe ne ölçüde hizmet ettiği ise tartışmalara açıktır."<sup class="calibre3"><a href="../Text/Helenizm_split_176.html#footnote-21416-153" id="footnote-21416-153-backlink">[153]</a></sup></p>

    <p class="normal">Aynı makalede bu tartışma şöyle yürütülüyor: "Diğer taraftan Tekinalp'in Türkçülük fikrini benimsemiş olmasını da fazla büyütmemek gerekir. Bu hükme, 'Müşterek Vicdan' başlıklı makalesindeki şu cümleler üzerine varıyoruz: 'Fransa'da Fransız, İngiltere'de İngiliz, İtalya'da İtalyan olan bir Musevi'nin Türkiye'de hemen Türk olmaması için hiçbir sebep yoktur' Bir başka cümlesinde aynen şu ifadeyi kullanıyor: 'Yahudi, kendini Osmanlı hissetmesine rağmen Yahudi olarak kalabilecektir' Bunun anlamı açıktır: 'Şeklen Türk görünsen bile, aslında Yahudisin!' Bir başka cümlesinde ise şu tehlikeli hedefi gösteriyor: '…ve merhum Theodor Herzl'in dileği olan; Yahudilerin kendi toprakları olmasını istiyorsak, bu topraklar Türkiye'dir."<sup class="calibre3"><a href="../Text/Helenizm_split_177.html#footnote-21416-154" id="footnote-21416-154-backlink">[154]</a></sup></p>

    <p class="normal">İşte Tekinalp'in Türkçülüğü bu minval üzerindedir. Türk derken kastettiği Türkler değildir. "Beyaz Türkler"i biliyoruz ve herhalde sözü edilen Beyaz Türklerdir. Beyaz Türklerin yeni yurdunun Türkiye olduğuna inanan bir Yeni Türk için aşağıda yazılanların anlamı biraz "Hermönatik" bilgisi gerektirmiyor mu? "Turan yaşıyor. Fakat Çinli pençesi ve Rus çizmesi altında. Turan, esir ve mahkûm. Turan, hakir ve mazlum. Onu bu halde bırakmak, Turancılık için en büyük zillettir. Gözünü açmış, milletini tanımış her Türk'ün en birinci, en mübrem, en mukaddes vazifesi, Onun imdadına koşmak ve Onu Çin ejderi ile Rus kartalının kanlı tırnaklarından kurtarmaktır. Türk şahsiyetleri hep bu vazife ile mükelleftirler."<sup class="calibre3"><a href="../Text/Helenizm_split_178.html#footnote-21416-155" id="footnote-21416-155-backlink">[155]</a></sup></p>

    <p class="normal">Tekinalp, mensubu bulunduğu dinin temel öğretilerini içeren "On Emir" ile, emrin hükümlerini adapte ederek Türkiye'de yaşayan Musevilere şöyle sesleniyor: 1- Adlarını Türkleştir. 2- Türkçe konuş. 3- Havralarda duaların hiç olmazsa bir bölümünü Türkçe oku. 4- Okullarını Türkleştir. 5- Çocuklarını memleket okullarına gönder. 6- Ülke işlerine karış. 7- Türklerle düşüp kalk. 8- Cemaat ruhunu kökünden sök. 9- Millî iktisat sahasında vazife-i mahsusanı yap. 10- Hakkını bil.<sup class="calibre3"><a href="../Text/Helenizm_split_179.html#footnote-21416-156" id="footnote-21416-156-backlink">[156]</a></sup> Turan, arz-ı mavud ise, on emrin gerekleri yerindedir. Yeni bir Türk ve yeni bir Türkçülük için açı işte budur.</p>

    <p class="normal">1935'e gelindiğinde, Türkiye'de Tekinalp'in "Yeni Türk" olarak adlandırdığı bir yeni millet doğmuştur. Yeni bir tarihe, "Allah"tan vazgeçip, "Tanrı" diye adlandırdığı yeni bir yaratıcıya inanan yeni bir millet. Yeni Türk başka bir kafaya, başka bir devlete, farklı bir ekonomiye ve yeni bir dile sahiptir.<sup class="calibre3"><a href="../Text/Helenizm_split_180.html#footnote-21416-157" id="footnote-21416-157-backlink">[157]</a></sup> Tekinalp'e göre bu yeni Türk'ün soyadını da değiştirmesi yerindedir; İslam adlarını bırakıp Türk adları alacaktır artık. Yaban'ın, kendini sürgüne attığı o köyde bulamadığı her şey, "Kemalizm" olarak var olmaktadır.</p>

    <p class="normal">"Kemalizm" de laik bir ulus yaratmaktan söz ediyordu; ancak laiklikten ne anladığını söylemiyordu. İslamdan arındırılmış bir Türklük istediği bellidir. Yer yer Kemalizmi yeni bir din olarak algılama eğilimi de sezilen Tekinalp'i heyecanlandıran şeyin sadece düşünsel olmadığı bellidir. "O, Türklüğe etnik açıdan değil, kültürel açıdan bakıyor; kültürümüzü de Cumhuriyet'le başlatıyordu. Ona göre Osmanlı Devleti'nin varlığı, Türk kültürü ile bağdaşmayan İslamiyet'in gölgesi altında kalmıştı. 'Bu gölgeden uzaklaştıkça Aydınlanma gerçekleşecektir' diyordu."<sup class="calibre3"><a href="../Text/Helenizm_split_181.html#footnote-21416-158" id="footnote-21416-158-backlink">[158]</a></sup></p>

    <p class="normal">Tekinalp, 1956 yılında Fransa'nın Nice şehrine yerleşti. Aynı yıl iki defa Türkiye Dışişleri Bakanlığı'na yazılı olarak başvurdu ve konsolosluk görevi istedi. Militanlığını yaptığı Cumhuriyet Halk Partisi değil, Demokrat Parti iktidardaydı. İsteği reddedildi. 1961 yılında Nice şehrinde öldü ve vasiyeti üzerine oradaki Musevi mezarlığında toprağa verildi. Dediği gibi, "kendisini Türk hissetmesine" karşın hep "bir Yahudi olarak" kaldı. Bir kısım Yahudimiz için Türklükle Yahudilik arasındaki mesafe bu kadar kısaydı.</p>

    <h3 class="solbaslik">MEHMET MEHDİ GÖKALP</h3>

    <p class="normal">Peki Mehmet Ziya Gökalp kimdi? Yüksek öğrenimini İstanbul'da Baytar Okulu'nda yaparken son sınıfta okuldan kovuluyor. Diyarbakır'da küçük memurluklar buluyor. Diyarbakır gazetesinde yazmaya başlıyor. Mehmet Ziya, Ziyaettin ve Ziya adlarıyla şiirler yayımlıyor. Peyman gazetesini çıkarıyor. Psikolojik olarak hasta olduğu bu dönemde intihara teşebbüs ediyor. Tedavisini yapan Abdullah Cevdet tarafından İttihat ve Terakki'ye kazandırılıyor. Ailesinin dinci ve muhafazakâr olması, bunalımının nedeni olarak gösteriliyor. Sıktığı kurşun kafasında kalıyor. Bu, düşüncesindeki gelgitlerin nedeni sayılmalıdır. Peyman'da Mehmet Mehdi takma adını kullanıyor. Bunu mehdiye inanmaya devam ettiği şeklinde alabiliriz.<sup class="calibre3"><a href="../Text/Helenizm_split_182.html#footnote-21416-159" id="footnote-21416-159-backlink">[159]</a></sup> Başlangıçta Osmanlıcıdır. Sonra tekrar "dönüyor." Ülken, "Ziya Selanik'e gidince şiddetli bir ruhi dönüş(conversion) geçirdi. Bu fikirleri bıraktı." diyor. Kürt Mehmet Mehdi'nin Türkçü olması Selanik'te gerçekleşmektedir.</p>

    <p class="normal">Baytar Mektebi günlerinde İbrahim Temo ve İshak Sükûti ile ilişki kuruyor. İttihat ve Terakki Cemiyeti'ne katılıyor. 1898'de tutuklanıyor ve bir yıl cezaevinde kalıyor. Serbest bırakıldıktan sonra Diyarbakır'a sürgüne gönderiliyor. 1908'e kadar Diyarbakır'da küçük memuriyetlerle idare ediyor. İkinci Meşrutiyet'ten sonra İttihat ve Terakki'nin Diyarbakır şubesini kurdu. 1909'da Selanik'te toplanan İttihat Terakki Kongresi'ne Diyarbakır delegesi olarak katıldı. Bir yıl sonra, örgütün Selanik'teki merkez yönetim kuruluna üye seçildi. 1910'da kurulmasında öncülük yaptığı İttihat Terakki İdadisi'nde sosyoloji dersleri verdi. Bir yandan da "Genç Kalemler" dergisini çıkardı. 1912'de Ergani Maden'den Meclisi Mebusana seçildi, İstanbul'a taşındı. Türk Ocağı'nın kurucuları arasında yer aldı. Derneğin yayın organı "Türk Yurdu" başta olmak üzere Halka Doğru, İslam Mecmuası, Millî Tetebbular Mecmuası, İktisadiyat Mecmuası, İçtimaiyat Mecmuası, Yeni Mecmua'da yazılar yazdı. Bir yandan da Darülfünun-u Osmani'de sosyoloji dersleri verdi.</p>

    <p class="normal">Birinci Dünya Savaşı'nda Osmanlı'nın yenilmesinden sonra tüm görevlerinden alındı. 1919'da İngilizler tarafından Malta Adası'na sürgüne gönderildi. 2 yıllık sürgün döneminden sonra Diyarbakır'a gitti, Küçük Mecmua'yı çıkardı. 1923'te Maarif Vekâleti Telif ve Tercüme Heyeti Başkanlığı'na atandı, Ankara'ya gitti. Aynı yıl İkinci Dönem Türkiye Büyük Millet Meclisine Diyarbakır mebusu olarak girdi. 1924'te kısa süren bir hastalığın ardından İstanbul'da yaşamını yitirdi.</p>

    <p class="normal">Osmanlı Devleti'nin parçalanma sürecinde yeni bir ulusal kimlik arayışındaydı. Türk toplumunun kendine özgü ahlaki ve kültürel değerleriyle, Batı'dan aldığı bazı değerleri kaynaştırarak bir senteze ulaşma çabasındaydı. "Türkleşmek, İslamlaşmak, Muasırlaşmak" diye özetlediği bu yaklaşımın kültürel ögesi Türkçülük, ahlaki ögesi de İslamcılıktı.</p>

    <p class="normal">1918'de "tehcire karışmak" suçlamasıyla yargılanıyor ve Malta adasına sürülüyor. Yeni hükümet Ziya'yı ödüllendiriyor; telif ve tercüme heyeti başkanı ve mebus oluyor. 1924'de ölüyor. Sürgünden sonra yazdığı bir yazıda şunları yazıyor: "Millî Misak bize etnoğrafik bir sınır çiziyor. Bu sınırın içinde kalan yerler Türklerle Kürtlerin sakin olduğu yerlerdir. Millî programımız, yeni topraklarımızın dışında hiçbir Türk köyünün kalmasına razı olmadığı gibi, hiçbir Kürt köyünün de ayrı düşmesine razı olamaz. Bundan dolayı Musul'da, Bağdat'ta, Kürtlerle yahut Türklerle meskûn ne kadar yer varsa anavatana kavuşturmak, vatan ödevlerimizin en mühimlerindendir."<sup class="calibre3"><a href="../Text/Helenizm_split_183.html#footnote-21416-160" id="footnote-21416-160-backlink">[160]</a></sup></p>

    <p class="normal">Cemil Meriç onu şöyle anlatıyor: "Ziya Gökalp budala bir adamdı tam manasıyla. Ağaoğlu budala değildi. Haris bir adamdı. Ziya Gökalp ayran budalasıydı. Cahil bir adamdı. Son derece ümmiydi. Evvela Selanik'te pohpohladılar; İttihad Terakki emellerine alet etti. Politikanın bütün büyüklerine, Enver'e, Talat'a, Mustafa Kemal'e sen -hâşâ– Allah'sın, sen Peygambersin diye kasideler yazdı.</p>

    <p class="normal">Büyük milliyetçi, milliyet nazariyecisi oldu... Ben Ziya Gökalp'in bazı yazdıklarını eleştirdim. Bazı şeyler var ki münakaşa edilir. Bazı şeyler var ki münakaşa edilemez. Ben hiç kimsenin münakaşa edemeyeceği şeyleri eleştirdim. "Türkiyat, Türkperestlik." diyor. "Türkköri kelimesi Türkperestliktir. Türkiyat da, Türkolojidir." diyor.</p>

    <p class="normal">Türkköri bu manaya hiç gelmez. Madrabazlık yapmıştır. Bütün söyledikleri yanlıştır. Bunları dünyada mevcut bütün lügatlarla ve vesikalarla ispat ettim. Niçin bunu yaptığımı anlattım. Bitirdim hikâyeyi. Hiç kimse ağzını açıp cevap vermedi. Herkes kızdı. Buyurun canım hata etmiş olabilirim. İnşallah hata etmişimdir."<sup class="calibre3"><a href="../Text/Helenizm_split_184.html#footnote-21416-161" id="footnote-21416-161-backlink">[161]</a></sup></p>

    <p class="normal">Mehmet Ziya, Türkçü olmasına rağmen Türk değildi; buna şaşırmıyoruz. Ancak Kürt görünmesine rağmen Kürt olmaması da mümkündür. Önemli olan, içinde Türk olmayan Türkçü bir siyasetin bir parçası olmasıdır.</p>

    <p class="normal">İçindeki "siyaset"in ötesinde, adındaki iddiaya rağmen Türkçülüğün içinde etnik vurgunun son derece zayıf olduğu da açıktır. Türkçülerin Türk olmamasının, Türkçülüğün Türklükle ilgisini en aza indirdiği de söylenebilir. Hangi sebepten kaynaklanıyor olursa olsun, Türkçüler, Türkçülüğü etnik değil, kültürel bir mesele olarak alıyorlar ve Türk olmak için "his" kaçınılmaz oluyor. His, etnik boşluğu doldurmak içindir ve his varsa mutluluk da kaçınılmazdır; "Ne mutlu Türküm diyene" sözü işte bu hisli duruma işaret ediyor. Bizim milliyetçilik teorimizde ne mutlu ki etnik bir temel yoktur. Dolayısıyla köken açısından hislere bakmanın bir yolu bulunmuyor ve sonradan bunu yapmak isteyenlerin ellerinin boş kaldığını öğreniyoruz.<sup class="calibre3"><a href="../Text/Helenizm_split_185.html#footnote-21416-162" id="footnote-21416-162-backlink">[162]</a></sup></p>

    <p class="normal">Yaban, duygusaldır. Aradığını, umduğunu bulamamışlığın hırsıyla yazdığı bellidir. Yaban, hep kurguladığını arar: Hayal kırıklıkları da, hayal kırıklığımız da buradan kaynaklanıyor. Artık yeni bir gerçeğimiz var; o köyde, o köyün yanındaki yalçın kayalıklarda kurgusunu arayan yabanlarımız yoktur.</p>

    <p class="normal">Artık biliyoruz... Tanrı Dağı kadar Türk'üz ve Hira Dağı kadar Müslüman! Kurguyu görüyoruz ve gerçeği arıyoruz. Aldığımız mesafeyi görmek için zamana ihtiyacımız var. Geriye doğru baktığımızda görebildiğimiz şu: Dün kurgu gerçek sanılıyordu, şimdi gerçek kurgu sanılmaktadır.</p>

    <h3 class="solbaslik">MODERN TÜRKÇÜLÜĞÜN KÖKENLERİ</h3>

    <p class="normal">Bir "Alp" sorunumuz var. Türkiye tarihindeki iki Türkçü Alp, Türk değildir. Bunlardan ilki Ziya Gökalp, ikincisi ise Munis Tekinalp'tir. Ziya Beyefendi'nin Kürt olduğu zaten biliniyordu. Munis Bey ise son yıllarda biraz kıyıda köşede kaldığı için onu hatırlayan yok. Halbuki o daha çok Moiz Kohen olarak bilinmektedir ve mezarına da bu adıyla gömülmüştür. Demek bu Alp adı sonradan tercih ediliyor.</p>

    <p class="normal">Ziya Alp'in tutucu bir Osmanlıcı iken İttihat ve Terakki'nin 1909'daki Selanik kongresinden sonra Türkçülükte karar kıldığını biliyoruz. Selanik'de ne oldu da "Türklerin üstün ırk" olduğuna karar verdi bilmiyoruz, ama sonuçta eğer böyle bir ırk varsa, kendisinin oraya dâhil olmadığı açıktır. Bu durumda onunki sadece bir siyasi Türkçülük olabilir ki bu da onun teorisiyle şiddetle çatışmaktadır. Bu yüzden İttihatçı arkadaşlarının ona "Sen Kürt'sün, ne işin var Türkçülükle?" dediği biliniyor. Ziya Alp, büyük bir olasılıkla, bu şakacı arkadaşlarına hiçbir cevap vermemiştir. Kişiliğinin, bu tür cevaplar vermeye müsait olmadığı biliniyor.</p>

    <p class="normal">Munis Alp ise "Vatandaş Türkçe Konuş" kampanyasının mucitlerinden biriydi. Ermeni ve Rum yurttaşlarımızı hedef aldığı kesindir. Ama insan, böyle birinin ikinci dili için bu kadar çırpınmasını anlayamıyor. Vatandaş Türkçe konuşsa ne, konuşmasa ne? Demek bu şiddetli "Türkçülük"te, sonradan Türk olmanın şiddeti var.</p>

    <p class="normal">Bir Alp'imiz daha var. Ölümünün ardından yazılanlar, son Alp'in şiddetli Türkçülüğüne rağmen, garip bir tarikatın müridi olduğunu ortaya çıkardı. Yeni Şafak gazetesi bu ilişkiyi "Türkeş Arusilerle Gizlice Görüşürdü" başlığı ile verdi. Bu küçük tarikatın şeyhi Küçük Hüseyin Efendi. Tarikatın başka ünlü müridleri de var; Üzeyir Garih öldüğünde bu tarikatın müridi olduğu ortaya çıkmıştı. İlginç değil mi, Eyüp Mezarlığı'nda henüz bilemediğimiz bir şekilde öldürülen Üzeyir Garih ve Türkeş Alp -veya akrabalarının iletişim kopukluğundan aldığı adla Türkiş Alp- aynı tarikin yolcusu. Yani ikisi de bu durumda Küçük Hüseyinci oluyorlar.</p>

    <p class="normal">Yeri gelmişken belirtelim, bu "Türkiş" lafı espiri değil; Ali Aslan veya Alparslan'ın ailesi Kıbrıs'a göçünce akrabalarının bir kısmı Kayseri'de ve Adana'da kalıyor. Soyadı kanunu çıkınca, ana karada kalan akrabalar "Türkiş" soyadını tercih ediyor. "Keş"likte bir yarar görmüyorlar ve "iş"in daha yararlı olacağını düşünüyorlar.</p>

    <p class="normal">"Keş" olan Ali Aslan, babası tarafından elinden tutulup bu Küçük Hüseyin'e götürülüyor. Rivayet odur ki Küçük Hüseyin Bey o mübarek parmağıyla, bu ismi henüz olgunlaşmamış çocuğu gösterip, "Bu çocuğa dikkat edin... Türklüğün tarihinde çok önemli roller oynayacak." diyor.</p>

    <p class="normal">Bu durumda Ali Aslan adlı çocuğa yeni bir isim bulmak şart oluyor. Alparslan bulunuyor, fakat bütün iddiasına rağmen biz bu ismin "Ali Aslan"a benzesin diye seçilmiş olduğunu anlıyoruz. Demek, o tarihlerde Küçük Hüseyin'in karizması da henüz yeterince olgunlaşmamış. Öyle anlıyoruz. Ayrıca bir tarikat şeyhinin kendisini hiç de ilgilendirmeyen "ırk" konularında böyle ileri geri konuşması belli ki pek makbul ve mantıklı bulunmamış.</p>

    <p class="normal">Yani, Alparslan adının alınmasında, Türkçülükle ilgili "apriori" bir iddia yok. Öyleyse, bunda "Türk" görünmenin etkisini düşünebiliriz. Hele, küçük Ali Aslan'ı Harp Okulu'na göndermek isteyen bir aile için bu, haddinden fazla yararlı görülmüş olmalıdır.</p>

    <p class="normal">Ancak Türkçülerin Türk olmaması bizim tarihimizin henüz yeterince araştırılmamış trajedilerinden biridir.</p>

    <p class="normal">Yeni Şafak gazetesinde son Alp'imizin de içinde yer aldığı ilginç bir cemaatin öyküsü hakkında şunlar anlatılıyor:</p>

    <p class="indentmetinitalik">"25 Ağustos 2001 günü, Musevi kökenli ünlü iş adamı Üzeyir Garih, Eyüp Mezarlığı'nda bıçaklanarak öldürüldüğünde, herkes Garih'in Müslüman mezarlığında ne işi olduğunu tartıştı. Garih'in cesedinin Mareşal Fevzi Çakmak'ın kabrinin yanı başında bulunması çeşitli komplo teorileriyle yorumlandı. Cesedin yakınlarında bir kabir daha vardı: Küçük Hüseyin Efendi'nin kabri. İlk gün gözden kaçan bu küçük ayrıntı, ertesi gün Garih olayının göbeğine oturdu. Garih'in Eyüp Mezarlığı'nda yatan Nakşibendi Şeyhi Küçük Hüseyin Efendi'nin kabrini düzenli olarak ziyaret ettiği ortaya çıktı. 1930 yılında vefat eden Nakşi Şeyhi Küçük Hüseyin Efendi'nin Garih'in babası ile yakın dost oldukları, hatta iki kişi arasında neredeyse şeyh-mürit ilişkisi olduğu iddiaları gündeme geldi. Üzeyir Garih'in Küçük Hüseyin Efendi'nin mezarını yaptırttığı da ortaya çıktı. İddialara göre Garih'in babası gizlice Müslüman olmuştu. Öte yandan yaptığımız araştırmalar sonucunda Musevi iş adamı Üzeyir Garih ile yakın ilişkisi bulunan MHP'nin efsanevi lideri Alparslan Türkeş'in Küçük Hüseyin Efendi'nin müritlerinden Ömer Fevzi Mardin'in kurucusu olduğu Arusilik'le yakın ilişkisini ortaya çıkarmış, hazırladığımız bir kitapta bu bilgileri kamuoyuna aktarmıştık. Böylece kamuoyu Arusilik adıyla anılan tasavvufi akımın varlığına tanık oldu...</p>

    <p class="normal">...Türkeş'in siyasi kimliğinin yanı sıra ruh dünyası da ilginçti. Türkeş'in bazı cemaat liderlerini ve tarikat şeyhlerini gizlice ziyaret ettiği ülkücü camia içerisinde konuşuluyordu. Türkeş'in çok yakın çevresinin bildiği bu ilişkiler vefatından sonra parça parça da olsa ortaya çıktı. Türkeş'in büyük yakınlık duyduğu tarikatlardan biri de Arusilik'ti. Türkeş, Küçük Hüseyin Efendi'nin müritlerinden Ömer Fevzi Mardin'in kurduğu Arusiliğin şeyhleriyle 1960'lardan vefatına kadar görüştü.</p>

    <p class="normal">Hüseyin Efendi'nin Türkeş'in ailesi ile tanıştığı da ortaya çıktı. Ailenin tanışıklığını açıklayan sıradan bir kişi değil, Türkeş ailesinin yakından tanıdığı ve saygı duyduğu Mehmet Faik Erbil'di. Erbil, Arusilerin en önde gelen isimleri arasında yer alıyor. Erbil, Türkeş'in sağlığında sık sık ziyaret ettiği bir kişi. Erbil, yıllardır dile getirilen bir iddiaya da açıklık getiriyor. İddia, Alparslan Türkeş'in ilk adının Hüseyin Feyzullah olduğudur. Hüseyin Küçük, Hüseyin Efendi'ye; Feyzullah ise Küçük Hüseyin Efendi'nin şeyhi Feyzullah Efendi'ye nispettir. Bu ismi Türkeş'in babası Ahmet Hamdi Bey ve annesi Fatma Zehra Hanım koydu. Türkeş'in dedesi Tuzlalı Arif Ağa da Şeyh Feyzullah Efendi ile aynı dönemde Sultan Abdulaziz tarafından sürgün edildi. Arif Ağa, Kayseri'den Kıbrıs'a, Nakşi Şeyhi Feyzullah Efendi ise İstanbul'dan Midilli'ye gönderildi.</p>

    <p class="normal">Türkeş'e Hüseyin Feyzullah ismin verilmesinin hikâyesini Mehmet Faik Erbil şöyle anlatıyor: "Bildiğim kadarıyla rahmetli Hacı Alparslan Türkeş'in nüfus kaydındaki ismi Hüseyin Feyzullah'tır. Biz işin aslını biliyorduk, ama vesile teşvik etmişken kendisinin 1989 senesinde bize söylediği bir sözü burada nakledelim: 'Ankaralı Büyük Evliya'dan Küçük Hüseyin Efendi Hazretleri'nin huzuruna kendisi 7-10 yaşları arasında iken ebeveyni tarafından getirilmiş ve mübarek zat kendisine bakarak, şehadet parmağı ile işaret eyleyip 'Bu çocuk... Bu çocuğa dikkat edin. Türk tarihi bu çocuğu altın harflerle yazacaktır' diye buyurmuşlardır. Buradaki incelik şudur: Alakaları sebebiyle daha sonra ebeveyni oğullarına huzuruna getirdikleri mübareğin ve mürşidinin ism-i şeriflerini koymuşlar."</p>

    <p class="normal">Arusi Şeyhi Mehmet Faik Erbil'in sözünü ettiği Küçük Hüseyin Efendi 1930'da İstanbul'da vefat ederek Eyüp Sultan Mezarlığı'nda toprağa verildi. Küçük Hüseyin Efendi'nin mütevazı mezarının hemen yanında ise Mareşal Fevzi Çakmak ve ailesinin kabristanı yer alıyor.</p>

    <p class="normal">Mehmet Faik Erbil Efendi, Küçük Hüseyin Efendi'nin yanı sıra tarikatlarına mensup ünlü isimleri açıklıyor: "Yolumuzun ulularından Arif-i Zat-ı Billah Esseyyid Mevlâna Küçük Hüseyin Efendi'ye ve Halife-i Hassası Zat Mürşidi Esseyyid Ömer Fevzi Mardin Hazretleri'ni zikrettikten sonra terbiyesinde yetişmiş pek çok değerli dervişlerinden birkaçının isimlerini burada dercetmek istiyoruz: Eski başvekillerimizinden vatanperver Hüseyin Rauf Orbay, beynelmilel tıp ilmi ile mücehhez Ord. Prof. Dr. Hasan Reşat Sığındım, yine tıp âleminden Ord. Prof. Dr. ve aynı zamanda Paşabahçe Tezyin-i Sanatlar Hocası muhterem Ahmet Süheyl Ünver, Washington Büyükelçimiz Münir Ertegün, eski Adliye ve Hariciye vekillerimizden Ord. Prof. Dr. Yusuf Kemal Tengirşenk, Sağlık eski bakanlarından Tıp Profesörü Dr. Nihat Reşat Belger, Atina büyükelçimiz Enis Akaygen, Müzeler Umum Müdürü Prof. Dr. Burhan Toprak, Mareşal Mustafa Fevzi Çakmak ve teğmen rütbesi ile huzuruna varıp mübareğin kendisine gösterdiği keramet üzerine ömrünün son demine kadar mum ışığında Kur'an-ı Kerim okuyan Balıkesir Kumandanı Korgeneral Kurtcebe Noyan Paşa. Bu vesile ile ayrıca belirtmiş olalım ki Halveti Tarikati'nden Şark Orduları Başkomutanı Kazım Karabekir Paşa, Mevlevi Tarikati'nden hava kuvvetleri komutanı Orgeneral Tekin Arıburun (Paşa) ve aziz şeyhimin 'Ordumuzun en değerli paşası Faik Türün Paşa'dır' diye buyurduğu 1970 ve 1973 arasında İstanbul 1. Ordu Kumandanı Org. Faik Türün Paşa da birer mübarek tarikat mensubudurlar…"</p>

    <p class="normal">Ord. Prof. Hasan Reşat Sığındım (Ender Mermerci'nin babası), İbnülemin Mahmut Kemal İnal'ın babası Mühürdar Mehmet Emin Paşa, Nurettin Topçu'nun şeyhi Abdulaziz Bekkine, Musevi Doktor Salih Arazraki, Üzeyir Garih'in diş hekimi babası Azra Garih, Devlet Bakanı Ali Babacan'ın halası Hatice Suat Babacan'ın annesi Naciye Hanım (Şeyh Yahya Dergâhı'nın son postnişini Abdulhay Öztoprak'ın eşi) da Küçük Hüseyin Efendi'nin müritlerinden. Koç Holding'in duayenlerinden Can Kıraç'ın eşi İnci Kıraç da Küçük Hüseyin Efendi'nin torunlarından. Sevgi (Koç) Gönül de Küçük Hüseyin Efendi'nin torunlarından, Sabiha Hanım'ın aile dostları arasında yer aldığını açıklamıştı.</p>

    <p class="normal">Mehmet Faik Erbil, İsmet Paşa döneminin bakanlarından Suat Hayri Ürgüplü ve babası Şeyhülislam Hayri Efendi'nin Küçük Hüseyin Efendi ile ilişkisini şöyle anlatıyor: "Küçük Hüseyin Efendi Hazretleri'nin huzuruna, büyük bir evliya olduğunu öğrenen Ürgüplü'nün babası, o devrin Şeyhülislamı Hayri Efendi gelirler. Hayri Efendi: 'Efendim tahsiliniz nedir?' diye sorarlar. Mübarek şu cevabı verirler: 'Maksûd' Bunun üzerine Hayri Efendi istihza ile güler ve şöyle söyler: 'Aman efendim. Benim odacım dahi maksûd dersini çoktan geçti' Akabinde alaycı bir tavırla anlayamadığını ifade eder. Mübarek yine, 'Maksûd evladım' cevabını verirler... Ürgüplü, tekel bakanı iken hakkında açılan dava karşısında Küçük Hüseyin Efendi'nin makam-ı şerifine giderek Allah'a şu niyazda bulunur: 'Ey Allah'ım. Suçlu değilim. Aile şerefimiz ayaklar altına alınmak isteniyor. Huzurunda bulunduğum mübaret zatın yüzü suyu hürmetine bu iftira davasından beni kurtar' diyerek hüngür hüngür ağlarken, yapıştığı türbenin demirleri dua esnasında devamlı salıncak gibi sallanmaktadır. Ve tam yedi gün sonra her türlü baskıya rağmen beraat kararı çıkmıştır. Ondan sonra mübareği unutmamış ve fırsat buldukça ziyaretine gitmiştir…</p>

    <p class="normal">Mehmet Faik Erbil'in verdiği bilgilere göre Ömer Fevzi Mardin'in müritleri arasında Türkiye Öğretmenler Birliği genel başkanlarından Ahmet Sami Ayral da var. Buna göre Ayral, Arusi-yi Selami Tarikati'nin önde gelen isimlerinden. Mardin'den sonra şeyhlik makamına oturan eski Kadıköylü olarak bilinen GS divan üyelerinden Bedirhani'lerden Mustafa Aziz Çınar (vefatı 1979), yine Abdulkadir Paşa olarak bilinen Kadri Yıldırım Paşa Kadiri tarikatına mensup iken Arusi oldu. 1980'de vefat eden Paşa Arusi şeyhlerinden biriydi. Gümrük ve Tekel eski bakanı MHP'li merhum Gün Sazak'ın eşi Nilgün Sazak da Arusilere yakınlık duyan isimler arasında. Ömer Fevzi Mardin'in sohbet halkalarına katılan ünlü isimlerden birisi de kadın romancı-yazar Cahit Uçuk. 1909'da Selanik'te dünyaya gelen Cahit Hanım 2003 Ocağında Yapı Kredi Yayınları'ndan çıkan <span class="ideitalik">Erkekler Dünyası'nda Bir Kadın Yazar</span> isimli anılarında Ömer Fevzi Mardin'den şöyle söz ediyor: "Şimdi masamın üzerinde bana yıllardan beri en ümitsiz günlerimde güç veren sıcacık ve alçak gönüllü gülümseyişiyle bakan, adının üstüne sadece 'Allah kulu' diye imzasını atan sevgili, aziz büyüğüm Ömer Fevzi Mardin'in resmi var. 'Bu kalem senin elinde mi? Sen yazmaya devam et çocuğum' sözleri kulaklarımda çınlamakta."</p>

    <p class="normal">Arusi Şeyhi Ömer Fevzi Mardin'in Varlık Vergisi'nin uygulandığı 1940'larda zorda kalan Musevilere yardım edilmesini tavsiye ettiği ifade ediliyor. İsmet İnönü'nün "Siyasete karışmazsanız hayatınız garanti altındadır." dediği Ömer Fevzi Bey, DP'nin kuruluşuna kadar siyasi konulardan uzak kaldı, talebelerine de aynı şekilde davranmalarını tavsiye etti. Ömer Fevzi Bey, 1946'da Demokrat Parti'nin kurulmasından sonra halk arasında demokrasi bilincinin kökleşmesi için kitaplar yazdı. 1942'de Kadiköy'de kurduğu İlahiyat Kültür Telifleri Derneği, Müslümanlar ve gayrimüslimler arasındaki diyalogda etkili oldu. Mardin, 1950'de DP iktidarında Kore'ye asker gönderilmesi kararını da savunan bir din adamı olarak dikkat çekti. Bu amaçla, <span class="ideitalik">Kore Savunmasına Katılmamızda Dinî ve Siyasi Zaruret</span> isimli kitabı yazdı.</p>

    <p class="normal"><span class="idebold">Ömer Fevzi Mardin'in mensubu olduğu Mardinizadeler'den bazı ünlü isimler şunlar: Ord. Prof. Ebulula Mardin, Prof. Şerif Mardin, Betül Mardin, Yusuf Mardin ve Arif Mardin. Arif Mardin, Küçük Hüseyin Efendi'nin müritlerinden olduğu söylenen Merhum Büyükelçi Münir Ertegün'ün oğlu Atlantic Records'un patronu Ahmet Ertegün'ün ABD'deki yakın çalışma arkadaşı. Ünlü plak yapımcısı Arif Mardin, meslek yaşamının 7'nci Grammy ödülünü aldı. Atlantic Records şirketinin başkan yardımcısı, yapımcı ve bestekâr Arif Mardin, Los Angeles'ta düzenlenen</span> galada Grammy özel liyakat ödülü olan 'Trustees' ödülünü de aldı. Ömer Fevzi Mardin'in annesi Osmanlı'nın hariciye nazırlarından Halil Şerif Paşa'nın kızı Leyla Şerife Hanım. Şerife Hanım, Osmanlı döneminin ilk kadın roman yazarı olarak biliniyor.</p>

    <p class="normal">…Kaptanıderya Turgut Reis'in soyundan gelen Erbil'in babası Ahmet Faruk Erbil de Rıfai-Uveysi idi. Muhabere çavuşu Ahmet Faruk Efendi, eniştesi Alay Kumandanı Miralay İbrahim Hakkı Ertan ile Balkan savaşları ve Birinci Dünya Savaşı'na katıldı. Heyemola adlı denizci türküsü de Erbil'in ninesinin babası Bahriye albaylarından Hacı Ali Kaptan için yazılmış. Kaptanıderya Süleyman Paşa, Korgeneral Şükrü Naili Paşa, Ruşen Eşref Ünaydın, Trablusgarb Valisi Turgut Bey, Ticaret eski Bakanı Zeyyat Mandalinci, Kaptanıderya Cafer Paşa, İçişleri eski Bakanı Şükrü Kaya, Prof. Mehmet Uluç da aynı aileden.</p>

    <p class="heading">1930'larda Ömer Fevzi Mardin ile başlayan ve Bedirhani Mustafa Aziz Çınar ile devam eden Arusi-Selami-Ömeriye tarikatinin son şeyhi olan Mehmet Faik Erbil, Türkeş'in gizli dünyasında önemli bir yer tutuyor…</p>

    <p class="normal">DSP Eskişehir eski Milletvekili Mail Büyükerman da üniversite yıllarında tanıştığı Ömer Fevzi Mardin'in sohbet halkalarında yetişti.</p>

    <p class="ortayazi"><span class="idebold">EKLER<br class="chapter" />
       1   <br class="chapter" />
    TANRI DAĞI KADAR TÜRK!</span></p>

    <p class="normal">"Serez'de yoksul bir hahamın oğlu olarak dünyaya gelen, sonrasında diğer aile fertlerinin hiçbirinin elde edemediği fırsatları bularak eğitim hayatına Selanik'teki Alyans İsrailite Okulu'nda devam eden, Yeni Asır gazetesinde yazdığı makaleleri, kıyısından köşesinden de olsa karıştığı politika ortamı, inişli çıkışlı iş hayatı, biraz da zorunluluktan kaynaklanan bir şekilde yaptığı evliliği, hayatın zorlukları ile mücadele edebilmek adına girişilen işler, politik ve edebî ortamlarda bir araya gelinen dönemin önde gelen siyaset ve düşünce adamlarıyla kurulun dostluklar.</p>

    <p class="normal">Ve elbette bütün bunlara azınlık olmanın, ama özellikle de Yahudi cemaatine mensup olmanın verdiği iki arada bir derede kalmışlık hali içerisinde göğüs germek adına gösterilen olağanüstü çabayı da eklemek gerekecek. Hatta 1908 yılında ilan edilen meşrutiyet sonrasında önce Osmanlılık kavramı etrafında, ancak o başarısız olunca bu kez de Cumhuriyet Türkiyesi'nin anayasal vatandaşlık kavramı çerçevesi dâhilinde bütün bu sorunları aşabilme mücadelesi. Tabii ki bütün bu mücadelelerin verildiği süreçte hem mensubu olduğu Yahudi cemaati tarafından olmayacak dualara amin demekle eleştirilmek, hem de diğer kesimlerin -özellikle de hâkim unsur olan Türklerin- gözünde faaliyetleri dolayısıyla hep şüpheyle karşılanmak.</p>

    <p class="normal">Sabatay Sevi (sözde) Müslüman olduktan sonra İzmir'deki kardeşi Elijah Sevi'ye yazdığı mektubu şöyle bitiriyor:</p>

    <p class="normal">'Beni yalnız bırak. Allah beni Türk yaptı. Kardeşiniz Mehmet Kapıcıbaşı oturak.'</p>

    <p class="normal">Sabatay, kendini 'Türk' (Turco) ve 'Mısırlı' (Musurman) olarak tanıtmıştır. Moses Pinheiro'ya göre bu yıllar boyunca Sabatay mektuplarını 'Turco' olarak imzalamıştır, ancak Gershom Scholem, 'Türk' kelimesinin İbranice yazılışının, Kabalaca bir yorumla 'Tanrı'nın Dağı' okunabileceğini belirtir. Scholem, ayrıca 'Musurman' kelimesinin, 'Mısırlılaşmış' anlamına geldiğini, yani Kelipa Krallığı'nın kötü güçleri anlamına gelen Misraim, Mısır küresine girmiş kişi anlamında kullanılmış olabileceğini belirtir.</p>

    <p class="normal">Yukarıda Sayın Düzdağ ve Freely'nin kitaplarından yaptığım alıntılar çok önemli bir sırra ışık tutuyor. Sabataycıların hiç gocunmadan ve rahatlıkla Türk kelimesini kullanmalarının hikmetini anlayabilmek böylece mümkün oluyor. Takdir edersiniz ki insanların kendilerini ait olmadıkları bir ırka nisbet ederek tanımlamaları onlara oldukça zor gelen bir davranıştır. Hatta birisine hakaret etmek için bile başka bir milliyetin adı yakıştırılır. Halbuki Sabataycıların dillerinden düşürmedikleri kelimelerden birisidir 'Türk'. Peki, neden sorusunun cevabı da böylece karşılanmış oluyor. Değil mi ki mesihleri Sabatay Sevi kendisini Türk olarak tarif ediyor, üstelik bunu Tanrı'nın dilediğini beyan ediyor, onun izinden giden müritlerine de aynı yolu takip etmek düşüyor.</p>

    <p class="normal">İşi Yahudilerin Türk olduğu iddialarına kadar götürenler bile vardır. Almanca bir sitede Yahudilerin 'Türk'ten başka bir şey olmadıkları' ifadesi ve aşağıda Musa Hiram'ın masonluk sitesinden alınan yazı buna bir misaldir. Araştırılması gereken bir diğer husus da Bozkurtlar meselesidir. Cumhuriyet dönemine kadar kimsenin bilmediği bozkurt masalları, hiçbir yerde rastlanmayan bozkurt figürleri acaba kimlerin eseridir? İsrail'in 12 kabilesinden biri olan Benjamin'in sembolü kurttur. Türkçülerin kullandığı bozkurt figuru ile Benjamin kurtu arasındaki benzerlik sadece bir tesadüf mü, yoksa aşağıdaki iddiaya muvafık bir tezin şuurlu bir tezahürü mü? Sabataycılar kendilerini Türk olarak gösterdiler, kimileri onları Türk sayıyor. Asıl mesele nedir, Yahudileri türkleştirmek mi, yoksa Türkleri Yahudileştirmek mi?" <span class="idebold">(www.orinternet.de)</span></p>

    <p class="ortayazi"><span class="idebold">EK 2: SİYONİZM HAKKINDA KÖŞELİ BİLGİ<sup class="calibre3"><a href="../Text/Helenizm_split_186.html#footnote-21416-163" id="footnote-21416-163-backlink">[163]</a></sup></span></p>

    <p class="normal">"Yıl dönümlerinin önemi, anmanın yanı sıra, anlamaya da vesile olabildiği ölçüde artıyor. Amerikan entelektüelleri, 28 Ağustos 1897'de toplanan Birinci Dünya Siyonist Kongresi'nin yüzüncü yıl dönümünü vesile yaptılar, tartışıyorlar. Tartışmayı izlerken, tarihsel lezzeti iştah kabartan anekdotları yiyip yutmamak mümkün değil. Sindirimle birlikte, Osmanlı-Batı ilişkileri üzerine yeni keşiflerin ve yeni merakların heyecanı da başlıyor.</p>

    <p class="normal">Viyanalı gazeteci Theodor Herzl'in <span class="ideitalik">Yahudi Devleti</span> kitabı 1896'da yayımlandığında, imparatorlukların son demleriydi. Ancak ne Osmanlı, Habsburg, Romanov hanedanları farkındaydı bunun ne de Eski Kıta'da milliyetçilik bayrağını açanlar.</p>

    <p class="normal">Geçmişi İ.Ö. VI. yüzyıla uzanan ve kaynağını Eski Ahit'te bulan Filistin'e dönüş rüyası, Herzl'in kitabında 'eski diyarda yeni devlet' diye formülünü bulunca, başta Yahudiler tepki gösterdi: 'Neden parçası olduğumuz Avrupa'yı bırakıp, dilini bile konuşmadığımız İbrani topraklarına gidelim?'</p>

    <p class="normal">Diğer grupların kabaran milliyetçilik dalgalarında rahatça sörf yapabileceklerine inanan bazıları, tam bir fantazist saydıkları Herzl'e 'Jules Verne' lakabını taktılar. Lakabın değil, 'fantezinin' tutmasında, etnik baskı ve yok etme girişiminin birçok cephede birden başlaması etkili oldu.</p>

    <p class="normal">Rusya'da Yahudi katliamı (pogrom) 1881'de resmî politikaya dönüştü. Sonraki kuşakların Hitler'le özdeşleştireceği 'Juden Raus' (Yahudiler Dışarı) sloganı, XIX. yüzyılın sonunda Berlin'de yankılanmaya başlamıştı çoktan.</p>

    <p class="normal">Geçen hafta Basel'da yapılan Birinci Dünya Siyonist Kongresi'ni anma toplantısının önemli sonuçlarından biri de bu tablonun kavranmasına ilişkindi: 'Siyonizmi, köken olarak da olumlu ve olumsuz potansiyel bakımından da diğer milliyetçilik akımlarından apayrı göstermek pek de doğru değildi aslında'</p>

    <p class="normal">1948'de İsrail Devleti'nin kurulmasına yol açan uluslararası uzlaşma zeminini belirleyen ders, Nazi soykırımıydı. Oysa 'Filistin'de Yahudi devleti' pazarlığı çok önce başlamış ve Avrupa 'mekik diplomasisinin' yeni bir tipiyle, bu sayede tanışmıştı. Siyonistler, esas muhatabın Sultan İkinci Abdülhamid olduğunu görüyorlardı. İlk akla gelen aracı ABD oldu. O dönemde, bir Yahudi Amerikalı'nın elçilik yaptığı tek başkent İstanbul'du. ABD böylece, Filistin'de sayıları özel bir kampanya sayesinde 25 binden 50 bine çıkarılabilen Yahudi topluluğunu gözetiyordu. Ancak iş, siyonist taleplerin telaffuzuna gelince, Washington 'Hayır' dedi.</p>

    <p class="normal">Herzl, İstanbul'u ilk kez, 1896 yazında, Polonyalı aristokrat Kont Nevlinski ile birlikte ziyaret etti. Abdülhamid, 'Osmanlı'nın iktisadi sıkıntısını, Yahudi sermayesiyle aşalım. Karşılığında Filistin'de resmî Yahudi yerleşimi için kanun çıkarın' teklifine, 'İmparatorluğumu böldürtmem!' yanıtını verdi. Daha etkili bir aracı gerekiyordu; Almanya'da karar kılındı. Çabalarının karşılığını, Ekim 1898'de aldı Herzl.</p>

    <p class="normal">Alman kayzeri İkinci Wilhelm İstanbul'daydı. Abdülhamid'ten önce, Herzl ile görüşmek istedi. Yıldız Köşkü'nde, Osmanlı'dan gizli buluştular. Kayzerin 'sıcak' yaklaşımına rağmen, sonradan Berlin'in de İstanbul'un da kafasına tam yatmadı Herz'in teklifi; 'Alman himayesinde Yahudi yerleşimi' meselesi rafta kaldı.</p>

    <p class="normal">Herzl'in Abdülhamid'le ilk yüz yüze görüşmesi 17 Mayıs 1901'de gerçekleşti. Bu kez aracı, Sultan'ın kızkardeşi Prenses Fatma'nın yabancı dil hocası Arminius Vambery idi. Beş din değiştirmiş bu Macar profesör sayesinde Abdülhamid'le buluşan Herzl, daha sonra Sultan'ı 'Sakalları kötü boyanmış; ufak tefek, pejmürde bir adam' diye tasvir edecekti.</p>

    <p class="normal">Herzl-Abdülhamid pazarlığı basitti: Yahudiler, Osmanlı borçlarını senetle kapatacaklar, karşılığında Filistin'de resmî bir yerleşim kurulacaktı. Herzl'e nişan taktı Abdülhamid; Yahudilere hayranlığını anlattı. Ancak Rothschild'ler gibi zengin Yahudi ailelerinin eli cebine bir türlü gitmiyordu; Sultan'a güvenmiyorlardı. Herzl ancak 1902'de, Siyonist Eylem Komitesi'ni Osmanlı'ya 3 milyon franklık bir kredi mektubu için ikna edebildi.</p>

    <p class="normal">Müjdeyi vermek üzere İstanbul'a döndüğünde, Osmanlı diplomasisinin 'sürprizi' bekliyordu onu. Abdülhamid, siyonistlerin teklifini pazarlık kozu yaparak, Paris'ten yüklüce borç almanın yolunu aralamıştı. Fransa Dışişleri Bakanı Maurice Rouvier huzurdaydı.</p>

    <p class="normal">Siyonizm tarihinin farklı yönlerini daha nice anekdotta yakalamak isteyenler, Basel'daki anma toplantısının belgelerine bakabilirler."</p>

    <p class="sagnormal"><span class="ideitalik">(Milliyet 09.01.1997-Yasemin ÇONGAR)   </span></p>

    <p class="ortayazi"><span class="idebold">EK 3: TÜRK'ÜN KEŞFİ</span></p>

    <p class="normal">"Osmanlı Devleti'nin son döneminde ulusal bilincin gelişmesi, başlangıçtan itibaren Şarkiyatçılığın bir dalı olarak gelişen 'Türkoloji'nin etkisi altında kalmıştır. Türkoloji ise, XVII. yüzyılda Cizvit papazlarının başlattığı Sinoloji (Çin araştırmaları) disiplinine bağımlı olarak gelişmiştir. Gerçekten Çin uygarlığı ile bilgilerin artışı ve Çin kaynaklarının tanınması Orta Asya Türkleri ve bunların tarihi ile ilgili birçok bilginin ortaya çıkmasına yol açmıştı. İşte, kendisi de Sinolog olan ve bu konudaki bilgileri değerlendiren Deguignes, XVIII. yüzyıl ortalarında eski Türklerle ilgili ilk eseri yazmıştır.</p>

    <p class="normal">Deguignes, eserinde hiong-nou'lardan başlayarak, daha sonra birçok eserde -yer yer düzeltilerek- tekrarlanan bilgileri vermiştir. Deguignes, 'zalim ve acımasız' olarak nitelediği Türklerin, hangi isimler altında anıldıklarını ve gelişmelerini anlatmış; ayrıca Ergenekon destanının Çin kaynaklarına dayanan ilk versiyonunu vermiştir. Deguignes'in eseri, Osmanlıların dikkatini yüz yıldan fazla bir süre sonra çekecektir.</p>

    <p class="normal">1822'de 'Asya Derneği'ni (Societe Asiatique) kuran ve 1828'de Journal Asiatique'i çıkararak Şarkiyatçı çalışmalara hız kazandıran iki âlim, J. Klaproth ve A. Rémusat, Türkoloji bakımından ayrı bir önem taşıyorlardı. Bu yazarlar, çağdaş antropologların Türkleri Kafkas ırkından sayan tasniflerini kabul etmemekle beraber, onları Moğollardan ve Tatarlardan da ayırıyorlardı. Klaproth, bu açıdan Ebülgazi Bahadır Han'ın Şecere-i Türk'ünde dahi, Türklerin 'beyaz Tatarlar' adı altında ayrı ele alındığına dikkati çekmiştir. A. Rémusat da Rus yazarların Türkleri yanlış olarak Tatar saydığını ileri sürmüş ve fizyolojik kriterlerle tamamlanması gereken dil tasnifleri ileri sürmüştür. Türklerin kökeni ve Moğol-Tatar kavimleriyle ilişkileri, OsmanIı İmparatorluğu'nda da ilgi yaratan birtakım başka eserlerde tekrar ele alınmıştır. Fakat bu konuda en popüler olan ve Osmanlı Devleti'nde Türkçülüğün doğuşunu en çok etkileyen eser, Leon Cahun'un 1896'da yayımlanan eseri olmuştur.</p>

    <p class="normal">(...)</p>

    <p class="normal">XIX. yüzyılda, Türklerin Çin kaynaklarından çıkarılan kökenleriyle ilgili bilgiler egemen görüş haline gelene kadar, Osmanlı tarihini yazan Şarkiyatçılar, daha ziyade Osmanlı, İran, Arap ve Grek kaynaklarına eğiliyorlardı. XVIII. yüzyılda Batı'da çok ilgi uyandıran Dimitri Kantemir'in eserinde de bunu görüyoruz. Kantemir'in eserini beğenmeyen Hammer de meşhur eserinde aynı yolu izlemiştir. Buna karşılık, Hammer'den sonra Osmanlı tarihini yazan W. Zinkeisen'in bu konularda Çin kaynaklarını aktaran Türkologlara dayandığını görüyoruz: Klaproth, Rémusat ve Deguignes gibi... Bu yaklaşım, giderek Türk tarihçilerinin de benimsediği egemen görüş haline gelmiştir.</p>

    <p class="normal">Osmanlı dünya görüşünde 'ırk' ve 'ulus' kavramları yoktu. Emeviler devrinde Araplarda olduğu gibi, Arap kökenli olmayan Müslümanları 'Mevali' sıfatı ile küçülten bir ayrım, Osmanlılara yabancı idi. Şeri ilimlerden ve yardımcı disiplinlerden oluşan kapalı bir manevi dünya, Osmanlı düzeninde XIX. yüzyılın ikinci yarısına kadar egemen olmuştur. Osmanlılarda tarih anlayışı, silsilenameler şeklinde hikâye edilen kutsal bir tarihti. Bu anlayış içinde şecerelerini Hazreti Nuh'un oğlu Yasef'e kadar götürüyorlardı. Modern çağların ırk ve ulus tartışmaları içinde Hazreti Nuh'un üç oğlu, ayrı üç ırkın ataları haline geldiler. Ham (ve Hamiler) siyahları; Sam (ve Samiler) semitleri; Yafes ise beyazları temsil eder oldular. Böylece Osmanlılar, âdeta farkına varmadan, kendilerini Batılılarla birleştirmişlerdir. Osmanlılarda kutsal tarihi vakanüvisler, çağlarının somut kronikleri ile devam ettiriyorlardı. Bu anlatım içinde 'Türk' sıfatı, daha çok köylüler ve Türkmen aşiretleri için kullanılan ve çoğu kez yanına 'kaba', 'cahil' gibi küçültücü sözcükler ilave edilen bir sıfattı. Hristiyan ve Yahudi toplulukları için kullanılan 'millet' kelimesi ise, modern ulus anlamına değil, dinî cemaat anlamına geliyordu.</p>

    <p class="normal">Osmanlılarda 'kimlik sorunu'nun ortaya çıkışı, XVIII. yüzyıl sonlarından itibaren Osmanlı düzeninin varlığını devam ettirebilmekte karşılaştığı ciddi sorunlarla ilgilidir. Osmanlıların savaşlarda yenilmeye ve bağımsızlıklarını kaybetmeye başladıkları dönemde, bünyelerindeki 'millet'ler de Batı'daki ulusal hareketlerin etkisiyle kıpırdamaya başlamışlardı. Osmanlı bütünlüğü açısından tehlikeli olan bu hareketleri, Osmanlılar kısmen baskı ile, kısmen de bazı 'reform'larla önlemeye çalışmışlardır. Bununla beraber, aynı zamanda Osmanlıların etnik kökeni ile ilgili bir düşünce süreci de başlamıştır. Biraz önce değindiğim bölücü niteliği dolayısıyla, uzun süre siyasal akım haline gelemeyen bu eğilim, 'Türklerin aslı', 'Türklerin tarihi', 'Türklerin dili' gibi sorunlar etrafında yoğunlaşmıştır. Gerçekten yüzyıllık bir süreden beri 'Türklerin tarihi'ni yazmaya çalışıyoruz ve 'Türklerin aslı'nı araştırıyoruz. Aslında sorunun bu biçimde konulmuş olması, kendi irademiz ve seçeneklerimiz dışında belli cevapları da beraberinde getirmiştir. Çünkü bu yaklaşım biçimi, daha önce sorulması gereken temel bir soruyu hasıraltı etmiştir. O da XIX. yüzyılda kendini 'Osmanlı' ve 'Müslüman' olarak tanımlayan bir topluluğun, ne gibi somut koşullarda ve ideolojik ortamda Türk olmayı seçtiği ve Türkleşmeyi benimsediğidir. Eğer felsefi bir terim kullanmak gerekirse, Türklüğün fenomenolojisidir: Türklüğe temel teşkil eden somut toplum tabanıyla, Türk olma bilinci arasındaki ilişkinin, özgül koşulların da değerlendirilmesi yapılarak, ortaya konulmasıdır. Bu yapılmadığı sürece, 'Türklerin tarihi' sadece etnik açıdan yazılmaya mahkûmdur ve bu tarihe verilecek 'değerler' de yarattığımız değerler değil, Batı ideolojisinin ona atfettiği değerler olacaktır.</p>

    <p class="normal">Osmanlılar, 'kimlik sorunu' üzerinde düşünmeye başladıkları zaman, kültürlerinde bu konuda kendilerine yardımcı olabilecek düşünce araçları yoktu. Oysa Batı, kütüphane ve kataloglarıyla, bilimsel dernek ve kurumlarıyla, uzmanlaşmış yayınlarıyla bütün dünyaya egemen olacak bir düşünce arsenali yaratmıştı. Sosyo-ekonomik az gelişmişlikle bir arada giden kültürel bir az gelişmişlik içinde bulunan Osmanlı aydınları, bu kültür kıtasında düşünmeye başladılar. Eğer sabırlı bir çalışma ile Batı kültürünü özümleyebilseler ve buna kritik bir biçimde bakabilselerdi, sorun çok daha ileri bir çözüme kavuşabilirdi. Oysa bunun ön koşulları yoktu. Osmanlı aydınları devletten bağımsız değildiler ve hepsinin de ortak amacı 'devleti kurtarmak' idi. Bu yüzden Batı düşüncesine selektif bir biçimde ve savunma içgüdüsüyle baktılar.</p>

    <p class="normal">Osmanlı Devleti'nde Türkçü hareketi başlatanlar, kısmen Batı'daki antropoloji ve filoloji çalışmalarından yararlandılar; fakat daha ziyade Türkoloji araştırmalarına dayandılar. Daha 1869'da, Mustafa Celâleddin Paşa, <span class="ideitalik">Eski ve Yeni Türkler</span> başlıklı eserinde, filolojik verilere dayanarak, Türklerin 'Turo – Aryan'(!) bir ırk olduğunu kanıtlamaya çalışıyordu. M. Celâleddin Paşa'nın bu konularda sağlam bir formasyonu yoktu ve tezi ikna edici değildi. Yusuf Akçura, eserin 'şöyle böyle Avrupa metotları kullanılarak... Avrupa kaynaklarından alınıp' yazılmasını, yine de övgüye değer bulmuştur.</p>

    <p class="normal">Celâleddin Paşa'nın yaklaşımı, Türk aydınları arasında fazla taraftar bulmadı. Son dönem Osmanlı tarihçilerinde Aryan-Turan sentezi konusunda bir çaba göremiyoruz. Mizancı Murat Efendi dahi eserinde 'Türk cinsi, Hint-Avrupa eczasından biridir' diye yazdığı halde, Türkleri Moğollarla birlikte ele alıyordu. Gerçekten Türkçülüğün doğuşuna daha ziyade Türkologlar egemen oldular.</p>

    <p class="normal">Ziya Gökalp, <span class="ideitalik">Türkçülüğün Esasları</span>'nda, Türkçülüğün ilk döneminde Deguignes'in önemini belirtir ve bu akımın kurucularından Süleyman Paşa için şunları yazar: '...Memleketimizde ilk defa olarak Çin menbalarına istinaden Türk tarihi yazan Süleyman Paşa, bu eserde bilhassa Deguignes'i mehaz eylemiştir' Ancak Türkçülüğü asıl etkileyen eser, yüzyılın sonuna doğru yayımlanan L. Cahun'un eseridir. Eser, hemen Necib Asım tarafından Türkçeye çevrilmiş ve hakkında Osmanlı basınında övgüler çıkmaya başlamıştır. Cahun'un eseri hakkında daha önce bilgi verdim. Türkler hakkında epeyce ağır yargılar veren ve ciddi bir Türkolog tarafından 'roman gibi' diye nitelenen bu eserin başarı sırrı nerededir? Buna cevabı, Türkçü hareketin tümüyle değerlendirilmesi içinde arayalım.</p>

    <p class="normal">Osmanlı son döneminde, ulusal bir bilinç yaratma konusundaki fikir çabalarına bakarsak, bunların Batı'da aynı konulardaki kültürel ürünlere göre hazin bir fakirlik içinde olduklarını görürüz. Osmanlı aydınları bu dönemde Batı kültürünün üstünlüğünü kabul etmelerine ve Batı dillerini bilmelerine rağmen, bu kültüre üniversalist bir biçimde yaklaşamamışlar, savunma kompleksi ile hareket etmişler ve farkına varmadan Batı'nın en kötü ideolojisinin etki alanına düşmüşlerdir. Cahun'da temel ilkeleri bulunan bu Türkçülük, siyasal program halini alarak Alman pangermen hareketinin bir aracı olmuş; Parvus gibi Alman militarizminin ajanları Türkçülere yol göstermişler; Osmanlı ordusu Alman komutanlara teslim edilmiştir. Bunun dışında, Osmanlı son döneminde aldığı biçimiyle Türkçülük, Türk tarihine de yanlış bir yaklaşım getirmiştir. Türklerin tarihte ulaştıkları en uygar seviye, beğenelim veya beğenmeyelim, XV. - XVIII. yüzyılları arası Osmanlı Devleti olduğu halde, gözler eski Türk tarihine çevrilmiş ve saf bir Türk uygarlığı aranmaya başlanmıştır. Bir kısım Batı ideologlarının cevabı bile gerektiremeyecek ırkçı yargıları ciddiye alınmış ve bunların çürütülmesi için kalemler seferber olmuştur. Osmanlı yıkılış döneminin yarattığı siyasal sorunlar içinde aynı yaklaşım, İslama ve Arab'a karşı kuşku, güvensizlik ve hatta düşmanlık yaratmış ve böylece hem kendi tarihimizle hem de yaşadığımız bölgeyle bağlantıyı koparan bir süreç başlamıştır.</p>

    <p class="normal">Burada şu soru sorulabilir: Her ülkede böyle 'romantik' bir dönem olmamış mıdır? Bu yaklaşım tarihî evrimin zorunlu bir aşaması değil midir? Ayrıca tarihî kökenlerimizle ilgili bilgilerimizi artırarak yararlı olmamış mıdır?</p>

    <p class="normal">Cevaplara sonuncu sorudan başlayalım. Türkçü hareket, eski Türklerle ilgili bilgileri Çin kaynakları ile takviye etmişse de o döneme çok büyük bir ışık tutmamıştır. Bu husus, eski Türk toplumlarının niteliklerinden doğan bir güçlükten kaynaklanıyor. Kendi tarihlerini yazmayan, uygarlıklarının bol miktarda nesnel ürünlerini geriye bırakmayan ulusların tarihini, başka ulusların tarihine dayanarak yazmak güçtür. Bu yüzden Orta Asya tarihimiz, efsaneler ve destanlarla karışık bir biçimde bilinmeye devam etmiştir. Ziya Gökalp, meşhur Turan şiirinde, 'İlim için müphem kalan Oğuz Hanı, kalbim tanır tamamıyla' diyordu. Oysa birçok tarihçi, efsaneleri bilimsel gerçeklermiş gibi aktarmışlardır.</p>

    <p class="normal">Romantizmin zorunlu bir dönem olduğuna gelince, burada şu gerçeği gözden uzak tutmamak gerekir: Batı romantizminin aksine, Türk ulusçuluğunun romantik safhası, yerli bir kültür ürünü olmamıştır. Batı'nınki, uluslararası buhran koşullarında, politik amaçlarla Osmanlı aydınlarına şırınga ettiği bir programdır. Bu politik programı ve bunun iletiliş mekanizmasını, bugün bile bütün yönleriyle ortaya çıkarmış değiliz. Fakat biliyoruz ki 'yönetici ulus', 'asker ulus' diye Türkleri övenler (!) ve onlara Orta Asya'yı gösterenler, aynı zamanda Türkleri 'anlayışı kıt', 'uygarlığa yeteneksiz' olarak görüyorlardı. Bizim romantiklerimiz, bunların fikirlerini -ve tabii sansür ederek- almışlar ve 'asker ulus'la övünmüşlerdir.</p>

    <p class="sagbolditalik">(Taner Timur, Yapıt, Sayı 5. Haziran-Temmuz, 1984.)   </p>
  </div>
</body>
</html>
