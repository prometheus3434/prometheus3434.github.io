<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Helenizm</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <div class="chapter">
    <p class="normal">XIX. yüzyıl, Avrupa'nın bütününde bir "kıta ırkçılığı"nın boy verdiğine tanıklık etti. Irkçılık, insanlığa çağrıştırdığının tam tersine Aydınlanma Çağı'nın çocuğuydu. Batılı, dünyaya yayılıp daha fazla bölgeyi kontrol altına aldıkça "beyaz adamın" üstünlüğüne daha fazla inanmaya başlamıştı. Başlangıçta "saf ırkı" temsil eden Almanlardı, sonra Fransızlar öne çıktı, Almanlar kendi kültürlerinin aşağılanmış olduklarını düşündüler. Irkçılığın en katı biçiminin bu ülkede boy vermesi, en saf olanın aynı zamanda en geride kalmış olmasından kaynaklanıyordu. Nazizm, tüm Batı'nın ırkçılığıydı, Almanlar yalnızca onların en saf olanıydı.</p>

    <p class="normal">Siyonizm de bir XIX. yüzyıl hareketiydi. Beslenme kaynaklarının içinde, geliştiği Avrupa emperyalizminin olması bizi şaşırtmamalıdır. Ulus-devlet, ırkçı-milliyetçiliğin üstünde gelişiyordu ve nüfuz ettiği hemen her yerde yeni ırklar ve yeni milletler keşfediliyordu.</p>

    <p class="normal">Bir ırkçılık türevi olarak "Türkçülük"ün de, bunun hemen ardından XIX. yüzyılın sonu ve XX. yüzyılın başında keşfedildiğini görüyoruz. Bütün ırkçı-milliyetçi akımlarda olduğu gibi sancılı ve kuşkulu bir doğuştu bu. Kozmopolit bir imparatorlukta, yeni bir millet yaratmanın bütün yıkıcılığı ile ilerledi. Yüzyılın başındaki yıkımlar, bu yüzden, daha bir kanlı ve daha bir acılı geçti. Ve bu acı içinde, yerli ırkçılığın teorik arka planında başka izleri takip etmek mümkün olmadı.</p>

    <p class="normal">Taner Timur bir makalesinde, "Türkçülük" akımını en çok etkilemiş iki isme dikkat çekiyor.<sup class="calibre3"><a href="../Text/Helenizm_split_060.html#footnote-21416-37" id="footnote-21416-37-backlink">[37]</a></sup> İlki, Leon Cahun'dur. 1896'da yayımladığı "Introduction a l'Histoire de l'asie, Turcs et Mongols, des Origines a 1405" adlı çalışması Türkçülüğe İslam'ın dışında, Orta Asya'da bir yer açmıştır. Yaşadığı yerde, Fransa'da her ne kadar bir edebiyatçı olarak tanınsa da, Asya derinliklerinden gelen savaşçı ruhlu barbarlar teorisi Türk ırk teorisini beslemeye yetmiştir. Timur'un makalesine göre Ziya Gökalp'in de esin perisi olan Cahun, "Avrupa'daki Osmanlı muhalefeti" ile temastadır ve onları etkilemeye çalışmaktadır. Yazar, Cahun'un "siyasal bir misyonu" olabileceğine dikkat çekmektedir. Şimdilik bilemiyoruz.</p>

    <p class="normal">Cahun'un kitabının "Türkler" ile buluşması da ilginç: "Selanik'teki bir yabancı konsolos, bu kitabın bir kopyasını İttihat ve Terakki Cemiyeti üyelerinden birine vermiştir."<sup class="calibre3"><a href="../Text/Helenizm_split_061.html#footnote-21416-38" id="footnote-21416-38-backlink">[38]</a></sup> Sonra Cahun'un eseri Necip Asım tarafından Türkçeye tercüme edilmiş ve 1986 yılında İstanbul'da en çok okunan kitaplardan biri olmuş. Şimdi, Ziya Gökalp'in o en çok okuyanlardan biri olduğunu biliyoruz.</p>

    <p class="normal">Okuyucular ne öğreniyor Cahun'dan? "Cahun, kitabında orijinal göçebe kurumlarının bir övgüsünü yapmakta; göçebe fatihlerin, steplerin kanunlarını bırakıp bunların yerine İslam kanunlarını alınca nasıl yozlaştıklarını anlatmaktadır."<sup class="calibre3"><a href="../Text/Helenizm_split_062.html#footnote-21416-39" id="footnote-21416-39-backlink">[39]</a></sup> Konuyla ilgili çalışmalar, onun ne düz yazılarında bilimsellik, ne de romanlarında edebî bir değer olduğunu haber veriyor. Ancak çok satmıştır ve belli ki yazdıklarına inanacak kişiler bulmakta zorluk çekmemiştir.</p>

    <p class="normal">Türkçülüğün gelişiminde etkili olan ikinci şahıs ise "Yahudi asıllı bir Macar olan"<sup class="calibre3"><a href="../Text/Helenizm_split_063.html#footnote-21416-40" id="footnote-21416-40-backlink">[40]</a></sup> A. Vambery'dir. Osmanlı Devleti ile ilişkili Vambery de tıpkı dindaşı Cahun gibi Türklerin köklerine merak salmış, derviş kıyafetleri ile Orta Asya'ya gidip gelmiş, bu arada Türkçe ile Macarca'nın akrabalığını keşfetmiştir. Vambery adını, Macar aydınları arasında nükseden "Türkçülük" ya da daha doğrusu "Turan" saplantısının en ünlü siması olmasına borçluyuz. Slavlarla Cermenler arasında kalan Macar aydınları kendilerinin Atilla Hunları ile aynı kaynaktan olduğuna karar vermişler ve bu keşif üzerine bir de "Turan Cemiyeti" kurmuşlardı. 1913 yılından itibaren Turan adını taşıyan bir de dergi çıkarmış olduklarını öğreniyoruz.<sup class="calibre3"><a href="../Text/Helenizm_split_064.html#footnote-21416-41" id="footnote-21416-41-backlink">[41]</a></sup> Bu merakın sonucu olarak 1870'de Budapeşte Üniversitesi'nde bir de Türkoloji bölümü kurulmuş olduğunu biliyoruz. Vambery, işte böyle bir gelenekten gelmektedir ve Orta Asya gezilerinde öğrendiklerini İngilizlerin hizmetine vererek, unvanları arasına bir de "İngiliz casusluğu"nu eklemiştir. Dolayısıyla, bu ikinci Türk meraklısının "siyasal misyonu"nun daha açık olduğunu anlıyoruz. Timur, Vambery'nin "Yahudi davası"nı da desteklediğini ve siyonizmin kurucusu Theodore Herzl'i 1901'de Abdülhamid'le görüştürenler arasında olduğunu haber veriyor.</p>

    <p class="normal">Gökalp'in esin kaynakları arasında saydığı Mustafa Celaleddin Paşa'nın da Konstantin Borzecki adını taşıyan bir "Leh asilzadesi" olduğunu hatırlatıp, o ünlü teoriyi hatırlatalım: "Türkçüler Türk değildir!"</p>

    <p class="normal">Güzel, ancak Osmanlı'nın son döneminde ortaya çıkmış bu ırkçı yaklaşımın Osmanlı'ya pek yararı olmadığı anlaşılıyor. İlki, Osmanlı mirasından kopuştur; geriye pek az şey kaldığı ve müthiş bir yoksullukla karşı karşıya kalındığı görülebiliyor. İkincisi, bu zihniyetin ülkeyi gidip Alman militarizminin kucağına bırakmasıdır ki bugün hâlâ o sorunlarla boğuşuyoruz. Sonra? İslama ve Arap'a karşı güvensizlik ve yaşanılan bölgeye mutlak bir ilgisizlik. Bu akımın, hem Batı'nın itelemesi ile hem de "Doğu'daki Batı"nın fiilî müdahaleleri ile ortaya çıkması, içinde bulunduğumuz karmaşanın içinde doğruyu ararken bakmamız gereken yeri göstermiyor mu?</p>

    <p class="normal">Eğer, Timur'un sözünü ettiği gibi bu faaliyette "siyasal bir misyon" varsa, herhalde misyon bu olsa gerektir. Siyonizmin, Osmanlı'nın yıkılışında bu kadar etkili olması evet şaşırtıcıdır; ancak önümüzde bir vaka var ve bakmaktan kaçınamayız. Asıl şaşırtıcı olan ise siyonizmin Türkçülük merakıdır. Oraya bakıyoruz.</p>

    <p class="normal">Vambery'yi biliyoruz, peki Cahun da siyonist miydi? Biyografisi, Türk-Moğol teorisinin tarih çalışmalarından daha çok, "çoksatar roman"larından çıkarıldığını haber veriyor. Ancak, buna rağmen bir "Türkolog" olduğu genel kabul görüyor. Amatördür, ancak ilgisinin bu amatör merakın ötesinde olduğu da açıktır. Osmanlı içinde bir Yahudi yurdu fikrinin, çok kısa bir zaman içinde Osmanlı'nın dışında bir yurt özlemine dönüştüğüne bakarak karar vermek zordur. Ancak bu gerçekleşmeden önce, belki Herzl gibi uç örnekleri bir yana bırakırsak, genel olarak siyonistlerin bunun hangi tarafında durduğunu saptamak kolay değildir. Her iki taraf açısından da Osmanlı topraklarının ve siyasal yapısının bu iş için uygun bir zemin sağladığına inanıldığını anlayabiliyoruz. Öyleyse, Osmanlı-Türk tarihinin hem siyonizm akımı için, hem de İsrail Devleti'nin kuruluşu açısından önemli olduğunu teslim etmemiz gerekir.</p>

    <p class="normal">Öte yandan, tarihe bu açıdan bakmanın sıkıntılı bir durum yarattığını da teslim etmeliyiz; çünkü bütün Yahudiler siyonist değildir, ama siyonizm Yahudi cemaati içinde olan, bu alanda faaliyet gösteren, varlığını bu kavram içinde temellendiren bir siyasal ideoloji. Dolayısıyla Yahudilikten söz etmek zorunda kalması, bu alandaki her çalışmanın ortak talihsizliğidir.</p>

    <p class="normal">Siyonizm ile Yahudilik kavramlarının yan yana gelmesi elbette her zaman irkilticidir. Buradan, her Yahudinin siyonist olduğu sonucunu çıkarmak ise sahibini bambaşka mecralara götürür. Önce bu, belli ki siyonistlerin bir hülyasıdır. Onlar kuşkusuz bütün Yahudilerin siyonist olmasını arzulamaktadırlar. Sonra, Orta Doğu'da bütün Yahudilerin toplanacağı bir ana yurt hayali önce siyonistlerin, sonra da antisemitiklerin düşüdür. Birinciler bunu, büyük Yahudi yurdu için, ikinciler ise Yahudilerden kurtulmak için istemektedir. Bu ortakyaşarlığın farkında olan Herzl, siyonist itme-çekme diyalektiğini şu veciz sözlerle özetlemiştir: "Antisemitikler bizim en güvenilir dostumuz... Müttefikimiz olacaklardır."<sup class="calibre3"><a href="../Text/Helenizm_split_065.html#footnote-21416-42" id="footnote-21416-42-backlink">[42]</a></sup></p>

    <p class="normal">Konumuz açısından önemli olan ise Vambery'nin, Herzl'in Abdülhamid ile toprak pazarlığı ve Cahun'un da Avrupa'daki muhalif Osmanlılarla ilişkilendirilmiş olmasıdır. Büyük bir ilgiyi saptayabiliyoruz; bankaları, örgütleri, büyük para babaları, okulları, uluslararası ilişkileri, ideologları ve militanları ile Filistin'i almak için sultana yüklenmektedirler. Rastlantı veya değil; hem sultanın, hem de onun imparatorluk kalıntısı rejiminin devrilmesi bu döneme denk gelmiştir. Ve bugün İsrail diye bir devlet varsa, varlığını Osmanlı'nın yıkılmasına borçludur.</p>

    <h3 class="solbaslik">SİYONİST PAZARLIK</h3>

    <p class="normal">Dreyfus olayından etkilenerek "siyonizm" fikrine vardığı iddia ediliyor; ezikliğini çok kısa bir zamanda intikam duygusu ile bastırdığını anlıyoruz. 1897 yılında yapılan ünlü Basel Siyonist Kongresi'nin ardından Filistin'deki toprakların ele geçirilmesi için Ulusal Yahudi Bankası ve Yahudi Ulusal Kurumunun oluşumuna önayak olduğunu öğreniyoruz. Herzl, topladığı fonlar aracılığıyla Yahudilere Filistin'de bir yurt edinme çabasındadır. Ancak Abdülhamid'i ikna etmesi beklediği gibi kolay olmamıştır.</p>

    <p class="normal">Sonuçsuz çabalarını Doğan Avcıoğlu şöyle anlatıyor: "Herzl tehdit, rüşvet ve sermaye getirme silahlarını kullanır. İmparatorluğun mali işlerini yöneten Osmanlı Bankası'nı toptan satın almak ve bu yoldan Hamid üzerinde baskı yapmak tehdidini, inandırıcı biçimde sahneye koyar. Osmanlı Bankası idarecilerine verilecek 50 milyonluk bir garanti ile Türkiye'ye akan musluklar kesilecektir. Tehdit etkili olur. Bunun yanı sıra Herzl, Abdülhamid'in yakınlarını rüşvetle elde etmeye koyulur."<sup class="calibre3"><a href="../Text/Helenizm_split_066.html#footnote-21416-43" id="footnote-21416-43-backlink">[43]</a></sup> Rüşvet, görüşmek ve yakınları baskıya zorlamak içindir. Şöyle devam ediyor: "Bu rüşvetçi grubu yardımıyla, 1900 yılında Herzle, Abdülhamid ile görüşür. Ona Yahudilerin Türkiye'ye yerleşmesiyle sağlanacak avantajları anlatır: Avrupa'ya karşı Yahudi desteği elde edilecek, para gelecek, imparatorluğun zenginlikleri geliştirilecek ve hatta Düyunu Umumiye'den bile kurtulmak mümkün olacaktır."<sup class="calibre3"><a href="../Text/Helenizm_split_067.html#footnote-21416-44" id="footnote-21416-44-backlink">[44]</a></sup> Ancak teşebbüs yine de başarısız kalmıştır.</p>

    <p class="normal">Yetkin, Abdülhamid'in "pazarlık" hakkında şunları söylediğini aktarıyor: "Para kuvveti her şeyi yapar. Onlar bugün hükümet teşkil edecek değiller ya, bu bir mukadimedir. Gaye ve emeldir. Şimdi işe başlayıp birçok sene, hatta bin sene sonra maksatlarına muvaffak olabilirler ve zannederim olacaklardır da."<sup class="calibre3"><a href="../Text/Helenizm_split_068.html#footnote-21416-45" id="footnote-21416-45-backlink">[45]</a></sup> Yani Abdülhamid'in Yahudilere yönelik katı bir tutum içinde olduğunu söylemek mümkün değildir. O, Filistin'de kurulacak yeni bir devletin yeni bir sorun alacağı kanısındadır; ama Yahudilerin kendi topraklarına yerleşmesini ve ülkesini "bayındır" yapmasını da arzulamaktadır. Bütün bu süre boyunca, kendi hükümranlık alanındaki topraklara Yahudi yerleşimi kesintisiz sürmüştür.</p>

    <p class="normal">Ancak bunun, siyonist bir faaliyetin mi, yoksa Osmanlı topraklarının Yahudiler için geleneksel çekiciliğinin mi sonucu olduğuna karar vermek kolay değildir. Hirsch, Rotschild ailelerinin bu göçleri desteklediği, para yardımı başta olmak üzere her türlü kolaylığı gösterdiği; bunun da siyonist olsun, olmasın Yahudi göçünü çekici kıldığı açıktır. Osmanlı İmparatorluğu içinde siyonist faaliyetlerle, Yahudilerin "yenilikçi" rolleri arasında da kesin bir ayrım yapabilmek kolay değildir. Kimi yerde, bu iki etkinin birbirine karıştığı veya karıştırıldığı gözlenmektedir. Yahudilerin, bir Osmanlı tebaası olarak faaliyetleri zaman zaman siyonistlerinki ile kesişmekte, bazen aralarındaki ayrımlar silikleşmektedir.</p>

    <p class="normal">Örneğin, siyonistlerin görüşmesinden kısa bir süre sonra Abdülhamid tahttan indirilecek, bunu ona bildiren dört kişilik kurulun içinde, pervasız davranışlarıyla kendini belli eden bir Yahudi, Emanuel Karaso Efendi de yer alacaktır. Karaso Efendi hakkında siyonizmle bağlantı izlerine rastlanabilmekle birlikte, bunu aynı kesinlikle saptayamadığımız başka olaylar da vardır. Çetin Yetkin, Abdülhamid'in devrilmesinde en önemli rolü oynayan "Hareket Ordusu"nun başındaki Mahmut Şevket Paşa'nın da Yahudi olduğuna dikkat çekiyor. Mahmut Şevket, Mithat Paşa'nın evlatlığıdır. Abdülhamid'in sürgüne gönderdiği ve sürgünde iken ölen Mithat Paşa, özel istihbarat işlerini de Bohor adlı bir Yahudiye yaptırmaktadır. Öte yandan, onun Bağdat Valisi olduğu sıralarda, sahip çıkıp ilk eğitimini Yahudi okulunda yaptırdığı öksüz Mahmut Şevket, yıllar sonra Mahmut Şevket Paşa olarak Hareket Ordusu'nun başında İstanbul'a girecek; Mithat Paşa'nın sürgün ve ölüm emrini veren Abdülhamid'i devirecektir.<sup class="calibre3"><a href="../Text/Helenizm_split_069.html#footnote-21416-46" id="footnote-21416-46-backlink">[46]</a></sup></p>

    <p class="normal">Bu tekil vakaların ötesinde, saraya yönelik muhalefetin merkezinde de benzer karmaşık ilişkilere rastlanmaktadır. Selanik, Yahudi nüfusun toplandığı bir yer olmanın yanında, muhalefetin de en etkili merkezidir. Para ve güç orada birikmiş, iktidarın yolları oradan aranmaktadır. Buna karşın Selanik'in iktisadi pozisyonu siyasal pozisyonunun gerisinde kalmıştır. Selanik burjuvazisi gecikmiş, Ermeni ve Rum ticaret burjuvazisi bütün yolları tutmuştur. Etnik ve sınıfsal parçalanmalar, Selanik'teki muhalefete, Yahudiliğin ötesinde kendi rengini vermektedir.</p>

    <p class="normal">Belli ki Selanik'in muhalif bir merkez olarak ortaya çıkmasını sağlayan da bu gecikmiş pozisyonudur: "Selanikli dönmeler, kültür seviyeleri, yabancı dil bilmeleri, kurdukları basımevleri, gazeteleri, kulüpleri, özel okulları ile bir ticaret burjuvası zümresi olarak iyice sivrilmişlerdi. Dönmeler ve Museviler, Jön Türk hareketini desteklemekteydiler. Bir rejim değişikliğinin; onlara, Rum ve Ermeni iş adamlarının İstanbul'daki tekel durumunu yıkmaya fırsat vereceğini ummaktaydılar. Bu yükselen ticaret burjuvazisi, çıkarları gereği, daha çok Merkez Devletleri'ne, Almanya ve Avusturya'ya yakındı. İngilizler ve Fransızlar, Türkiye ile olan ekonomik ilişkilerinde genellikle Rum ve Ermenilere yaslanıyorlardı. Türkiye ile ekonomik ilişkileri hızla gelişen Almanlar ise, daha çok Yahudi ve Müslüman burjuvaziye dayanma eğilimi gösteriyorlardı. Mason dernekleri aracılığıyla, İttihat ve Terakki'nin ileri gelenleri ve Selanik burjuvazisi arasında ilişkiler kurulmuştu."<sup class="calibre3"><a href="../Text/Helenizm_split_070.html#footnote-21416-47" id="footnote-21416-47-backlink">[47]</a></sup> Garip bir biçimde; talih onları, muhalif hareketlerin yanına düşürmüştü.</p>

    <p class="normal">Başlangıçta saraya yakın olmak elbette daha avantajlıydı, ancak İttihat ve Terakki'nin hızlı yükselişi, Ermeni ve Rumların halli için uygun ortamı hazırlayacak, dezavantajı avantaj haline getirecekti. Hem İttihat ve Terakki'ye, hem de Alman emperyalistlerine yapılan yatırım, semerelerini vermekte gecikmeyecekti. Yine de zafer kazanmak, zaferi korumaktan daha kolaydı. Almanya yenilince, İttihat ve Terakki için de yolun sonu görünmüştü. Enver, Talat ve Cemal'in kaçtığının duyulduğu gün, Selanik'te kurulan ittifak da paramparça olmuştu.</p>

    <h3 class="solbaslik">HRİSTİYAN TASFİYESİ</h3>

    <p class="normal">İttihat ve Terakki ile birlikte Yahudi-dönme burjuvazi Almanya'nın ipine sarıldığında, bir anlamda imparatorluğun da kaderi belli olmuştu. Daha savaş başlamadan önce hem dış, hem de iç savaş planları hazırlanmıştı. Savaşa karşı direniş, Karadeniz'de düzenlenmiş bir provokasyonla toptan kırıldı. İç savaş planları ise savaş başlamadan hemen önce yürürlüğe konuldu. Ermenilerin topyekûn tehciri, Rum nüfusun mobilizasyonu, yalnızca bu azınlık burjuva sınıflarının tasfiyesi ile sonuçlanmamış, geride kalanların zenginliklerini katlamalarına neden olmuştu. Savaşın ortasında, Osmanlı'daki azınlıklara yönelik "gayrimüslim" tanımı çoktan terk edilmiş, "Hristiyan azınlıklar" onun yerini almıştı. Çünkü artık bu terim, azınlık olanların bütününü kapsamıyordu. Yahudiler hemen yerde, iç savaşta, Hristiyan azınlıkların karşısında yer alıyor, Türk burjuvazisi ile kaynaşmış görünüyordu.</p>

    <p class="normal">Bunları rastlantı sayabilir miyiz? Değilse, İttihat ve Terakki içinde, bakmamız gereken başka yerler olabilir mi?</p>

    <p class="normal">Savaşın başında ve içinde Ermeni ve Rumların büyük sürgünün dinamiklerini Osmanlı İmparatorluğu'nun yeni burjuva sınıfı içindeki derin bölünmelerde aramamız yersiz değildir. Öyleyse, Ermeni tehcirinin, yalnız başına bir İttihatçı planı olmadığını düşünebiliriz. İçinde Alman militarizmi vardır ve Yahudi burjuvazisinin olmadığını düşünmemek için de bir nedenimiz yoktur.</p>

    <p class="normal">İşte veriler: "Almanya'nın Türkiye'ye olan ihracatı 1888 yılında 11,7 milyon mark iken, 1905'te 71 milyon marka yükselmiştir. Türkiye'den yaptığı ithalat da aynı tarihler arasında 2.3 milyondan 51.6 milyon marka yükselmiştir. İttihat ve Terakki'nin İngiliz taraftarı bir üyesi, Selanik Yahudilerinin genellikle Alman davasına kazanıldığı iddiasındadır. Bu zat, 1911 yılında Merkez-i Umuminin gizli bir toplantısında, şu sözleri söylediğini ileri sürmektedir: 'Almanya, Avusturya-Macaristan ve Türkiye'de Yahudi masonluğu, gözü doymaz Prusya askerliğinin yuvasıdır. Selanik'te Paris ve Roma'ya sempatizan bazı Yahudiler de bulunmakla birlikte Yahudilerin çoğu Berlin'i tutmaktadır.' Bu gerekçeyle, Merkez-i Umumi toplantısında Albay Sadık Bey ve bu zat, subayların mason derneklerinden çıkmasını istemişlerdir."<sup class="calibre3"><a href="../Text/Helenizm_split_071.html#footnote-21416-48" id="footnote-21416-48-backlink">[48]</a></sup> Böylece, İttihat ve Terakki içindeki tercihlerin yeni tartışmalara neden olduğunu da öğrenmiş oluyoruz.</p>

    <p class="normal">Avcıoğlu, bu ilginç notunu şöyle sürdürüyor: "Gibbons da, Alman emperyalizminin Türkiye'yi ele geçirme çabalarına karşı, Ermenilerin büyük bir engel teşkil ettiğini ileri sürmektedir. Ona göre, 'Ermenilerin çoğu, Fransız ve Amerikan okullarında yetişmişlerdir, Fransızca ve İngilizce bilmektedirler. Batı Avrupa, Amerika ve özellikle İngiltere ile ticari ilişkiler kurmuşlardır. Alman ticari ajanlarının faaliyetini doğal olarak başarısız kılmışlardır. (Mandelstam, <span class="ideitalik">Le Sort de I'Empire Ottoman,</span> Paris, 1917, s. 312.) Rumların durumu da aynıdır. Gibbons bu nedenle, Almanların, Ermeni kırımını desteklediğini ileri sürmektedir. Rum ve Ermenileri, emperyalist emellerine engel sayan Almanların, Yahudi ve Müslüman kompradorlara yaslanmaları normaldir."<sup class="calibre3"><a href="../Text/Helenizm_split_072.html#footnote-21416-49" id="footnote-21416-49-backlink">[49]</a></sup></p>

    <p class="normal">Ancak, azınlık da olsa, örgütün içinde Alman militarizmi ile kurulan bağlardan rahatsız olanlar vardır ve bu ilişkinin "Yahudi masonluğu"ndan geçtiğinin bilincindedir.</p>

    <p class="normal">Buna karşın "temelsiz" de olmadığını öğreniyoruz: Örneğin Avcıoğlu, İttihat ve Terakki içinde "İngilizcilerin" de olduğunu belirtmekte ve bunlardan birinin Albay (Miralay) Sadık Bey olduğunu haber vermektedir. Başkaları da vardır ve örgüt içinde bu yönden gelen eleştirilerin sert tartışmalara neden olduğu anlaşılmaktadır. Sadık Bey'i biliyoruz, bu çatışmanın haberini veren Avcıoğlu, "İngilizci" olan diğer "zat"ın adını vermemiştir. Ancak, bu tartışmanın, hesabı daha sonra görülen derin yaralar bıraktığını anlıyoruz.</p>

    <p class="normal">İzleri takip ederek bulabildiklerimiz şöyledir: İttihat ve Terakki'nin 1909 tarihli kongresinde, bu yönde verilmiş iki önerge vardır. Bu önergelerden biri Doğan Avcıoğlu'nun da belirttiği gibi Miralay Sadık Bey'e aittir. Sadık Bey'in önergesi "Siyonizm ve Masonluk" başlığını taşımaktadır ve önergede örgüt içindeki bu ilişkilerden duyulan rahatsızlık sezilmektedir.</p>

    <p class="normal">Doğan Avcıoğlu'nun isim vermeden belirtip geçtiği diğer önerge hakkında Goloğlu şu bilgileri veriyor: 1909 eylül sonu ve ekim ayında Selanik'te toplanan kongreye öneri sunan ikinci kişi Mustafa Kemal'dir. Öneri, cemiyetin yasal-açık bir siyasi parti haline gelmesi, masonlukla ilişkisinin kesilmesi, askerlerin tamamen siyasetten çekilmesi noktalarında kesin bir tavır taşımaktadır. Goloğlu, "Üç yıl sonra yazdığı bir mektupta Mustafa Kemal, bu önerileri sebebiyle 'mürteci' ilan edildiğini ve idamına karar verildiğini yazmıştır. Gerçekten, Cemiyet içindeki zaten pek yüksek olmayan prestijinin bu kongreden sonra tamamen kaybolduğu, yönetici çarkının dışına itildiği fark edilir."<sup class="calibre3"><a href="../Text/Helenizm_split_073.html#footnote-21416-50" id="footnote-21416-50-backlink">[50]</a></sup> diyor. Örgüt içinde, Almanlarla bağın tartışmaya açık olmadığı bellidir. Mustafa Kemal'in örgüt içindeki itirazları nedeniyle üzerinin çizilmesinin, İstiklal Mahkemeleri'ndeki kanlı hesaplaşmalara giden yolu açtığı, masonlar için ise uzun bir tatil için kapıları araladığı bellidir.</p>

    <p class="normal">Mustafa Kemal'in masonlar ve İttihatçılarla sorunun bu olayla başladığını düşünmemizi engelleyecek bir neden yoktur. Hep biriktirdiğini ve hep kuşku duyduğunu biliyoruz. Kuşku, ipini çekmek için bir kez harekete geçmiş olanların, her zaman harekete geçebileceklerini düşünmek demektir ve İzmir Suikasti olayı ancak bu kuşku ile düşünüldüğünde anlam kazanabilir. 1909 Kongresi'nde, "İttihat ve Terakki'nin açık bir siyasi parti haline gelmesi ve masonlukla ilişkinin kesilmesi" önerisi tepkiyle karşılanmış; kendi deyişiyle, bu yüzden "Mürteci" ilan edilmiş ve "idamına" karar verilmişse bu bir açık hesaptır ve kapatılması için Takrir-i Sükûn dönemini beklemek pragmatik bir siyasetçi için şaşırtıcı değildir.</p>

    <p class="normal">Peki öyleyse, azınlık burjuva sınıfının iç hesaplaşmasında, İttihatçılar ile başlayan girişimlerde Cumhuriyet'e kadar aktarılan sürekliliği nasıl açıklayacağız? İlki, siyasi ayrımın her zaman sınıfsal bir ayrıma tekabül etmediğini biliyoruz. Bazen, kişisel karşılaşmalar, siyasal çatışmaların yönünü belirleyebilir. Kaldı ki, burada sınıfsal bir farklılaşmanın olduğunu söylemek de öyle kolay değildir. Mustafa Kemal de en azından çocukluk dönemini Selanik'te bir "dönme" mahallesinde geçirmiştir. İlköğreniminden kalan tanışıklığı da dikkate aldığımızda, bağlılığı açıklamak kolaylaşır. Kaldı ki, artık "Türkçülük" vardır ve homojen bir topluma dayalı yeni bir devlet fikri giderek güçlenmektedir.</p>

    <p class="normal">Öte yandan İttihatçıların yarattığı bir fiilî durum da vardır. Ne olursa olsun, Ermeniler sürülmüş, Rumlarla olan çatışma alevlenmiştir. Kendini bu çatışma içinde bulanların, taraf olmaktan ve "davayı omuzlamak"tan başka çaresi yoktur.</p>

    <p class="normal">Özetle, bunlar; Anadolu'daki Ermeni ve Rum tehcirinde, Alman-Yahudi-İttihat ve Terakki etkisine dikkat çekmektedir. İttihat ve Terakki'yi kontrol eden iki gücün, Alman emperyalizmi ve Yahudi burjuva sınıfının savaşa girilmesi halinde, bunu Ermeni ve Rumlardan topyekûn kurtulmak için bir fırsat olarak kullanmayı planladığının delilidir.</p>

    <p class="normal">Öyleyse bu planın, karşı tarafça da bilinmesi gerektiğini düşünmeliyiz. İşaretleri var: Ermeni ve Rumlar tarafından bu planın bilindiği ve engellemek üzere çeşitli girişimlerde bulunulduğunun en önemli işaretlerinden biri "Cemal Projesi". Bununla, İstanbul hükümetinin "Ermeni Tehciri" politikasını beğenmeyen ve idaresi altındaki Suriye'de Ermeni göçmenlere ılımlı davranan Cemal Paşa'ya krallık teklif edilerek, İT'nin karşısına dikilmesi sağlanmak istenmiştir. "Birinci Dünya Savaşı içinde, Türkiye üzerinde yapılmış olan gizli anlaşmalarla ilgili Rus belgeleri arasında, Çarlık Rusya Hariciye Nazırı Sazonov'un, Paris, Londra ve Roma büyükelçilerine gönderdiği bir telgraftan bu durum anlaşılmaktadır. Projenin İstanbul Ermenilerinin eseri olduğu söylenmiştir. Bu belgeye göre: Cemal Paşa, babadan oğula geçmek koşuluyla sultan ilan edilecektir; sultanın yönetiminde Suriye, Filistin, Irak, Arabistan, Kilikya, Ermenistan ve Kürdistan eyaletlerinin bağımsızlıkları tanınacaktır. Projeye göre, bu koşullar gerçekleşirse Cemal Paşa, hem İstanbul'a hem de Almanlara savaş açmayı kabul edebilirdi"<sup class="calibre3"><a href="../Text/Helenizm_split_074.html#footnote-21416-51" id="footnote-21416-51-backlink">[51]</a></sup> Ancak proje, İngiliz-Fransız yayılma politikasının içinde değildir, hiçbir biçimde uygulama şansı bulunamaz.</p>

    <p class="normal">Avram Galanti, bu planın karşısında Rumların tepkisini ise şöyle anlatıyor: "Yunan orduları Anadolu'da mahvolduktan sonra, baki kalan askerleriyle Rum muhacirleri Yunanistan'a ve Selanik'e geldikleri vakit; Yunanlılar, Yahudilere taarruz etmeye başlamışlardır. Selanik'te çıkan 'Makedonya' ve 'Tahidromos' adındaki Yunan gazeteleri bu taarruzun Hahambaşı Becarano Efendi ile Çorlu Yahudi Cemaati reisi tarafından Kemal Paşa hükümetine olan sadakat beyanatından ve Trakya Yahudilerinin Doğu Trakya'nın Türkiye'ye iade edilmesinden dolayı izhar eyledikleri samimi sevinçten dolayı ileri gelmekte olduğunu yazmışlardı."<sup class="calibre3"><a href="../Text/Helenizm_split_075.html#footnote-21416-52" id="footnote-21416-52-backlink">[52]</a></sup> Bir ittifak var, işaretlerinden biri budur.</p>

    <p class="normal">Öyleyse, savaş sonunda, tehcirden İttihat ve Terakki Partisi'nin sorumlu tutulması yerindedir. Yahudilerin neden özellikle anılmadığını ise bilemiyoruz; İttihat ve Terakki ile aralarında bir ayrım var mıydı, şimdi soru budur.</p>

    <h3 class="solbaslik">SELANİK DEVRİMCİLERİ</h3>

    <p class="normal">Abdülhamid devrilmiş ve Selanik'e sürgüne gönderilmiştir. İttihat ve Terakki ile Selanik, hem darbenin hem de sürgünün yeni mekânıdır. Karaso'nun alaşağı ettiği Hamid, Selanik'te ünlü bir zengin Yahudi ailenin evinde göz hapsine alınmıştır. Sürgün evi, bu kentteki Yahudi burjuvalarının zenginliğinin ne boyutta olduğunun da bir göstergesidir: "Sürgün yıllarında (1909-1912) Abdülhamid'e tahsis edilmiş olan Allatini ailesinin (Bir İtalyan Yahudi ailesi) köşkü, 1895'deki İngiliz donanmasının ziyaretinde İngiliz subaylarıyla 30-40 genç kızın katıldığı bir baloya imkân verecek bir salona sahipti."<sup class="calibre3"><a href="../Text/Helenizm_split_076.html#footnote-21416-53" id="footnote-21416-53-backlink">[53]</a></sup> Selanik, imparatorluğun diğer bölgeleriyle taban tabana zıt bir görüntü içindedir. Zengindir, canlıdır, hareketlidir, sefalletten iz yoktur ve boğazına kadar iktidar savaşının içine gömülmüştür. Goloğlu, şehrin canlılığını şöyle anlatıyor: "Kültür hayatı da çok gelişti. 1895'ten itibaren 5- 6 Ladino (İspanyol Yahudicesi), 3-4 Türkçe, 3-4 Rumca, 2-3 Fransızca, 2 Bulgarca, 1 Romence günlük ya da haftalık gazete yayımlanıyordu. Alliance Israelite Universelle (Evrensel İsrail Birliği)'nin Fransızca eğitim veren 7 tesisi vardı. Nüfusun yarısını oluşturan Yahudilerin 50, Müslümanların 32 ve ayrıca Rum, Sırp, Bulgar, Romenlerin kendi okulları vardı."<sup class="calibre3"><a href="../Text/Helenizm_split_077.html#footnote-21416-54" id="footnote-21416-54-backlink">[54]</a></sup></p>

    <p class="normal">Yahudiler, başlangıçta elbette imparatorluktan yanadır. Çünkü Osmanlı azınlıklarından birinin bölgeye hâkim olmasının Yahudilerin tasfiyesini gündeme getirmesi tehlikesi vardır.<sup class="calibre3"><a href="../Text/Helenizm_split_078.html#footnote-21416-55" id="footnote-21416-55-backlink">[55]</a></sup> Bu nedenle siyonizme karşı soğuk bir tavır vardır. Çok yoğun bir propagandaya rağmen siyonist hareket çok küçük bir ilgi toplamıştır. Goloğlu, 1905'ten 1912'ye kadar Selanik'ten sadece 1000 Yahudinin göç ettiğine dikkat çekiyor.<sup class="calibre3"><a href="../Text/Helenizm_split_079.html#footnote-21416-56" id="footnote-21416-56-backlink">[56]</a></sup> Dolayısıyla Sefardimler ve dönmeler kütle halinde Osmanlıcılığa yöneldiler. Devleti kurtarmak onlar için de bir politika haline geldi. İttihat ve Terakki içindeydiler ve onları, ideolojik olarak da bu örgütün içindekilerden ayırmanın bir olanağı yoktur.</p>

    <p class="normal">Üstelik hem imparatorluğun diğer bölgelerinde hem de Selanik'te bir de Avdeti faktörü vardır. Görünüşe göre Müslümandırlar. Ancak Goloğlu, 1900'lerin başlarındaki Osmanlı toplumunun "dönmeler"i de Yahudi saydığını söylüyor. Problemleri daha çok Yahudi cemaati ile ilgilidir. J. Nehame'nin <span class="ideitalik">Selanik Yahudileri'nin Tarihi</span> adlı eserine göre Yahudiler, dönmeleri Yahudi saymıyorlar. "Yahudilere göre dönmeler lanetlilerdir; fitne, fesat ve zındıklık gibi deyimler onlara uygundur. Dönmeler de Yahudilerden nefret eder, onları kâfir sayar ve bunu açıklamaktan çekinmezler. Bir cumartesi günü bile onları öldürmenin caiz olduğuna inanırlar. Aralarındaki düşmanlık öyledir ki, çoğunluğu oluşturan Yahudiler her fırsatta onlara hakaret ve eziyet ederler. Bu yüzden dönmeler kendi aralarında toplu halde ve ayrı mahallelerde yaşarlar yüzyıllardır. Ne Yahudilere ne de Müslümanlara karışmışlardır. Bunlara karşılık kendilerini Müslüman gösterdikleri için, yabancı dillere büyük tepki gösteren Yahudilerin aksine, Türkçeyi öğrenmeyi gerekli saymışlardır. Bu yüzden Yahudiler daha da çok kendi içlerine kapanırken, bu küçük cemaat yönetici Türk kadrolarıyla daha yakınlaşmışlardır."<sup class="calibre3"><a href="../Text/Helenizm_split_080.html#footnote-21416-57" id="footnote-21416-57-backlink">[57]</a></sup> Demek ki, İT içinde Yahudi faktörünün yanında bir de Avdeti faktörü vardır. Bu, kimin kim olduğu noktasında daha büyük karışıklıklara yol açmaktadır.</p>

    <p class="normal">Hepsi, Fransız devriminin milliyetçi dalgası ile modernleşme rüzgârına kapılmışlardır. Ancak Yahudiler "haham" engeli nedeniyle daha geç, bu engeli bulunmayan dönmeler ise daha erken bir biçimde modernleşmişlerdir. Kurdukları Fransızca ve Türkçe eğitim veren iki okul, Fevziye ve Terakki; Osmanlı ülkesindeki ilk modern okullardır. Ayrıca kendi istekleriyle "devlet okulları"na da gitmektedirler.</p>

    <p class="normal">Selanik, Osmanlılar tarafından Türkleştirilmek istenmemişti; ancak Yunanlılar burayı Yunanlılaştırmak için harekete geçince Yahudiler için sıkıntılı günler de başlamış oldu. 1914'ten önce, Yahudiler ve dönmeler "Helenizm"in kendileri için bir tehdit olduğunu yaşayarak görmüşlerdi.</p>

    <p class="indentmetinitalik">Selanik 1908 ya da Paris 1789</p>

    <p class="indentmetinitalik">"Tarihçiler ve siyaset uzmanlarına göre İkinci Meşrutiyet dönemi, 10 Temmuz 1324 (23 Temmuz 1908)'de başlatılır. Bu saptama, bir bakıma yanlış değildir. Hukuksal açıdan da doğrudur.</p>

    <p class="indentmetinitalik">Çünkü Sultan Hamid 1293 (1876) Kanun-i Esasi'nin yeniden yürürlüğe konacağını (ya da koyacağını) 11 Temmuz günü yayımladığı bir irade ile resmen ilan etmiştir.</p>

    <p class="indentmetinitalik">Sosyal ve siyasal gelişmeleri izleyen incelemelerin yazarları, bu tarihi 1889'da gerilere götürebilir. Onlar da haklıdır. Bu kadar uzağın ayrıntılarına girmeyeceğiz.</p>

    <p class="indentmetinitalik">Reval Buluşması (10 Haziran 1908), Rumeli'deki ihtilalcilerin yüzlerini değiştirmiştir. 10 Haziran'la 10 Temmuz (23 Temmuz 1908) arasındaki bir buçuk ay içinde çok şeyler olmuştur. Ve bir 'devir' bıçakla kesilir gibi, kendinden önceki 'devir'den kopmuştur. 10 Temmuzdan önce, başhafiye Fehim Paşa gibi konuşuluyordu. 10 Temmuzda herkes sanki birer Namık Kemal'dir.</p>

    <p class="indentmetinitalik">O gün Manastır'da bazı eylemler olmuştur. Mekteb-i Harbiye Ders Nazırı Vehip Bey (sonra Paşa) ünlü söylevini vermiştir. Aynı akşam şehir parkında üç yüz kadar subay askerî bandoya zorla Fransız millî marşı Marseyez'i çaldırmışlardır. Manastır valisi istifa zorunda bırakılmıştır. Subaylar, Yıldız'dan ayrı olarak 'Hürriyeti ilan etmişler', 'heykel-i istibdadı' yıkmışlardır.</p>

    <p class="indentmetinitalik">O gün Selanik'te de çılgınlığa varan bayram gösterileri, tüm kenti kaplamıştır. Her köşe başında, her kahvede 'hatipler' vardır. Türkçe, İspanyolca, Fransızca ve Rumca söylevler vermektedirler. Polis memurları, hiçbir şeye karışmayan dinleyiciler arasındadırlar. Duvarlara yapıştırılmış bildirilerin başında, elleri tabancalarının kabzasında, 'fedailer' nöbet tutmaktadır. Bildirileri meraklılara yorumlamaktadırlar. 1789'un fikirleri sanki her yerden fışkırmaktadır.</p>

    <p class="indentmetinitalik">Lokantalar bedava yemek vermektedirler. Olimpos Meydanı'na çıkan sokaklar hıncahınç doludur. Gece yarısı, çılgınlık son haddine varmıştır. Hüseyin Hilmi Paşa, Abdülhamid'in İradesini halka bildirdiği zaman, padişah kulları çoktan vatandaş olmuşlardı. Bildiri Marseyez nağmelerinin verdiği çoşku ile dinleniyordu. Düşmanlar kardeş olmuşlardı... Henüz 1789'daydılar. Avrupa'yı baştan başa sarmış olan 1848 ihtilalleri sanki yapılmamıştı."</p>

    <p class="sagitalik">Tarık Zafer Tunaya,   <br class="chapter" />
    Türkiye'de Siyasal Partiler, 3.Cilt,. s. 21-22.   </p>

    <p class="normal">Şehirde, siyonizm sorunu da bu salınımlara göre şekillenir. Selanik Yahudilerinden siyonist örgütlere hiçbir başvuru olmamasına karşılık Yunanistan'dan ilgi büyüktür. "Siyonist arşivleri, 1912 aralığında Yunan işgalinden önce, Selanik Yahudilerinden Siyonist Teşkilatı'na hiçbir başvuru bulunmadığını gösteriyor. Buna karşılık Yunanistan'daki Yahudilerin 1903'ten itibaren başvuruları görülüyor. Açıkçası Yunan baskısı yüzünden hep şikâyetçi olmuşlardır. Nitekim Yunan işgalinin birinci ayı dolmadan Siyonist Merkezi'ne Selanik'ten 6 yardım başvurusu yapılmıştır. Bir belgeye göre de 1914'den önce kentte ancak birkaç siyonist varken, ondan sonra 'Örgüte dâhil olmasa da siyonistliği kabul etmeyen tek bir aile kalmamıştı.' Bunun sebebi çok açıktır. Türk yönetimi kaldıkça yerlerini kaybetmekten korkuları olmayan Yahudiler, başka çözümlere iltifat etmiyorlardı."<sup class="calibre3"><a href="../Text/Helenizm_split_081.html#footnote-21416-58" id="footnote-21416-58-backlink">[58]</a></sup></p>

    <p class="normal">Bir Yahudi kaynağı da, 1908 hareketinin yankılarını şöyle veriyor: "İmparatorluktaki Yahudi cemaatleri Jön Türk Devrimi'ni sevinçle karşıladılar; artık Yahudilere kamu hayatının her alanında yeni imkânlar doğacağı yolunda büyük bir beklenti oluştu. Türkçe öğrenime büyük bir talep oldu. Okullarındaki Türkçe ders saati sayısını arttıran Alliance da devrimin Türkiye Yahudilerinin geleceği için büyük umutlar vadettiğini düşünüyor ve gelmiş olan hürriyet devrine Yahudileri hazırlıklı kıldığı için kendisine pay çıkarıyordu." diyor.<sup class="calibre3"><a href="../Text/Helenizm_split_082.html#footnote-21416-59" id="footnote-21416-59-backlink">[59]</a></sup> Yani Alliance, 1908 devriminin fikirlerini kendisine yakın buluyor; hatta "Türk Devrimi'nin onların düşüncelerini muzaffer kıldığını" düşünüyordu.</p>

    <p class="normal">Aynı kaynak, Yahudi cemaatini heyecanlandıran ve öncü bir kuruluş olan Alliance İsrailit'in kendisini devrimle özdeşleştirmesine neden olan somut olayları da şöyle sıralıyor: "Yahudi cemaatlerinin çoğu artık A.I.U. (Yahudi Alyans Okulları) okullarından yetişmiş kişilerce idare edilmekteydi. Yeni Osmanlı Mebuslar Meclisindeki dört Yahudiden üçü (Karaso, Feraci ve Mesliah) A.I.U. okullarından mezun olmuş insanlardı. Buna ek olarak, bazı Türk devlet görevlileri de (şair ve filozof Rıza Tevfik Bey gibi) A.I.U. okullarında öğrenim görmüşlerdi. İttihat ve Terakki Cemiyeti'nin en önemli liderlerinden biri olan Talat Paşa, Edirne'deki Alliance okullarında Türkçe okutmuş ve okul müdürünün kızından da Fransızca dersleri almıştı. Örgüt, şimdi yüksek mevkilerde dostlara sahipti."<sup class="calibre3"><a href="../Text/Helenizm_split_083.html#footnote-21416-60" id="footnote-21416-60-backlink">[60]</a></sup></p>

    <p class="normal">Bu dostların sayısının ne kadar olduğu bugün de bilinmemektedir. Yahudi tarihçi Lewis, bu konudaki bir söylentiye dikkat çeker: "İttihat ve Terakki Komitesi hakkında ana gerçek, onun esas itibarıyla Türk ve Müslüman olmayan karekteridir. Ta başlangıcından beri onun gerçek liderleri arasında saf Türk kanı taşıyan bir kişi zor bulunur. Enver bir Polonyalı dönmenin oğludur. Cavit, Yahudi dönmelerindendir. Karaso, Selanikli bir Sephardim Yahudisidir. Talat, Müslüman olmuş bir Bulgar çingenesidir..."<sup class="calibre3"><a href="../Text/Helenizm_split_084.html#footnote-21416-61" id="footnote-21416-61-backlink">[61]</a></sup> Lewis, Enver Paşa hakkındaki iddianının onun Enver Celaleddin Paşa ile karıştırılmasından kaynaklandığını ileri sürmektedir. Karışıklık mı değil mi tartışması bir yana, bu düzeltmenin de bizim için bir düzeltme getirdiğini belirtelim. Yani, Türkçülüğün esin perileri arasında bulunan ve "Leh asilzadesi" olduğu iddia edilen Celaleddin Paşa da bir Polonya Yahudisidir.</p>

    <p class="normal">1908 ile 1920 aralığı artık Osmanlı İmparatorluğu'nun Yahudi sakinlerinin doğrudan iktidara yakınlaştığı, zaman zaman onu elinde tuttuğu ve bir yurt özlemi ile ilgili yeni fikirlerin yeşerdiği bir dönemdir. Bu özgürleşmenin Yahudiler arasında nasıl bir siyasal kaynaşma yarattığını ise ilerleyen satırlarda buluyoruz. "Selanik ve özellikle İstanbul'daki Yahudiler arasında baş gösteren önemli bir siyasal ideoloji siyonizm oldu; bir süre sonra iyice palazlanan bu akım, A.I.U. kurumlarının varlığını tehdit etmeye başladı."<sup class="calibre3"><a href="../Text/Helenizm_split_085.html#footnote-21416-62" id="footnote-21416-62-backlink">[62]</a></sup> Yani siyonizm o kadar yaygınlaşıyor ki bir Yahudi eğitim örgütü olan Alyans'ın varlığını bile tehdit etmeye başlamıştır. Türklerin "millî uyanışı" asıl Yahudilerin uyanışını sağlamış görünmektedir. Şöyle devam ediyor: "...Siyonizm İstanbul'da ancak 1908'den sonra önemli bir mesele hüviyetini kazandı. Dünya Siyonist Örgütü içindeki belli başlı akımlar, Herzl'in Filistin'in akıbetini Osmanlı sultanıyla görüşmesi örneğinde olduğu gibi, öteden beri kendilerine Filistin'in kapılarını açacak anahtarın İstanbul'da olduğuna inanmaktaydı. Ne var ki, II. Abdülhamid'in istibdat rejiminde bu konuda somut bir başarı elde edilememişti. 1908 devrimiyle durum değişti." Özeti şudur: "Böylece İstanbul, siyonist faaliyetlerin ana merkezi oldu..."<sup class="calibre3"><a href="../Text/Helenizm_split_086.html#footnote-21416-63" id="footnote-21416-63-backlink">[63]</a></sup></p>

    <p class="normal">Bu arada siyonistlerin Le Jeune Turc adında bir Fransızca gazete çıkarmaya başladıklarına da değinelim. Bu simge olaylar üzerinde hiç düşünülmemiş olması şaşırtıcıdır. "Jön Türkler" belli ki başka bir "etnisite"yi işaret etmektedir. Konuyla ilgili kaynaklardan saptayabildiklerimizi burada analım. Yeni Asır'ı çıkaran Fazlı Necip, Avdeti kimliği ile İttihat ve Terakki Cemiyeti'nin gizli faaliyetleri içindeydi. Örgütün önderleri de ilginç biyografilere sahipti. Talat, Alyans mektebinde okudu ve orada öğretmenlik yaptı. Selanik'te de en önemli ortağı Karaso'ydu. Örgüt ile masonluk arasındaki ilişkiyi kuranın da bu ikili olduğu biliniyor.</p>

    <p class="normal">Meşrutiyet'in ilanı ve Abdülhamid'in indirilmesini destekledikleri de açıktır. "25 Temmuz günü İstanbul'da -hepsi de Selanikli olan- ünlü İstanbul tüccarlarından Mehmet Balcı ve kardeşleri, Ali Kibar, İpekçi Kani, Şamlı Mustafa ve oğulları, Selanik Bonmarşesi sahiplerinin büyük çaplı bir sokak gösterisi düzenlettirdikleri görülüyor."<sup class="calibre3"><a href="../Text/Helenizm_split_087.html#footnote-21416-64" id="footnote-21416-64-backlink">[64]</a></sup> Abdülhamid'in indirilmesiyle iktidarın İttihat ve Terakki'ye geçmesinin hem Osmanlı içindeki pozisyonlarını iyileştireceği ve hem de siyonist olanları açısından Filistin ile ilgili beklentilerinin önünün açılacağı düşünülmüş olmalıdır.</p>

    <p class="normal">Sonuç itibarıyla 1908 hareketi basit bir iktidar mücadelesi değildir: "Hareket, yalnızca bir subay ve aydın hareketi olarak kalmamakta, ekonomik hayatta paşalar ile Rum ve Ermeni zenginlerinin kurdukları tekeli yıkmaya azimli bir ticaret burjuvazisi tarafından desteklenerek, bir toplumsal temele oturmaktaydı."<sup class="calibre3"><a href="../Text/Helenizm_split_088.html#footnote-21416-65" id="footnote-21416-65-backlink">[65]</a></sup> Abdülhamid, her açıdan böyle sıkıntılı bir kavşakta duruyordu. Kaderini de büyük ölçüde bu çatışmalar belirledi. "Yaşamı boyunca 'Kızıl Sultan', 'Pinti Hamid' ve koyu bir müstebit olarak tanıtılmasında İttihat ve Terakki'nin büyük bir rolü olmuştur. Fakat ölüm haberi Mebusan Meclisinde çok saygılı bir dille belirtilmiş, ayakta dinlenmiş ve 11 Şubat celsesi tatil edilmiştir."<sup class="calibre3"><a href="../Text/Helenizm_split_089.html#footnote-21416-66" id="footnote-21416-66-backlink">[66]</a></sup></p>

    <p class="normal">Öte yandan, böyle gürültülü bir mücadelenin arkasında hiçbir iz bırakmaması mümkün değildi. İttihat ve Terakki için ileri sürülmüş olan mason ve siyonist yakıştırmasının, Osmanlı içinde çok tartışılmış olduğu anlaşılıyor. Örneğin Miralay Sadık, İttihat ve Terakki Kongresi'nde şunları söylüyor: "Biz ihtilal ve inkılâp yaptık. Ümmeti ve milleti büsbütün sukut -ı ahlaka sevk etmek için değil. Biz Sultan Hamid'i hallettik, bunun yerine birkaç türedinin sivrilmesi, halkın yeni baştan bu sivrilen türedilere esir olması için değil... Bugün siyonistler nazarında Osmanlı Devleti, o devletin tam olarak çökmesi, hiç değilse Kudüs'ün ve Filistin'in bizden kopartılması matma-ı nazar olmuştur. Orada bir Yahudi devleti kurmak istiyorlar ve Kudüs'ün kendilerine, arz-ı mavut olduğuna inanıyorlar."<sup class="calibre3"><a href="../Text/Helenizm_split_090.html#footnote-21416-67" id="footnote-21416-67-backlink">[67]</a></sup> Bu tartışmalar içinde siyonist olmakla suçlananlar arsında Talat Paşa ve Maliyeci Cavit vardır. Maliyeci Cavit, Cumhuriyet'in kurulmasından sonra "İzmir Suikastı" davası nedeniyle İstiklal Mahkemesi kararıyla asılmıştır. İttihat ve Terakki'nin mason ve siyonist olduğu yönündeki tezler Avrupalılar tarafından da yoğun olarak tartışılmıştır.<sup class="calibre3"><a href="../Text/Helenizm_split_091.html#footnote-21416-68" id="footnote-21416-68-backlink">[68]</a></sup> Konunun ne kadar "meşru" görüldüğüne örnek ise Filozof Rıza Tevfik'in Meşrutiyet'in ilk aylarında siyonist olduğunu ilan etmesidir.<sup class="calibre3"><a href="../Text/Helenizm_split_092.html#footnote-21416-69" id="footnote-21416-69-backlink">[69]</a></sup> Karaso ise sade bir Yahudi değildir. Yetkin, onun da Abdülhamid'ten Filistin'de bir Musevi yurdu talep etmeye giden siyonist heyetine dâhil olduğunu haber vermektedir.<sup class="calibre3"><a href="../Text/Helenizm_split_093.html#footnote-21416-70" id="footnote-21416-70-backlink">[70]</a></sup></p>

    <p class="normal">Şair Eşref, tabloyu şöyle çizmektedir:</p>

    <p class="normal"><span class="ideitalik">Avdetiler ile hükümetimiz</span></p>

    <p class="normal"><span class="ideitalik">Benzedi devleti Yahuda'ya</span></p>

    <p class="normal"><span class="ideitalik">Bab -ı Fetva'yı da çiftlik edip</span></p>

    <p class="normal"><span class="ideitalik">Verdiler en nihayet Musa'ya</span></p>

    <h3 class="solbaslik">YAHUDİ VE RUM SAVAŞI</h3>

    <p class="normal">1912'de merkez Selanik, Yunanistan'ın kontrolüne geçince 1914 için de şartlar hazırlanmış oldu. Ermeni ve Rumlardan topyekûn kurtulmanın vakti gelmişti.</p>

    <p class="normal">Bu yıllarda eski korkuların ve eski düşmanlıkların da hatırlanmaya başlandığını öğreniyoruz. Örneğin, Yahudi cemaatinin geçmişte Rumlarla yaşadığı "kan uyuşmazlığı" endişeleri yeniden baş göstermiştir. "Geçmişten beri ekonomik hayatta Yahudilerin rakibi olmuş Rumların sahip olduğu antisemitik duygular bir kaygı oluşturmaktaydı. XIX. yüzyılın ikinci yarısı boyunca Yakın Doğu'daki Yahudi cemaatlerine yönelik kan iftirası suçlamaları Rum cemaatlerinden çıkmıştı. Selanik'in 1912 yılında Yunanlıların eline geçmesinden sonra buradaki Yahudi cemaatinin yaşadığı endişelerin aynısı, şimdi İzmir'de ve Küçük Asya'nın diğer küçük yerleşim merkezlerinde yaşanmaktaydı."<sup class="calibre3"><a href="../Text/Helenizm_split_094.html#footnote-21416-71" id="footnote-21416-71-backlink">[71]</a></sup> Artık savaş bitmiştir ve Osmanlı, yenilenlerin tarafındadır.</p>

    <p class="normal">Anadolu'daki Yunan askerî güçleri ile mücadele sırasında batıdaki kentlerde bulunan Yahudiler kaçıp İzmir'e toplanmışlardır. Aydın, Turgutlu, Manisa ve Urla'daki Alyans okullarının tahrip edilmiş olması ise Yunan güçleri ile Yahudi cemaati arasındaki savaşın habercisidir. Ancak İzmir'deki Alyans okulları, buradaki büyük yangından "mucize eseri" kurtulmuşlardır ve bunu da bir haber saymamız gerekiyor. Bilge Umar, İzmir'de Yunanlıların Son Günleri adlı eserinde büyük yangının Yunan kuvvetlerinin İzmir'den çekilmesinden beş gün sonra çıktığını haber vermektedir.<sup class="calibre3"><a href="../Text/Helenizm_split_095.html#footnote-21416-72" id="footnote-21416-72-backlink">[72]</a></sup> Yanan evler ise Rumların ve içindekilerle birlikte Ermenilerin evleridir. Umar, Falih Rıfkı Atay'dan şunları aktarıyor: "Gâvur İzmir karanlıkta alev alev, gündüz tüte tüte yanıp bitti. Yangından sorumlu olanlar, o zaman bize söylendiğine göre, sadece Ermeni kundakçılar mı idi? Bu işte Nurettin Paşa'nın hayli marifeti olduğunu söyleyenler çoktu... İzmir'i niçin yakıyorduk? Kordon konakları, oteller ve gazinolar kalırsa, azınlıklardan kurtulamayacağımızdan mı korkuyorduk? Birinci Dünya Harbi'nde Ermeniler tehcir olunduğu vakit Anadolu şehir ve kasabalarının oturulabilir ne kadar mahalle ve semtleri varsa, gene bu korku ile yakmıştık..."<sup class="calibre3"><a href="../Text/Helenizm_split_096.html#footnote-21416-73" id="footnote-21416-73-backlink">[73]</a></sup></p>

    <p class="normal">İzmir'de Rum ve Ermenilerin evleri yanarken, yangının Selanik'e sıçramış olduğunu bir başka kaynaktan öğreniyoruz. 1917'de Selanik'teki Yahudi mahalleleri de yanmaktadır<sup class="calibre3"><a href="../Text/Helenizm_split_097.html#footnote-21416-74" id="footnote-21416-74-backlink">[74]</a></sup> ve biz ne yazık ki Yunanlıların ve Ermenilerin kendi kendilerini yaktıklarına; Yahudilerin yanan, yıkılan ev ve okullarının ise Türklere ait olduklarına inanıyoruz.</p>

    <p class="normal">Bir de İttihatçıların yürürlüğe koyduğu "Millî İktisat" politikası var. Ekonominin bir tür "millileştirilmesini" içeren bu politikanın da adresi bizi aynı yere götürüyor. Avcıoğlu "Millî Kurtuluş Tarihi" adlı çalışmasında millî iktisat politikasından en çok yararlanan unsurun Selanikli Yahudi tüccarlar olduğunu belirtiyor.<sup class="calibre3"><a href="../Text/Helenizm_split_098.html#footnote-21416-75" id="footnote-21416-75-backlink">[75]</a></sup> Bu politika, Girit ile ilgili gösteriler ve Yunan mallarına boykotla gelişir.</p>

    <p class="normal">Selanik ve İzmir'de boykot komiteleri kurulmuş, Genç Türkler, bütün imparatorlukta Rum malı ve Rum tüccarı avına çıkmıştır. Bu arada İzmir ve Selanik'te Yahudiler Rumların yerini almak için çabalamaktadır. "İzmir'de camilerde hocalar, boykot vaazları vermişlerdir. Rum dükkânları, boyalarla işaretlenmiştir. Rum gazeteleri taşıyanlar, coplarla kovalanmışlardır... Savaş her biçimi almaktadır: Bu bir yok etme savaşıdır. Rum ticaretinin yıkıntıları üzerinde, Selanikli Yahudilerin kurduğu yeni Ticaret Şirketi ve Triyeste Lloyd parlak işler yapmaktadırlar."<sup class="calibre3"><a href="../Text/Helenizm_split_099.html#footnote-21416-76" id="footnote-21416-76-backlink">[76]</a></sup></p>

    <p class="normal">Avcıoğlu, ABD elçisinin boykot izlenimlerini şöyle anlatıyor: "Bütün Hristiyanlara karşı, yalnız Küçük Asya'da değil; İstanbul'da da resmî bir boykota girişildi. Türklerle, Hristiyanlardan daima daha iyi ilişkiler sürdüren Yahudiler, boykotun dışında kaldı. Resmî kişiler, dükkân kapılarına milliyetini ve işini yazmalarını Yahudilerden özellikle istediler. Yahudiler, 'Avram, Yahudi, terzi', 'İzak, Yahudi, ayakkabıcı' gibi yazılar koydular. Bu boykotu, Türkiye'nin tepetaklak millî düzeninin belirtisi saydım. Zira bir millet, kendi uyruklarına karşı ticari boykota girişiyordu."<sup class="calibre3"><a href="../Text/Helenizm_split_100.html#footnote-21416-77" id="footnote-21416-77-backlink">[77]</a></sup> Bu ekonomik kuşatmanın yanı sıra Teşkilat-ı Mahsusa da Rumları kaçırmak için faaliyettedir. Rum köyleri basılmakta, insanları öldürülmekte, yakılıp yağmalanmaktadır. Rumlar panik içinde arkalarında bin yıllık yurtlarını bırakarak kaçışmaktadır.</p>

    <p class="normal">Avcıoğlu, bir Fransız tarihçiye atfen şunları aktarmaktadır: "Demek oluyor ki, Türk milliyetçiliğinin gerisinde Yunan ticaretini, Yunan milliyetini ve Doğu'daki bütün eski sorumluları yok etmeye kararlı Yahudiler, Almanya ve Avusturya vardır. Bu bir yağma savaşıdır. Türkler, bu işte Almanların öncüleridir. Almanya, Rusları kuzeye, İngiltere'yi güneye itmektedir. Yerini alabilmesi için, Almanya'nın Helenizmi boğması gereklidir."<sup class="calibre3"><a href="../Text/Helenizm_split_101.html#footnote-21416-78" id="footnote-21416-78-backlink">[78]</a></sup></p>

    <h3 class="solbaslik">1918 DEVRİMİ</h3>

    <p class="normal">2 Kasım 1918 gecesi Talat, Enver ve Cemal paşaların eşliğinde, vali ve polis müdürü Bedri, Azmi, Dr. Bahattin Şakir, Dr. Nazım ile Dr. Rüsuhi Bey bir Alman torpidosuna binerek Karadeniz'e açılmışlardır. Sivastopol'a çıkan yolcular, geride Enver'i bırakarak Berlin'e doğru harekete geçmişlerdir. Çoğu için bu yolculuğun geri dönüşü yoktur. Çünkü artık kaderleri ile baş başadırlar ve Ermeniler, öldürmek üzere her birinin peşindedir.</p>

    <p class="normal">2 Kasım gecesinden sonra gelişen olaylar ise tıpkı 1908'de Selanik'te yaşananlar gibi bir "devrim" görüntüsü vermektedir. İttihatçıların kaçışı ile İzzet Paşa Kabinesi devrilmiştir. İlk olarak firari paşaların mal ve paralarına el konulmuş, tehcir suçlarıyla ilgili yargılama süreci başlatılmıştır. Genel af kampanyası çıkarılmış, İttihat ve Terakkicilerin kurduğu şirketlere ve Millî Kalkınma Bankası'na el konulmuştur. İttihatçı mebuslardan Fevzi ve Zülfü beyler tutuklanmıştır. Dr. Raşit Bey hapishaneden kaçmış, daha sonra intihar etmiştir. İttihatçı liderler grubu tutuklanmış, divanıharpte yargılama Boğazlıyan Kaymakamı Kemal Bey'in duruşması ile başlamıştır.</p>

    <p class="normal">İttihat ve Terakki'nin parasına, taşınır taşınmaz mallarına el konulmuştur. İT'nin ülke dışına kaçan muhalifleri dönmeye başlamış, Boğazlıyan Kaymakamı Kemal Bey idam edilmiştir. İngilizlere yapılan başvuru üzerine 66 İttihatçı sürgüne gönderilmiştir. Tehcir edilenlerden şikâyetçi olanların ihbarlarının beklendiği ilan edilmiştir. Meşrutiyet'in ilanından sonra sürgüne gönderilmiş olan memurların durumu düzeltilmiş, ölen kişilerin ailelerine maaş bağlanmıştır.</p>

    <p class="normal">Tunaya, divanıharplerce idama mahkûm edilen İttihatçıları şöyle sıralıyor: Boğazlıyan Kaymakamı Kemal Bey; Talat, Enver ve Cemal paşalar, Dr. Nazım Bey, Mustafa Kemal Paşa, Ali Fuat Paşa, Kara Vasıf Bey, eski Washington Sefiri Alfred Rüstem Bey, Dr. Adnan Bey ve Halide Edip Hanım, Kavaklı Fevzi (Çakmak) Paşa, Katib-i Mesul Cemal Oğuz Bey ve arkadaşları; Selahattin, Fahrettin Yusuf İzzet ve İsmail Fazıl paşalar, Miralay İzmirli İsmet (İnönü), Miralay Bekir Sami, Celalettin Arif, Cami, Hamdullah Suphi, Hakkı Behiç, Dr. Rıza Nur, Yusuf Kemal beyler, Erzurumlu Mehmet Necati Bey, Dr. Bahattin Şakir Bey, Cemal Azmi ve Nail beyler.<sup class="calibre3"><a href="../Text/Helenizm_split_102.html#footnote-21416-79" id="footnote-21416-79-backlink">[79]</a></sup> İttihat ve Terakki'nin önde gelenleri kaçmıştır, ama kısa aralıklarla Ermeniler tarafından öldürüleceklerdir. Osmanlı içindeki azınlık burjuva sınıflarının iç çatışmaları İttihat ve Terakki açısından bu biçimde sona erecektir.</p>

    <p class="normal">Yatırım Almanlara yapılmış; ancak Almanlar kaybetmiştir. Öte yandan, Osmanlı İmparatorluğu'nun Almanya'nın yanında savaşa katılması ile İngiltere'nin, siyonistlerin ilgilendiği bölgeye ilgisi artmıştır. Fransa, Süveyş Kanalı etrafında yerleşmektedir ve İngiltere, Fransız kontrolü altındaki Suriye ile bu bölge arasında bir "tampon bölge" oluşturma planı yapmaktadır. Bunun en iyi yolu ise Yahudilerin bölgedeki etkinliğinin artmasından geçmektedir. Bir yandan Haşimi Şerif Hüseyin'e Osmanlılara karşı ayaklanması karşılığında krallık vaadinde bulunulurken, öte yandan siyonistlerin önü açılmıştır. 1917 yılında Balfour Bildirisi ile Yahudilerin Filistin'de bir yurt kurma hakkını tanımıştır. Bildiri, Balfour tarafından, Lionel Walter Rotschild'e özel bir mektupla bildirmişti.<sup class="calibre3"><a href="../Text/Helenizm_split_103.html#footnote-21416-80" id="footnote-21416-80-backlink">[80]</a></sup> Yahudiler için Alman cephesinin ötesine geçip İngilizlerin safına katılmak hiç de zor değildir. Almancıların devri kapanmıştır, gün artık İngilizcilerin günüdür.</p>

    <p class="normal">Filistin'de, Osmanlı dönemi bittiğinde artık bir siyonizm sorunu vardı. Bütün bölgede siyonist koloniler kurulmuş, İngiliz ve Fransız emperyalizmi için bölgede yeni bir ileri karakol oluşmuştu. İngilizler, Filistin'de kuracakları bir siyonist devlet aracılığıyla Süveyş Kanalı üzerinde kontrol kurmak için harekete geçmişti.</p>

    <p class="normal">Sonra Amerikalılar geldi ve İngilizleri bölgeden çıkardı. Artık ABD'nin kontrolünde olan Birleşmiş Milletler, 1947'de toprağın yüzde 5.7'sini elinde bulunduran siyonistlere ülkenin yüzde 57'sini öneriyordu.</p>

    <h3 class="solbaslik">İZMİR HESAPLAŞMASI</h3>

    <p class="normal">Artık, İttihat ve Terakki içinde adı "Almancı"ya çıkmışlar; işsiz, dağınık ve ürkek bir vaziyettedir. İmparatorluk devri kapanmış ve yerine Kemalist bir Cumhuriyet inşa edilmiştir. İttihatçılık gözden düşmüş, gereksiz ve tehlikeli sayılır olmuştur. Geride kalanlar ne yapacaklarını bilmez bir halde serseri mayın gibi dolaşmaktadır.</p>

    <p class="normal">Gerçekten bir suikast planı var mıydı? Bunun hiç önemi bulunmuyor. 1926 yılında açık hesapların bir şekilde kapatılma vaktinin geldiği bellidir.</p>

    <p class="normal">İzmir Suikastı, Motorcu Giritli Şevki'nin İzmir valisine koşup, İttihatçıları ihbar etmesiyle ortaya çıkmıştır. 17 Haziran 1926'da İzmir Valisi Kazım Paşa'ya "suikast" hazırlığını anlatan Giritli Şevki'nin bir gün önce Karşıyaka'da "İdris'in Bahçesi"nde Mustafa Kemal'i öldürmek için yemin edenler arasında olduğunu öğreniyoruz.</p>

    <p class="normal">Bu yeminli ispiyoncunun suikast var diye valiye koşmasının ardından; önce ortalıkta dolaşan İttihatçılar, sonra yeni iktidara yan bakanlar toplanıp, İstiklal Mahkemeleri'nin önüne çıkarılmışlardır. Suikastçıların çoğu, odalarında uyurken yakalanmıştır. Polis tutanaklarının, çoğunun silahlı ve bombalı olduğunu ileri sürmesine karşın, en ufak bir direniş gösterilmemiş; polis, suikastçıları eliyle koymuş gibi bulmuştur. Bir tek Kara Kemal'in saklandığı yerde, yakalanacağını anlayınca "intihar ettiği" rapor edilmiştir.</p>

    <p class="normal">En büyük av ise kuşkusuz, İttihat ve Terakki Cemiyeti'nin en etkili isimlerinden Avdeti Maliyeci Cavit'tir. Mahkeme gaddar, avukatların "savunma oyunlarına" prim vermeyecek kadar uyanıktır. Sonuca çok çabuk ulaşılır, suikast suçu sabittir. Cavit, İzmir'den Ankara'ya taşınır ve mahkemesi orada görülür.</p>

    <p class="normal">İdam kararı çıkmıştır; ancak iki gün sonra "Zafer Bayramı" vardır. Yeni Ceza Kanunu'na göre resmî bayram günlerinde idam hükümleri infaz edilmemektedir. İdam bu yüzden bayram öncesine yetiştirilir. Gerisi şöyle:</p>

    <p class="normal">"Cavit Bey hücresinden alınarak, hapishane müdürünün odasına götürülmüştü. Odada müdür ile İstiklal Mahkemesi müddeiumumî müşaviri, jandarma kumandanı ve bir imam vardı. Müşavir Bey, Cavid Bey'e yaklaşarak, hükmün hülasasını ağır ağır okurken, Cavid Bey sarardıkça sararıyor, titriyor, gözlerini yumuyordu.</p>

    <p class="normal">İdam kelimesini işitince sarsıldı:</p>

    <p class="normal">-Yaaaa?.. Demek, böyle?.. Yazıklar olsun!.. diyebildi.</p>

    <p class="normal">İmamın dinî telkinlerini sessizce dinleyip, dediklerini yaparak, sırtına geçirilen beyaz gömleği görmemek ister gibi başını kaldırıp, gözlerini duvara dikti ve açılan kapıdan, her zamanki gibi sert adımlarla çıktı.</p>

    <p class="normal">Dışarıda, hapishanenin önüne dizilmiş sehpalara kadar yaklaşmak istercesine kaynaşan kalabalığı güç halle zapteden süngülü jandarmaların açabildikleri sahada bir lahza duraklayarak, koluna girenleri terk eden Cavit Bey, götürüldüğü hapishanenin Yenişehir'e nazır cephesinin solundaki sehpaya yaklaştığı vakit, inanılmayacak derecede sükûn bulmuş, telaşsız ve metin görünüyordu.</p>

    <p class="normal">Kendisine yaklaşıp da son bir dileği olup olmadığını soran memurun, hüviyetini merak edip, adli tabip olduğunu anlayınca son derece yumuşak bir sesle:</p>

    <p class="normal">-Sizden bir ricam var Doktor Bey!... Hüseyin Cahit Bey buradadır. Lütfen kendisini görünüz. Selamımı söyleyiniz. Çocuklarımın ve refikamın gözlerinden öpsün... Gazi Paşa hazretlerine de selam ve hürmetlerimi söyleyin!... Heyeti hakimeye veda edemedim.... Allah'a ısmarladık!</p>

    <p class="normal">Dedikten sonra, sehpanın altındaki masanın üstüne çıkmış, sandalyenin önünde durmuş ve birdenbire sesini yükselterek:</p>

    <p class="normal">-Allah'ın laneti zalimin üstündedir. Zulümdür bu zulüm!... diye bağırmış..."<sup class="calibre3"><a href="../Text/Helenizm_split_104.html#footnote-21416-81" id="footnote-21416-81-backlink">[81]</a></sup></p>

    <p class="normal">Maliyeci Cavit'in idamı, Osmanlı'nın son döneminde kurulan karmaşık ilişkilerin bir dönüm noktasıdır.</p>

    <h3 class="solbaslik">BİR TÜRKÇÜ: MUNİS TEKİNALP</h3>

    <p class="normal">1883 doğumlu Munis Tekinalp (Moiz Kohen) Aliyans okulu mezunu İttihatçılardan biriydi. 1906 yılında onu Selanik'te Yeni Asır gazetesinde yazar olarak görüyoruz. Türkçülük akımının en önemli isimlerinden biriydi. Ziya Gökalp'in müridiydi. Türk Yurdu, Türk Derneği, Yeni Mecmua gibi yayınlarda Türkçülük üzerine yazılar yazdı. Birçok Türkçü derneğin kurucusu ve yöneticisiydi. 1928 yılında "Türkçülük" ile ilgili bir yayınına "Evamiri eşare" (on emir) adını uygun bulmuştu. Tekinalp gerçekte bir hahamdı; ancak hiç hahamlık yapmamıştı. Selanik'te mason örgütlerinin içindeydi.</p>

    <p class="normal">1909 aralık ayında Hamburg'da yapılan "Dünya Siyonist Kongresi"ne Selanik delegesi olarak katılmıştı. Ancak kongrede "Filistin'de bir Yahudi yurdu kurma" fikrine karşı çıktığı, bunun için Osmanlı topraklarının daha uygun olduğu fikrini desteklediği belirtiliyor. 1908'den hemen önce İttihat ve Terakki'nin içindeydi.</p>

    <p class="normal">Cumhuriyet'in kurulmasından sonra onu sıkı bir Kemalist olarak görüyoruz. Kemalizm ideolojisini tanıtan yazı ve kitaplarına, CHP'nin sıkı militanlığını eklemişti. Ancak 1942 yılında konulan Varlık Vergisi uygulamasının kurbanlarından biri olmaktan kurtulamamıştı. Türkiye Cumhuriyeti yöneticileri, bütün bunlara rağmen onu Yahudi kabul etmiş ve bu durumuna uygun bir vergi kesmişti.</p>

    <p class="normal">1945'de onu İstanbul Belediyesi meclis üyesi olarak görüyoruz. 1954 ve 1957 seçimlerinde CHP milletvekili adayıydı; ancak kazanamamıştı. O yıllarda İstanbul Tüccar Derneği'nin genel sekreteriydi. Tekinalp, Türk Dil Kurumu üyeliğine de seçilebilmişti. Tütün ihracatı ile de uğraşıyordu. 1956'da Dış İşleri Bakanlığı'na başvurarak Nice kentine fahri başkonsolos olarak atanmayı istemişti. Bu isteği kabul görmedi. Tekinalp, 1961 yılında Nice'de öldü ve oradaki Yahudi mezarlığına gömüldü.</p>

    <p class="normal">Görünüşte ömrü "Türkleştirme" çabası ile geçmişti, ama öldüğünde kendisini bile Türkleştirememişti.<sup class="calibre3"><a href="../Text/Helenizm_split_105.html#footnote-21416-82" id="footnote-21416-82-backlink">[82]</a></sup></p>
  </div>

  <div class="calibre1" id="calibre_pb_10"></div>
</body>
</html>
